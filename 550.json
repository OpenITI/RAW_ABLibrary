[
  {"content":"\r\nانتشارات دانشگاه تهران\r\n12\r\nاساسُ الاقتباس\r\nتأليف\r\nخواجه نصير الدين طوسي\r\nبتصحيح :\r\nمدرس رضوي\r\n1326\r\nچاپخانه دانشگاه\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\n\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\n\r\nيكي از نفايس و نوادر كتب علمي و فني زبان فارسي كه تاكنون بطبع نرسيده و به صورت كتاب خطي باقي مانده و در دسترس خوانندگان قرار نگرفته است كتاب حاضر يعني كتاب اساس الاقتباس تأليف استاد البشر خواجه نصير الدين طوسي عليه الرحمه است .\r\nاين كتاب گرانبها كه در حد خود بي مثل و نظير است پس از كتاب منطق شفاء شيخ الرئيس ابو علي سينا بهترين و جامع ترين كتابي است كه در فن منطق تأليف شده و شايد از ابتداء ترجمه و نقل علوم عقلي از يوناني تاكنون كتابي بتحقيق و بسط و جامعيت مانند اين كتاب در اين علم به زبان فارسي تأليفي نشده و اگر هم نظيري داشته از ميان رفته و به دست ما نرسيده است .\r\nمزيتي كه اين كتاب را بر كتب ديگر اين فن است يكي اين است كه اين كتاب به فارسي ساده تأليف شده و ديگر آنكه از ايرادات و اعتراضاتي كه غالباً مفيد فائده نيست و جز سرگرداني خواننده نتيجه ندارد خالي مي باشد و سه ديگر آنكه شامل تمام فنون منطق است و هر يك از فنون منطق به طور مستوفي در اين كتاب مورد بحث قرار گرفته است .\r\nمؤلف كتاب چنان كه گفته شد محمد بن محمد بن حسن طوسي مكني بابو جعفر و ملقب بنصير الدين و مشهور به محقق طوسي و خواجه طوسي است تولد وي مقارن طلوع آفتاب روز سه شنبه يازدهم جمادى الأولى سال 597 « مطابق سال 1200 ميلادي » در شهر طوس و وفاتش در هيجدهم ذيحجه سال 672 « مطابق سال 1273 ميلادي » در بغداد بوده است ( 1 )\r\n\r\n","description":"","footnote":"\r\n( 1 ) نگارنده براي مقدمه اين كتاب ترجمه و شرح حال مفصلي از مؤلف تهيه نموده بود چون يادداشتهاي فراهم شده از حد مقدمه كتاب افزون گرديده و آوردن تمام آن در اينجا موجب تطويل مقدمه و فرع زياده بر اصل بود و اختصار آن را نيز با زحمت فراواني كه براي تهيه آن كشيده بود خاطر بدان رضا نداد از اين روي از ترجمه حال مؤلف در اينجا صرف نظر كرد تا اگر توفيقي يابد يادداشتهاي فراهم شده را در كتابي جداگانه بنام « احوال و آثار خواجه طوسي » طبع و نشر نمايد .\r\n","page_name":" مقدمة مصحح 1 ","page_number":3},
  {"content":"\r\nخواجه را در علوم و فنون عقلي و نقلي و ادبي مؤلفات بسياري است كه بعضي به زبانهاي تركي و لاتيني نقل و ترجمه شده و عده اي از آنها نيز بطبع رسيده است و فهرست مؤلفاتش اين است :\r\n1 - تحرير كتاب اگر تأليف مانالاوس\r\n2 - تحرير كتاب اگر تأليف ثاوذوسيوس\r\n3 - تحرير كتاب مأخوذات در اصول هندسه ، تأليف ارشميدس\r\n« و متوسطات رياضي عبارت از اين سه كتاب مي باشد . »\r\n4 - تحرير اقليدس در هندسه\r\n5 - تحرير مجسطي ، تأليف بطلميوس قلودي\r\n6 - تحرير معرفت مساحت اشكال بسيطه وكريه\r\n7 - تحرير كتاب مطالع ، تأليف ابسقلاوس\r\n8 - تحرير كتاب ظاهرات فلك ، تأليف اقليدس\r\n9 - تحرير كتاب معطيات در هندسه ، تأليف اقليدس\r\n10 - تحرير كره متحركه ، تأليف اطولوقس\r\n11 - تحرير كره واستوانه يا شرح كره و استوانه ، تأليف ارشميدس\r\n12 - تحرير كتاب جرم نيرين و دوري آن دو از زمين ، تأليف ارسطو خس\r\n13 - تحرير كتاب المساكن تأليف ثاوذوسيوس\r\n14 - تحرير كتاب المفروضات\r\n15 - تحرير كتاب مناظر از اقليدس\r\n16 - تحرير كتاب ليل و نهار يا كتاب الأيام والليالي تأليف ثاوذوسيوس\r\n17 - كتاب كشف القناع عن اسرار شكل القطاع\r\n18 - كتاب انعكاس شعاعات\r\n","description":"","footnote":"","page_name":" مقدمة مصحح 2 ","page_number":4},
  {"content":"\r\n19 - تربيع الدائره « تحرير اين كتب همه بعربي است »\r\n20 - مختصر كراة ارشميدس\r\n21 - تجريد در هندسه\r\n22 - كتاب البلاغ شرح بر كتاب اقليدس\r\n23 - تسطيح الكرة\r\n24 - المخروطات\r\n25 - رساله رد بر مصادره اقليدس در اصول هندسه\r\n26 - كتاب الاستوانه\r\n27 - رساله در حساب و جبر و مقابله\r\n28 - جامع الحساب بالتخت والتراب\r\n29 - كتاب الظفر در جبر و مقابله\r\n30 - رساله معينيه در هيئت به فارسي\r\n31 - شرح رساله معينيه بفارسي\r\n32 - حل مشكلات رساله معينيه بفارسي\r\n33 - زبدة الهيئة بفارسي\r\n34 - زبدة الادراك ، در هيئت افلاك\r\n35 - شرح ثمره بطلميوس يا ترجمه الثمرة في احكام النجوم . يا ترجمه صد كلمه بطلميوس بفارسي\r\n36 - تحصيل در علم نجوم\r\n37 - كتاب البارع در علوم تقويم و حركات افلاك\r\n38 - مدخل در علم نجوم « منظوم » بفارسي\r\n39 - اختيارات مسير القمر « رسالة منظوم » بفارسي\r\n40 - رساله در بيان صبح صادق بفارسي\r\n41 - رساله در تحقيق قوس قزح بفارسي\r\n42 - ترجمه صور الكواكب ابو الحسين عبد الرحمن صوفي بفارسي\r\n","description":"","footnote":"","page_name":" مقدمة مصحح 3 ","page_number":5},
  {"content":"\r\n43 - سي فصل در تقويم بفارسي\r\n44 - بيست باب اسطرلاب بفارسي\r\n45 - رساله در تقويم و حركات افلاك بفارسي\r\n46 - زيج ايلخاني بفارسي\r\n47 - تذكره نصيريه در هيئت\r\n48 - تجريد در منطق\r\n49 - تجريد العقايد در كلام\r\n50 - مقولات عشر يا قاطيغورياس بفارسي\r\n51 - اساس الاقتباس در منطق\r\n52 - شرح اشارات در منطق و حكمت\r\n53 - مصارع المصارع در حكمت\r\n54 - تلخيص المحصل يا نقد المحصل در علم كلام\r\n55 - تعديل المعيار في نقد تنزيل الأفكار\r\n56 - قواعد العقايد در اصول عقايد بفارسي\r\n57 - رسالة الامامه « بحث در امامت »\r\n58 - رساله در اصول عقايد\r\n59 - رساله در اصول دين\r\n60 - رساله اثبات واجب ، بفارسي\r\n61 - فصول نصيريه ، بفارسي\r\n62 - رسالة العلم\r\n63 - آغاز و انجام در مبدأ و معاد يا كتاب « تذكره » بفارسي\r\n64 - تاريخ بغداد « ذيل جهانگشاي جويني » بفارسي\r\n65 - اخلاق ناصري در حكمت عملي بفارسي\r\n66 - اوصاف الأشراف در سير و سلوك بفارسي\r\n67 - عروض فارسي يا معيار الاشعار بفارسي\r\n","description":"","footnote":"","page_name":" مقدمة مصحح 4 ","page_number":6},
  {"content":"\r\n68 - جواهر الفرائض يا الفرائض النصيرية\r\n69 - كتاب اثبات جوهر المفارق يا رساله نصيريه\r\n70 - شرح مرموز الحكة\r\n71 - قوانين الطب ، وحواشي بر كليات قانون شيخ\r\n72 - رساله در بقاء نفس انساني بنام بقاء النفس بعد فناء الجسد\r\n73 - رساله در تحقيق نفس الأمر\r\n74 - رساله در برهان وجود جوهر مجرد كه عقل كل نامند\r\n75 - رساله در موجودات و اقسام آن بفارسي\r\n76 - رساله در اثبات وجود كه براي نجم الدين كاتبي نوشته است\r\n77 - رساله در مسئله جبر و قدر يا جبر و اختيار به فارسي\r\n78 - رساله اثبات العقل الفعال\r\n79 - رساله خلق اعمال\r\n80 - رساله در كيفيت صدور خلق از حضرت حق\r\n81 - رساله در كيفيت صدور كثرت از وحدت\r\n82 - رساله در كيفيت صدور موجود از مبدأ اول\r\n83 - رساله در فوائد ضرورت مرگ بفارسي\r\n84 - المقالات الست\r\n85 - رساله در فضول كلام\r\n86 - رساله آداب المتعلمين\r\n87 - رساله در صفات جواهر و خواص احجار يا جواهر نامه يا تنسق نامه بفارسي\r\n88 - رساله در رسم و آئين پادشاهان قديم و طرز گرفتن ماليات بفارسي\r\n89 - رساله در رمل بفارسي\r\n90 - سريعة الأثر في انجاح المقاصد وكشف الملمات\r\n","description":"","footnote":"","page_name":" مقدمة مصحح 5 ","page_number":7},
  {"content":"\r\n91 - دوازده امام يا إنشاء الصلاة على أشرف البريات وعترته ، يا ، صلوة خواجه نصير\r\n92 - تبرا نامه در لعن و طعن بر اعداء آل محمد\r\n93 - كتاب الزبده ترجمه زبدة الحقايق عين القضاة همداني\r\n94 - مفاوضات جواب اسئله صدر الدين قونوي\r\n95 - مؤاخذات جواب اعتراضات صدر الدين قونوي\r\n96 - اجوبة المسائل « شايد همان كتاب مفاوضات باشد »\r\n97 - ساقي نامه\r\n98 - خلافت نامه\r\n99 - نصيحت نامه ، بفارسي\r\n100 - قانون نامه بفارسي\r\n101 - توسيوس\r\n102 - كتاب كرمان الاوس والثريا\r\n103 - فائده اندر آنكه عقل جسم و جوهر و عرض نيست\r\n104 - فائده در بيان اقسام حكمت بطريق ايجاز\r\n105 - فائده حكميه در مكان و زمان\r\n106 - فائده در كيفيت ترتب علل و معلولات\r\n107 - فائده در معاني طبيعت\r\n108 - فوائده ثمانيه در حكمت\r\n109 - فائده در معنى عصمت\r\n110 - فائده در آنكه مبدأ اول را مبدائي نيست\r\n111 - فائده در افعال بندگان\r\n112 - رساله در جواب مسائلي كه از خواجه سئوال شده است\r\n113 - جواب سئوالات سيد ركن الدين\r\nكتب زير را نيؤ بعضي بخواجه نسبت داده اند كه بعضي مسلماً\r\n","description":"","footnote":"","page_name":" مقدمة مصحح 6 ","page_number":8},
  {"content":"\r\nاز خواجه طوسي نيست و نسبت بعضي هم مشكوك و غير معلوم است\r\n1 - كتاب صد باب در معرفت اسطرلاب بفارسي\r\n2 - شرح رساله تنجيم\r\n3 - رساله سي فصل\r\n4 - زيج شاهي\r\n5 - مقاله راجع به احكام قمر و حالات ششگانه او\r\n6 - مقاله راجع به آثار كواكب سبعه و قران ماه\r\n7 - جام گيتي نما در حكمت بفارسي\r\n8 - شرح التهافت\r\n9 - اقسام الحكمة\r\n10 - رساله در جواب نجم الدين كاشي\r\n11 - كتاب خريدة العجايب در جغرافيا\r\n12 - كتاب الوافي في العروض والقوافي\r\n13 - ترجمه الأدب الصغير ابن المقفع\r\n14 - رساله در موسيقي\r\n15 - مقاله در حكم كردن بر شانه گوسفند و غيره بفارسي\r\n16 - قطعه از سفينه خواجه در احكام نجوم\r\n17 - حل الاشكال يا حل المشكل\r\n18 - في تحقيق قوى الرحمن\r\n19 - فائده املاء خواجه\r\n10 - رساله سير و سلوك بمذاق و روش اسماعيليه ، بفارسي\r\n11 - روضة التسليم ايضاً بفارسي در عقايد اسماعيليه\r\n","description":"","footnote":"","page_name":" مقدمة مصحح 7 ","page_number":9},
  {"content":"\r\nابواب و مقالات كتاب اساس الاقتباس\r\nارسطو واضع ومدون اولى منطق مجموعه منطقي خود را بر شش قسمت تأليف و آن را ارغنون ناميده وبعدهم دو رساله ديگر در خطابه وشعر بر آن افزوده است بنا بر اين كتاب منطق ارسطو مشتمل بر هشت قسمت يا هشت كتاب بوده است . بعد از او فرفر ريوس صورى مقدمه بر كتاب منطق ارسطو نوشته و آن را بنام مدخل يا ايساغوجي ناميده و بر يا قسمت مجموعه منطقي ارسطو افزوده است از اين روي كتب منطق مشتمل بر نه قسمت يا نه كتاب شده است ابن نديم هم در كتاب الفهرست خود كرده گويد « نسخه تعاليم منطقيه ارسطو آنچه تدوين خود اوست هشت باب مي باشد و باب ايساغوجي از مؤلفات فرفوريوس است و مجموع ابوابي را كه ارسطو تدوين كرده از كانون خوانند » .\r\nمؤلفين اسلامي اغلب نيز در تأليفات خود رعايت همان تقسيمات ارسطو را نموده و با افزودن كتاب ايساغوجي بر رسائل ارسطو كتب خويش را بر نه كتاب يا نه مقاله مرتب كرده اند از جمله شيخ الرئيس ابو علي سينا كتاب منطق شفا را بر نه بخش تقسيم و هر يك را كتابي خوانده و هر كتاب را به فنوني و هر فني را به فصولي تقسيم كرده است .\r\nخواجه هم در تأليف اين كتاب بر روش كتاب منطق شفا تأليف خود را به نه بخش تقسيم كرده و هر يك را مقاله ناميده است .\r\nومقالات نه گانه كتاب عبارتست از :\r\nمقاله اولى در مدخل منطق كه آن را به يوناني ايساغوجي ( 1 ) خوانند « اين همان مقدمه ايست كه فر فوريوس صوري ( 2 ) بر مقولات ارسطو نوشته است »\r\n\r\n","description":"","footnote":"\r\n( 1 ) Isagoge\r\n( 2 ) Porphyre de tyrede فرفوريوس صوري ( 233 - 305 ميلادي ) شاگرد فلوطن platin ( 205 - 270 م ) و فلوطين يا فلوطينوس مؤسس نحله نو افلاطوني است كه رسائل وي را جمع كرده و اين كتاب بنام خلاصه Enneades يا منتخبي از رسائل فلوطين بعربي ترجمه شده است و آنچه نزد فلاسفه اسلام بآلهيات ارسطو يا « اثولوجيا » ارسطو معروف شده عبارت از همين كتاب مي باشد كه بغلط بارسطو نسبت داده شده است .\r\n","page_name":" مقدمة مصحح 8 ","page_number":10},
  {"content":"\r\nمقاله دوم در مقولات عشر كه آن را بيوناني قاطيغورياس ( 1 ) نامند .\r\n« مقولات عشر اولين قسمت از مجموعه رسائل منطقي ارسطو است كه بنام ارغنون ( 2 ) معروف مي باشند » .\r\nمقاله سوم در اقوال جازمه كه آن را بيوناني باريرميناس ( 3 ) خوانند « اين دومين قسمت مجموعه رسائل منطقي ارسطو است » .\r\nمقاله چهارم در علم قياس كه آن را بيوناني آنالوطيقاي اول ( 4 ) گويند « اين سومين قسمت ارغنون ارسطو است » .\r\n\r\n","description":"","footnote":"\r\n( 1 ) Categories\r\n( 2 ) Organon\r\n( 3 ) كلمه يوناني است مركب از دو جزء يكي Peri يعني درباره و ديگر Herminias يعني تعبير عبارت و از همين روي اين قسمت را كتاب العباره هم گفته اند و بفرانسه De I , interpretation نام دارد ، و بار يرميناس بصور ديگر باري ارميناس و بارا ارمانياس و باري ارمينياس نيز آمده است كه از همه نزديكتر باصل صورت اخير مي باشد .\r\n( 4 ) Les peemieres analytique يعني تحليلات اوليه ، در كتب منطق بيشتر اين كلمه رآنولوطيقا بود با آنكه انالوطيقا باصل يوناني آن آن نزديكتر و صحيح تر مي نمود براي محفوظ ماندن اصل نسخه تغيير آن را روانديدو به همان صورت كه در نسخ متعدد اين كتاب بود ضبط نمود و مسلم است كه آنالوطيقا چون با اصل يوناني نزديكتر است صحيح تر مي باشد ، و علت اين اختلاف ممكن است از آن جهت باشد كه چون در تعريب الفاظ غير عربي عرب را قاعده نيست ناقلين كتب منطق از يوناني بعربي خود را مقيد بحفظ صورت اصل نديده و هر يك بصورتي آن را تعريب كرده اند ، و يا آنكه چون بيشتر اين كتب ابتداء بسرياني نقل و از سرياني بعربي ترجمه شده اين تغيير صورت از اين جهت حاصل شده و يا آنكه بواسطه غلط يا تصحيف در نسخ اصلي اين اختلاف پديد شده بهر حال اين كلمه را بيشتر مؤلفين به صورت انولوطيقا در كتب خويش آورده و فقط ابن النديم در كتاب الفهرست آن را انالوطيقا كه مطابق با اصل يوناني آنست ضبط كرده است .\r\n","page_name":" مقدمة مصحح 9 ","page_number":11},
  {"content":"\r\nمقاله پنجم در برهان كه آن را آنالوطيقاي دوم يا ابودقطيقا ( 1 ) نيز ناميده اند « اين چهارمين قسمت ارغنون است »\r\nمقاله ششم در جدل كه آن را بيوناني طوبيقا ( 2 ) خوانند « اين پنجمين قسمت ارغنونست »\r\nمقاله هفتم در مغالطه كه آن را بيوناني سوفسطيقا ( 3 ) خوانند « اين آخرين قسمت ارغنون است »\r\nمقاله هشتم در خطابه كه آن را بيوناني ريطوريقا ( 4 ) خوانند « اين نام رساله كوچكي است از ارسطو در اين باب »\r\nمقاله نهم در شعر كه آن را بيوناني بوطيقا ( 5 ) خوانند « اين نيز نام رساله ديگري است از او »\r\nوجه تسميه كتاب\r\nوجه تسميه اين كتاب باساس الاقتباس به درستي معلوم نيست و شايد از آن روي كه اين كتاب در فن منطق است و منطق هم اساس اقتباس علوم مي باشد خواجه اين نام را براي كتاب مناسب ديده و تأليف خود را بدين نام ناميده است .\r\nاساس الاقتباس نام چند كتاب ديگر نيز مي باشد كه از جمله اساس\r\n\r\n","description":"","footnote":"\r\n( 1 ) Apodictique اين كلمه را شارحين منطق ارسطو بصور مختلف ابوذطيقا افودوطيقا وانوذوطيقي آورده و از همه صور نزديكتر باصل يوناني ابودقطيقا است كه ابن النديم هم در كتاب الفهرست به همين صورت آورده و صور ديگر آن ظاهراً تحريفي است از اصل\r\n( 2 ) Topica . Topique در لغت يوناني بمعني موضع و محل است و بعضي جدل را ديالكطيقا Dialectiqne نيز خوانده اند .\r\n( 3 ) Sophisticis elenchis\r\n( 4 ) Rhetorique\r\n( 5 ) اين كلمه در كتب منطق بصورتهاي ابوطيقا ، بوطيقا ، نيطوريقي ، بيوطيقي ، توانيطيقي ، بيطوريقا و نيطوريقا آمده است و با مقايسه با اصل يوناني بايد بوطيقا درست و بقيه محرفي از آن كلمه باشد « مطالبي كه راجع بلغات يوناني در اين مقدمه آورده شده بيشتر آن از يادداشتهاي حضرت فاضل دانشمند آقاي يحيى مهدوي استاد دانشگاه طهران كه لطفا براي نگارنده مرقوم داشته اند استفاده شده از اين لطف ايشان سپاس گزارم » .\r\n","page_name":" مقدمة مصحح 10 ","page_number":12},
  {"content":"\r\nالاقتباس قاضي اختيار الدين بن سيد غياث الدين الحسيني ( 1 ) است كه از كتب نظم و نثر عربي اقتباسي كرده ، ديگر كتاب تاريخي است در احوال شاه عباس ثاني صفوي تأليف ميرزا طاهر وحيد قزويني\r\nتاريخ تأليف كتاب اساس الاقتباس چنان كه در آخر اغلب نسخ خطي اين كتاب ذكر شده سال 642 است و بنابراين تأليف اين كتاب پس از تأليف اخلاق ناصري و پيش از تأليف شرح اشارات بوده است\r\nكتاب اساس الاقتباس را ركن الدين محمد بن علي فارسي استرابادي كه از فضلاي روزگار و عصر وي نزديك به زمان خواجه بوده با چندين كتاب ديگر خواجه بعربي ترجمه كرده است ( 2 ) ولي تاكنون نگارنده اين ترجمه را نديده و در فهرست كتابخانه هاي مهم نيز اسمي از آن نيافته است .\r\nنسخ اين كتاب\r\nخوشبختانه از كتاب اساس الاقتباس نسخ متعددي در كتابخانه هاي عمومي و خصوصي موجود است .\r\nو نسخه آن فراوانست و نسخه حاضر با چند نسخه خطي زير مقابله و اصلاح شده است .\r\n\r\n","description":"","footnote":"\r\n( 1 ) كتاب اساس الاقتباس اختيار الدين مجموعه ايست منتخب از قرآن و احاديث و حكم و امثال و نوادر و اشعار عربي كه به سال 1326 هجري در مصر به چاپ رسيده است .\r\n( 2 ) - شيخ ركن الدين محمد بن علي فارسي جرجاني در آغاز نسخه ترجمه رساله اوصاف الأشراف خواجه كه تعريب كرده گويد : كتب بسياري از مؤلفات پيشينيان كه در فنون مختلف ساخته اند مطالعه افتاد و هيچيك را در حسن تأليف بمانند مؤلفات خواجه نديد ليكن چون بيشتر مؤلفات خواجه براي ولات زمان خود و بر حسب درخواست آنان تأليف شده بفارسي بود و نفعش عام نبود و از اين جهت نزد طلاب عراق مشهور نگشته بود براي آنكه آنان نيز از آن كتب منتفع گردند بر آن شدم كه آنچه از مؤلفات فارسي او را بدست آورم تعريب كنم و بتوفيق خداوند كتاب اخلاق ناصري و كتاب اساس الاقتباس در منطق و رساله جبر و قدر و رساله موسومه بفصول و شرح كتاب بطليموس در نجوم و اين رساله ( اوصاف الاشراف در سلوك ) را از فارسي بعربي در آوردم ( ترجمه اوصاف الأشراف نسخه كتابخانه آستان قدس )\r\n","page_name":" مقدمة مصحح 11 ","page_number":13},
  {"content":"\r\n1 - نسخه خطي كتابخانه مرحوم خلد مقام حاج سيد نصر الله تقوى طاب ثراه كه خط آن نسخ و تاريخ تحرير آن سال ( 843 ) است اين نسخه اقدم و اصح و اكمل تمام تسخي است كه به نظر نگارنده رسيده و از اين جهت در چاپ اين كتاب آن را اساس قرار داد و بناي طبع كتاب را بر آن نهاد و از اصل يا نسخه اصل همه جا مقصود همين نسخه است رسم الخط آن قديمي و همه جا رعايت رسم الخط معمولي زمان در آن شده و علامت اين نسخه در نسخه چاپي - ن - است .\r\n2 - نسخه ديگر باز از كتابخانه مرحوم تقوى است كه تاريخ تحرير آن ربيع الآخر سال 1065 و خط آن نسخ بسيار خوانا و نسبة مصحح و داراي جداول و الواح و پس از نسخه اصل اين نسخه كامل ترين نسخه هاي موجوده نزد نگارنده مي باشد و علامت اين نسخه « ص » است\r\n3 - نسخه دانشمند محترم آقاي اقبال آشتياني استاد دانشگاه طهران اين نسخه به خط نستعليق و تاريخ فراغ از تحرير آن سال 1086 هجري به خط محمد ربيع بن مرحوم حاجي بر خوردار اصفهاني مشهور برئيس است اين نسخه نسبة مضبوط و صحيح و اغلاط آن اندك است و دو ورق از قسمت خطابه آن اسقاط و دو جدول از آن نيز افتاده و ناقص است و هر جا در نسخه مطبوعه بنسخه « آ » اشاره شده مقصود اين نسخه است\r\n4 - نسخه كتابخانه آستان قدس رضوي به خط نسخ و تاريخ تحرير آن 1090 هجري به خط محمد جعفر بن محمد امين است اين نسخه بسيار مغلوط و جداول آن قابل استفاده نيست\r\n5 - نسخه كتابخانه مدرسه سپهسالار جديد اين كتاب نيز به خط نسخ و تاريخ تحرير آن رمضان سال 1079 و از نسخه قبل بهتر و كامل تر و جداول را به تمامي داراست .\r\n6 - نسخه كتابخانه دانشسراي عالي كه تاريخ تحرير آن چهاردهم ذيحجة الحرام سال 1283 و به خط اسمعيل سمناني ساكن سرخه است\r\n","description":"","footnote":"","page_name":" مقدمة مصحح 12 ","page_number":14},
  {"content":"\r\nاين نسخه نيز به خط نسخ و بسيار مغلوط و فاقد بيشتر از جداول مي باشد\r\n7 - نسخه متعلق بكتابخانه فاضل دانشمند و دوست محترم حضرت آقاي سيد محمد مشكوة استاد دانشگاه طهران اين نسخه كه به خط نستعليق خوانا و تازه نوشته شده دند ورق از اول و آخر آن افتاده و ناقص است و هيچيك از جداول و الواح كتاب را ندارد و محل آن به حال بياض باقي است\r\nاين نسخه در بسياري از غلطهاي كتابتي با نسخه اصل موافق است و تصور مي رود كه از روي نسخه اصل نوشته شده باشد\r\nغير از نسخ مذكور فوق از سه نسخه زير براي تصحيح كتاب نيز استفاده بسياري شده است\r\n8 - نسخه اهدائي جناب آقاي حاج سيد محمد صادق طباطبائي رئيس سابق مجلس شوراي ملي بكتابخانه مجلس اين نسخه به خط نسخ نوشته شده و بسيار نسخه نفيس و كاملي است تاريخ تحرير آن 1068 مي باشد\r\n9 - نسخه خطي متعلق بمرحوم خلد آشيان ميرزا محمد طاهر تنكابني طاب ثراه كه سال تحرير آن 1107 و خط آن نستعليق بسيار بد و كاتب آن شرف الدين علي بن غياث الدين مسعود بن تقي الدين محمد مير ميران الحسني الحسيني الطباطبائي است با بعضي حواشي از مرحوم تنكابني و جداول اين نسخه كامل نيست .\r\n10 - نسخه خطي ديگر كه آن نيز متعلق بمرحوم تنكابني بوده خط آن نيز نستعليق خوانا و تاريخ تحرير آن سال 1075 هجري است .\r\nاين نسخه نيز خالي از جدولست\r\nو اين سه نسخه اخير فعلا در كتابخانه مجلس شوراي ملي مضبوط است\r\nچگونگي ترتيب و تنظيم اين كتاب\r\nنسخه - ن - را كه اقدم و اكمل نسخ بود اساس طبع قرار داد و\r\n","description":"","footnote":"","page_name":" مقدمة مصحح 13 ","page_number":15},
  {"content":"\r\nدر استنساخ آن سعي نمود كه رسم الخط قديمي آن را همچنانكه هست محفوظ دارد و از آن منحرف نگردد جز در بعضي موارد ( 1 ) و پس از استنساخ آن را از ابتدا تا انتها با نسخ ديگر مقابله و مقايسه كرد و اغلاط نسخه اصل را تصحيح نمود و در متن اصلي تغييري نداد مگر آنچه را كه ظاهراً غلط مي نمود و يا آنچه از نسخ ديگر رجحانش بر نسخه اصل آشكارا بود و همچنين جائي كه كلمه و يا عبارتي از نسخه اصل افتاده و مقام اقتضاء ايراد آن كلمه يا عبارت را مي كرد و در بيشتر از نسخ ديگر نيز موجود و در سقوط آن از نسخه اصلي جاي شك و ترديد نبود آن كلمه يا عبارت را بر نسخه اصلي افزود و در ذيل صفحه به آن تغيير كه در نسخه اصل داده شده بود اشاره نمود\r\nو كليه نسخه بدلهائي را كه در بيشتر از نسخ ضبط شده بود بعينها در ذيل صفحات آورد و در مواردي كه كلمه يا عبارتي مختلف و هر يك مفيد معنى مناسب و صحيح بود يكي را اختيار كرد و اختلافات نسخ خطي چون بسيار و ثبت تمام اختلافات گذشته از آنكه مفيد فائده نبود موجب تطويل مي گرديد لهذا از ضبط تمام اختلافات صرف نظر كرد و بضبط تغييراتي كه در نسخه اصل داده بود اكتفا نمود و اختلاف آن را با نسخ ديگر ثبت كرد و براي تكميل كتاب در مواردي كه كلمه يا عبارتي را ابهامي بود و اشكالي در آن تصور مي شد و با مقابله با نسخ كتاب اساس الاقتباس رفع اشكال نمي شد بكتب مبسوط اين فن از قبيل كتاب منطق شفاء شيخ الرئيس ابو علي سينا و كتاب معتبر أبو البركات بغدادي و شرح اشارات خود مؤلف و كتاب بصائر النصيريه ابن سهلان ساوجي مراجعه و رفع اشكال مي كرد .\r\nو با آنكه بعضي از عبارات كتاب پيچيده و معقد بود و براي فهم آنها توضيحاتي لازم بود با اين حال چون بيم آن مي رفت كه حواشي بسيار\r\n\r\n","description":"","footnote":"\r\n( 1 ) مانند دال كه در نسخه اصل همه جا مطابق رسم الخط قديمي با ذال معجمه بود و در نسخه حاضر براي سهولت طبع و رفع اشكال همه را به دال مهمله تبديل كرد\r\n","page_name":" مقدمة مصحح 14 ","page_number":16},
  {"content":"\r\nگردد و حجم كتاب زياد شود از بحث بسيار و توضيح عبارات اجتناب ورزيد .\r\nو بعضي حواشي كه در نسخ خطي بود مخصوصاً حواشي كه از قلم شادروان استاد بزرگوار مرحوم مبرور ميرزا محمد طاهر تنكابني طاب ثراه تراوش كرده و در حاشيه نسخه اساس الاقتباس خود مرقوم فرموده بود براي تخليد نام آن بزرگ نقل و باز ذكر كلمه « حاشيه » يا نام خود آن مرحوم از ديگر حواشي ممتاز ساخت .\r\nو نيز لغات مشكله كتاب را كه محتاج بشرح و تفسير ديد براي آنكه خوانندگان محترم محتاج به مراجعه معجمات لغت نگردند معاني آن را از كتب معتبره لغت استخراج و در ذيل صفحات آورد .\r\nو با اين خدمت ناقابل خود اين كتاب كه قرنها در كنج كتابخانه ها افتاده و پرده فراموشي بر روي آن كشيده شده بود در معرض استفاده فضلا و دانشمندان و فضلا و استادان محترم قرار داد اميد است كه خطا و لغزشي اگر در تصحيح اين كتاب ملاحظه فرمايند با نظر محبت نسخه خود را اصلاح كرده و اين بنده را نيز آگاه سازند كه خطاي خود را اصلاح نمايم .\r\nطهران بتاريخ خرداد ماه سال 1327 مدرس رضوي\r\n","description":"","footnote":"","page_name":" مقدمة مصحح 15 ","page_number":17},
  {"content":"\r\nتوضيح\r\nكلمه مهابن يا مهاتن صفحه 329 سطر 13 كه صورت صحيح آن هتگام طبع كتاب معلوم نبود پس از تحقيق و سؤال از حضرت آقاي دكتر مهدوي استاد دانشگاه معلوم شد كه اين كلمه بصوتهائي كه نوشته شده درست نيست و صحيح آن منن است ( منن Menon نام شاگرد و دوست گرژياس Gorgias سوفسطائي معروفست كه بعلوم عقلي و رياضي مخصوصاً علم هندسه رغبت و ميل بسياري داشته و افلاطون پرسش و سئوال او را كه از سقراط كرده در رساله خود موسوم به « منن » شرح داده و ارسطو هم كتاب دوم از آنالوطيقاي اول آن سؤال را آورده است ) و اين كلمه در كتاب منطق شفا هم بصورتهاي مختلف نوشته شده كه فقط در يكي از نسخ خطي كتابخانه مجلس شوراي ملي « مانن » است بنابراين تمام صورتهائي كه در متن و حاشيه اين كتاب از براي اين كلمه آورده شده غلط و صحيح آن مانن يا منن مي باشد .\r\n","description":"","footnote":"","page_name":" مقدمة مصحح 16 ","page_number":18},
  {"content":"\r\nبسم الله الرحمن الرحيم و به ثقتى\r\nرَبِّ زِدْنِي عِلْماً خداوندا متعلمان حكمت را بالهام حق و تلقين صدق و توفيق خير مؤيد گردان و همتهاى ايشان را بطلب كمال و تحرى صواب و اقتنوةو فضيلت مصروف دار تا براستى واثق باشند و از كژى محترز و با يقين مطمئن و از شك متنفر و بعلم مستانس و از جهل مستوحش و بنقصان معترف و از ترائى بكمال مستنكف و از تعنت و تعصب و اعجاب و تصلف و بغى و سفه و عناد و شغب و ميل و مداهنت و تلبيس و مغالطه و انكار حق و اعراض از آن و اصرار بر باطل و اغماض بر آن و طلب علم بسوى تفاخر و تسوق و ترفع و تفوق\r\n","description":"","footnote":"","page_name":" 1 ","page_number":19},
  {"content":"\r\n\r\nو مرا و افترا و استغوا و استهوا منزه و از خدعه وساوس تقليد و شبهه هواجس تسويل و تتبع ما لا يعنى و سلوك سير غير مرضى مبرا و حق شناسى ارباب فضيلت را از گذشتگان و معاصران بى غوائل حسد و مدافعت متكفل و شكر گزارى نعمت حكمت را باداء آنچه اقتباس كرده باشند به ديگر ابناء نوع بحسب استعداد بى شوائب بخل و منافسه و مطل و مضائقه متشمر و از كسالت و بطالت و تعطيل عمر و تضييع روزگار مجتنب و در ملازمت دين قويم و صراط مستقيم ثابت قدم تا نهايات مقاصد ايشان جز حلول در جوار حضرت احديت و وصول بجناب عزت سرمديت نباشد و ذلك فضل الله يؤتيه من يشاء .\r\n","description":"","footnote":"","page_name":" 2 ","page_number":20},
  {"content":"\r\n\r\nمقدمه\r\nمحرر كتاب گويد بعد از حمد و شكر خداى جل جلاله بر نعم و ايادى نا متناهى كه وصولش بهر يكى از بندگان متواتر و متوالى است و صلوات و تحيات بر بندگان شايسته او از انبياء و اولياء على الخصوص بر محمد مصطفى و آلش عليهم الصلوه و السلام در تحرير اين مجموع شروع كرده آمد بر عزم آنك طرفى صالح از آنچه از اهل علم منطق در اين فن استفاده كرده است يا بحسب قواعد و اصول اين صناعت استنباط نموده بر وجهى كه او را روشن شده است ايراد كند و از ابطال مذاهب باطل در هر بابى كه مؤدى باشد باطناب به قدر امكان احتراز كند و اگر در بعضى مواضع بذكر مذهبى فاسد احتياج باشد به اشارتى موجز اقتصار كند و آنچه تصرف را در آن مجال نباشد بر وجه مذكور در كتب اهل صناعت نقل كند تا كتاب ناقص نباشد و چون اين علم به نسبت با ديگر علوم خاصه اقسام حكمت بمثابت قاعده و بنياد است اين مجموع را باساس الاقتباس موسوم كرد توقع بكرم كسانى كه اين كتاب به نظر ايشان بگذرد آنست كه دعاى خير دريغ ندارند و در اصلاح خللهائى كه قابل اصلاح بود مضايقه نكنند و الله الموفق و المعين .\r\nابتداى سخن در منطق\r\nهر علمى و ادراكى كه باشد چون آن را اعتبار كنند از دو حال خالى نباشد يا مجرد يابند از حكم چه باثبات و چه بنفى و آن را تصور خوانند يا مقارن حكم يابند باثبات يا نفى و آن را تصديق خوانند مثال تصور حيوان ناطق و مثال تصديق اين حيوان ناطق است يا اين حيوان ناطق\r\n","description":"","footnote":"","page_name":" 3 ","page_number":21},
  {"content":"\r\nنيست و هر يكى از اين دو قسم يا بيواسطه اكتسابى حاصل شود يا بواسطه اكتساب حاصل آيد مثال تصور نا مكتسب شناختن مردم و مثال تصديق نا مكتسب دانستن آنك مردم هست و مثال تصور مكتسب شناختن حقيقت فرشته و مثال تصديق مكتسب دانستن بيقين كه فرشته هست و همچنانك در اكتساب چيزى كه حاصل نبود ماده مخصوص ببايد كه در آن ماده تصرف كنند بوجهى مخصوص تا مطلوبى كه مكتسب خواهد بود حاصل آيد مثلا نجار را در نجارت تخت بچوبى كه شايسته آن كار بود حاجت افتد تا چون در آن چوب تصرف كند ببريدن و تراشيدن و غير آن بر وجهى كه او داند تخت حاصل شود مردم را نيز در تحصيل تصور و تصديق مكتسب بمعانى معلوم كه در خاطر او مقرر باشد پيش از كسب حاجت بود و بتصرفى كه در آن معانى بر وجهى معلوم تا از آن معانى بواسطه آن تصرف تصور مطلوب يا تصديق مطلوب حاصل كند و همچنانك آن تصرف را كه نجار در چوب كند بر وجهى كه مؤدى بود بمطلوب او چون ملكه باشد صناعت نجارت گويند آن تصرف را كه مردم در معانى كنند بر وجهى كه مؤدى بود بمطلوبى كه مىخواهد چون ملكه شود صناعت منطق خوانند و چنانك نجار استاد آن كس باشد كه داند كه از هر چوبى چه توان ساخت و كدام چوب شايسته تخت بود و كدام چوب نا شايسته و انواع تصرفات كه مؤدى بود بمطلوب بر وجهى اتم يا بر وجهى ناقصتر يا خود مؤدى نبود بمطلوب اصلا واقف و قادر باشد منطقى استاد آن كس باشد كه داند كه از هر معنى كه در خاطر مردم متمثل شود بكدام مطلوب توان رسيد و بر انواع تصرفات كه مؤدى بود به تصورات و تصديقات كه اقسام علم است بر وجهى اتم يا بر وجوه ناقصتر يا بر وجهى كه مؤدى نبود بمطلوبى واقف و قادر باشد .\r\n","description":"","footnote":"","page_name":" 4 ","page_number":22},
  {"content":"\r\n\r\nو چنانك نه هر مردمى نجارت تواند آموخت نه هر مردمى صناعت منطق حاصل تواند كرد و چنانك بنا در افتد كه مردمى كه نجارت نا آموخته تختى نيك تواند تراشيد بنا در افتد كه مردمى منطق نا آموخته علمى مكتسب بر وجهى كامل حاصل تواند كرد بل همچنانك بيشتر مردم كه نجارت ندانند قادر باشند بر آنك چوبى بتراشند اما واثق نباشند بانك آن چوب بان تراشيدن باصلاح آيد يا نيايد بلك تباه شود بيشتر مردم كه منطق ندانند در معانى تصرفى توانند كرد اما واثق نباشند بانك از آن تصرف علمى حاصل شود يا نشود بلك در حيرت بيفزايد يا در ضلالت افكند و نه هر كه كارى كند داند كه چه مىكند يا چه مىبايد كرد بلك بسيار كسان باشند كه در كارها شروع كنند بر سبيل خبط و همچنين باشد حكم كسانى كه طلب علوم كنند و بر صناعت منطق واقف نباشند . پس علم منطق شناختن معنيهايى است كه از آن معانى رسيدن بانواع علوم مكتسب ممكن باشد و آنك از هر معنى بكدام علم توان رسيد و دانستن كيفيت تصرف در هر معنى بر وجه مؤدى بمطلوب و بر وجهى كه مؤدى نباشد بمطلوب يا اگر مؤدى باشد نه چنان بود كه بايد و صناعت منطق آن بود كه با شناختن معانى و دانستن كيفيت تصرف ملكه شدن اين دو فضيلت نيز مقارن باشد چنانك بى رويت و فكرى اصناف معانى شناسد و از انواع تصرفات متمكن بود تا بر اكتشاف انواع علوم قادر بود و از ضلالت و حيرت ايمن باشد و بر مزال اقدام اهل ضلالت واقف .\r\nو اين قدر اشارتى است بتصور ماهيت علم منطق و تنبيهى بر فائده آن بحسب امكان در اين موضع چه احاطه بكنه آن بعد از تحصيل تمامى علم تواند بود و چون معرفت مؤلفات بى معرفت مفردات ممتنع است و رسيدن بمعانى بى وقوف بر احوال الفاظ متعذر ابتدا بمعرفت احوال مفردات و كيفيت دلالت الفاظ بر معانى بايد كرد و بعد از آن در بيان مقاصد شروع نمود و بر جمله مدار اين علم بر نه مقالت است\r\n","description":"","footnote":"","page_name":" 5 ","page_number":23},
  {"content":"\r\n\r\nمقالت اول\r\nدر مدخل منطق كه آن را ايساغوجى خوانند چهار فن است فن اول در الفاظ فن دوم در كلى و جزوى فن سيم در ذاتى و عرضى فن چهارم در كليات خمسه\r\n","description":"","footnote":"","page_name":" 6 ","page_number":24},
  {"content":"\r\n\r\nفن اول در مباحث الفاظ سه فصل است\r\nفصل اول در كيفيت دلالت الفاظ بر معانى\r\nواضعان لغت الفاظ بازاء معانى وضع كرده اند تا عقلا بتوسط آن بر معانى دلالت سازند و اين نوع دلالت را دلالت تواطى خوانند كه تعلق به وضع دارد و بمردم خاص است چه در دلالت بطبع كه نه بطريق تواطى باشد مانند دلالت اصوات طيور بر احوال ايشان ديگر حيوانات با مردم مشارك باشند و چون معانى بعضى داخل افتد در بعضى و بعضى لازم بعضى اما داخل مانند معنى ديوار كه داخل بود در مفهوم معنى خانه چه ديوار جزوى از خانه بود و اما لازم چنانك معنى ديوار لازم معنى سقف بود چه سقف بى ديوار نتواند بود پس تصور بعضى معانى مقتضى تصور معنيهاى ديگر باشد كه داخل باشند در آن معانى يا لازم آن معانى باشد بر سبيل تبعيت و چون چنين بود دلالت الفاظ بر معانى از سه نوع تواند بود اول آنك بلفظ آن معنى خواهند كه به وضع بازاء او نهاده باشند چنانك مردم گويند و بان حيوان ناطق خواهند و آن را دلالت مطابقه خوانند دوم آنك بلفظ آن معنى خواهند كه داخل بود در آن معنى كه لفظ بازاء او نهاده اند چنانك بمردم حيوان خواهند يا بمردم بعضى از اعضاء مردم خواهند و آن را دلالت تضمن خوانند سيوم آن كه بلفظ آن معنى خواهند كه لازم آن معنى باشد كه لفظ بازاء او نهاده اند چنانك بمردم ضاحك\r\n","description":"","footnote":"","page_name":" 7 ","page_number":25},
  {"content":"\r\n\r\nخواهند و به دراز گوش خر خواهند و آن را التزام خوانند و از اين سه صنف دلالت مطابقه وضعى تنها باشد و دو دلالت ديگر بمشاركت وضع و عقل و از اين دو كه عقلىاند تضمن محدود بود چه اجزاء معنى محصور باشد و التزام نا محدود بود چه لوازم معنى محصور و مضبوط نباشد و اگر لوازم در شهرت مختلف باشند مشهورتر بدلالت اولى بود چنانك بشير شجاع خواهند نه ابخر و گاه بود كه يك لفظ بازاء معنى موضوع بود و هم بازاء جزو آن معنى و بر هر دو مطابقت دلالت كند مانند ممكن كه بر خاص و عام كه جزو اوست دلالت كند و همچنين يك لفظ گاه بود كه هم بازاء معنى موضوع بود و هم بازاء لازم آن معنى و بر هر دو بمطابقه دلالت كند مانند آفتاب كه بر قرص خورشيد و بر نور او دلالت كند و سبب آنك اين دلالت مطابقه است نه تضمن و التزام آن است كه به مجرد وضع است نه بمشاركت عقل\r\nفصل دوم در نسبت الفاظ با معانى\r\nگاه باشد كه يك لفظ بر يك معنى بيش دلالت نكند و گاه بود كه يك لفظ بر معانى بسيار دلالت كند و همچنين گاه بود كه الفاظ بسيار بر يك معنى يا زياده از يك معنى متقارب يا غير متقارب دلالت كند و چون اين\r\n","description":"","footnote":"","page_name":" 8 ","page_number":26},
  {"content":"\r\nوجوه را حصر كنند از چهار وجه خالى نبود يا اعتبار لفظ بسيار كند به نسبت با يك معنى يا با معانى بسيار و يا اعتبار يك لفظ كند به نسبت با يك معنى يا معانى بسيار اما قسم اول كه الفاظ بسيار بر يك معنى دلالت كند آن را اسماء مترادفه خوانند مانند دلالت انسان و بشر بر مردم و اما قسم دوم كه الفاظ بسيار بر معانى بسيار دلالت كند هر لفظى بر معنى ديگر بى اشتراك آن را اسماء متباينه خوانند مانند انسان و فرس و باشد كه ميان الفاظ مشاكلتى افتد و آن از دو نوع خالى نبود يا مشاكلت لفظ تابع مشاكلت معنى بود يا نبود و اول را اسماء مشتقه خوانند مانند ناصر و نصير و منصور و هر آينه به اول لفظى موضوع بوده باشد تا ديگر الفاظ از او اشتقاق كرده باشند مانند نصر در اين صورت و اشتقاق را چهار شرط ديگر ببايد مناسبت لفظى و معنوى ميان موضوع و مشتق و مغايرت در هر دو و اسماء منسوبه چون عربى و عجمى نيز از اين قبيل بود و دوم را اسماء متجانسه خوانند مانند بشر و بشر و تجانس تام در اسماء مشتركه باشد چنانك بعد از اين گفته شود و ميان مترادفه و متباينه اشتباه ممكن بود مثلا لفظى باشد كه دلالت كند بر معنئى و لفظى ديگر بر همان معنى با وصفى مقارن و گمان افتد كه هر دو لفظ مترادفند و نباشند بلك متباين باشند مانند سيف و حسام چه سيف شمشير بود و حسام شمشير بران و يا هر دو لفظ بر آن معنى متقارن معنى ديگر دلالت كند مانند حسام و صمصام كه يكى شمشير بران بود و ديگر گذرنده در وقت زخم اما قسم سيوم كه يك لفظ بر معانى بسيار دلالت كند آن را الفاظ\r\n","description":"","footnote":"","page_name":" 9 ","page_number":27},
  {"content":"\r\nمتفقه خوانند و از دو نوع خالى نبود يا به وضع اول بازاء بعضى از آن معانى نهاده باشند و بسبب مناسبتى يا مشابهتى بر ديگر معانى اطلاق كنند مانند اطلاق لفظ مردم بر حيوان ناطق و بر مردم مصور و يا نه چنين بود بلك همه در وضع متساوى باشند بى اوليتى مانند اطلاق چشمه بر چشمه آب و چشمه ترازو و چشمه آفتاب و قسم اول را اسماء متشابهه خوانند و قسم دوم را اسماء مشتركه و بهرى مشتركه را عامتر نهند و آن را بمتشابه و متفقه قسمت كنند و بر جمله در متشابهه وجه تشابه باشد كه مناسبتى غير معنوى بود چنانك سر گويند سر حيوان را و سر شمشير را و باشد كه مناسبتى معنوى بود چنانك جسم گويند طبيعى و تعليمى را و همچنين باشد كه متشابتهى تام بود چنانك مردم گويند شخص و عكسش را در آينه و باشد كه غير تام بود چنانك كلب گويند سگ را و كوكبى را كه تابع صورتى بود چون كلب جبار و همچنين باشد كه تشابه از جهت اشتراك بود در چيزى مثلا در سبب فاعلى چنانك طبى گويند كتاب و دارو را و يا صورى چنانك فلك گويند بادريسه و آسمان را و يا مادى چنانك لبنى گويند ماست و پنير را و يا غايتى چنانك صحى گويند غدا و دارو را و اسماء متشابهه دو قسم بود اول آنك استعمال لفظ در معنى اصلى ممهد بود و در معنى شبيه بسبب ملاحظه با آن معنى بود و باعتبار مناسبتى كه علت تشابه بود و چون چنين بود اطلاق آن لفظ را بر معنى اصل حقيقت خوانند و بر معنى شبيه مجاز چنانك اطلاق نور بر نور آفتاب و\r\n","description":"","footnote":"","page_name":" 10 ","page_number":28},
  {"content":"\r\nبر نور باصره و بر نور بصيرت و در اين موضع گاه باشد كه غرض از اطلاق لفظ در معنى شبيه طلب بلاغت بود در سخن يا مبالغه در معنى و چون چنين بود خالى نبود از آنك در اطلاق لفظ بر شبيه اظهار مشابهت كنند با اصل يا نكنند بل چنان فرا نمايند كه دلالت اين لفظ بر شبيه نيز دلالتى است بر سبيل اصالت و اول را تمثيل و تشبيه خوانند مانند اطلاق ماه بر جرم سماوى به وضع و بر روى نيكو بتشبيه يا بتمثيل و همچنين شير بر حيوان و بر مرد شجاع و دويم را استعاره خوانند مانند اطلاق ذنب السرحان بر صبح اول و اما آنچه گفته اند مجاز آن بود كه لفظ در ظاهر بر چيزى اطلاق كنند و مراد غير آن چيز بود بحسب قرائن عقلى يا قرائن لفظى چنانك و اسئل القريه و حقيقت بخلاف اين باشد خاص باشد باقوال مؤلفه قسم دويم آنك اطلاق لفظ در اصل ممهد بود و در شبيه نيز استعمال كنند و ليكن نه باعتبار ملاحظه اصل بلك آن مناسبت و مشابهت كه در اصل اطلاق بوده باشد بر شبيه در وقت اطلاق معتبر ندارند و اين قسم به دو قسم شود يكى آنك شبيه در اطلاق مساوى اصل بود و آن را اسماء منقوله خوانند مانند اطلاق ماه بر جرم سماوى به وضع و بر مدتى معين بنقل و همچنين اطلاق عدل بر داد كه صفت است و بر دادگر كه موصوف است به اين صفت و ديگر آنك شبيه بر اصل راجح شود و آن هم دو نوع بود يكى آنك اطلاق بحسب جمهور بود و آن را متعارف خوانند مانند اطلاق لفظ غايط بر زمين نشيب به وضع و بر حدث مردم بعرف و ديگر آنك اطلاق بحسب اصل صناعتى بود و آن را مصطلح خوانند چنانك اطلاق لفظ قديم\r\n","description":"","footnote":"","page_name":" 11 ","page_number":29},
  {"content":"\r\nبر كهنه به وضع و بر آنچه وجودش را اولى نبود بحسب اصطلاح پس اسماء متشابهه بسه قسم شود يكى آنك ترجيح اصل را بود در اطلاق و اين قسم مجاز و استعاره است و ديگر آنك ترجيح فرع را بود و آن قسم عرف و اصطلاح است و سيم آنك اصل و فرع متساوى باشند و آن قسم نقل مجرد است و اما قسم چهارم كه يك لفظ بر يك معنى دلالت كند و آن دو قسم بود يكى آنك معنى خاص بود بيك شخص پس اگر بحسب وضع واضع بود از قبيل اسماء اعلام بود مانند اطلاق زيد بر مردى خاص و اگر بحسب اراده گوينده بود از قبيل مضمرات و اشارات بود مانند او و تو و اين و آن و اگر آن معنى خاص نبود بيك شخص بلك وجودش در اشخاص بسيار ممكن بود هم از دو نوع خالى نباشد يا در همه يكسان بود بى اولويت و ترجيحى مانند اطلاق لفظ مردم بر معنى كه در اشخاص بسيار موجود است و آن را اسماء متواطيه خوانند و يا در بعضى اول و اولى و اشد بود و در بعضى غير اول و اولى و اشد مانند اطلاق لفظ موجود بر قديم و بر محدث و يا بر جوهر و عرض و لفظ واحد بر واحدى كه قسمت پذير نبود و بر آنچه قسمت پذيرد و لفظ ابيض بر برف و عاج و آن را اسماء مشككه خوانند و باشد كه ميان مشتركه و متواطيه اشتباه افتد و آن اشتباه باختلاف اعتبارات زايل تواند شد چه اگر احوال الفاظ بحسب اختلاف اعتبارات مختلف نشود او از قبيل مشتركه بوده باشد و الا از قبيل متواطيه مثالش يكى از اعتبارات نظر در لغات است چنانك تيز در طعوم و در اجسام صلب كه بپارسى يك لفظ است اگر گمان افتد كه از متواطيه است چون بتازى كنند يكى را حريف گويند و ديگرى را حاد پس معلوم شود كه از مشتركه است نه از متواطيه و همچنين نظر در قراين چنانك قوه در دو موضع به كار دارند و چون\r\n","description":"","footnote":"","page_name":" 12 ","page_number":30},
  {"content":"\r\nبقرينه نگرند يكى را قرينه ضعف بود و ديگرى را فعل و همچنين نظر در اضافه و عدمش كه در يك موضع اضافى بود و در ديگر موضع غير اضافى مانند زن كه با شوهر گويند و زن كه با مرد گويند و همچنين نظر در تضاد كه يكى را ضد بود و ديگرى را نبود مانند طاق در عدد كه ضد جفت بود و در بنا كه ضدش نبود و يا هر دو را ضد بود و ليكن مختلف بود مانند تيز در آواز و در اجسام صلب كه ضد يكى گران بود و ضد ديگر كند و گران آنجا كه ضدش سبك بود و آنجا كه ضدش تيز بود و يا هر دو را ضد بود و مختلف نبود و ليكن يكى را ميان ضدش متوسط باشد و ديگر را نباشد مانند زاويه حاده كه ضدش منفرجه است و ليكن در مستقيم الخطين ميان هر دو متوسطى است و آن قائمه است و در آنچه يك ضلع مستقيم بود و ديگر مستدير متوسط نيست و بر اين قياس مىبايد كرد و مراد از ضد در اين موضع مقابل است و آن عامتر بود از ضد حقيقى .\r\nو باشد كه لفظى بر شخصى افتد بتواطى به نسبت با شخصى ديگر و باشتراك به نسبت با شخصى ثالث مانند چشمه كه بر چشمه آب افتد بر تواطى به نسبت با چشمه آبى ديگر و باشتراك به نسبت با چشمه ترازو و نيز باشد كه اين لفظ به اين دو نسبت ميان دو شخص بود و ليكن در يكى به دو جهت مانند اسود بر شخصى كه اسود بود و نامش اسود بود و بر قير و باشد كه يك لفظ باشتراك بر يك شخص تنها افتد و ليكن از دو جهت چنانك اسود بر اسودى كه نامش اسود بود و از اين جنس اعتبارات بسيار واقع تواند بود و اين قدر مثال را كافى بود و بعضى از مباحث اين فصل خارج است از علم منطق و اما چون به اين نوع سخن مناسب است بر اين وجه ايراد كرده آمده و الله المستعان\r\n","description":"","footnote":"","page_name":" 13 ","page_number":31},
  {"content":"\r\n\r\nفصل سوم در قسمت الفاظ\r\nلفظ يا مفرد بود يا مؤلف لفظ مفرد آن بود كه جزوى از او بر جزوى از معنى او دلالت نكند مانند انسان كه بر مردم دال است چه جزوى از اين لفظ بر جزوى از معنى دال نيست بلك جزء اين لفظ در اين حالت كه جزو اين لفظ است بر هيچ چيز دال نيست اصلا و لفظ مؤلف آن بود كه جزوى از او بر جزوى از معنى او دلالت كند مانند هذا الانسان كه دال است بر اين مردم چه لفظ هذا دال بر اين باشد كه اسم اشارت است و انسان بر مردم و اين را قول نيز خوانند و باشد كه لفظى بيك اعتبار مفرد باشد و به ديگر اعتبار مؤلف مانند عبد الله كه چون اسم علم شخصى بود مفرد بود چه اسماء اعلام را در مسميات جز تعيين و اشارت هيچ دليل ديگر نبود و چون بنده خداى خواهند مؤلف بود و اين چنين مفرد را بعضى مركب خوانند و مركب در منطق غير مركب بود در نحو چه خمسه عشر و امثالش مركب بود در نحو و در منطق مؤلف است و عبد الله كه اسم علم است مؤلف است در نحو و مركب در منطق و باشد كه حرفى مقارن لفظى شود و بان چيزى در معنى بيفزايد و بنزديك منطقى آن حرف با آن لفظ مؤلف بود مانند الرجل و رجل كه بالام اقتضاء تعريف مىكند و با تنوين اقتضاء تنكير و لفظ مفرد يا دال بود بر معنى در نفس خود باستقلال يا دال بود در غير خود بتبعيت مثال اول چون رجل كه دالست بر مرد و مثال دويم لام تعريف كه در الرجل دال است بر تعريف رجل و تعريف بى چيزى كه به او معرف شود تصور نتوان كرد بخلاف رجل كه بنفس خود متصور است و قسم اول اگر دلالت نه از آن جهت كند كه واقع شود در زمانى محصل آن را\r\n","description":"","footnote":"","page_name":" 14 ","page_number":32},
  {"content":"\r\nاسم خوانند چون رجل و ضارب و اگر دلالت از آن جهت كند كه واقع باشد در زمانى محصل چون ماضى يا حال يا مستقبل آن را فعل خوانند مانند ضرب يضرب و قسم دويم را حرف خوانند و منطقيان فعل را كلمه خوانند و حرف را ادات پس لفظ مفرد يا اسم بود يا فعل يا حرف و اسم يا بر ذوات چيزها دلالت كند چون انسان يا بر صفات مجرد چون نطق يا بر مجموع هر دو چون ناطق و همچنين يا بر نفس زمان چون يوم و سنه يا بر مجموع زمان و معنى ديگر چون تقدم و اصطباح يا بر معنئى كه لا محاله واقع باشد در زمانى غير محصل چون مضى و ضارب و فرق ميان اين اسم و فعل بان بود كه زمان اسم غير محصل بود چنانك گفتيم و زمان فعل محصل بود چون مضى و ضرب و همچنين اسم يا جامد بود يا سايل جامد آن بود كه از او اشتقاقى نتوان كرد مانند حيزبون و هيهات و سائل آن بود كه قابل اشتقاق بود چون ضرب و همچنين اسم يا موضوع باشد چون ضرب و يا مشتق بود چون ضارب و مضروب و فعل در بيشتر لغات مشتق بود چنانك در لغت عرب از اسمى مشتق است كه آن را مصدر مىخوانند و فعل متضمن يا مستلزم چهار چيز بود معنئى و محل آن معنى را و حدوثى معنى را در آن محل و زمانى حدوث را چنانك در ضرب ضرب معنى است و محل آنچه بجاى فاعل بود چه فعل اقتضاء فاعلى كند هر چند نا معين باشد در لفظ و حدوث ضرب در ضارب آن معنى است كه از ضرب مفهوم است و زمان حدوث زمان ماضى است در اين صورت و از اين چهار معنى يكى كه محل فعل است گاه بود كه تعلق بلفظى ديگر گيرد\r\n","description":"","footnote":"","page_name":" 15 ","page_number":33},
  {"content":"\r\nكه در نحو آن را فاعل خوانند و از صيغه فعل خارج بود چنانك در ضرب زيد پس لفظ ضرب دال بر سه چيز است معنى و حدوثش و زمان حدوثش و گاه بود كه معنى نيز تعلق بلفظى ديگر گيرد خارج از لفظ فعل و لفظ فعل دال بر دو چيز بيش نبود حدوث معنى و زمان حدوث چنانك در كان زيد ضاربا كه بجاى ضرب زيد است و چنين فعل را ناقص خوانند و منطقيان آن را كلمه وجودى گويند و در لغت يونانيان لفظ دال بر زمان ماضى و مستقبل نيز لفظى ديگر باشد كه فعل بى آن لفظها دال باشد بر وقوعش در حال و آن را قائم خوانند و با آن لفظها خاص شود بماضى يا بمستقبل و آن را فعل متصرف خوانند و در اسم هم اين چهار معنى باشد كه مجتمع شود مگر آن كه زمان محصل نبود چنانك گفته ايم و بهرى گمان برده اند كه تواطى و اشتراك و ترادف و ديگر اقسام كه در آن موضع گفتيم خاص باسماء است و اين گمان خطاست چه افعال و حروف بلك مركبات را همين عوارض باشد و هر يكى از اسماء و افعال يا محصل باشد چون ضارب و ضرب و يا غير محصل چون لا ضارب و ما ضرب اين است اقسام لفظ مفرد و اما لفظ مؤلف را كه آن را قول خوانند اصناف بسيار باشد كه در محاورات به كار دارند و دو صنف از آن در علوم مستعمل باشد يكى را قول شارح خوانند و در قسم تصورات افتد و ديگر را قول جازم كه در قسم تصديقات افتد چنانك بعد از اين معلوم شود انشاء الله تعالى\r\n","description":"","footnote":"","page_name":" 16 ","page_number":34},
  {"content":"\r\n\r\nفن دويم در مباحث كلى و جزوى چهار فصل است\r\nفصل اول در تعريف كلى و جزوى\r\nلفظ چون بر معنى خود دلالت كند يا مفهومش اقتضاء آن كند كه در آن معنى شركت نتواند بود و آن را جزوى خوانند مانند زيد كه علم شخصى بود يا مانند اين مردم چه بسبب مقارنت اشاره غير او را در آن معنى با او شركت نتواند بود يا مفهوم او اقتضاء منع شركت نكند و آن را كلى خوانند مانند مردم و آفتاب و عنقا چه مفهوم اين سه لفظ با آنك اول بر اشخاص بسيار واقع است در وجود و دويم بيش بر يك شخص موجود واقع نيست و سيم بر هيچ شخص موجود واقع نيست اقتضاء منع شركت نمىكند و از اين سبب در توهم فرض اشخاص بسيار از هر يكى ممكن است بل اگر معنى لفظ دوم و سيم در وجود بر اشخاص بسيار نمىتواند افتاد آن منع نه از جهت مجرد مفهوم لفظ است بل از سببى خارج لفظ است و جزوى به دو معنى اعتبار كنند يكى آنك گفته آمد و ديگر هر لفظى كه معنى او خاصتر بود از معنى لفظى ديگر عام و اگر چه كلى باشد آن را باضافه با او جزوى خوانند چنانك انسان باضافه با حيوان و حيوان باضافه با او كلى باشد و وقوع لفظ جزوى بر اين دو معنى باشتراك است چه يكى بحسب اضافت با غير است و ديگرى بى اعتبار اضافت پس كلى نيز در اين دو موضع باشتراك بر اين دو معنى افتد چه مقابل هر دو مختلف است در معنى هر چند اين دو معنى متلازمند و كلى بطبع بر جزوى محمول بود و اينجا معنى حمل و وضع بيان كنيم تا اين حكم مقرر شود\r\n","description":"","footnote":"","page_name":" 17 ","page_number":35},
  {"content":"\r\n\r\nفصل دوم در حمل و وضع\r\nچون دو معنى در ذهن در آيد و يكى را وصف كنند به ديگر معنى نه بان طريق كه حقيقت هر دو يكى باشد بل بان طريق كه گويند آنچه اين معنى بر او اطلاق كنند همان است كه ديگر معنى بر او اطلاق كنند آن دو معنى را موضوع و محمول خوانند مثلا چون گوئيم انسان حيوانست مراد نه آنست كه مفهوم اين دو لفظ يكى است بل مراد آنست كه آنچه او را انسان گويند همان است كه او را حيوان گويند يعنى حيوان مقول است بر انسان پس انسان در اين صورت موضوع است و حيوان محمول و مشار اليه در اين عبارت كه گفتيم آنچه اين معنى بر او اطلاق كنند باشد كه بعينه موضوع باشد در لفظ چنانك گوئيم انسان ضاحك است و باشد كه محمول بود در لفظ چنانك گوئيم ضاحك انسان است و باشد كه امرى ثالث بود چنانك گوئيم ناطق ضاحك است چه آنچه او را ناطق و ضاحك گويند انسانست و آن امرى ثالث است و اين نوع حمل را كه بطريق هو هو است حمل مواطات خوانند و حمل مواطات اقتضاء آن كند كه موضوع و محمول را اتحاد بود بوجهى و مغايره بوجهى و گاه باشد كه گويند ضحك محمول است بر انسان و به اين نه آن خواهند كه آنچه او را انسان گويند هم او را ضحك گويند بل آن خواهند كه آنچه او را انسان خوانند او را ضحك حاصل است يعنى ذو ضحك است و اين نوع حمل بطريق هو ذو هو است و آن را حمل اشتقاق خوانند چه از ضحك لفظى اشتقاق كنند كه آن لفظ را بمواطات بر انسان حمل توان كرد و آن ضاحك است و اطلاق حمل بر اين دو معنى باشتراك بود و محمول از آنجا كه محمول است شايسته آن باشد كه از موضوع\r\n","description":"","footnote":"","page_name":" 18 ","page_number":36},
  {"content":"\r\n\r\nعامتر باشد چنانك در الانسان حيوان ظاهر است اما اگر مساوى افتد چنانك گوئيم انسان ناطق است آن مساوات را سببى بود خارج از مقتضاى طبيعت محمول و خاصتر نتواند بود چه نتوان گفت حيوان انسان است مگر بان بعضى از حيوان خواهند و آنگاه موضوع خاص شده باشد پس چون طبيعت محمول اقتضاء شايستگى عموم مىكند و طبيعت موضوع اقتضاى شايستگى خصوص كلى كه عام است بمحمولى اولى و جزوى بموضوعى پس هر كلى بطبع محمول بود بر جزوى كه در تحت او بود و هر جزوى بطبع موضوع بود كلى را كه فوق او باشد و دو جزوى بمعنى اول يعنى غير اضافى بر يكديگر حمل نتوان كرد چه نتوان گفت زيد عمرو است مگر كه دو نام بود از آن يك شخص و آنگاه مفهوم هر دو يكى بود پس حمل و وضع نبود\r\nفصل سيم در فرق ميان كل و كلى و جزو و جزوى\r\nهر چيز كه از گرد آمدن چيزهاى بسيار حاصل شود آن چيز را از آن روى كل خوانند و آن چيزها را اجزاى آن و فرق ميان كل و كلى از وجوه بسيار باشد و ما بهرى كه ظاهرتر است اينجا ايراد كنيم اول آنك كل از اجتماع اجزاء بود و كلى از اجتماع جزويات نبود چه كل عبارت از مجموع اجزاء باشد و كلى عبارت از مجموع جزويات نبود دويم آنك كل بمواطات بر اجزاء محمول نبود به رسم و حد و كلى بر جزويات محمول بود بمواطات به رسم و حد سيوم آنك وجود كل بى وجود جزو محال بود و از عدم جزو عدم كل لازم آيد و در كلى و جزوى چنين نبود چهارم آنك وجود كل در خارج ذهن تواند بود و وجود كلى نتواند بود چه يك شخص انسان كلى نتواند بود پنجم آنك اجزاء كل محصور بود و جزويات كلى محصور نبود ششم آنك كل جزو جزو خود\r\n","description":"","footnote":"","page_name":" 19 ","page_number":37},
  {"content":"\r\n\r\nنتواند بود و كلى جزو جزوى خود تواند بود مانند حيوان كه جزو انسانست هفتم آنك كل واقع نبود در حد جزو و كلى واقع بود در حد جزوى و اين نزديك است بگذشته و همين معنى به عبارتى ديگر بتوان گفت و آن چنان بود كه گويند سبقت تصور ماهيت كل بر تصور ماهيت جزو واجب نبود و سبقت تصور ماهيت كلى بر تصور ماهيت جزوى واجب بود اين قدر كافى بود در اين موضع هر چند آن كس را كه معنى كل و كلى و جزو و جزوى تصور كند به اين فروق احتياج نيفتد\r\nفصل چهارم در ديگر معانى لفظ كلى\r\nلفظ كلى باشتراك بر سه معنى اطلاق كنند اول آنچه قابل وقوع شركت باشد در وى چنانك گفتيم و آن را كلى منطقى خوانند دوم چيزهائى كه به اين صفت موصوف تواند بود از اعيان موجودات مانند انسان و سواد و غير آن چه ماهيتهاى انسان و سواد و غير آن هم شايستگى آن دارند كه با قبول شركت مقارن شوند تا انسان و سواد كلى باشند و هم شايستگى آن كه با منع شركت مقارن شوند مانند اين انسان و اين سواد تا انسان و سواد جزوى باشند پس اين ماهيات را كه محل اين تقابل باشند كلى طبيعى خوانند و محمول بايد كه كلى بود بر اين وجه تا هم بر جزوى محمول تواند بود و هم بر كلى و سيوم آنچه مركب باشد از دو قسم اول يعنى اعيان موجودات از آن روى كه قابل شركت باشند و مقول بر كثير و آن را كلى عقلى خوانند و اين بحث تعلق بمنطق ندارد اما اينجا از جهت ازاله اشتباه در اين معانى ايراد كنند و مفيد باشد\r\n","description":"","footnote":"","page_name":" 20 ","page_number":38},
  {"content":"\r\n\r\nفن سيوم در مباحث ذاتى و عرضى چهار فصل است\r\nفصل اول در معرفت ذاتى و عرضى\r\nكلى را چنانك گفته اند شايستگى آن باشد كه محمول باشد بر موضوعى و چون نگاه كنند حال او به نسبت با آن موضوع از سه وجه خالى نتواند بود يا تمامى ماهيت آن موضوع باشد مانند انسان به نسبت با زيد و عمرو و يا ضاحك به نسبت با اين ضاحك و آن ضاحك چه مفهوم اين ضاحك و آن ضاحك را بيرون معنى ضاحك ماهيتى و حقيقتى نيست و اختلاف ميان هر دو كه لفظ اين و آن دال است بر آن نه اختلافى است كه بسبب آن در تصور حقيقت تفاوتى افتد و يا داخل بود در ماهيت آن موضوع مانند لون به نسبت با سواد چه ماهيت سواد لون تنها نيست بل بيرون معنى لونيت كه با ديگر رنگها در آن اشتراك دارد خصوصيتى ديگر هست كه با آن از ديگر رنگها ممتاز شده است و سواد سواد به اين دو معنى است كه مقارن يكديگرند پس هر يكى از اين دو معنى داخل باشند در ماهيت سواد و اين قسم جز در موضوعاتى كه در مفهوم آن تركيب ذهنى باشد معقول نبود و يا خارج بود از ماهيت آن موضوع مانند اسود به نسبت با ضاحك چه آنجا كه گوئى اين ضاحك اسود است مفهوم از اسود نه تمام ماهيت ضاحك است و نه داخل در آن ماهيت بلك خارج بود از آن ماهيت و قسم اول و دويم در اين اشتراك دارند كه ماهيت موضوع را با آن دو قسم قوام تواند بود پس مقوم موضوع باشند و به اين اعتبار هر دو قسم را ذاتى خوانند و ذاتى در اين اصطلاح منسوب نيست با ذات چه بيك وجه\r\n","description":"","footnote":"","page_name":" 21 ","page_number":39},
  {"content":"\r\n\r\nخود عين ذات است و عين ذات منسوب نتواند بود با خود و قسم سيوم را كه خارج است از ماهيت موضوع عرضى خوانند و اين عرضى نيز منسوب نيست با عرض چه اين عرضى مقابل ذاتى است و مقابل آن عرضى كه منسوب بود با عرض جوهرى تواند بود پس كلى يا ذاتى بود يا عرضى نه بر اطلاق بل باضافت با موضوعى كه فرض كنند و ممكن باشد كه يك كلى باضافت با موضوعى ذاتى بود و باضافت با موضوعى ديگر عرضى مانند ضاحك كه باضافت با انسان عرضى است و باضافت به اين ضاحك ذاتى\r\nفصل دويم در اقسام ذاتى\r\nذاتى چنانك گفتيم يا تمامى ماهيت است يا جزو ماهيت و جزو ماهيت دو گونه بود يا جزوى بود خاص بماهيت آن موضوع كه ذاتى باضافت با او ذاتى است يا نبود بلك همان جزو جزو ماهيت موضوعى ديگر باشد مثلا سواد را لون ذاتى است و غير او را با او در آن شركت است چه بياض نيز هم لون است و هم سواد را بيرون لون خصوصيتى ديگر است داخل در مفهوم او كه غير او را نيست تا او بان از ديگر الوان ممتاز شده است و آن جزو خاص بود و از حال لغات معلوم است كه آن كس كه چيزى را نشناسد و طلب تصور حقيقت آن چيز كند سؤال از آن بلفظ چيست كند و بتازى ما هو گويند كه ماهيت از اين لفظ گرفته اند و چون اصل حقيقت متصور بود و امتياز از اشتباه حاصل نشده سؤال از آن بلفظ كدام است كنند و بتازى اى شىء هو گويند و يا اى ما هو و ظاهر شد كه حقيقت سواد بى تصور لونيت تصور نتوان كرد و امتياز او از ديگر الوان جز به تصور آن معنى خاص كه گفتيم صورت نبندد پس جزو ماهيت يا مقول\r\n","description":"","footnote":"","page_name":" 22 ","page_number":40},
  {"content":"\r\n\r\nدر جواب ما هو بود يا مقول در جواب اى شىء هو و تمام ماهيت خود عين جواب ما هو است پس ذاتى به اين اعتبار دو قسم شود مقول در جواب ما هو و مقول در جواب اى شىء هو\r\nفصل سيم در اقسام عرضى\r\nعرضى يا لازم بود يا مفارق و لازم يا لازم ماهيت بود يا لازم وجود و ماهيت در عقل غير وجود بود در خارج چه تصور ماهيات با شك در وجود خارجى ممكن بود و نيز موجودات تواند بود در خارج كه تصور ماهيات آن متعذر بود مثال لازم ماهيت زوجيت دو را و مثال لازم وجود سياهى زنگى را و هر لازم ماهيتى لازم وجود بود و لازم وجود بود كه لازم ماهيت نبود و لازم ماهيت بين بود يا غير بين بين چنان بود كه لازم ماهيت بود بى واسطه مثل زواياء سه گانه مثلث را و غير بين چنان بود كه لازم ماهيت بود بتوسط لوازم ديگر يا مقومات ماهيت مانند مساوى دو قائمه بودن زواياء سه گانه مثلث را و چنين لوازم محتاج بيانى بود يعنى ببيانى لزومش معلوم شود و آن عبارت از استحضار متوسطات بود در ذهن چه هر لازمى كه بى متوسط بود بنفس خود بين بود و چون با متوسطى بود به تصور متوسطى كه آن لازم او را بين باشد ماهيت مفروض را نيز بين شود و باشد كه ميان لازم بين و ميان ذاتى مقوم كه جزو ماهيت بود اشتباه افتد بسبب امتناع انفكاك تصور هر دو از تصور ماهيت اما چون تامل رود تصور آن ذاتى بر تصور ماهيت سابق بود برتبت چه تصور آن ذاتى علت تصور ماهيت بود و تصور ماهيت هم برتبت بر تصور لازم متقدم بود چه تصور ماهيت علت تصور لازم باشد مثلا وجود اضلاع سه گانه مثلث را ذاتى است و وجود زواياء سه گانه عرضى لازم و چون تصور مثلث بى تصور\r\n","description":"","footnote":"","page_name":" 23 ","page_number":41},
  {"content":"\r\n\r\nاين دو چيز نتواند بود ميان اين ذاتى و عرضى اشتباه افتد چه هر دو در نظر اول متشابه نمايند اما چون تامل افتد معلوم شود كه تا اول شكلى كه او را سه ضلع بود تصور نكنند مثلث متصور نشود و تا مثلث در ذهن متمثل نشود زواياء سه گانه او را در ذهن نيايد پس به نظر دويم اين اشتباه زايل گردد و اما عرضى مفارق يا بطى الزوال بود چون جوانى و پيرى و يا سريع الزوال چون ضحك مردم را\r\nفصل چهارم در اقسام مقول در جواب ما هو\r\nسؤال بما هو يا از يك چيز باشد يا از چيزهاى بسيار و يك چيز يا كلى بود يا جزوى و چيزهاى بسيار يا بحقيقت و ماهيت مخالف يكديگر باشند مانند انسان و فرس و يا حقيقت و ماهيت همه يكى بود و اختلاف بيش بعدد نبود چون زيد و عمرو بل چون اين انسان و آن انسان پس اصناف مسئول عنه به اين اعتبار چهار بود يك چيز جزوى و يك چيز كلى و چيزهاى بسيار مختلف الحقايق و چيزهاى بسيار متفق الحقيقه پس چون مسئول عنه بما هو يك چيز جزوى بود مانند زيد جواب بان ذاتى بود كه تمام ماهيت او باشد و آن انسانست در اين صورت و چون مسئول عنه يك چيز كلى بود مانند انسان جواب بتمامى اجزاء ماهيت او باشد و آن حيوان ناطق است كه حد حقيقى انسانست چنانك بعد از اين معلوم شود و ناطق هر چند مقول در جواب شىء هو است باعتبارى ديگر چنانك گفتيم اينجا واقع است در طريق ما هو به اين سبب كه از ذاتيات است و همه ذاتيات ياد مىبايد كرد و چون مسئول عنه چيزهاى بسيار مختلف الحقايق بود مانند انسان و فرس جواب بتمامى ذاتياتى بود كه ميان ايشان مشترك بود و آن حيوان است در اين صورت\r\n","description":"","footnote":"","page_name":" 24 ","page_number":42},
  {"content":"\r\nچه اگر بر بهرى از آن ذاتيات اقتصار كنند مثلا بر جسم نامى و باقى ذاتيات مانند حساس و متحرك بارادت ياد نكنند جواب سؤال بتمامى نگفته باشند چه سؤال از كمال حقيقت مسئول عنه بوده است و اين سخن نه كمال آن حقيقت است بل بهرى پس اين جواب نه نفس جواب ما هو است بل داخل در جواب ما هو است و اگر زيادت بر آنچه مجموع ذاتيات مشترك باشد ايراد كنند مانند ناطق كه ذاتى خاص است به انسان يا صهال كه ذاتى خاص است بفرس سخنى فضله غير جواب با جواب اضافت كرده باشند از بهر آنك سؤال از آن مجموع يك سؤال فرض كرده ايم و جواب يك سؤال يك جواب تواند بود و اگر به مثل سائل گفته بودى كه انسان چيست و فرس چيست تا سؤال دو بودى آنگاه بجواب هر يكى ذاتى خاص مسئول عنه كه واقع است در طريق ما هو ايراد بايستى كرد اما اين قسم بعينه قسم دوم بودى كه سؤال از يك يك كلى كرده باشند بانفراد چنانك ياد كرديم و نه چنان است بلك اينجا سؤال از جمله بر سبيل اجتماع يك سؤال است و چون مسئول عنه چيزهاى بسيار بود كه بحقيقت متفق باشند و بعدد بسيار مانند اين مردم و آن مردم و زيد و عمرو جواب هم بان ذاتى بود كه كمال ماهيت آن چيزها بود و آن انسانست در اين صورت و اين جواب بعينه همان جواب بود كه در صنف اول كه مسئول عنه يك چيز جزوى بود گفته آمد پس مقول در جواب ما هو سه صنف است يكى آنچه در حال خصوصيت و در حال شركت گويند و آن جواب يك جزوى است به تنهائى و جواب جزويات بسيار كه بحقيقت متفقند و بعدد بسيار چه در هر دو حال جواب تمام ماهيت آن جزويات است كه واحد و كثير در آن يكسانند و چون اختلاف در ميان بعوارض غير ذاتيست در جواب ما هو كه مطلوب سائل ذاتيات تنها بوده\r\n","description":"","footnote":"","page_name":" 25 ","page_number":43},
  {"content":"\r\nاست ذكر آن عوارض حشو و فضله افتد و دويم آنچه در حال خصوصيت تنها گويند و آن جواب يك چيز كلى باشد چه اگر كلى ديگر با او مشارك شود جواب در حال شركت ديگر باشد .\r\nو سيوم آنچه در حال شركت تنها گويند و آن جواب چيزهاى مختلف الحقايق بود با هم چه در حال خصوصيت هر يكى از آن چيزها جوابى ديگر است اين است اقسام مقول در جواب ما هو و فرق ميان مقول در جواب ما هو و ميان داخل در جواب ما هو و واقع در طريق ما هو هم به اين بيان معلوم شد و اين است مطلوب اين فن\r\n","description":"","footnote":"","page_name":" 26 ","page_number":44},
  {"content":"\r\n\r\nفن چهارم در مباحث كليات خمسه پنج فصل است\r\nفصل اول در تعريف كليات خمسه\r\nاز فصل گذشته معلوم شد كه كلى ذاتى كه مقول بود در جواب ما هو بر چيزهاى بسيار در حال شركت دو است يكى آنچه مقول بود بر چيزهاى مختلف الحقايق مانند حيوان كه بر انسان و فرس مقول است و ديگر آنچه مقول بود بر چيزهائى كه اختلاف ايشان بعدد بود نه بحقيقت مانند انسان كه بر زيد و عمرو مقول است اكنون مىگوييم اول را از اين دو كلى ذاتى جنس خوانند و دوم را نوع و نوع باشتراك لفظى بر دو معنى اطلاق كنند يكى آنك گفته آمد يعنى هر كلى ذاتى كه مقول بود بر چيزهائى كه اختلاف ايشان بعدد بيش نبود در جواب ما هو و آن را نوع حقيقى خوانند و دوم هر يكى از آن كليات مختلف الحقايق كه جنس كمال ذاتيات مشترك ايشان است و بر ايشان محمول است مانند انسان و فرس و آن را نوع اضافى خوانند و فرق ميان هر دو آنست كه نوع حقيقى باضافت با اشخاص اعتبار كنند كه در تحت اوست و نوع اضافى باضافت با جنس كه بالاى اوست و نيز نوعى حقيقى ممكن بود كه در تحت جنسى نبود و نوع اضافى هميشه در تحت جنسى بود و نيز نوع حقيقى هميشه بر چيزهائى افتد كه بعدد بيش مختلف نباشند و نوع اضافى گاه بود كه بر چيزهاى مختلف الحقايق افتد مانند حيوان كه باضافت با نامى نوعى است و بر انسان و ثور مىافتد كه مختلف الحقيقه اند\r\n","description":"","footnote":"","page_name":" 27 ","page_number":45},
  {"content":"\r\nو اما كلى ذاتى كه مقول بود در جواب اى شىء هو و آن ذاتى خاص بود كه امتياز به او حاصل شود آن را فصل خوانند مانند ناطق انسان را پس كلى ذاتى يا جنس بود يا نوع يا فصل چه اگر تمام ماهيت بود نوع بود و اگر جزو ماهيت بود و مشترك بود جنس بود و اگر جزو مميز بود فصل بود و نوع مركب از جنس و فصل باشد جنس در وى بجاى ماده بود و فصل بجاى صورت اما جنس و فصل ماده و صورت نباشند چه جنس و فصل بر مركب محمول باشند بمواطات و ماده و صورت برو محمول نباشد بر اين وجه و ببايد دانست كه مراد ما بناطق در اين مثال كه گوئيم فصل انسان است نه نطق بالفعل است چه ابكم كه عادم اين نطق باشد هم انسانست بل مراد قوه تميزى است كه با وجود آن قوت او را ممكن است كه بطريق وضع از الفاظ يا غير الفاظ مانند حركات و اشارات بر معانى دلالت سازد و اين قوت خاص بنوع انسانست و اما كلى عرضى يا خاص بود بيك نوع مانند ضاحك و كاتب انسان را يا شامل بود زيادت از يك نوع را مانند متحرك انسان را و اول را خاصه خوانند و دويم را عرض عام و بهرى خاصه را عرض خاص خوانند و بهرى هم خاصه را فصل عرضى خوانند پس كليات پنجند جنس و نوع و فصل و خاصه و عرض عام و اين پنج را خمسه مفرده نيز خوانند و كلى اين پنج را بجاى جنس است و هر يكى از اين پنج او را بجاى نوعى و ممكن بود كه يك چيز باضافت با پنج چيز اين پنج كلى بود مانند ملون كه جنس ابيض و اسود باشد و نوع متكيف و فصل كيف و خاصه جسم و عرض عام حيوان\r\n","description":"","footnote":"","page_name":" 28 ","page_number":46},
  {"content":"\r\n\r\nفصل دوم در مراتب اجناس و انواع\r\nجنس را جنسى ديگر تواند بود بر بالاى او كه او به نسبت بان جنس نوعى بود و همچنين در تحت او نوعى تواند بود كه به نسبت با مرتبه ديگر در تحت او هم جنسى باشد و ما چنانك پيش از اين گفته ايم كليات را از اين جهت كه كلىاند وجود جز در عقول و اذهان نبود و چون در خارج موجود باشند لا محاله در اشخاص جزوى موجود توانند بود پس در جهت تحت به اشخاص متناهى شوند و آن نوع كه تحت او اشخاص بود نوع سافل بود و در جهت فوق نشايد كه بالاى هر جنسى جنسى بود نا متناهى كه آنگاه لازم آيد كه يك معنى را اجزاء نا متناهى بود و تا آن اجزاء نا متناهى را تصور نكنند آن معنى متصور نباشد و اين محال است پس انتهاء ارتقاء بجنسى بود كه بالاى او جنسى نبود و آن را جنس عالى خوانند و جنس عالى را جنس الاجناس نيز خوانند و نوع سافل را نوع الانواع نيز خوانند و نوع الانواع خود باعتبار آنك در تحت او اشخاض باشد نوع حقيقى باشد چنانك گفته آمده است و آنچه ميان جنس الاجناس و نوع الانواع بود از مراتب هر يكى باضافت با شيب خود جنسى بود و باضافت با بالاى خود نوعى و آن نوع كه در تحت جنس الاجناس بود نوع عالى باشد چه بالاى او نوعى ديگر نبود و آن جنس كه بالاى نوع الانواع بود جنس سافل باشد چه شيب او جنسى ديگر نبود و باقى اجناس و انواع متوسط باشند مثالش انسان نزديكترين كليات به اشخاص است و جنس او حيوانست و جنس او نامى و جنس او جسم و جنس او جوهر و بالاى جوهر جنسى ديگر نيست پس جوهر جنس الاجناس بود و جنس عالى و انسان نوع الانواع و نوع سافل و جسم و نامى و حيوان هر يك باضافت با شيب خود جنسى و باضافت با بالاى خود نوعى و در اين سه جسم نوع عالى و حيوان جنس سافل و جسم نامى جنس متوسط و نامى و حيوان نوع متوسط و جمله مركب\r\n","description":"","footnote":"","page_name":" 29 ","page_number":47},
  {"content":"\r\n\r\nباشند بيرون جوهر كه او را جزو نباشد و بسيط بود و از آن جهت او را جنسى ديگر نبود و در تحت نوع الانواع اختلافاتى كه ميان اشخاص افتد مانند ترك و تازى و سياهان و سفيدان و مردان و زنان بعوارض باشد نه بذاتيات و اينها را آنجا اصناف خوانند بحسب اصطلاح تا باجناس و انواع مشتبه نشود\r\nفصل سيوم در احوال فصول\r\nو فصل باضافت با نوع مقوم باشد چه ذاتى است او را و داخل در ماهيت او مانند ناطق انسان را و باضافت با جنس مقسم باشد چه قسمت كند جنس را بحصه كه جزو نوع بود و به غير آن حصه كه حصص ديگر انواع بود مانند ناطق حيوان را چه حيوان به اين فصل منقسم شود بناطق و غير ناطق و هر آينه هر جنسى را فصلى مقسم بود تا در تحت او نوعى حاصل شود مانند قابل ابعاد ثلاثه جوهر را و ذو نفس غاذيه و ناميه و مولده جسم را و حساس و متحرك بارادت نامى را و ناطق حيوان را و هر فصلى از اين فصول مقوم نوعى باشد كه در تحت آن جنس بود و هر فصلى كه مقسم جنسى بود مقسم جنسهائى بود كه بالاى او بود مانند ناطق كه مقسم حيوانست و مقسم جوهر و جسم نيز باشد اما لازم نبود كه مقسم جنس عالى مقسم جنس سافل بود چه قابل ابعاد ثلاثه كه مقسم جوهر است مقسم حيوان نبود بل باشد كه مقوم او بود و هر فصلى كه مقوم نوعى بود مقوم نوعهائى بود كه شيب او بود و لازم نبود كه مقوم نوعى بود كه بالاى او بود بل باشد كه مقسم باشد و باشد كه فصل را مقوم جنس خوانند يعنى مقوم آن حصه از جنس را كه نوع باشد\r\n","description":"","footnote":"","page_name":" 30 ","page_number":48},
  {"content":"\r\n\r\nچنانك ناطق مقوم آن حيوان بود كه انسانست و اين بان وجه گويند كه اگر ناطق نبودى آن حيوان كه انسانست موجود نبودى پس مقوم اينجا علت وجود باشد و به اين معنى كه مىگوييم كه فصل مقوم نوع است جزو ذاتى مىخواهيم و لفظ مقوم در اين دو موضع باشتراك باشد\r\nفصل چهارم در بيان حال خاصه و عرض عام\r\nواجب نبود كه خاصه همه اشخاص نوع را شامل بود بلك اگر بهرى را باشد يا در بهرى اوقات بود دون بهرى مانند كاتب باضافت با انسان آن را هم خاصه خوانند و بدانك اگر بضاحك و كاتب بالفعل خواهند بعضى اشخاص را بود و در بعضى اوقات و اگر ضاحك و كاتب بالقوه خواهند همه اشخاص را بود و در همه اوقات و در ديگر خواص همين اعتبار توان كرد و همچنين در عرض عام گاه بود كه همه اشخاص را بود در همه اوقات مثلا اشخاص حيوان را مانند وجود و گاه بود كه همه اشخاص را بود اما در همه اوقات نبود مانند حركت و گاه بود كه همه اشخاص را نبود اما در همه اوقات بود مانند بياض و گاه بود كه نه در همه اوقات بود و نه همه اشخاص را مانند صوت و خاصه نوع خاصه نوعهائى بود كه بالاى او بود چنانك كاتب خاصه حيوان و نامى نيز باشد و اما واجب نبود كه خاصه نوعهائى بود كه شيب او بود بل باشد كه عرض عام آن نوعها بود چون ملون كه خاصه جسم است و عرض عام آنچه شيب اوست پس خاصه دو گونه بود يكى آنچه لاحق نوع بود لذاته نه از براى امرى خاصتر از او مانند صحيح و مريض حيوان را و ديگر آنچه لاحق او بود بسبب امرى خاصتر از او مانند كاتب حيوان را كه از جهت ناطقى لاحق او شود و اما لاحقى كه بسبب امرى عامتر بود از قبيل عرض عام بود\r\n","description":"","footnote":"","page_name":" 31 ","page_number":49},
  {"content":"\r\n\r\nو بهرى آن خاصه را كه لذاته لاحق باشد نه بسبب امرى عامتر و نه بسبب امرى خاصتر عرض ذاتى خوانند و لفظ عرض در عرض عام بان معنى است كه عرضى را كه در مقابل ذاتى باشد عرضى ميگويند نه بان معنى كه مقابل جوهر است چه گاه بود كه اين عرض جوهر بود مانند متحرك و ساكن\r\nفصل پنجم در احوال اين كليات پنجگانه\r\nهمچنانك نوع را جنسى و فصلى است جنس را نيز ممكن است كه جنسى و فصلى باشد و هر يكى را از باقى كليات نيز جنسى و فصلى تواند بود مثلا فصل را كه ناطق است جنسى بود مانند مدرك و فصلى مانند مميز و همچنين خاصه را و عرض عام را چنانك ابيض را ملون جنس بود و مفرق بصر فصل و خاصه را همچنين خاصه و عرض عامى ممكن بود و بر اين قياس تركيبات بسيار ممكن باشد و اين پنج كلى در آن اشتراك دارند كه كلىاند و مقول بر چيزهاى بسيار و در آنك باسم و به حد بر موضوعى كه باضافت با او باشد بمواطات محمول باشد چنانك ابيض كه عرضى عام انسانست بر او محمول توان كرد هم باسم كه گويند انسان ابيض است و هم به حد كه گويند انسان ملونى است مفرغ بصر و بر اين قياس و جنس و فصل و خاصه و عرض عام در آن اشتراك دارند كه در تعريفات حدى و رسمى واقع باشند چنان كه بعد از اين معلوم شود و جنس و نوع و فصل اشتراك دارند در آنك ذاتىاند و خاصه و عرض عام اشتراك دارند در آنك عرضىاند و جنس و نوع اشتراك دارند در آنك مقول در جواب ما هويند و جنس و فصل اشتراك دارند در آنك اجزاء\r\n","description":"","footnote":"","page_name":" 32 ","page_number":50},
  {"content":"\r\nماهيتند و نوع و فصل اشتراك دارند در آنك در حمل متساويند بر موضوعات خويش و جنس و خاصه اشتراك دارند در آنك اجزاء رسم تامند و فصل و خاصه اشتراك دارند در آنك در تعريفات تميزى واقع باشند و جنس و عرض عام اشتراك دارند در آنك بر انواع مختلف محمول باشند و هر يكى را از اين پنجگانه خاصيتى بود كه بان منفرد بود چه جنس مقول بر چيزهاى مختلف الحقيقه است در جواب ما هو و نوع حقيقى مقول بر چيزهائى كه بعدد بيش مختلف نبود در جواب ما هو و نوع اضافى آن كليى كه جنس بر او و بر غير او محمول بود حملى ذاتى اولى يا خاصترين كليى از آن دو كلى كه در جواب ما هو گويند و خاصه آن عرضى كه بر نوعى بيش مقول نبود و عرض عام آن عرضى كه بر انواع بسيار مقول بود\r\n","description":"","footnote":"","page_name":" 33 ","page_number":51},
  {"content":"\r\n\r\nمقالت دويم در مقولات عشره\r\nو آن را قاطيغورياس خوانند نه فصل است\r\nفصل اول در ابتداء سخن در مقولات\r\nواضع منطق افتتاح اين علم بايراد ذكر اجناس عاليه كرده است كه آن را مقولات عشره خوانند و هر چند راى متاخران آنست كه بسبب آنك تعيين طبايع كليات چه عالى و چه سافل و اشارت باعيان موجودات چه جوهر و چه عرض تعلق بصناعت منطق ندارد و تحقيق مسائل اين نوع بر منطق نيست و اشتغال به اين مباحث در منطق محض تعسف و تكلف باشد اما شبهت نيست كه صناعت تحديد و تعريف و اكتساب مقدمات قياسات بى تصور مقولات كه اجناس عاليه اند و تمييز هر مقوله از مقولهاى ديگر ممتنع باشد و نيز وقوف بر اين فن اقتدار بر ايراد امثله و نظاير در هر مسئله به سهولت كه اسهل طرق ايضاح آنست فائده دهد پس از اين جهت نكت و قواعد اين فن را بر سبيل نقل و حكايت ذكر كرده اند از جهت ارشاد مبتدى و حواله طالب تحقيق خود با كتب اهل اين صناعت باشد و الله الموفق و پيش از شروع در مقصود گوئيم جمهور حكماء بر آن متفقند كه معظم ماهياتى كه عقول و اذهان را بان احاطتى تواند بود در تحت اين ده مقوله محصور است و بيرون امورى معقول كه عامتر از اين مقولات باشد و لازم اكثر ماهيات بود مانند وجود و وجوب و امكان و يا چيزهائى كه مبادى و نهايات بعضى انواع بود مانند وحدت و نقطه و آنك هر يكى از آن نوع حقيقىاند و ليكن در تحت جنس منطقى نيامده اند چيزى ديگر از اعيان موجوداتى كه بدلالت لفظى در ذهن متمثل تواند\r\n","description":"","footnote":"","page_name":" 34 ","page_number":52},
  {"content":"\r\n\r\nشد از اين مقولات خارج نيفتد و اعتماد در حصر اين مقولات در اين ده جنس هر چند در آن سخن بسيار گفته اند بر استقراء است و بيان آنك وجود جنسى عام نيست اين ده مقوله را آن است كه تصور اين معانى با شك در وجود آن ممكن است و تصور ماهيت بى تصور تمامى ذاتيات نا ممكن پس اگر وجود جنس اين معانى بودى تصور آن با شك در وجود ممكن نبودى و نيز عقل علتى و سببى نطلبد لون بودن سواد را و شكل بودن مثلث را و موجود بودن سواد و مثلث را علتى و سببى طلبد پس اگر موجود جنس بودى حكم او در عدم احتياج به علت حكم ديگر اجناس بودى و نيز جنس بر انواع و اشخاص كه در تحت او باشند بتواطى محمول بود و وجود بر موجودات بتشكيك محمول بود چه موجود به خود از موجود به غير و قائم بذات خود از قائم به غير و موجود قار از موجود غير قار بوجود اولى باشند پس وجود جنس اين مقولات نبود بل از قبيل لوازم باشد\r\nفصل دويم در معرفت موضوع كه رسم جوهر و عرض بى آن متصور نشود\r\nبهرى موجودات يافته مىشود كه با موجودى ديگر ملاقى باشد ملاقاتى تمام نه بر سبيل مماست و مجاورت بل چنانك ميان هر دو مباينتى در وضع تصور نتوان كرد و موجود دوم را از موجود اول صفتى حاصل آيد چنانك سياهى و جسم چه هر گاه كه ميان سياهى و جسم ملاقات افتد آن ملاقات نه بر سبيل مماست و مجاورت بود بل ملاقاتى تمام بود و جسم را بسبب سياهى صفتى حاصل شود و آن آنست كه او را سياه گويند پس اين نوع ملاقات را به حكم اصطلاح حكما حلول خوانند و آن موجود را كه بسبب او صفت حاصل آيد مانند سياهى حال گويند و آن موجود را كه به او موصوف شود مانند جسم محل گويند و حال دو گونه بود يا حالى بود كه سبب قوام محل باشد و محل\r\n","description":"","footnote":"","page_name":" 35 ","page_number":53},
  {"content":"\r\nبى او متقوم و موجود بالفعل نتواند بود مانند امتداد جسمانى آن چيز را كه قابل امتداد است چه قابل امتداد بى امتداد موجود نتواند بود و چنين حال را صورت خوانند و محل او را ماده و يا حالى بود كه محل بى او متقوم و موجود بالفعل باشد و آن گاه آن حال در او حلول كرده باشد مانند سياهى و جسم چه جسم بى سياهى جسم باشد و موجود بالفعل بود و چنين حال را عرض خوانند و محل او را موضوع پس حال يا صورت بود يا عرض و محل يا ماده بود يا موضوع و هر موجودى كه در موضوع بود عرض بود و هر موجودى كه نه در موضوع بود جوهر بود پس موضوع در اين مقام محلى است كه محتاج نبود در قوام و وجود بالفعل بانچه در او حال شود و شبهت نيست در آنك وقوع موضوع بر اين معنى و بر آنچه محمول بازاى او باشد باشتراك محض تواند بود چه آن موضوع ماهيتى بود جزوى يا كلى كه ماهيتى ديگر كلى بر او مقول بود بر سبيل مواطات و هو هو و اين موضوع ماهيتى بود كه ماهيتى ديگر در او موجود بود و بر او مقول نتواند بود الا بطريق اشتقاق و هو ذو هو اما هر دو موضوع را اشتراك باشد در آنك موصوف باشد يكى بانچه در او موجود بود ديگر بانچه بر او مقول بود و بهرى خواسته اند كه هر دو موضوع را بيك رسم بيان كنند گفته اند موضوع هر موصوفى بود صفتى را كه هم مقوم موصوف و هم خارج از ماهيت او نبود مقوم يعنى اگر مقوم موصوف بود از او خارج نبود و اگر از ماهيت او خارج بود مقوم او نبود مانند انسان يا حيوان ابيض را و جسم يا ماده سواد را نه چون ماده صورت را و بعد از اين گويند چيزها از چهار گونه خالى نباشد يا هم موجود در موضوع و هم مقول بر موضوع باشد و آن اعراض كلى بود و يا نه موجود در موضوع و نه مقول بر\r\n","description":"","footnote":"","page_name":" 36 ","page_number":54},
  {"content":"\r\n\r\nموضوع بود و آن جواهر جزوى باشد و يا موجود در موضوع بود و مقول بر موضوع نبود و آن اعراض جزوى بود و يا موجود در موضوع نبود و مقول بر موضوع بود و آن جواهر كلى باشد و بطريق مزاوجه ميان اين دو حكم گويند مقول بر چيزى كه مقول بود بر موضوع مقول باشد بر موضوع و موجود نبود در موضوع مانند جسم كه مقول بر حيوانست كه مقول بر انسانست پس جسم نيز مقول بود بر انسان و موجود نبود در انسان و موجود در چيزى كه مقول بود بر موضوع موجود بود در موضوع و مقول نبود بر موضوع مانند سواد كه موجود در اسود است كه مقول بر جسم است پس سواد موجود در جسم است و مقول نيست بر جسم و مقول بر چيزى كه موجود بود در موضوع همين حكم دارد مانند لون كه مقول است بر سواد كه موجود است در جسم و موجود در چيزى كه موجود بود در موضوع موجود بود در موضوع و مقول نبود بر موضوع مانند خط كه موجود است در سطح و سطح در جسم پس خط موجود بود در جسم و مقول نبود بر وى\r\nفصل سيم در تعريف جوهر و بيان انواع او و فرق ميان جوهر و عرض\r\nدر رسم جوهر گفته اند جوهر موجودى است نه در موضوع و معنى موضوع بيان كرده آمد و مراد از اين عبارت نه آنست كه وجود داخل است در مفهوم جوهر چه مفهوم جوهر را جزو نيست چنانك گفتيم و الا آن جنس عالى نبود و نه آنك وجود لازم جوهر است تا هر چه جوهر بود هميشه موجود بود بل مراد آنست كه جوهر چون موجود باشد وجودش نه از قبيل چيزهائى بود كه در موضوع بود و اين معنى از لوازم جوهر است و جوهر را صفتهائى ديگر باشد كه در بعضى از آن بعضى از اعراض نيز\r\n","description":"","footnote":"","page_name":" 37 ","page_number":55},
  {"content":"\r\nمشارك باشند مثلا چنانك جوهر را ضد نبود و از شان او بود كه محل اضداد بود چه ضدان دو عرض باشند از يك جنس كه ميان ايشان غايت دورى باشد و بر سبيل تعاقب در يك موضوع حلول كنند و جوهر قابل اشد و اضعف نبود چه انسانى انسانتر از انسانى ديگر نتواند بود مانند سياهى كه سياه تر بود از سياهى ديگر و بعد از اين گوئيم جوهر يا بسيط بود يا مركب و بسيط يا جزو مركب باشد يا نبود و جزو مركب يا محل بود و آن جزوى بود كه مركب به او به قوت باشد و آن را ماده خوانند و يا حال بود و آن جزوى بود كه مركب به او بفعل بود و آن را صورت خوانند و مركب كه مركب بود از اين دو آن را جسم خوانند و اين سه نوع را جوهر مادى خوانند و اما بسيطى كه جزو مركب نبود و آن را جواهر مفارقه خوانند هم دو گونه بود يا متصرف بود در ماديات بر سبيل تدبير و آن را نفس خوانند يا نبود و آن را عقل خوانند پس جوهر به اين قسمت پنج نوع بود ماده و صورت و جسم و نفس و عقل و اين هر پنج يا جزوى باشند يعنى اشخاص و آن را جواهر اولى خوانند يا كلى باشند يعنى انواع و اجناس و آن را جواهر ثانيه و ثالثه خوانند اين است انواع جواهر بقسمت اولى و ببايد دانست كه جوهر ذاتى است انواع جواهر را بخلاف عرض كه ذاتى نيست اجناس اعراض را و به اين سبب اجناس اعراض را بتفصيل در اجناس عاليه بر شمرده اند و انواع جواهر را در تحت يك جنس عالى كه جوهر است شمرده چه مفهوم از جوهر حقيقت و ذات اوست و آنك چون موجود باشد نه در موضوع بود لازم آن ذات و مفهوم از عرض عارض بودن است موضوعى را و لازمش آنك چون موجود باشد در موضوعى بود و عارض بودن چيزى چيزى را بعد از تحقق ماهيت آن چيز بود و نه لفظ\r\n","description":"","footnote":"","page_name":" 38 ","page_number":56},
  {"content":"\r\n\r\nعرض دال است بر آن حقيقت كه او عارض غيرى است و نه معنى رسم او پس هر يكى از اجناسى كه عرض لازم آن اجناس است جنس عالى است چه دال بر آن حقيقت و ذات است و هيچ ذاتى نيست كه ميان همه مشترك باشد و بجاى جنس بود همه را و اين است بيان آنچه گفته شد\r\nفصل چهارم در تعريف كميت و بيان انواع و اقسام او\r\nكميت و مقدار در لغت دو لفظ مترادفند دال بر آنچه لذاته قابل مساوات و لا مساوات باشند بتطبيق وهمى يا وجودى و لا مساوات تفاوت بود و بيان اين رسم آنست كه چيزهائى هست كه قابل مساوات و لا مساوات است مانند سطوح و اجسام كه ممكن باشد كه گويند بعضى مساوى بعضى است و بعضى مساوى بعضى نيست بلك بزرگتر است يا خردتر و چيزهائى هست كه قابل مساوات و لا مساوات نباشند مانند جواهر مفارقه كه نتوان گفت كه نفسى مساوى نفسى است يا بزرگتر يا خردتر از اوست و آنچه قابل مساوات و لا مساوات باشد هم دو گونه بود بعضى بود كه لذاته قابل مساوات و لا مساوات باشد و بعضى باشد كه لغيره بود مثلا چون گويند اين زمين مساوى آن زمين است اگر از علت آن پرسند كه چرا چنين است گويند بسبب آنك اين ده ذراع است و آن ده ذراع و يا چون گويند اين جامه درازتر است از آن جامه و اگر از علت پرسند گويند بسبب آنك اين ده ذراع است و آن هشت ذراع سبب مساوات زمينها مساوات ده ذراع و ده ذراع نهاده باشند و سبب تفاوت جامها تفاوت ده ذراع و هشت ذراع پس زمين و جامه قابل مساوات و تفاوت نه بذات خودند بل بسبب آنك ممسوحند بذراعهائى معدود و اگر گويند چرا ده مساوى ده است و بيشتر از هشت گويند بسبب آنك آنجا دو ده اند و اينجا ده و هشت\r\n","description":"","footnote":"","page_name":" 39 ","page_number":57},
  {"content":"\r\nو بضرورت دو ده متساوى باشند و ده و هشت متفاوت پس اعداد قابل مساوات و لا مساوات بذات خودند نه بسبب چيزى ديگر و هم بر اين قياس در ديگر كميات و از خواص كميت آنست كه قابل تقدير بود لذاته يعنى آن را مقدر توان كرد و به چيزى غير او حاجت نبود در تقدير او و اما اجسام كه مقدر شود بواسطه كميات مقدر شود پس كم قابل تقدير بود لذاته و غير او بواسطه او و از لوازم كميت آن بود كه قابل تجزيه بود لذاته چندانك خواهند و از لوازم كميت آن بود كه تضاد بر او در نيايد و قابل اشد و اضعف نباشد و اين پنج لازم است بعضى خاص بكميت و بعضى آنچه بهرى مقولات را در آن شركت باشد و كميت را دو گونه قسمت كنند اول بر اين نسق كه گويند كميت يا متصل باشد يا منفصل متصل آن بود كه اجزاء او را در وقت فرض تجزيه حدى مشترك باشد كه بدايت يك قسم بود و نهايت ديگر قسم و اتصال در اين مقام ديگر است و بان معنى كه چيزى به چيزى ديگر متصل شود تا هر دو را ملاقات بر حدى مشترك حاصل شود مانند اتصال سياه بسپيد در ابلق ديگر است و متصل در اين مقام فصل كم است و منفصل همچنين و منفصل آن بود كه اجزاء او را حد مشترك نبود مانند هفت چون آن را به دو قسمت كنند بسه و چهار چه هيچ حد نباشد كه نهايت يك قسم بود و بدايت ديگر و مقدار در اصطلاح حكما كم متصل را گويند و كم متصل دو قسم بود يا قار الذات بود و يا غير قار الذات و قار الذات آن بود كه اجزائى كه او را فرض كنند با هم موجود توان يافت و غير قار الذات آن بود كه هرگاه كه او را اجزاء فرض كنند در حال وجود يك جزو ديگر اجزاء موجود نبود و كم متصل قار الذات سه نوع بود خط و او طول تنها بود و عرض و عمقش نبود و سطح و او را طول\r\n","description":"","footnote":"","page_name":" 40 ","page_number":58},
  {"content":"\r\nو عرض بود و عمق نبود و جسم و او را طول و عرض و عمق بود و اين جسم را جسم تعليمى گويند و جسم را كه نوع جوهر است جسم طبيعى و وقوع جسم بر هر دو باشتراك محض بود و بعضى اين جسم را ثخن گويند يا عمق يا سمك و اما كم متصل غير قار الذات يكنوع بود و آن زمان است و كم منفصل هم يكنوع بود و آن عدد باشد پس اقسام كم پنج باشد خط و سطح و جسم و زمان و عدد و نقطه كه نهايت خط بود و آن كه نهايت زمان بود و واحد كه جزو عدد و مبدا عدد بود هر چند متعلق باشد به اين انواع اما بذات داخل نباشند در جنس كم چه قابل تقدير و تجزيه نباشند و اما قسمت كم بوجه دوم چنان بود كه گويند كم ذو وضع باشد يا غير ذى وضع و وضع بسه معنى به كار دارند يكى هر چه قابل اشارت حسى بود گويند آن را وضع است و به اين معنى گويند نقطه را وضع باشد و وحدت را وضع نبود يعنى نقطه قابل اشارت بود و وحدت از آن روى كه وحدت باشد نبود دوم هر چه آن را وجودى قار بالفعل بود و اتصال و ترتيبى چون اجزاء او را با يكديگر نسبت دهند آن را وضع خوانند مثلا گويند مربع را وضعى است كه ضلع او با زاويه او بر چه نسبت باشد و زاويه او با ضلع بر چه نسبت و اين وضع بحقيقت از مقوله اضافت بود سيوم هر چه آن را اجزائى بود و اجزاء آن را با يكديگر و با جهات عالم نسبتى بود و جمله را بسبب اين نسبت هياتى لازم شود و اين هيات را وضع خوانند و اين وضع خود مقوله اى است بانفراد چنانك ياد كرده شود و غرض در اين موضع وضع است بمعنى دوم كه بعضى كميات را عارض شود پس كم ذو وضع يا خط بود يا سطح يا جسم و غير ذى وضع قار الذات بود يا نبود اگر قار الذات بود عدد بود و اگر غير قار الذات بود زمان\r\n","description":"","footnote":"","page_name":" 41 ","page_number":59},
  {"content":"\r\n\r\nبود و عدد را وضع نيست بسبب آنك اتصال ندارد و زمان را بسبب آنك قار نيست و بدانك بعضى مقولات بعضى را عارض شوند چنانك اضافت اينجا كم را عارض شده است چه وضع به اين معنى از مقوله اضافت است و باشد كه دو نوع از يك مقوله يكديگر را عارض شوند چنانك كم متصل و منفصل كه يكديگر را عارض شوند اما عروض اتصال كم منفصل را سبب تجزيه واحد بود باجزاء نا متناهى مانند كميات متصله و اما عروض انفصال كم متصل را سبب شمردن آن شود باحاد مانند ذرعان و ساعات و درجات فلكى و غير آن و قومى مكان را نوعى منفرد از كم متصل شمرده اند و قول را نوعى از كم منفصل غير قار الذات و بحقيقت مكان از قبيل سطح است و قول از قبيل صوت و حرف كه در كيفيات گفته آيد الا آنك عدد حروف را عارض شده است و همچنين قومى ثقل را در كميت شمرده اند و از باب كيفيت باشد\r\nفصل پنجم در معرفت كيفيت و بيان انواعش\r\nكيفيت هر هياتى را خوانند كه موضوع را بسبب او تقديرى لازم نيايد و در تصور آن هيات احتياج نيفتد به تصور نسبتى غير آن هيات و مجموع اين رسم دال باشد بر امتياز كيفيت از ديگر مقولات چه جوهر هيات نبود و بسبب كم موضوع را تقديرى لازم آيد و در تصور هفت مقوله ديگر به تصور نسبتهائى غير هيات احتياج افتد چنانك بعد از اين معلوم شود و كيفيت را چهار نوع بزرگ باشد اول كيفيات محسوسه بحواس پنجگانه و آن را انفعاليات و انفعالات\r\n","description":"","footnote":"","page_name":" 42 ","page_number":60},
  {"content":"\r\nخوانند و اين نوع را نامى نگفته اند بيك لفظ مفرد و چون حواس پنج است اين كيفيت پنج نوع شود محسوس بحاسه بصر و آن الوان باشد چون سياهى و سپيدى و سرخى و زردى و سبزى و كبودى و آنچه از تركيبات آن خيزد و اضواء چون ضوء آفتاب و ماه و ستاره و آتش و غير آن و محسوس بحاسه سمع و آن اصوات باشد و كيفياتى كه در اصوات باشد كه بسبب آن اصناف حروف حادث شود و ديگر كيفيات كه موجب گرانى و تيزى و بلندى و پستى و التذاذ و تنفر اصوات شوند و محسوس بحاسه شم و آن بويهاى خوش و ناخوش بود و انواع آن و محسوس بحاسه ذوق و آن طعوم نه گانه بود يعنى شيرينى و ترشى و شورى و تيزى و تلخى و دسومت و عفوصت و قبض و تفاهت و همچنين آنچه از آن مركب شود و محسوس بلمس و آن كيفيات اربعه بود يعنى حرارت و برودت و رطوبت و يبوست و توابع آن مانند خشونت و ملاست و ثقل و خفت و آنچه بدان ماند و بهرى خشونت و ملاست را از مقوله وضع شمرند و بهرى گويند كيفيتى ملموسه باشد تابع استواء وضع يا عدم استواء وضع و اين كيفيات دو گونه بود راسخ مانند زردى زر و سرخى خون و غير راسخ چون سرخى خجل و زردى وجل و اول را انفعاليات خوانند و دويم را انفعالات و امتياز ميان اين دو بامور عارضى باشد نه بامور ذاتى چه رسوخ و عدمش از عوارض ماهيت بود نه از مقومات\r\n","description":"","footnote":"","page_name":" 43 ","page_number":61},
  {"content":"\r\nو نوع دوم كيفيات نفسانى بود و آن را حال و ملكه خوانند و نام اين نوع هم به دو لفظ باشد و آن هياتى بود كه اجسام ذو نفس را بسبب نفس يا نفوس را بمشاركت ابدان حادث شود مانند علوم و اعتقادات و ظنون و عدالت و عفت و شجاعت و سخاوت و ديگر فضايل و اضداد آن از رذايل و اخلاق نيك و بد و ديگر عوارض نفسانى چون خوف و غم و اندوه و خجلت و حيا و شادى و دوستى و دشمنى و خشم و كينه و صحت و مرض و امثال آن و هر چه از آن جمله سريع الزوال بود مانند ظنون و اعتقادى كه راسخ نشده باشد و خشم حليم و صحت ممراض و غم و اندوه منبسط طبع و خجلت و حيا آن را حال خوانند و آنچه بطى الزوال بود چون علوم و فضايل و رذايل و كينه و مانند آن آن را ملكات خوانند و ملكه هياتى نفسانى بود كه موجب صدور فعلى يا انفعالى شود بى رويتى و مباينت ميان حال و ملكه بعوارض بود و حال آن هياتى بود كه عارض شود و هنوز راسخ نشده باشد و چون راسخ گردد ملكه باشد پس نسبت حال با ملكه چون نسبت طفل بود با مرد و نوع سيوم استعدادات افعال و انفعالات بود و آن را قوت و لا قوت خوانند و آن چنان بود كه چون چيزى در موضوعى به قوت بود و طرف حصول و لا حصول را ترجيحى نه بعد از آن يك طرف را استعدادى حاصل آيد كه مقتضى رجحان آن طرف باشد و لا محاله آن استعداد هياتى باشد در موضوع پس اگر آن استعداد موجب ترجيح طرف صدور فعلى باشد از آن موضوع مانند هيات مصراعى در مرد كه مقتضى آن باشد كه آسان قرين خود را در كشتى بتواند افكند يا موجب ترجيح طرف قابل نا بودن موضوع انفعالات را مانند هيات مصحاحى در مردم كه مقتضى آن باشد كه مزاج او از صحت باسانى منحرف نشود و مانند هيات صلابت\r\n","description":"","footnote":"","page_name":" 44 ","page_number":62},
  {"content":"\r\nدر جسم كه مقتضى قابل نا بودن خرق و تفريق اتصال باشد باسانى آن استعداد را قوت خوانند و اگر موجب ترجيح طرف قبول و انفعال باشد مانند هيات انصراع و ممراضى و لين آن استعداد را لا قوت خوانند و ببايد دانست كه مصراعى نه ملكه نفسانى باشد كه با وجود آن در قوت ادراك صارع صناعت كشتى گرفتن نيك داند و بر آن قادر بود و نه ملكه قوت تحريك كه در اعضاء بسبب ادمان راسخ شده باشد و تحريك آن بر وجهى كه مؤدى بمطلوب بود با وجود آن ملكه آسان باشد چه آن ملكه ها از نوع دوم بود از كيفيات بل هياتى بود در اعضاء كه با وجود آن قابل انعطاف و انحناء نباشد باسانى و همچنين مصحاحى نه هيات صحت بود كه از نوع دوم باشد بل هياتى بود كه با وجود آن مرض عارض بنادر شود يا باسانى زايل شود و نوع چهارم كيفياتى بود كه عارض شود كميات را چون استقامت و انحناء در خط و چون استدارت و استواء در سطح و چون تقعير و تقبيب در جسم و چون شكل كه تربيع و تثليث و تكعيب و مخروطى را شامل بود در سطح و جسم تعليمى و همچنين زاويه در اين دو نوع و چون خلقت و آن هياتى بود كه بعد از اجتماع شكل و لون حاصل شود در سطوح اجسام طبيعى و چون زوجيت و فرديت و اوليت و تركيب و\r\n","description":"","footnote":"","page_name":" 45 ","page_number":63},
  {"content":"\r\n\r\nديگر عوارض كم منفصل در اعداد و حصر اين انواع چهارگانه را وجهى ظاهر بيرون استقراء نگفته اند و بهرى گويند كيفيت يا عارض كميت بود يا نبود و قسم دوم يا از عوارض نفوس بود يا نبود و قسم آخر يا هياتى بود بالفعل حاصل با استعداد حصول آن و اين چهار نوع مذكور باشد و از خواص كيف وقوع اضداد باشد در وى و قبول اشد و اضعف و آن بسه نوع اول خاص بود و در نوع آخر نيفتد چنانك در كميات نيفتد و گفته اند كيفيت آن بود كه سبب مشابهت و لا مشابهت بود در اجسام و اين خاصيت را معنى محصل نيست چه در وضع و شكل و غير آن همين معنى واقع شود\r\nفصل ششم در معرفت مقوله مضاف و انواعش\r\nمضاف از مقوله هاى بزرگ است كه بيشتر موجودات را عارض شود و در رسم او گفته اند مضاف امرى باشد كه ماهيت آن بقياس با غير آن ماهيت معقول باشد و اين رسم بحسب شهرت است نه رسمى حقيقى چه پدر مثلا كه مضاف است امرى است كه ماهيت او بقياس با پسر معقول تواند بود پس مضاف بود و مضاف از آنجا كه ذات اوست از مقوله جوهر است و يك چيز بحسب ماهيت نشايد كه از دو مقوله بود پس مضاف بحقيقت آ هيات باشد كه پدر بان پدر است و آن پدرى است چه پدر بى اين هيات مردى بود و از مقوله جوهر بود و پدرى هياتى است نه از مقوله جوهر و نه از مقوله ديگر الا از مقوله مضاف و پدر مجموع اين دو معنى است كه يكى از جوهر است و يكى از مضاف و بحسب اين تحقيق معلوم شود كه در رسم مضاف حقيقى قيدى زيادت بايد كرد تا مضاف مشهور از آن جدا شود و آن چنان بود كه گويند\r\n","description":"","footnote":"","page_name":" 46 ","page_number":64},
  {"content":"\r\nمضاف امرى باشد كه ماهيت آن بقياس با غيرى معقول بود و او را وجودى ديگر جز اين نباشد چه پدرى به اين صفت است و او را جز اين معنى وجودى ديگر نيست اما پدر را بجز اين معنى وجودى ديگر است و آن جوهر بودن او است و گفته اند مضاف نسبت متكرر است و بيانش چنان بود كه سقف خانه را با ديوارش نسبتى است و آن آنست كه بر ديوار مستقر است و بر اين وجه سقف با ديوار مضاف نيست پس چون ديوار را با اين نسبت بهم فرا گيرند و آن چنان بود كه او را مستقر عليه سقف خوانند و سقف را با او نسبت دهند گويند مستقر است بر مستقر عليه خود از اين روى مضاف بود چه مستقر باضافت با مستقر عليه مضاف باشد پس مضاف نسبت متكرر بود و خاصيت مضاف آنست كه موضوع او و آن ماهيت كه مضاف مقول باشد بقياس با او با هم مع باشند يا در خارج چون پدر و پسر يا در ذهن چون عالم و معلوم و متقدم و متاخر و در هر يكى از اين دو متضايف اضافتى باشد يا هر دو از يك نوع مانند برادرى چه هر دو را برادر يكديگر گويند و همچنين دوستى و برابرى و مساوات و مشابهت و تضاد و غير آن و آن را اضافت متكرره خوانند و يا در هر يكى اضافت از نوعى ديگر باشد چون پدرى و پسرى و علت و معلول و عالم و معلوم و قوى و مقوى عليه و مانند آن و آن را اضافت غير متكرره خوانند و فصول مضاف كه مقوم انواع او باشد هم مضاف باشد و ليكن عارض شده ماهيتى را از ماهيات چنانك فصل مساوات موافقت در كميت است نه موافقت مطلق و فصل برابرى مشابهت در اين است نه مشابهت مطلق و بر اين قياس و خاصيت ديگر مضاف را انعكاس بعضى بر بعضى است بنوعى انعكاس كه خاص به اين مقوله باشد چنانك پدر پدر پسر باشد و چون عكس كنند\r\n","description":"","footnote":"","page_name":" 47 ","page_number":65},
  {"content":"\r\nپسر پسر پدر باشد و عالم عالم معلوم باشد و معلوم معلوم عالم و متقدم متقدم بر متاخر و متاخر متاخر از متقدم و در اين مثالات باشد كه بعضى انعكاسات بى حروفى باشد چنانك در پدر و پسر و بعضى با حرفى در يك طرف چنانك در عالم و معلوم و بعضى در هر طرف چنانك در متقدم و متاخر كه از يك طرف حرفى ديگر است و از ديگر طرف حرفى ديگر و از خواص مضاف آن باشد كه مضاف همه مقولات را عارض شود و اما جوهر را مانند اب و ابن و اما كميت را مانند طويل و قصير در خط و موازاه در خط و سطح و عظيم و صغير در جسم و كثير و قليل در عدد بل مساوات و لا مساوات و ضعف و نصف در همه كميات و اما در كيفيات مانند احر و ابرد و سياه تر و سفيدتر در نوع اول و عالم و معلول و قادر و مقدور و ملكه و صاحب ملكه در نوع دوم و اصلب و الين در نوع سيوم و اوسع و اضيق زاويه و منحنىتر و نا منحنىتر خط در نوع چهارم و اما در مضاف مانند دوستتر و كمتر در دوستى و اما در اين مانند برابر و بالا و شيب و اما در متى مانند متقدم و متاخر و اما در وضع مانند منتصبتر و مستلقىتر و اما در ملك مانند پوشنده تر و كمتر در پوشندگى و اما در فعل مانند برنده تر و كمتر در بريدن و اما در انفعال مانند بريده تر و كمتر در بريدگى و در هر دو چيز بهم مانند علت و معلول و محرك و متحرك و امثال آن و علامت آنچه از ديگر مقولات باشد و آن را اضافت عارض شده آن بود كه چون نوعى از آن با شخصى بگيرند آن را از اضافت خالى يابند و\r\n","description":"","footnote":"","page_name":" 48 ","page_number":66},
  {"content":"\r\n\r\nآنچه ماهيت او از مقوله مضاف باشد نه چنين بود بلك انواع و اشخاص او بى حقيقت اضافت تصور نتوان كرد مثال آنچه جنس مضاف بود و نوع از اضافت خالى علم است چه علم علم بود بمعلومى و طب كه نوعى است از او طب نباشد به چيزى بلك بنفس خود بى اضافت با غيرى طب بود و مثال آنچه نوع مضاف بود و شخص از اضافت خالى راس است كه باضافت با ذو الراس باشد و چون مشخص كنند و گويند راس زيد مضاف نباشد با چيزى ديگر و دخول ضديت و شدت و ضعف در مضاف تابع مقولاتى بود كه مضاف بر آن در آيد\r\nفصل هفتم در شش مقوله باقى\r\nو بعضى گفته اند اين شش مقوله با مقوله مضاف يا بى مقوله مضاف انواع يك جنس عالى است و آن نسبت است و اين سخنى ضعيف است چه نسبت ماهيت اين مقولها نيست چنانك بتامل معلوم شود و از اين شش مقوله يكى وضع و نسبت است و آن هياتى باشد كه مركب را حاصل شود بسبب نسبتى كه اجزاء او را با يكديگر و نسبتى كه اجزاء او را با جهات عالم افتد مانند قيام و قعود و استلقا و انبطاح و غير آن و اختلاف ميان اوضاع باشد كه بعدد بود چنانك ميان اوضاعى كه مكعب را از سبب انقلاب سطوح او لازم آيد يا اوضاعى كه مستدير را در وقت استدارت به نسبت با چيزى خارج از او يا داخل در او لازم آيد و\r\n","description":"","footnote":"","page_name":" 49 ","page_number":67},
  {"content":"\r\nباشد كه بنوع بود مانند اوضاعى كه شخص را بسبب قيام و انتكاس لازم آيد چه در هر دو حال انتصاب قامت كه تناسب اجزا است با يكديگر حاصل باشد اما نسبت اجزاء با جهات مختلف بود و ببايد دانست كه مراد بقيام نه حالتى است كه در اثناء نهوض باشد غير مستقر بل هياتى مستقر كه بعد از انتصاب لازم آيد و قيام در لغت باشتراك بر اين دو معنى افتد و ضد و شدت و ضعف بر اين مقوله در آيد بسبب نسبت با اضداد چون قيام و انتكاس و استلقا و انبطاح و همچنين شدت و ضعف چون اشد در استلقا و اضعف در آن ديگر مقوله اين و آن بودن جسم است در مكان خود و مكان سطح باطن جسم حاوى باشد كه بر محوى مشتمل بود و به اين معنى كل را مكان نبود و انواع اين بحسب انواع مكان مانند بودن در جهت فوق و بودن در جهت تحت و بودن در هوا و بودن در آب و بودن در خانه و بودن در بازار باشد و آن هياتهائى بود غير ذات متمكن و غير مكان كه از نسبت يكى با ديگر لازم آيد و از آن جمله بعضى حقيقى بود مانند مكان خاص متمكن را كه با او غير او در آن مكان نتواند بود چون كوزه آب را وقتى كه پر آب باشد و بعضى غير حقيقى بود چون خانه مردم را و همچنين بعضى طبيعى يا ذاتى چون فوق آتش را و بعضى قسرى يا عارضى چون هوا سنگ را كه بر اندازند و بعضى قار چون مكان زمين زمين را و بعضى غير قار چون مكان مرغ او را در وقت پريدن و دخول ضد و شدت و ضعف در اين مقوله بسبب نسبت با امكنه باشد كه ميان ايشان غايت بعد بود چون محيط و مركز ديگر مقوله متى و آن بودن جسم است در زمان يا در طرف زمان و آن آن بود و زمان نوعى بود از كم متصل و آن مقدار حركت است و متى\r\n","description":"","footnote":"","page_name":" 50 ","page_number":68},
  {"content":"\r\nنسبت متزمن است با زمان چنانك در مكان گفتيم و زمان حقيقى بود و آن زمانى بود كه دو طرف آن مطابق حال حدوث و فناء متزمن باشد مانند بودن مردم در مدت عمر خود و غير حقيقى بود و آن زمانى بود بزرگتر از آن مانند بودن مردم در هزاره فلان يا در دور فلان و آن را زمان عام خوانند و چيزهاى بسيار را در يك زمان اشتراك تواند بود بخلاف مكان و بودن در طرف زمان مانند كون و فساد باشد در آنى معين و لفظ اين و متى بر اين دو مقوله از آن جهت نهاده اند كه اين دو لفظ استفهام است از مكان متمكن و زمان متزمن و نه دال بر حقيقت مكان و زمان است و نه بر حقيقت متمكن و متزمن پس اين دو لفظ مطابقترين الفاظ است در لغت عرب اين معانى را ديگر مقوله جده و ملك و له است و اين هر سه نامهاى اين مقوله است و آن نزديك متقدمان بودن چيزى است چيزى را مانند علم و شجاعت و صحت و جمال و مال و فرزند و مكان و امثال آن زيد را و بنزديك متاخران هياتى است كه جسم را باشد بسبب نسبت او با ملاصقى يا محيطى يا شاملى كه منتقل باشد بانتقال آن جسم مانند تلبس و تسلح و تقمص و تزين و تنعل و غير آن و بعضى از آن ذاتى بود چون بودن حيوان در پوست خود و بعضى عرضى بود چون پوشيدگى بجامه و بعضى كلى بود چون پوشيدگى بكل و بعضى جزوى بود چون پوشيدگى بجزو ديگر مقوله ان يفعل و مقوله ان ينفعل و آن دو مقوله است يكى دال بر هياتى كه مودى فعل را باشد از آن روى كه مؤثر بود در وقت تاثير و ديگر دال بر هياتى كه قابل فعل را باشد از آن روى كه متاثر بود در وقت تاثر و لا محاله وجود آن بر سبيل تجدد و انصرام بود پس غير قار الذات باشد مثال فعل چون قطع و احراق و مثال انفعال چون تقطع و احتراق\r\n","description":"","footnote":"","page_name":" 51 ","page_number":69},
  {"content":"\r\nو آن تبدل حال را كه در موضوع افتد از مؤثر بنفس خود اعتبارى بود و به نسبت با فاعل اعتبارى و به نسبت با منفعل اعتبارى آن اعتبار كه او را بود در نفس خود از آن روى كه متجدد و متصرم بود آن را حركت خوانند و آن اعتبار كه به نسبت با فاعل بود از آن روى كه فاعل موجد آن حال بود آن را فعل خوانند و آن اعتبار كه به نسبت با منفعل بود از آن روى كه قابل آن حال بود آن را انفعال خوانند و هر تجدد و تصرم كه دفعه بود آن را حركت نخوانند و چون فعل و انفعال بحسب اشتقاق از حركت اعتبار كنند تحريك و تحرك گويند و حركت در چهار مقوله بيش نيفتد در كم مانند تخلخل و تكاثف و نمو و ذبول يا سمن و هزال و در كيف مانند تسخن و تبرد و اسوداد و ابيضاض و آن را استحالت خوانند و در اين مانند شدن از مكان بمكانى و آن را نقله خوانند و در وضع مانند حركت جسم مستدير بر حوالى مركزى با ملازمت اين خاص و آن را دوران خوانند و اگر اعتبار تغير مطلق كنند از آن روى كه دفعه و لا دفعه را شامل بود در جوهر نيز افتد و آنچه در جوهر افتد دفعه باشد و آن را كون و فساد خوانند و لفظ ان يفعل و ان ينفعل بر اين دو مقوله بان سبب نهاده اند كه فعل و انفعال باشتراك بود بر دو معنى يكى حالت توجه بهياتى چنانك گفته آمد و ديگر حالت استقرار هياتى كه توجه بان بوده باشد بعد از حصولش چنانك سخونت در متسخن و سواد در متسود و آن بحقيقت از آن مقوله تواند بود كه حركت در وى باشد و لفظ ان يفعل و ان ينفعل خاص است بمعنى اول كه مقوله عبارت از آنست و وقوع تضاد و شدت و ضعف در اين دو مقوله از جهت اختلاف جهات حركات و سرعت و بطؤ آن ظاهر است اين است تمامى سخن در\r\n","description":"","footnote":"","page_name":" 52 ","page_number":70},
  {"content":"\r\n\r\nمقولات عشره و عادت اهل صناعت چنان رفته است كه ختم قاطيغورياس بشرح اصناف تقابل و تقدم و تاخر كنند\r\nفصل هشتم در معرفت اقسام تقابل\r\nمتقابلان دو چيز را گويند كه يك موضوع را در يك زمان مجتمع نتواند بود بالفعل و اگر چه بالقوه هر دو آن موضوع را توانند بود و آن چهار قسم بود اول متقابلان بسلب و ايجاب و آن دو نوع بود مفرد مانند فرس و لا فرس و مركب مانند زيد فرس است زيد فرس نيست چه اطلاق اين دو معنى بر يك موضوع در يك زمان محال بود دوم متقابلان بتضايف مانند ابوت و بنوت و ديگر انواع مضاف چه اجتماع اين دو نوع در يك موضوع بيك وجه در يك زمان محال بود سيوم متقابلان بتضاد مانند سواد و بياض و حرارت و برودت و ضدان دو متقابل را گويند كه در يك موضوع جمع نتوانند آمد و انتقال موضوع از هر يكى به يكى محال نبود و لا محاله اضافت عارض تضاد باشد چه ضد باضافت با ضدى ديگر تواند بود چهارم متقابلان بملكه و عدم و ملكه را قنيه نيز خوانند مانند تقابل بصر و عمى و مراد ببصر اينجا نه آن قوت ابصار است كه بمعنى امكان بود و جنين را در شكم مادر حاصل بود نه آن فصل ابصار كه در حال مشاهده مبصرات حاصل بود بل آن قوت كه حيوان بينا را در همه احوال چه در حالت ديدن و چه در حالت چشم بر هم نهادن حاصل باشد و با وجود آن قوه قادر بود بر فعل ابصار هر گاه كه خواهد و عدم ملكه نه عدم مطلق بود بل عدم بصر بود در موضوعى كه از شان او بود\r\n","description":"","footnote":"","page_name":" 53 ","page_number":71},
  {"content":"\r\nابصار مانند حيوانى كه كور باشد و بينائى از شان او بود نه مانند حيوانى كه او را در خلقت چشم نبود مانند كژدم و يا مانند عدم تذكير در اناث و اگر كسى آن را عدم خواند در صورت اول موضوع عدم و ملكه جنس حيوان را نهاده باشد و در صورت دوم نوع را و بحسب اعتبار مذكور اين معانى نه از باب عدم ملكه باشد و همچنين نا بينائى حيوانى را كه هنوز وقت بينائى او نبود مانند بچه سباع پيش از آنك چشم باز كند عدم ملكه نباشد به اين اعتبار چه ابصار در آن وقت از شان او نيست و گفته اند در اين موضع كه شرط ملكه آنست كه موضوع از او بعدم انتقال تواند كرد و از عدم به او انتقال نتواند كرد مانند بينا كه شايد كه كور شود و كور نشايد كه بينا شود و به اين اعتبار ذكورت و انوثت ملكه و عدم نبود و نه نور و ظلمت و نه حركت و سكون اما اگر اعتبار اين شرط نكنند اين قسمها كه گفته آمد در ملكه و عدم داخل بود اين است اقسام تقابل و معلوم است كه امتناع اجتماع متقابلان بسلب و ايجاب در موضوعى تواند بود كه آن دو متقابل بر او مقول فرض كنند بطريق مواطات و هو هو و امتناع اجتماع متقابلان بتضايف و تضاد و ملكه و عدم در موضوعى كه متقابلان درو موجود فرض كنند و مقول نباشد بر او الا بطريق اشتقاق و هو ذو هو چه متقابلان بسلب و ايجاب در يك موضوع بوجه دويم توانند بود مانند جسم متحرك اسود كه حركت و لا حركت در وى موجود باشد چه سواد لا حركت بود و چون سواد در او موجود است لا حركت موجود بوده باشد چه مقول بر موجود در موضوع موجود بود در موضوع چنانك گفته آمد پس چيزهائى كه وجود ايشان در موضوع بر سبيل اجتماع جايز نبود قول ايشان نيز بر موضوع جايز نبود و آنچه قول ايشان جايز بود وجود ايشان جايز بود اما منعكس نشود و در اين\r\n","description":"","footnote":"","page_name":" 54 ","page_number":72},
  {"content":"\r\nموضع زوج و فرد را در مثال متضادين ايراد كنند و موضوع هر دو عدد بود كه جنس همه ازواج و افراد باشد و همچنين ناطق و اعجم را در حيوان و همچنين خير و شر را و باشد كه خير و شر بر دو چيز اطلاق كنند كه بعدم و ملكه نزديكتر باشد مانند نور و ظلمت و علم و جهل و عدل و جور و باشد كه ميان ضدين متوسط بود مانند فاتر و ادكن و موضوع از ضدين خالى بود گاه بسبب آنك متوسط موجود بود و گاه بسبب آنك ضدين و متوسطان مرتفع بود و موضوع غريب باشد مانند جسم شفاف از الوان و يا موضوع موجود نبود مانند زيد مرده از عدل و جور و در ملكه و عدم موضوع از هر دو خالى يا بسبب آن بود كه غريب بود يا معدوم چه آنجا متوسط نتواند بود و در تضايف خود انتقال موضوع از يكى به ديگرى معقول نبود و ببايد دانست كه مثالهاى ديگر كه در اين دو باب يعنى باب تضاد و باب ملكه و عدم آورده اند از اشتباه خالى نيست و سبب آنست كه واضع منطق هر يكى از اين دو تقابل در اين موضع كه غرضش مرور اين معانى بر مسامع مبتديان تعلم منطق بيش نبوده است بحسب شهرت ايراد كرده است چنانك متعارف عوام اهل صناعت باشد و تحقيق هر يك بحسب نظر دقيق با موضع آن از فلسفه اولى گذاشته و چون استقصاء آنچه در اين موضع آورده است بتقديم رسد و با آنچه مصطلح خواص است نسبت داده آيد معلوم شود كه تضاد بحسب اين موضع عامتر از تضاد حقيقى باشد و ملكه و عدم بر عكس چه تضاد در اين موضع ميان دو معنى است كه در يك موضوع بالفعل بهم موجود نتواند بود و موضوع بالقوه بهر يكى موصوف تواند بود و انتقالش از يكى به ديگر محال نبود پس\r\n","description":"","footnote":"","page_name":" 55 ","page_number":73},
  {"content":"\r\nشايد كه هر دو معنى وجودى بود چون سواد و بياض و شايد كه يكى وجودى بود و يكى عدمى چون حركت و سكون و شايد كه ميان هر دو وسايط بود چون ادكن ميان ابيض و اسود و شايد كه نبود چنانك ميان حركت و سكون و شايد كه موضوع طبيعت جنسى بود چون عدد زوج و فرد را يا نوعى چون مردم نر و ماده را يا اعم مطلق چون شىء خير و شر را و شايد كه طريان هر دو بر موضوع على سبيل البدل جايز بود چون سواد و بياض يا على سبيل الاقتسام بود چون اعجم و ناطق و شايد كه در يك وقت موضوع شايسته هر دو بود چون عدل و جور يا در دو وقت چون امرد و ملتحى و شايد كه انتقال موضوع از يكى به ديگر جايز بود چون حركت و سكون يا نبود چون بر سبيل اقتسام بود و شايد كه يك چيز را يك ضد بود چنانك سكون حركت را و شايد كه زيادت بود چنانك جبن را باعتبارى شجاعت و باعتبارى تهور و اما بحسب تحقيق از اين خاصتر بود چه تضاد بحقيقت امورى وجودى را بود كه ميان ايشان غايت خلاف بود و در يك موضوع بالفعل جمع نيايند بل بر سبيل تعاقب در وى حال توانند شد و چون چنين باشد جز ميان دو موجود نتوانند بود و يك چيز را يك ضد بيش نتواند بود و اگر چه وسايط باشد و ممكن بود كه با موضوع خاص مقارنى بود كه اقتضاء يك ضد كند بطبع و آنگاه انتقال جايز نبود چنانك غراب سواد را اما موضوع از آنجا كه موضوع بود انتقال بر او جايز بود چه موضوع سواد و بياض جسم است و ملكه بحسب شهرت موجود بود در موضوعى كه از شان آن موضوع بود اتصاف بان موجود مانند وجود بينائى و موى سر و دندان در وقت خويش و عدم عدم آن موجود بود در وقتى كه موجود تواند بود به شرط آنك از ملكه بعدم انتقال تواند كرد و از عدم بملكه نه مانند\r\n","description":"","footnote":"","page_name":" 56 ","page_number":74},
  {"content":"\r\nعمى و صلع و درد نه آنك بسبب نزول ماء مثلا يا داء الثعلب يا انتقال از سن طفوليت ابصار و موى و دندانش زايل شود و بعد از آن ممكن بود كه معاودت كند و بحسب تحقيق از اين عامتر بود بل ملكه هر موجودى بود به نسبت با موضوعى كه طبيعى از طبايع او قابل آن موجود تواند بود خواه آن طبيعت جنسى باشد يا نوعى يا عامتر از آن و عدم عدمش از آن موضوع موضوعش خواه در وقتى يا نوعى يا شخصى كه ملكه موجود تواند بود و خواه در غير آن و خواه انتقال از يكى به ديگر جايز بود و خواه نبود بل عامتر از اين جمله پس زوجيت و فرديت و نطق و عجمت كه موضوع هر دو معنى جنسى است و اقتسام انواع كرده اند بى تعاقب و تنازع و ذكورت و انوثت كه اقتسام اشخاص كرده اند و همچنين حركت و سكون و نور و ظلمت كه تعاقب و تنازع كنند در اشخاص و عدل و جور كه در تحت دو جنس مختلفند چون فضيلت و رذيلت و صحت و مرض كه نه چنينند بحسب شهرت از باب تضاد بود و بحسب تحقيق از باب ملكه و عدم چه يكى وجودى است و ديگر عدمى و همچنين اعدامى كه نه به شرط مذكور باشند مثلا در موضوعى كه امكان وجود ملكه نباشد بحسب جنس قريب يا بحسب نوع چون عدم بصر حايط را يا كژدم را يا بحسب شخص چون عدم ذكورت زنان را يا اگر ممكن باشد و ليكن پيش از وقت امكان وجود ملكه باشد مانند امردى يا در وقت امكانش بى آنك از ملكه انتقال كرده باشد مانند كوسجى يا بعد از انتقال و ليكن انتقال از عدم نيز ممكن بود مانند آنچه بسبب داء الثعلب بود و يا بعد از وقت چون عقم مشايخ هم بحسب شهرت از باب تضاد بود و بحسب تحقيق از باب ملكه و عدم .\r\n","description":"","footnote":"","page_name":" 57 ","page_number":75},
  {"content":"\r\n\r\nو حصر تقابل در اين چهار قسم چنين بود كه متقابلان يا هر دو وجودى باشند يا نباشند بلك يكى تنها وجودى بود و اول خالى نبود از آنك يا ماهيت هر يكى معقول بقياس با ديگر يك بود و آن تضايف بود يا نبود و آن تضاد حقيقى بود و اگر هر دو وجودى نباشند يا بحسب قول بر موضوع اعتبار كنند يا بحسب وجود در موضوع و اول تقابل ايجاب و سلب بود پس اگر قابل صدق و كذب نبود بسيط بود و الا مركب بود و دوم ملكه و عدم حقيقى بود و آن خالى نبود از آنك يا باعتبار وقتى بود كه وجود طرف وجودى در اين موضوع ممكن بود و عدمش بعد از وجود از او جايز به شرط آنك انتقال از عدم بوجود بار ديگر ممكن نباشد يا نه به اين اعتبار بود و اول ملكه و عدم مشهور بود و دوم را چون با تضاد حقيقى فراهم گيرند تضاد مشهور باشد و حمل تقابل بر اين اقسام نه چون حمل اجناس بود چه ماهيت بعضى بى تعقل تقابل معقول است بل چون حمل لوازم بود\r\nفصل نهم در اقسام تقدم و تاخر و معيت\r\nتقدم و تاخر بر پنج معنى اطلاق كنند .\r\nاول به زمان مانند تقدم دى بر امروز و پدر بر پسر و قديم بر حادث و تاخر امروز از دى و پسر از پدر و حادث از قديم و اين بالذات بود مانند تقدم دى بر امروز يا لغيره مانند ديگر مثالها .\r\nدوم بطبع مانند تقدم يكى بر دو و جوهر بر عرض و تاخر دو از يكى و عرض از جوهر و معنى اين تقدم آنست كه هر كجا متاخر باشد متقدم نيز باشد اما هر كجا متقدم باشد لازم نبود كه متاخر نيز باشد و تقدم شرط بر مشروط نيز از اين قبيل باشد .\r\nسيوم برتبت مانند تقدم جنس الاجناس بر جنس متوسط و تقدم جنس متوسط بر جنس سافل و تقدم جنس سافل بر نوع الانواع و تاخر\r\n","description":"","footnote":"","page_name":" 58 ","page_number":76},
  {"content":"\r\nاينها از يكديگر چون از آن جانب در آيند و به عكس چون از اين جانب در آيند و اين تقدم بحسب اعتبار نسبت با مبداى بود چه اگر مبداء مختلف شود متقدم متاخر گردد و متاخر متقدم و تقدم مكانى از اين قسم بود چون تقدم پيش نماز بر مقتدى با اعتبار آنك مبداء طرف قبله بود و اين تقدم يا بطبع بود مانند تقدم مكان آتش بر مكان هوا چون مبداء فوق باشد يا به وضع مانند تقدم صف اول بر صف دويم .\r\nو در علوم تقدم مقدمات بر نتايج و حروف بر الفاظ و الفاظ بر اقوال باعتبارى از اين قسم بود و باعتبارى از قسم تقدم بطبع .\r\nو چهارم تقدم بشرف مانند تقدم معلم بر متعلم و فاضل بر مفضول و تاخر متعلم و مفضول از ايشان .\r\nپنجم تقدم بذات مانند تقدم علت بر معلول و تاخر معلول از علت و اگر چه به زمان مع باشند چون حركت دست و حركت انگشترى چه بالذات حركت دست متقدم بود و وجود حركت انگشترى از او متاخر باشد و اگر چه به زمان مع باشند و متاخر متقابل متقدم بود بتقابل تضايف و هر يكى را از متقدم با متاخرى كه بازاء او باشد اشتراك بود در آن معنى كه تقدم و تاخر بان اعتبار گرفته باشند و متقدم را بر متاخر باختصاص مزيتى يا قربتى باشد بمبداى مفروض مثلا پدر و پسر در زمان متشارك باشند و پدر بماضى نزديكتر بود و علت و معلول در وجود متشارك باشند و علت بانك وجود معلول از اوست ممتاز است و بر اين قياس .\r\nو مع دو چيز را گويند كه ميان ايشان تقدم و تاخر نبود باعتبار هر يكى از اين وجوه بعد از اشتراك در آن معنى كه اقتضاء يكى از اين اقسام كند مانند دو چيز زمانى كه يكى را بر ديگر تقدم و تاخر نبود و يا دو ذات موجود كه معلول يك علت باشند و بر اين قياس و اقسام معيت هم پنج بود اين است آنچه خواستيم كه در اين مقالت ايراد كنيم و اكثر مطالب اين مقالت شبيه بمصادرات است و در علوم ديگر مبرهن شود و بالله التوفيق\r\n","description":"","footnote":"","page_name":" 59 ","page_number":77},
  {"content":"\r\nمقالت سيوم در عبارات\r\nو غرض از اين مباحث اقوال جازمه است و آن را بارى ارميناس خوانند .\r\nو اين مقالت مشتمل بر دو فن است اول در قضايا و دوم در جهت قضايا\r\n","description":"","footnote":"","page_name":" 60 ","page_number":78},
  {"content":"\r\n\r\nفن اول در معرفت اقوال جازمه و احوال انواع و اصناف قضايا\r\nشانزده فصل است\r\nفصل اول در اصناف دلالات و احوال مدلولات\r\nمردم چون بواسطه حواس ظاهر ادراك اعيان موجودات كنند صور مدركات در ذهن او متمثل گردد بطبع و بعد از آن آن صور بمعاونت حفظ و تذكر بر اعيان موجودات دلالت كند هم بطبع و چون خواهد كه غير خود را از آن مدركات اعلام كند بحسب مقاصدى كه ارادت او بان متعلق باشد افعال و حركات ارادى خود را بر آن دليل سازد به وضع و از افعال او ملايمترين چيزى در اين باب ايجاد صوت است كه ببلندى و پستى آن حاضر را و غايبى را كه در حكم حاضر بود بحسب ابعاد مختلف اعلام توان كردن و باختلافات كيفيات و مقاطع آن كه تابع اختلاف هيات مخرج صوت بود مقتضى حدوث حروف باشد و بتركيباتى كه بعد از آن از حروف حاصل شود بر معانى متفنن دلالت توان ساخت و بانواع شمايلى كه مقرون آن گردانند محاكات حالهاى مختلف ميسر گردد و آن اصوات بعد از حصول انتفاع بى مقاسات تعبى منعدم گردد و زحمت بقاء بى منفعت منقطع گرداند چه هر چند ديگر افعال و حركات را مانند اشارت و عقد انگشت و غير آن از افعال مختلف شايستگى دلالت بر معانى حاصل است اما نه به اين مثابت كه در نطق گفته آمد و چون انتفاع بنطق خاص است به زمان حال و به كسانى كه حاضرند يا در حكم حاضر و در بعضى حالها احتياج مىباشد كه غايبانى را كه آواز بايشان نرسد يا كسانى را كه در زمانى ديگر باشند از آن معانى اعلام كنند و نيز باشد كه خواهند كه هم خود در وقتى\r\n","description":"","footnote":"","page_name":" 61 ","page_number":79},
  {"content":"\r\nديگر تذكر آن معانى كنند و نطق بافادت اين كمال وفا نمىتواند كرد پس در اين صورت بمزاولت افعالى كه اثر آن باقى ماند مانند كتابت و تصوير احتياج افتاد و دلالت كتابت عامتر است چه بتصوير جز حكايت صور ممكن نباشد و بكتابت ممكن بود كه بر جملگى آنچه بنطق بر آن دلالت تواند ساخت استدلال كنند و دلالت كتابت نيز به وضع بود مانند دلالت نطق و هر چند بكتابت استدلال بر آن معانى كه در ذهن متمثل است بى توسط نطق ممكن باشد اما چون وضع بى تواطى با يكديگر يا وقوف دادن يكديگر را بطريق تعليم و تعلم ممكن نيست و فائده آن بعد از ملكه حفظ و ذكر صورت بندد و تجشم اين تعبها جهت تعلم الفاظ يك بار ضرورى است پس اگر به جهت تعلم كتابت و استدلال بدان بر آن معانى اول استيناف آن تجشم كنند كلفت مضاعف شود اما چون بكتابت بر بسايط حروف كه عدد آن بسيار نبود دليل سازند و بتوسط نطق بان معانى توسل كنند مطلوب بى زيادت مشقتى حاصل آيد و به اين سبب دلالت كتابت در بيشتر احوال اول بر الفاظ باشد و بتوسط الفاظ بر معانى .\r\nو از اينجا معلوم شد كه به اين اعتبار چيزها را وجودى است در اعيان و وجودى است در اذهان و اين هر دو بطبع باشد و اختلاف و تغير را در آن مدخلى نه و وجودى در عبارت و وجودى در كتابت و اين هر دو به وضع باشد و بحسب اختلاف اغراض واضعان مختلف و متغير شود و از اين چهار وجود سه دال بود و آن كتابت و عبارت و معنى است و سه مدلول و آن عبارت و معنى و عين است و وجود در كتابت دال بود و مدلول نبود و در عين مدلول بود و دال نبود و در قول و ذهن هم دال بود و هم مدلول .\r\nو اصناف دلالات بحسب استعمال سه است اول دلالت صور ذهنى بر اعيان خارجى و آن بطبع است و دوم دلالت الفاظ و عبارات نطقى بر صور ذهنى و بتوسط صور ذهنى بر اعيان خارجى به وضع و سيوم دلالت\r\n","description":"","footnote":"","page_name":" 62 ","page_number":80},
  {"content":"\r\n\r\nرقوم كتابت بر الفاظ و بتوسط آن بر صور ذهنى و بتوسط آن بر اعيان خارجى هم به وضع و اما بحسب ضرورت دو صنف بيش نيست يكى بطبع و ديگرى به وضع و متوسطان دواند يكى ضرورى و ديگر غير ضرورى و ترتيب انتقال اعلام دهنده را چنانك گفته آمد اول از اعيان بمعانى پس از معانى بعبارات پس اگر خواهد از عبارت بكتابت و استعلام كننده را بر عكس يعنى از كتابت بعبارت و از عبارت بمعانى و از معانى باعيان و دليل بر آنك معانى ذهنى متوسط است در دلالت ميان عبارت و اعيان خارجى و واضعان الفاظ اول بازاء معانى نهاده اند نه بازاء اعيان خارجى آنست كه اگر كسى لفظى شنيده باشد و معنى آن فهم كرده و آن عين را كه معنى بر او دال بود نشناخته بسيار بود كه آن عين حاضر بود و نامش شنود و داند كه چه مىخواهند اما نداند كه آن چيز حاضر است و دلالت كتابت و عبارت كه وضعىاند باختلاف امم و ازمان بگردد چه در اول هم دال وضعى است و هم مدلول و در دوم دال وضعى است اگر چه مدلول نه وضعى است و دلالت معانى بر اعيان كه بطبع است به هيچ حال مختلف و متغير نشود چه دال و مدلول هر دو بطبع است نه به وضع و غرض از ايراد اين بحث در فاتحت اين مقالت آنست كه تا معلوم باشد كه دلالت عبارت كه بعد از اين در احوال آن نظر خواهيم كرد بر معانى ذهنى و اعيان خارجى چگونه است چه موضوع نظر ما بالذات نه اعيان خارجى است و نه عبارات لفظى بل آن معانيست كه متوسط است در دلالت ميان هر دو و از روى ضرورت احتياج مىافتد به نظر در احوال عبارت\r\nفصل دوم در تعيين قول جازم و چگونگى تاليف از الفاظ مفرده\r\nپيش از اين لفظ را قسمت كرده ايم بمفرد و مؤلف و احوال لفظ مفرد شرح داده ايم اكنون مىگوييم لفظ مؤلف را قول خوانند و آن را اصناف بسيار بود مانند مؤلف بتاليف تقييدى و مؤلف بتاليف خبرى و\r\n","description":"","footnote":"","page_name":" 63 ","page_number":81},
  {"content":"\r\nهمچنين استفهام و تعجب و ندا و قسم و تمنى و امر و نهى و دعا و غير آن از اقوال كه در محاورات و مخاطبات به كار دارند و بعضى مصنفان در اين موضع بحصر و عد آن اصناف مشغول شوند و بحث از آن در اين موضع نه مهم است و نه مفيد بل بحث از آن بصناعاتى كه بعد از برهان و جدل آيد مانند خطابت و شعر لايقتر بود و از جمله اين تاليفها آنچه بعلوم خاصتر است دو صنف است تقييدى كه اقوال شارحه از آن صنف باشد و خبرى كه اقوال جازمه از آن صنف باشد و اقوال شارحه خاص است بطرق اكتساب تصورات و اقوال جازمه بطرق اكتساب تصديقات و در اين مقالت احوال اقوال جازمه بيان خواهيم كرد انشاء الله تعالى .\r\nگوئيم قول جازم مشتمل بود بر اخبار امرى باثبات يا بنفى و خاصيت خبر آنست كه قابل تصديق و تكذيب بود بالذات چه ديگر اقاويل مانند استفهام و ندا و غير آن قابل تصديق و تكذيب نباشند الا بعد از آن كه آن را از مقتضاى آن صيغت بگردانند و با مفهوم اخبار برند و تاليف تقييدى خود در قوت بمثابت مفردات الفاظ است چه مفردى بجاى آن مؤلف بايستد و آنچه بهرى متاخران گفته اند كه تعريف خبر بتصديق و تكذيب كه تعريف آن جز بتعريف صدق و كذب كه مشتمل باشد بر معنى خبر ممكن نباشد تعريف دورى است وارد نيست چه در تعريفات لفظى شايد كه لفظ مشتبه يا متنازع يا غريب را بلفظى كه از اشتباه يا تنازع ايمن بود يا مشهور بود تعريف كنند و باشد كه به نسبت با دو كس يا دو حال شبه دورى حادث شود اما در حقيقت دور نبود مثلا عين را در موضع اشتباه با چشمه آب ببصر تعريف كنند و بصر را در موضعى ديگر اگر با بصيرت اشتباه افتد به عين تعريف كنند و همچنين به نسبت با پارسى زبان عين را به چشم تعريف كنند و به نسبت با عربى زبان چشم را به عين و امثال اين تعريفات دورى نبود\r\n","description":"","footnote":"","page_name":" 64 ","page_number":82},
  {"content":"\r\nبلك دور آنجا بود كه معرفت اول موقوف بود بر معرفت دويم و معرفت دويم بى معرفت اول صورت نبندد و هر دو به نسبت با يك شخص بود و در يك حال و چون مراد در اين موضع تميز خبر است از آنچه جارى مجراى اوست از ديگر اصناف اقاويل و در معنى صدق و كذب اشتباهى نه شايد كه تعريف خبر كنيم بانك مستلزم قبول تصديق يا تكذيب باشد لذاته چه صدق و كذب از اعراض ذاتى خبر است و چون اين معنى روشن شد گوئيم هر قولى كه مشتمل بود بر خبرى باثبات يا نفى آن را قضيه خوانند و در هر قضيه لا محاله تاليفى باشد و اول تاليفى خبرى كه ممكن بود ميان دو لفظ بود و بايد كه آن دو لفظ مستقل باشند در دلالت يعنى اسم باشند يا كلمه و نشايد كه هر دو يا يكى ادات بود چه دلالت ادات مستقل نيست به خود و در اين صورت چاره نيست از يك لفظ كه مخبر عنه يا محكوم عليه باشد و از لفظى ديگر كه مخبر به يا محكوم به باشد چه هر خبرى حكمى باشد باثبات چيزى چيزى را يا نفيش از او و تاليف امرى بود مغاير آن دو مفرد كه تاليف ميان ايشان بود و آن امر را بمواضعه و تواطى تعلقى نبود و به اين سبب در لغات مختلف نشود اما هيات تاليف متعلق بمواضعه باشد و به اين سبب در لغتها مختلف باشد مثلا در لغت تازى كلمه بر اسم مقدم دارند گويند قال زيد و در پارسى بر عكس گويند زيد گفت و گاه بود كه بازاء آن تاليف در لفظ اداتى وضع كنند كه دال بر تاليف بود و آن را رابطه خوانند و باشد نيز كه در بعضى لغات بمحض تجرد از ادوات يا بقرائن معنوى بر بعضى تاليفات دليل سازند مثال اول لفظ است در پارسى در اين قضيه كه زيد دبير است يا حركت راء دبير در بعضى لغات عجم كه گويند زيد دبير و مثال دوم تجرد زيد بصير در تازى از عوامل لفظى و اين است مراد نحويان از آنك گويند عامل در مبتدا و خبر معنوى باشد نه لفظى و آن معنى اسناد است و رابطه گاه بود كه در لفظ اداتى\r\n","description":"","footnote":"","page_name":" 65 ","page_number":83},
  {"content":"\r\nمجرد بود چنانك گفته آمد و گاه بود كه در صيغت اسمى بود چون زيد هو بصير يا فعلى ناقص كه آن را كلمه وجودى خوانند چنانك زيد كان بصيرا يا يوجد بصيرا اما آنچه دال بر رابطه بود هميشه بمعنى ادات بود چه دلالت او در اجزاء قضيه است نه بر سبيل استقلال و چون محكوم به كلمه بود رابطه در او مندرج بود چه كلمه بذات خويش متعلق است باسم چنانك گفته آمده است و محكوم عليه نشايد كه كلمه بود هم به اين سبب اما محكوم به از هر دو صنف شايد و هر قضيه كه مؤلف از دو لفظ مفرد بود و رابطه در او متميز نبود در لفظ آن را ثنايى خوانند و آنچه رابط او لفظى بود ممتاز از لفظ محكوم عليه و محكوم به ثلاثى خوانند و مكان رابطه در وى بطبع نزديك محكوم به باشد متقدم بر او چنانك در مثال تازى گفتيم يا متاخر از او چنانك در مثال پارسى گفتيم .\r\nو ما در اين فصل چند لفظ كه معانى آن به يكديگر نزديك است استعمال كرديم چون قول جازم و اخبار در خبر و حكم و قضيه و مراد در همه يكى است الا آنك اين الفاظ را باعتبارات مختلف بر آن مراد اطلاق كنند پس از آن روى كه قول مشتمل بر تصديقى باشد متعلق باحد طرفى النقيض بر سبيل بت و قطع آن را قول جازم خوانند و از آن روى كه اعلام غير را بشايد اخبار و از آن روى كه مستلزم صدق يا كذب بود لذاته خبر و از آن روى كه مشتمل بر ربط دو معنى بود بر يكديگر با ازالت توهم ربط حكم و از آن روى كه اقتضاء جزم كنند باثباتى يا نفيى پرداخته و گذارده قضيه .\r\nو ببايد دانست كه در هر قضيه موضع تعلق صدق و كذب يكى بيش نتواند بود كه يك خبر يا راست بود يا دروغ و نشايد كه هم راست و هم دروغ بود كه جمع متقابلين باشد و نشايد كه نه راست و نه دروغ بود كه خبر نبوده باشد و نشايد كه بعضى راست بود و بعضى دروغ كه يك خبر نبوده باشد و آن موضع موضع ربط است و ربط چنانك گفتيم ميان\r\n","description":"","footnote":"","page_name":" 66 ","page_number":84},
  {"content":"\r\n\r\nمحكوم عليه و محكوم به باشد پس اگر اجزاء قضيه زيادت از اين باشد و متعلق نبود به يكديگر بر وجهى كه جمله بجاى اين دو ركن بود ربط نيز زيادت بود و آنگاه آن قضيه بحقيقت قضاياى بسيار بود چنانك بعد از اين بيان كنيم پس از اين بحث معلوم شد كه اجزاء اولى هر قضيه را دو بيش نبود و بتاليف سه چيز شود اما سه جزو نشود چه تاليف جزوى نبود بل ربط اجزاء بود بر يكديگر و اگر تاليف جزوى بودى بربطى مستانف حاجت افتادى و اگر لا محاله تاليف را جزوى شمرند بايد كه در اعتبار بمثابت جزو صورى بود نه جزو مادى و ديگر اجزاء جزو مادى بود و رعايت اين دقيقه از مهمات بود چه از قلت التفات بامثال اين دقايق خبطها لازم آيد\r\nفصل سيوم در ذكر اثبات و نفى و ايجاب و سلب بحسب اين موضع\r\nتصور ثبوت بر تصور نفى كه لا ثبوت است متقدم باشد چه تصور نفى جز رفع تصور ثبوت نبود و در لغات بحسب اغلب الفاظ را اول بازاء معانى محصل وضع كنند و رفع و نفى را ادوات وضع كنند تا چون خواهند كه از ثبوت آن معانى اخبار كنند به عين آن الفاظ عبارت كنند و چون خواهند از نفيش اخبار كنند ادات رفع و نفى بان الفاظ مقارن گردانند كه تا الفاظ موازى معانى باشد و آن معانى اگر مفردات باشد الفاظ آن را محصله و بسيطه خوانند و چون با حرف سلب مركب شود و دال بود بر رفع آن معانى آن را الفاظ معدوله خوانند يعنى عدل بها عن مفهوماتها مثالش واحد و لا واحد و زال و لا زال در تازى و بينا و نا بينا و رفت و نرفت در پارسى و اين لفظها هر چند در عبارت مركب است اما بمعنى مفرد است چه لا واحد همان بود كه كثير و لا زال همان كه ثبت و نا بينا همان بود كه كور و نرفت همان كه بايستاد و اگر آن معانى قضايا باشد حكم را بثبوت\r\n","description":"","footnote":"","page_name":" 67 ","page_number":85},
  {"content":"\r\n\r\nربط قضيه ايجاب خوانند و برفع ربطش سلب و اجزاء قضيه سلبى بعينها اجزاء قضيه ايجابى بود با زيادت حرف سلب و موضع حرف سلب بطبع نزديك رابطه بود چه فائده او رفع ربط است چنانك گوئى كه زيد بينا نيست چه نيست مركب است از نه كه ادات سلب است و از است كه رابطه است و در معنى همچنانك رابطه تنها ثبوت ربط اقتضا مىكند اين دو ادات بعد از تركيب رفع ربط اقتضا مىكند و هر دو بجاى يك چيزند و از اين سبب قضيه بسبب حرف سلب رباعى نشود و قضيه ايجابى را موجبه خوانند و قضيه سلبى را سالبه و تاليف در موجبه تام بود چه هم معنوى بود و هم لفظى و در سالبه ناقص بود چه لفظى بود نه معنوى و هر يكى از موجبه و سالبه دو گونه باشند يكى آنك اقتضاء وجود يا عدم محكوم عليه كند چنانك گوئى زيد هست زيد نيست و آن را بسيط خوانند و ديگر آنك اقتضاء وجود چيزى محكوم عليه را يا عدمش كنند چنانك زيد بصير است زيد بصير نيست و آن را غير بسيط خوانند\r\nفصل چهارم در اقسام قضايا\r\nاز آنچه گفتيم معلوم شده است كه تاليف قضيه از دو چيز باشد محكوم عليه و محكوم به اكنون مىگوييم آن تاليف دو گونه است تاليف اول و آن ميان بسايط الفاظ و مفردات باشد يا آنچه در حكم بسايط الفاظ و مفردات بود يعنى مؤلف بتاليف تقييدى كه مفردى بجاى آن بايستد چنانك الحيوان الناطق كه انسان بجاى آن بايستد و لا محاله آن تاليف نيز بربطى بود ميان آن لفظها كه اقتضاء تقييد كند و تاليف دوم و آن ميان قضايا باشد بر وجهى كه هر يكى را از آن قضايا بسبب تاليف شايستگى قبول صدق و كذب زايل شود و قضيه كه از جمله مؤلف بود بعد از تاليف شايسته آن قبول گردد و قسم اول را قضيه حملى خوانند\r\n","description":"","footnote":"","page_name":" 68 ","page_number":86},
  {"content":"\r\nو قسم دوم را قضيه شرطى يا وضعى و در حملى چون هر يك از محكوم عليه و محكوم به مفردىاند يا در قوت مفردى ربط ميان ايشان بحمل محكوم به بر محكوم عليه بود چنانك گويند زيد بصير است و اين قضيه را حملى موجبه خوانند و اگر رفع ربط كنند و گويند زيد بصير نيست آن را حملى سالبه خوانند و محكوم عليه و محكوم به را در اين قضيه موضوع و محمول خوانند چنانك پيش از اين گفته ايم و بعضى منطقيان و خصوصا قدماء محمول در لفظ بر موضوع مقدم دارند مثلا گويند حيوان واقع است يا مقول است بر همه انسان يا بر بعضى اجسام و واقع نيست يا مقول نيست بر هيچ جماد يا بر بعضى اجسام پس اعتبار به حكم بايد كرد نه بتقديم و تاخير لفظ تا در غلط نيفتد اما چون دو جزو قضيه هم دو قضيه باشد و در اين صورت حمل قضيه بر قضيه بمواطات و اشتقاق محال بود پس خالى نبود از آنك ميان آن دو قضيه اعتبار مصاحبتى يا معاندتى كنند يا نكنند اگر اعتبار مصاحبتى كنند و حكم كنند بثبوتش يا نفيش بر وجهى كه وضع قضيه اول مستتبع يا مستصحب وضع قضيه دوم باشد يا نباشد آن را شرطى متصله خوانند و اگر اعتبار معاندت و مباينت كنند و حكم كنند بثبوتش يا نفيش بر وجهى كه وضع قضيه اول و دويم با هم متعاند باشند يا نباشند آن را شرطى منفصله خوانند اما اگر ثبوت هيچ مصاحبت و معاندت و نه نفيشان اعتبار نكنند ميان آن دو قضيه تعلقى نبود نه باتصال و نه بانفصال پس از تاليف هر دو بربط يا رفعش فائده حاصل نيايد و قضايا به اين اعتبار منحصر باشند در اين سه نوع پس شرطى متصله موجبه بود يا سالبه موجبه آن بود كه حكم كنند باثبات مصاحبت چنانك گوئى اگر آفتاب طالع است روز موجود است و سالبه آن بود كه حكم كنند برفع مصاحبت چنانك گويند چنين نيست كه اگر آفتاب طالع است روز موجود است و همچنين شرطى منفصله نيز يا موجبه بود يا سالبه\r\n","description":"","footnote":"","page_name":" 69 ","page_number":87},
  {"content":"\r\nموجبه آنك حاكم بود باثبات عناد چنانك گوئى يا آفتاب طالع است يا شب موجود است و سالبه آنك حاكم برفع عناد بود چنانك گوئى چنين نيست كه آفتاب طالع است يا روز موجود است و محكوم عليه را در شرطيات مقدم خوانند و محكوم به را تالى و در منفصله گاه بود كه تاليف ميان قضايا بسيار بود زيادت از دو چنانك گويند عدد يا زايد بود يا ناقص يا تام اما چون تتبع انحلالش كنند اول عناد ميان دو قضيه بوده باشد بعد از آن هر يكى به دو شده تا آنجا كه رسيده باشد چه همه عنادها تابع عنادى باشد كه ميان اثبات و نفى است و مقدم و تالى در منفصله بطبع از يكديگر متميز نشوند بل هر كدام كه به وضع متقدم افتد مقدم باشد و ببايد دانست كه نه از رفع مصاحبت وضع عناد لازم آيد و نه از رفع عناد وضع مصاحبت بلك رفع هر يكى عامتر بود از وضع ديگر يك چه آنجا كه عناد ثابت بود مصاحبت مرتفع بود و آنجا كه مصاحبت ثابت بود عناد مرتفع بود و عكس هر دو واجب نبود و رابطه در متصله ادات شرط بود كه بر مقدم در آيد و ادات جواب شرط كه بر تالى در آيد اگر هر يكى را اداتى مفرد بود و باشد كه توقع جواب كه در شرط بود ادات جواب بود و در منفصله ادات عناد كه بر هر يكى در آيد و سلب چون در سالبه بر اين ادوات در آيد رفع ربط كند و در لغت عرب اداه شرط هميشه مقارن كلمات باشد و اداه شرط در تازى مانند ان و اذا و متى بود و در پارسى مانند اگر و چون و ادات عناد در تازى او و اما و مانند آن و در پارسى يا و اگر و آنچه بدان ماند و اطلاق حمل و اتصال و انفصال در اين قضايا بر موجبه بحقيقت بود و بر سالبه بمجاز و توسع چه وجود اين معانى در موجبه است و در سالبه عدم اين معانى است و نسبت سالبه با موجبه نزديك است به نسبت عدم با ملكه در اين معانى\r\n","description":"","footnote":"","page_name":" 70 ","page_number":88},
  {"content":"\r\n\r\nفصل پنجم در اقسام شرطيات\r\nقضيه شرطى چنانك گفته آمد آنست كه تاليف او از قضايا باشد و چون قضايا بقسمت مذكور در فصل گذشته سه نوع است حملى و متصله و منفصله و مقدم و تالى هر يكى از اين سه نوع ممكن باشد و ضرب سه در سه نه بود پس شرطى متصله نه گونه بود ا مركب از دو حملى چنانك گفته آمد ب مركب از دو متصله مثالش اگر چنين است كه چون آفتاب طالع بود روز موجود بود پس چون آفتاب طالع نبود شب موجود بود ج مركب از دو منفصله مثالش اگر جسم يا متحرك بود يا ساكن پس انسان يا متحرك بود يا ساكن د مركب بود از حملى مقدم و متصله تالى مثالش اگر انسان حيوانست پس هر گاه كه انسان موجود بود حيوان موجود بود ه بر عكس مثالش اگر چنين است كه تا آفتاب طالع نبود روز موجود نبود پس وجود آفتاب مستلزم وجود روز است و مركب از حملى مقدم و منفصله تالى مثالش اگر اين حرارت تب است پس حاملش روح است يا خلط يا عضو ز بر عكس مثالش اگر علت اين حرارت التهاب روح است يا عفونت خلط با تشبث حرارتى غريب باعضاء اصلى پس اين حرارت تب است ح مركب از متصله مقدم باشد و منفصله اش تالى مثالش اگر چنين است كه چون وتر زاويه به قوت بزرگتر از دو ضلعش باشد زاويه منفرجه بود پس اين زاويه يا قائمه است يا حاده ط بر عكس مثالش اگر اين زاويه يا حاده است يا منفرجه پس چنين است كه چون وتر به قوت مساوى دو ضلع بود زاويه قائمه بود و اما شرطى منفصله شش بيش نبود چه مقدم و تالى در منفصله بطبع از يكديگر متميز نباشند پس اختلاف مقدم و تالى را عكس كردن مفيد نبود ا از دو حملى چنانك گفته آمد ب از دو متصله مثالش يا چنين\r\n","description":"","footnote":"","page_name":" 71 ","page_number":89},
  {"content":"\r\n\r\nاست كه هر گاه كه آفتاب بود روز باشد يا چنين است كه گاه بود كه آفتاب بود روز نباشد ج از دو منفصله مثالش يا اين تب دموى است يا صفراوى و يا اين تب بلغمى است يا سوداوى و اين منفصله نزديك بود بمنفصله كثير الاجزاء الا آنك منفصله ذو جزئين بدين شكل بتدريج كثير الاجزاء شود د از حملى و متصله مثالش يا آفتاب علت وجود روز است يا گاه بود كه چون آفتاب بر آيد روز موجود نبود ه از حملى و منفصله مثالش يا اين شخص را مزاج معتدل ست يا چنين است كه سوء المزاج ساده دارد يا مادى و از متصله و منفصله مثالش يا چنين است كه اگر آفتاب طالع بود روز موجود بود يا چنين است كه آيا آفتاب طالع بود يا روز موجود بود اين است اقسام قضاياى شرطى و بعد از اين اگر ديگر بار از اين قضايا تاليف شرطيات كنند اقسام زيادت شود\r\nفصل ششم در وحدت و كثرت قضايا بحسب اعتبار اجزاء آن\r\nدر حمليات گاه بود كه زيادت از يك لفظ مفرد در جانب موضوع يا در جانب محمول افتد و بسبب آن قضيه در حقيقت متكثر شود مثالش گوئى زيد و عمرو كاتبند و اين بحقيقت دو قضيه اند چه بمثابت آنست كه زيد كاتب است و عمرو كاتب است و همچنين گوئى زيد كاتب و شاعر است و اين هم دو قضيه است چه بجاى آنست كه زيد كاتب است و زيد شاعر است و اما اگر گوئى زيد و عمرو كاتب و شاعرند در اين صورت هر يكى از هر دو جانب اقتضاء ثبوت قضيه مىكند و دو در دو چهار بود پس اين چهار قضيه بود و بجاى آن بود كه زيد كاتب است زيد شاعر است عمرو كاتب است عمرو شاعر است و اين حكم مشروط است بانك اين الفاظ كه در هر دو جانب افتد هر يكى به خود محكوم عليه يا محكوم به باشد و مؤلف نباشند بتاليف تقييدى چه اگر الفاظ بسيار در هر دو جانب افتد و ميان ايشان تاليف\r\n","description":"","footnote":"","page_name":" 72 ","page_number":90},
  {"content":"\r\nحاصل بود بر آن وجه جمله بمثابت يكقضيه بود مثالش اگر گويند جسم ذو نفس حساس متحرك بارادت منتقل است بنقل اقدام بر آن وجه كه وضع يك قدم و رفع ديگر قدم مىكند اين جمله يك قضيه بود و حيوان ماشى است در معنى همان بود و اما در متصلات اگر قضايا بسيار در جانب مقدم افتد جمله با تالى يك قضيه بود چنانك گوئى اگر زيد را تب لازم است و سعال يابس و وجع ناخس و ضيق نفس و نبض منشاريست پس او را ذات الجنب است و اما اگر قضايا بسيار در جانب تالى افتد قضيه متكثر شود بعدد آن قضايا چنانك گوئى اگر زيد را ذات الجنب است پس تب لازم دارد و سعال يابس و نبض منشارى و ضيق نفس و وجع ناخس و اين پنج قضيه است چه هر يكى بانفراد قابل تصديق و تكذيب مىتواند بود و در اين صورت بايد كه آن قضايا بجمله دال بر يك مفهوم نباشد چه اگر دال بر يك مفهوم باشد قضيه در حقيقت متكثر نشود مثالش گوئيم اگر ماده بى امتداد جسمى متقوم نيست پس امتداد هم حال در محل است و هم مقوم آن محل چه حاصل تالى آنست كه پس امتداد صورت است و اين تركيب بتقييدى نزديك است و در منفصلات هم بدين نمط اعتبار بايد كرد مثلا اگر گوئيم يا آفتاب طالع است و روى زمين روشن يا شب موجود است و ستارگان پيدا بمعنى چهار منفصله بود چه قضاياى مقدم و تالى متباينند و اگر\r\n","description":"","footnote":"","page_name":" 73 ","page_number":91},
  {"content":"\r\n\r\nگوئيم جزو جسم يا حال بود در محلى و مقوم آن محل بود يا محل بود حالى را و متقوم بدان حال بود جمله يك قضيه بود و عايد با آنك جزو جسم يا صورت بود يا ماده و ببايد دانست كه از آنچه گفتيم جزو شرطى قضيه باشد لازم نيايد كه هر قضيه كه جزوى از او قضيه باشد آن قضيه شرطى بود چه گاه بود كه جزوى از حملى هم قضيه بود اما وقوع آن قضيه در او بجاى مفردى باشد چنانك گوئى زيد آنست كه پدرش بصير است چه پدرش بصير است قضيه اى است اما چون بلفظ آنست پيوسته است مفردى بجاى او بايستد و همچنين گوئى ندانستم كه زيد عالم است چه بجاى آنست كه ندانستم عالمى زيد\r\nفصل هفتم در نسبت اجزاى قضايا با يكديگر\r\nدر حمليات موضوع و محمول بايد كه يك چيز نبود چه حمل الشىء على نفسه نشايد و محمول چنانك گفته ايم بطبع عامتر از موضوع بود و باشد كه مساوى موضوع باشد يا خاصتر مانند اعراض ذاتى و خواصى كه همه نوع را شامل نبود اما از اطلاق حمل مساوات معلوم نشود بل آن را دليلى منفصل بايد و در لغت عرب انما فائده مساوات دهد گوئى انما زيد كاتب يعنى كاتبى خاص بزيد است و همچنين گوئى الانسان هو الضحاك مساوات معلوم شود و ليس كه بر اين دو قضيه در آيد سلب مساوات كند و بپارسى گوئى همين انسان ضحاك است مساوات معلوم شود و چون گوئى نه همين انسان حيوان است سلب مساوات كند و چون گوئى ليس الانسان الا الحيوان الناطق يا انسان جز حيوان ناطق نيست يكى\r\n","description":"","footnote":"","page_name":" 74 ","page_number":92},
  {"content":"\r\nاز دو معنى فائده دهد يا مساوات در دلالت يا آنك ماهيت انسان حيوان ناطق است اما خصوص حمل با سوار معلوم شود چنانك بعد از اين گفته شود و نسبت محمول با موضوع خالى نبود فى نفس الامر از آنك بوجوب بود يا بامكان يا بامتناع وجوب آن بود كه آن موضوع نتواند بود الا آنك محمول او را حاصل بود چنانك انسان را حيوان و امتناع آن بود كه آن موضوع را آن محمول نتواند بود البته چنانك انسان را حجر و امكان آن بود كه آن موضوع را آن محمول شايد كه بود و شايد كه نبود چنانك انسان را كاتب و اين نسبتها را مواد قضايا خوانند و نسبت محمول با موضوع مغاير نسبت موضوع با محمول بود چه نسبت انسان با كاتب بوجوب است و نسبت كاتب با انسان بامكان و حال همه اعراض ذاتى همين بود چون با موضوعاتشان نسبت دهند و تحقيق اين بحث در فن دويم از اين مقالت بر سبيل استقصاء آورده شود انشاء الله تعالى و اما در متصلات هم نشايد كه مقدم و تالى بمعنى يكى بود و نسبت تالى با مقدم در عموم و خصوص و مساوات بعينه نسبت محمول بود با موضوع و اطلاق بر جواز عموم تالى دلالت كند و مساوات و خصوص را دليلى بود و انما هم حصر فائده دهد در عربيت گوئى انما يكون اذا كانت الشمس طالعه كان النهار موجودا و نسبت تالى با مقدم خالى نبود از آنك بلزوم بود يا باتفاق لزوم آن بود كه مصاحبت را سببى مقتضى باشد كه با وجود آن سبب مصاحبت لازم باشد و آن چنان بود كه مثلا مقدم علت تالى بود يا معلول مساوى او باشد يا معلول علتش بود كه از او منفك نشود يا مشروطى بود كه تالى شرط او بود يا ميان ايشان علاقه تضايفى بود مانند\r\n","description":"","footnote":"","page_name":" 75 ","page_number":93},
  {"content":"\r\nطلوع آفتاب وجود روز را يا احتراق مماست آتش را يا حصول احراق وجود دخان را يا حصول علم وجود حيات را يا وجود ابوت وجود بنوت را يا بر وجهى ديگر بيرون اين وجوه و بر جمله چنان بود كه البته وضع مقدم بوجهى از وجوه مستلزم وضع تالى بود و علت لزوم باشد كه معلوم بود و باشد كه معلوم نبود و آنچه معلوم بود باشد كه ببديهه عقل معلوم بود و باشد كه باستدلال و اكتساب معلوم شود و متصل لزومى از يكى از دو قسم خالى نبود اما آنچه علت لزوم معلوم نبود آن را لزومى نشمرند و اگر چه فى نفس الامر لزومى باشد بلك آن را از اتفاقيات شمرند و اتفاقى آن بود كه مصاحبت حاصل بود و آن را علتى معلوم نباشد و هر يك از لزومى و اتفاقى يا دائم بود يا غير دائم لزومى دائم چنانك وجود روز طلوع آفتاب را و اتفاقى دايم چنانك وجود فرس وجود انسان را و لزومى غير دائم چنانك وجود خسوف مقابله ماه و آفتاب را چه اين لزوم ببعضى مقابلات خاص بود و اتفاقى غير دائم چنانك آواز خر طلوع آفتاب را در وجود چه اين اتفاق به بعضى اوقات خاص بود و باشد كه قضيه بحسب ماهيت اتفاقى بود و بحسب وجود خارجى نبود چنانك گوئى اگر انسان ضاحك است غراب ناعق است چه در ماهيت دائما اين دو حكم مقارن باشند و در وجود نه پس معلوم شد كه متصل يا لزومى باشد يا اتفاقى و هر يك يا دائم بود يا در بعضى اوقات و همچنانك در حملى تغاير نسبت طرفين بيان كرديم اينجا نيز نسبت تالى با مقدم غير نسبت مقدم با تالى بود و باشد كه يكى لزومى دائم بود و ديگر نبود مانند كتابت و حركت دست چه دويم اول را لازم است هميشه و وجود اول با دويم نه به اين نوع لزوم بود و چون لزوم از طرفين حاصل بود آن را بعضى لزوم تام خوانند و آن بحقيقت دو لزوم بود و اگر\r\n","description":"","footnote":"","page_name":" 76 ","page_number":94},
  {"content":"\r\nاز يك طرف بود آن را لزوم ناقص خوانند و در منفصلات هم عناد يا تام بود يا ناقص تام آن بود كه مقدم و تالى نه مجتمع توانند شد و نه مرتفع و آن نيز بحقيقت دو عناد بود يكى در اجتماع و ديگر در ارتفاع چنانك گوئيم عدد يا زوج بود يا فرد و آن را مانع جمع و خلو خوانند و ناقص آن بود كه مانع جمع تنها يا مانع خلو تنها بود و انشعاب اين اقسام از آنجا بود كه چون قسمتى متردد باشد ميان نفى و اثبات هر منفصله كه از آن اقسام يا از آنچه مساوى آن اقسام باشد حادث شود مانع جمع و خلو بود چه نفى و اثبات نه مجتمع شوند و نه مرتفع مثالش عدد يا منقسم بود به دو متساوى يا نبود و زوج مساوى قسم اول است و فرد مساوى قسم دوم پس اگر گوئيم عدد زوج است يا فرد منفصله مانع جمع و خلو باشد و عناد تام بود و آن را منفصله حقيقى خوانند و باشد كه قسمتى از آن ديگر بار منقسم شود باقسام ديگر و بان سبب اجزاء انفصال بسيار شود چنانك فرد در اين صورت يا اول بود يا مركب و زوج يا زوج الفرد بود يا زوج الزوج بود يا زوج الزوج و الفرد پس منفصله به اين اعتبار از پنج قضيه بود و منفصله حقيقى باشد و اگر بجاى يكى از اقسام متردد ميان نفى و اثبات چيزى ديگر بنهند غير مساوى خالى نبود از آنك آن چيز يا خاصتر از آن قسم بود يا عامتر و اول منفصله مانع جمع تنها بود و دوم منفصله مانع خلو تنها پس عناد ناقص بود چه اقسام اول بر كذب جمع آيند و اقسام دويم بر صدق مثالش اين شخص يا حيوان است يا حيوان نيست و حجر از لا حيوان خاصتر بود پس اگر بجاى او بنهند و گويند اين شخص حيوانست يا حجر و همچنين انسان از حيوان خاصتر بود اگر بجاى او بنهند و گويند اين شخص انسانست يا حيوان نيست منفصله مانع جمع تنها باشد و\r\n","description":"","footnote":"","page_name":" 77 ","page_number":95},
  {"content":"\r\nنيز لا حجر از حيوان عامتر است اگر بجاى او بنهند و گويند اين شخص حجر نيست يا حيوان نيست و همچنين لا انسان از لا حيوان عامتر است اگر بجاى او بنهند و گويند اين شخص يا حيوانست يا انسان نيست منفصله مانع خلو تنها باشد و از اين مثالها معلوم شود كه مانع جمع از موجبات تنها و از خلط موجبات و سوالب مىتواند بود و مانع خلو از سوالب تنها و از خلط هر دو صنف مىتواند بود اما مانع جمع و خلو در معنى جز از موجبات و سوالب با هم نبود چنانك گفته آمد اما در لفظ از موجبات تنها و از سوالب تنها باشد چنانك عدد زوج است يا فرد و عدد زوج نيست يا فرد نيست و ممكن بود كه منفصله مانع جمع را اجزاء نا متناهى بود چنانك گوئيم اشكال متساوى الاضلاع يا مثلث بود يا مربع و همچنين الى ما لا نهايه اما منفصله مانع خلو را نشايد كه اجزاء نا متناهى بود چه تا اجزاء انفصال بتمامت حاصل نيايد ممكن نبود كه عامتر از جزوى بجاى جزوى نهند پس تكرارى كه مقتضى امكان جمع باشد حاصل نشود و وقوع منفصله مانع جمع يا خلو در علوم اندك باشد و در محاورات استعمال كنند در موضعى كه قايلى منع خلو مسلم داشته باشد و اثبات جمع كرده مثلا گوئى اين شخص هم حيوانست و هم حجر چه اين سخن اقتضاء آن كند كه از اين دو صفت خالى نيست و اين دو صفت بهم صادق است پس بجواب او خواهند كه منع جمع كنند تا چون منع جمع با منع خلو كه در سخن او مضمر است و از ذكر مستغنى منضم شود منفصله حقيقى شود و منع جمع يا بنفى صدق يا باثبات كذب بود در يكى از دو قسم پس اگر منع جمع بترديد صدق كنند گويند اين شخص يا حيوانست يا حجر يعنى از دو يكى صادق است و نه هر دو منفصله مانع جمع تنها آورد باشند و اگر بترديد كذب كنند گويند يا حيوان نيست يا حجر نيست يعنى از دو يكى كاذبست منفصله مانع خلو آورده باشند پس هر يكى از اين دو منفصله\r\n","description":"","footnote":"","page_name":" 78 ","page_number":96},
  {"content":"\r\nدر اين موضع بعضى از سخن باشد و باقى سخن مضمر بود چه تقدير سخن چنين بود كه اين شخص نه از اين دو صفت خالى بود و نه هر دو صفت در او جمع پس معلوم شد كه اسم عناد بحقيقت بر مانع جمع و خلو است و بمجاز بر اين دو قسم يا باشتراك بر هر دو صنف و معلوم شد كه مفهوم عناد نه آنست كه دو قضيه را اجتماع ممكن نيست و بس بل با اين قيد بهم كه و ارتفاع هر دو بهم ممكن نيست و باشد كه صيغت عناد در موضعى كه نه عناد بود به اين معنى استعمال كنند مثلا گويند زيد از عمرو مىگويد يا از مىانديشد و مراد منع خلو باشد از اين هر دو و نه منع جمع و نيز گويند زيد را ديدم يا عمرو را و مراد بديدن يكى بر انفراد بود بر سبيل شك نه منع خلو و امثال اين از توسعات لغوى باشد و اگر خواهيم كه در شرطيات اعتبار مواد كنيم گوئيم هر دو قضيه كه با يكديگر نسبت دهيم يا متابعت يكى ديگرى را واجب بود يا ممتنع يا ممكن و اول را لزوم خوانند و دوم را اگر مقيد بود بامتناع ارتفاع هر دو عناد خوانند و الا هم لزوم بود اما لزوم اول بايجاب بود و لزوم دوم بسلب و سيوم خالى نبود از آنك آن متابعت دايم الوجود بود يا دايم العدم يا گاه موجود و گاه معدوم و دائم الوجود را اتفاقى دايم خوانند و موجود لا دائم را اتفاقى لا دائم و مجموع لزوم و اتفاق را مصاحبت و در جانب عناد اين اعتبارات متعارف نيست پس اگر كسى خواهد كه اعتبار كند عدم متابعت را مثلا مباينت نام نهد و قسمت كند بعناد و اتفاق دائم و لا دائم تا همه اقسام عقلى اعتبار كرده باشد و مصاحبت و مباينت اقتسام همه اقسام كرده باشد چنانك از سلب هر يكى وجود ديگر قسم لازم آيد اما منطقيان اين اعتبار نكرده اند و در لغات هم متداول نيست و اجزاى قضاياء شرطى ممكن بود كه مشترك بود و ممكن بود كه متباين بود اگر مشترك بود يا تمامى اجزاء مشترك بود يا بهرى مثال مشترك تام اگر انسان حيوان بود بهرى حيوان\r\n","description":"","footnote":"","page_name":" 79 ","page_number":97},
  {"content":"\r\n\r\nانسان بود و اگر همه انسان حيوان بود بعضى انسان نيز حيوان بود و يا انسان حيوان بود و يا انسان حيوان نبود و اما اشتراك ببعضى اجزاء اگر انسان حيوان بود انسان ناطق بود و اگر انسان حيوان بود كاتب حيوان بود و اگر انسان حيوان بود حيوان ناطق بود و اگر انسان حيوان بود ضاحك انسان بود و در منفصله هم بر اين قياس و در منفصله چون موضوع قضايا مشترك بود گاه بود كه آن را بر حرف عناد مقدم دارند و گاه بود كه حرف عناد را بر آن مقدم دارند مثلا عدد يا فرد است يا زوج و يا عدد فرد است يا عدد زوج است و اگر تعيين كرده باشند كه همه اعداد در معنى ميان اين دو وضع تفاوت باشد چه اول مانع جمع و خلو بود و دوم مانع جمع تنها و در لفظ اول به قوت حملى باشد و دوم نه مثال اول همه اعداد يا فرد باشد يا زوج و مثال دوم يا همه اعداد فرد باشد يا همه اعداد زوج باشد چه در اين صورت اين قسم محذوف است كه يا بعضى فرد باشد و بعضى زوج تا منفصله مانع جمع و خلو باشد و چون اين قسم محذوف باشد قضيه مانع جمع تنها باشد\r\nفصل هشتم در چگونگى تعلق صدق و كذب بقضاياء شرطى و اجزاى آن\r\nهر قضيه كه جزو قضيه شرطى شود چنانك گفتيم اسم قضيه از او برخيزد و خاصيت اخبار خارجى يعنى تعلق صدق و كذب به او از او زايل شود و متعلق گردد بربطى كه ميان آن قضيه و قضاياء ديگر كه باقى اجزاء شرطى باشد حادث شود مثلا چون در متصله اداه شرط بر اين قضيه درآرند كه آفتاب طالع است و گويند اگر آفتاب طالع است امكان تصديق و تكذيب از او منتفى گردد و به اين اعتبار قضيه نباشد بلك جزو قضيه بود و همچنين قضيه دوم كه روز موجود است چون در موضع جواب\r\n","description":"","footnote":"","page_name":" 80 ","page_number":98},
  {"content":"\r\nشرط افتد همين عارض در او حادث شود و بر عكس اگر از قضيه شرطى اداه شرط و جواب يا ادات انفصال بر دارند به دو قضيه باز شوند هر يكى مستتبع صدق و كذبى و قابل تصديقى و تكذيبى و چون اين قاعده ممهد شد معلوم شد كه اعتبار صدق و كذب از حال رابطه قضيه شرطى بايد كرد نه از حال قضايائى كه اجزاء وى بود و روابط آن پس اگر اجزاء قضيه شرطى جمله يا بهرى بانفراد كاذب بوده باشد و ربط آن بر يكديگر صادق بود حكم بصدق قضيه كنند و الا بكذبش و گاه بود كه لزوم در قضيه حقيقى نبود بل بحسب وضع لفظ باشد نه آنك فى نفس الامر واجب بود چنانك گويند اگر پنج زوج است پس عدد است چه لزوم تالى نه به اين علت است فى نفس الامر و اين قضيه در لفظ صادق بود و بمعنى كاذب چه مشتمل بر وضع محالى است پس لزومى يا حقيقى بود يا لفظى و چون اعتبار تلازم صدق قضيه و اجزاء او بر تقدير انفراد خواهيم كرد اول در متصلات گوئيم يا دو جزو متصله هر دو صادق بود يا هر دو كاذب يا هر دو محتمل صدق و كذب يا مقدم صادق و تالى كاذب يا بر عكس يا مقدم صادق و تالى محتمل يا بر عكس يا مقدم كاذب و تالى محتمل يا بر عكس و اين نه قسم بود بحسب قسمت عقلى و متصل صادق و لزومى از شش قسم مؤلف تواند بود كه در آن اقسام مقدم مستلزم مساوى خود باشد در صدق و كذب و احتمال يا شريفتر از خود و سه قسم باقى ممكن الوقوع نبود در وى مثال هر دو جزو صادق اگر زيد انسانست پس حيوانست و مثال هر دو جزو كاذب اگر زيد فرس است پس صهال است و مثال هر دو محتمل اگر زيد كاتب است دستش متحرك است و مثال مقدم كاذب و تالى صادق اگر زيد فرس است پس حيوانست و مثال مقدم محتمل و تالى صادق اگر زيد كاتب است پس ناطق است مثال مقدم كاذب و تالى محتمل اگر زيد فلك است پس متحرك است و اما\r\n","description":"","footnote":"","page_name":" 81 ","page_number":99},
  {"content":"\r\n\r\nامتناع تاليف از سه قسم باقى از جهت امتناع استلزام صادق كاذب را بود يا محتمل را كه بر تقدير كذبش هم استلزام كاذب لازم آيد و امتناع استلزام محتمل كاذب را كه بر تقدير صدقش هم استلزام كاذب لازم آيد و اما اگر قضيه متصله كاذبه بود و اگر چه لزومى بود وقوع اين اقسام تمامت در او ممكن بود اما از دو صادقه چنانك گوئى اگر آفتاب طالع است حمار ناهق است چه اين قضيه چون مستلزم تالى نيست در لزومى كاذب بود و اگر چه در اتفاقى صادق بود و بر اين قياس در ديگر امثله و از اينجا معلوم شد كه لزومى خاصتر است در صدق از اتفاقى و مثال آنك بهر دو وجه كاذب بود اگر انسان ناطق است پس غراب صهال است و قضيه اتفاقى در صدق و كذب تابع اخس اجزاء خود بود در آن يعنى از دو صادق صادق باشد و ممكن نبود كه كاذب بود و از دو كاذب كاذب بود و ممكن نبود كه صادق بود و از صادق و كاذب كاذب بود و از محتمل و كاذب كاذب بود و بر اين قياس و ايراد امثله آسان باشد و چون اين اصول ممهد شد معلوم شد كه كسانى كه گمان برده اند كه وضع مقدم در شرطى بر سبيل شك است سهو كرده اند چه شك و يقين و صدق و كذب را بمقدم از آن روى كه جزو قضيه است تعلقى نيست و در قضيه صادقه يقينى ممكن است كه مقدم كاذب وضع كنند فضلا عن المشكوك فيه چون لزوم تالى صادق بود او را و اما در منفصله بعضى از اجزاء به همه حال كاذب بود و در منفصله مانع جمع ممكن بود كه همه اجزاء كاذب بود و در منفصله مانع خلو يا مانع هر دو لا محاله بعضى اجزاء صادق بود چه قسمت متردد ميان نفى و اثبات از صادق و كاذب خالى نبود و اين دو منفصله بر آن قسمت مشتملند\r\nفصل نهم در خصوص حصر و اهمال قضايا\r\nموضوع قضيه حملى يا جزوى شخصى بود يعنى قابل وقوع شركت\r\n","description":"","footnote":"","page_name":" 82 ","page_number":100},
  {"content":"\r\nنبود يا كلى بود و بر تقدير اول قضيه را مخصوصه و شخصيه خوانند و آن يا موجبه بود مانند زيد كاتب است يا سالبه بود مانند زيد كاتب نيست و اگر كلى بود يا كميت محكوم عليه مذكور بود يا نبود اگر مذكور نبود قضيه را مهمله خوانند موجبه چنانك مردم كاتب است و سالبه چنانك مردم كاتب نيست چه در اين دو قضيه مذكور نيست كه همه مردم يا بعضى و اگر كميت مذكور بود قضيه را محصوره خوانند و آن دو گونه بود يا حكم بر همه اشخاص موضوع بود يا بر بعضى و اول را كليه خوانند و دوم را جزويه كليه موجبه چنانك همه مردم كاتبند يا هر مردى كاتب است و كليه سالبه چنانك هيچ مردم كاتب نيست و جزويه موجبه چنانك بعضى مردمان كاتبند و جزويه سالبه چنانك بعضى مردمان كاتب نيستند يا همه مردمان كاتب نيستند يا نه هر مردى كاتب است و لفظ همه و بعضى را كه مقدار حكم تعيين كنند سور خوانند و بعضى محصوره را مسوره خوانند و بتازى سور در ايجاب كلى لفظ كل باشد و در سلب كلى لا شىء و لا واحد و در ايجاب جزوى بعضى و در سلب جزوى ليس بعض و بر عكس يعنى سور بر سلب مقدم و ليس كل و اين هر سه در لزوم يكى است و اگر چه در دلالت مختلف است چه ليس بعض سلب جزوى است و تقديم سور همان است اما در وى ايهام عدول باشد و ليس كل سلب عموم است و همچنين در پارسى همه مردم كاتب نيستند و فرق بود ميان سلب عموم و ميان عموم سلب اما عموم سلب مقتضاء صيغت سالبه كليه باشد و اما سلب عموم دلالت كند بر آنك ايجاب كاتب عام نيست بر همه مردم پس ممكن بود كه سلبش عام بود همه را و ممكن بود كه خاص بود ببهرى و در هر دو حال سلب بعض صادق بود و بر سبيل قطع معلوم بود پس بيقين كتابت از بهرى مردمان مسلوب بود و در باقى شك بود و مفهوم قضيه آن قدر باشد كه بقطع معلوم شود نه آنچه بر سبيل شك و ابهام مظنون باشد\r\n","description":"","footnote":"","page_name":" 83 ","page_number":101},
  {"content":"\r\nو همچنين چون گويند بعضى مردمان ناطقند ممكن بود كه ديگر بعض نيز ناطق باشند و ممكن بود كه نباشند و هر چند از تخصيص بعض در لفظ ظن افتد كه ديگر بعض بخلاف آن باشد و اگر نه بعضى را تخصيص نكردندى اما به اين ظن التفات نبود و حكم بر همانقدر بود كه از لفظ بر سبيل قطع معلوم باشد پس جزوى از هر بابى در صدق عامتر از كلى بود چه با صدق كلى جزوى نيز واجب الصدق بود و با صدق جزوى كلى واجب الصدق نبود و در كذب به عكس و مكان سور بطبع نزديك موضوع بود چنانك مكان رابطه نزديك محمول باشد چه سور تعيين مقدار محكوم عليه از موضوع فائده مىدهد و چون در معنى بر محمول و موضوع حقيقى و رابطه چيزى زيادت نمىشود قضيه را بسبب سور رباعى نخوانند و فرق است ميان كلى و ميان كل واحد چه كلى آن معنى است كه قابل شركت بود و وقوعش بر يك يك شخص از اشخاص كه تحت او باشد بر سبيل حمل جايز بود و كل واحد يكيك از اشخاص آن معنى است بر وجهى كه هيچ شخص از آن خارج نبود و شبهت نيست در آنك يكيك شخص قابل شركت نبود و حملش بر غير جايز نبود پس كلى ديگر است و كل واحد ديگر و مراد از موضوع قضيه كلى در محصورات كل واحد است پس چون گوئيم كل انسان كاتب مفهومش آن بود كه كل واحد واحد من اشخاص الناس كاتب و همچنين در جزوى مراد آن بود كه بعضى از آن اشخاص نه بعضى از كلى و به اين سبب نشايد كه گويند كل انسان نوع و شايد كه گويند كل انسان شخص و اما در مهمله موضوع كلى باشد اما از آن روى كه شايستگى عموم و خصوص دارد نه از آن روى كه عام بود يا خاص پس حكم در مهمله نه بر حصرى كلى دلالت كند بمطابقت و نه بر حصرى جزوى اما بدلالت عقلى معلوم شود كه چون حكم بر اين صفت بود محتمل باشد كه بر همه اشخاص بود و محتمل بود كه بر بعضى اشخاص\r\n","description":"","footnote":"","page_name":" 84 ","page_number":102},
  {"content":"\r\nبود چه وقوع آن طبيعت بر هر دو يكسان است اما محتمل نبود كه بر هيچ شخص نباشد چه اين معنى منافى اصل حكم عقل باشد و وقوع بر همه مستلزم وقوع بر بعض بود و اين حكم منعكس نباشد پس وقوع بر بعض بقطع معلوم باشد و بر باقى به شك پس از قضيه مهمله حكمى بر بعض موضوع يعنى حكمى جزوى لازم آيد چنانك هر قضيه را مثلا عكسى لازم باشد پس مهمله در قوت جزوى بود و مخصوصات در علوم معتبر نباشد چنانك در صناعت برهان روشن شود و از مهملات احتراز بايد كرد تا در غلط نيفكند و اگر استعمال كنند دلالتش مساوى دلالت قضاياء جزوى باشد پس مدار قضايا بر اين چهار قضيه محصوره باشد و در لغت تازى الف و لام عموم فائده دهد و تجريد از آن خصوص چون الانسان و انسان و به اين موجب بهرى را ظن افتاده است كه چون يكى از اين دو هميشه لازم اسم است پس در آن لغت مهمله را صيغتى نبود و حق آنست كه الف و لام در آن لغت باشتراك هم بر كلى مجرد از عموم و خصوص دلالت كند و هم بر وى از آن روى كه عام بود بمعنى كل واحد و هم بر تخصيص شخصى مذكور و اول را لام تعيين طبيعت خوانند و دوم را لام استغراق جنس و سيوم را لام عهد مثال اول الانسان مقول على زيد و مثال دوم الانسان والد و مولود و مثال سيوم رايت انسانا و فرسا فقلت الانسان و اين بحث نحوى است نه منطقى پس الانسان در صورت اول موضوع قضيه مهمله باشد و در صورت دوم موضوع محصوره كليه و در صورت سيم موضوع شخصيه و اما در قضاياء شرطى اگر اتصال و انفصال در وقتى يا حالى معين بود قضيه مخصوصه بود چنانك اگر امروز ا ب بود ج د بود و امروز يا ا ب بود يا ج د و اگر شامل همه احوال بود كليه بود چنانك هر گاه كه ا ب بود ج د بود و هميشه يا ا ب بود\r\n","description":"","footnote":"","page_name":" 85 ","page_number":103},
  {"content":"\r\nيا ج د و اگر خاص بود ببعضى احوال نا معين قضيه جزويه بود چنانك گاه بود كه چون ا ب بود ج د بود و گاه بود كه يا ا ب بود يا ج د و اگر كميت احوال مذكور نبود مهمله بود چنانك اگر ا ب بود ج د بود و يا ا ب بود يا ج د و سالبه در هر بابى بر آن قياس چنانك معلوم است مثلا در مخصوصه امروز چنين نيست كه اگر و در كليه هرگز چنين نبود كه اگر و در جزويه گاه بود كه چنين نبود كه اگر و در مهمله چنين نبود كه اگر و در منفصلات بجاى اگر يا و در سالبه جزوى چنانك گفتيم گاه بود كه چنين نبود و چنين نيست كه هر گاه چه سلب خاص و سلب عام يكسان بود در دلالت و حكم مهمل همان است كه گفته آمد و سورها در لغت تازى كلما كان و ليس البته اذا كان و قد يكون اذا كان و قد لا يكون اذا كان يا ليس كلما كان باشد و حال عموم و خصوص اين شش قضيه در صدق از اين لوح در نظر آيد چه حكم در قضايا كلى بود در ايجاب يا كلى در سلب يا جزوى در هر دو جانب و مهمله موجبه در آن حال كه كلى ايجابى يا جزوى ايجابى بود صادق بود و سالبه در كلى سلبى\r\n« لوح مهملات و عموم و خصوص آن\r\nحكم كلى ايجابى - حكم جزوى ايجابى و سلبى - حكم كلى سلبى\r\nجانب ايجاب - مهملهء موجبه - مهملهء سالبه - موجبه كلى - سالبه جزوى - جانب سلب\r\nموجبهء جزوى - سالبهء كلى »\r\n","description":"","footnote":"","page_name":" 86 ","page_number":104},
  {"content":"\r\n\r\nو جزوى سلبى پس مهمله موجبه و سالبه در آن حال كه حكم جزوى بود خواه ايجابى و خواه سلبى صادق بود و حكم جزوى در هر بابى همين بود پس مهمله در قوت جزوى بود و به اين سبب از اعتبار ساقط شود اين است آنچه مطلوب بود در اين باب\r\nفصل دهم در تحصيل مفهوم قضايا و تلخيص اجزاء آن\r\nلفظ كلى مانند انسان مفهومى دارد محصل كه قابل شركت و لا شركت است و آن مفهوم اگر از لواحق مجرد بود نه عام بود و نه خاص چنانك پيش از اين گفته ايم و آن را كلى طبيعى نام نهاده و چون بعضى از لواحق كه اقتضاء عموم يا خصوص كند با آن ضم شود آن را عام يا خاص گرداند و تصور عموم بى ملاحظت اشخاص ممكن نبود پس لاحقى كه مفهوم انسان را عام گرداند يا اعتبار معنى انسان بود از آن روى كه بر هر يكيك شخص مقول بود يا اعتبار يكيك شخص بود از آن روى كه انسان بر ايشان مقول بود و لاحق اول آنست كه آن را كلى منطقى خوانند و آن كليت و عموم بود و انسان با آن لاحق انسان كلى باشد و اين كلى عقلى بود و لاحق دوم معنى سور است و انسان با آن لاحق موضوع قضيه محصوره باشد پس آن اعتبار يا متناول همه اشخاص بود بر وجهى كه هيچ شخص از آن خارج نباشد يا متناول بعضى از آن اشخاص بود نا معين و اول سور كلى بود و دوم سور جزوى پس موضوع قضيه كلى يكيك شخص بود از آنچه انسان بر او مقول بود بر وجهى كه هيچ شخص از آن خارج نبود و موضوع قضيه جزوى بعضى از جمله آن اشخاص لا بعينه چنانك پيش از اين گفته ايم و اگر لاحق مقتضى تعيين اشخاص بود مانند اشارت به اين و آن تا مفهوم انسان با آن لاحق خاص شود بوصفى انسان با آن لاحق موضوع قضيه شخصى بود و انسان مجرد\r\n","description":"","footnote":"","page_name":" 87 ","page_number":105},
  {"content":"\r\nاز اين لواحق موضوع قضيه مهمله و گاه بود كه موصوف بصفتى لازم يا مفارق بگيرند و آن را با آن صفت بهم بجاى لفظى مفرد استعمال كنند مانند متحرك كه مفهومش ذو حركت است يا چيزى كه او را حركت بود يا موصوف و صفتى را بهم تاليف كنند بتاليف تقييدى و آن مجموع را موضوع كنند مانند انسان متحرك پس آن صفت موصوف خود را يا لازم بود يا عارض اگر عارض بود يا مفارق بود يا مفارق نبود و اگر مفارق بود اعتبار موضوع يا در زمان مقارنت كند يا در زمان مفارقت و اين چهار قسم بود و موضوعات به اين اعتبار چهار باشد ا موصوفى كه صفتش لازم ذات او بود چون حيوان حركت را كه جزوى از فصل اوست ب موصوفى كه صفتش عارض غير مفارق است چون فلك حركت را ج موصوفى كه صفتش مقارن بود در حال مقارنت صفت چون جسم حركت را در حال حركت د موصوفى كه صفتش مفارق بود در حال مفارقت صفت چون جسم حركت را در حال سكون و لفظ متحرك بر اطلاق شامل اين چهار قسم بود مگر كه مقيد كنند بقيدى و اگر قيد اين بود كه ما دام كه متحركست شامل باشد سه قسم اول را و قسم آخر از او خارج بود و به اين اعتبار آن لفظ مشروط بود به شرط وصف مقارن پس چون موضوع قضيه لفظى بود از اين جنس و تقييدى نكنند به شرط مذكور مفهوم او شامل اين معانى چهارگانه باشد و ببايد دانست كه فرق است ميان مفهوم لفظ از آن روى كه حاصل و بالفعل بود و ميان آنچه حصول آن معنى در او به قوت باشد مانند متحركى كه بالفعل متحرك بود و اگر همه در يك آن باشد و ميان آنچه ممكن باشد كه متحرك شود يعنى متحركى در او به قوت باشد و از او صحيح بعضى منطقيان گفته اند مفهوم موضوع شامل هر دو معنى بايد گرفت\r\n","description":"","footnote":"","page_name":" 88 ","page_number":106},
  {"content":"\r\nو ابو نصر فارابى كه او را معلم ثانى خوانند همچنين گفته است و اين اصطلاح خلاف تعارف و تداول اهل لغت و علوم است چه بر آن تقدير لازم آيد كه چون گويند انسان نطفه و علقه كه صورت انسانيت در ايشان به قوت است در اين لفظ داخل باشد و چون گويند تخت چوبى را كه از او تخت آيد در اين اطلاق آورده باشند و اين خلاف متعارف است بل متعارف و متداول آنست كه چون گويند تخت هر چه تخت بالفعل بوده باشد و هست و خواهد بود و اگر همه يك لحظه باشد در او داخل باشد به شرط آنك بالفعل تخت باشد مگر در موضعى كه لفظى باشتراك بر مفهومى اطلاق كنند گاه از آن روى كه بالفعل بود و گاه از آن روى كه بالقوه بود چنانك كاتب گويند كسى را كه كتابت مىكند و كسى را كه كتابت داند و نكند در اين موضع بايد كه معلوم بود كه بكدام معنى اطلاق مىكنند چنانك بعد از اين گفته شود و ببايد دانست كه ايجاب استدعاء وجود موضوع كند بخلاف سلب و بيانش آنست كه حكم در اصل جز بر چيزى ثابت و متقرر در ذهن صورت نبندد و خواه آن حكم بايجاب باشد و خواه بسلب پس موضوع قضايا بايد كه در ذهن متصور و متمثل بود و همچنين محمول اما ايجاب از آن روى كه مقتضى وجود چيزى چيزى راست اين قدر ثبوت ذهنى در موضوع موجبه كافى نباشد بل بايد كه موجود بود بوجهى از وجوه چه هر چه او را چيزى موجود باشد بايد كه در اصل موجود باشد تا بعد از آن او را چيزى موجود تواند بود و آنچه نبود او را نتوان گفت چيزى در او موجود است مانند زيدى كه نبود نتوان گفت كه زنده است يا بينا است يا او را صفتى است و سلب اقتضاء اين معنى نكند مثلا زيدى كه نبود توان گفت كه زنده نيست و بينا نيست و چون اين معنى مقرر شد گوئيم وجود يا در عقل بود يا در خارج عقل و يا هميشه بود و يا در\r\n","description":"","footnote":"","page_name":" 89 ","page_number":107},
  {"content":"\r\nبعضى اوقات و اين اقسام جمله در وجود مطلق داخل باشد چه هر قيدى از اين قيدها وجود را خاص گرداند بقسمى و آن قيد زيادت بود بر مفهوم وجود و مراد ما از آنك موضوع موجبه موجود باشد نه آنست كه در خارج تنها چه در علوم بر موضوعاتى معقول حكم ايجابى مىكنيم با آنك آن موضوعات نمى دانيم كه در خارج موجود هست يا نه چنانك گوئيم كره محيط بذو عشرين قاعده مثلثات چنين و چنين بود و نه آنست كه در عقل تنها موجود بود چه بر موجودات خارجى هم حكم مى كنيم و همچنين در دائم الوجود و غير دائم الوجود پس مراد آنست كه موضوع موجود بود بوجودى كه از اين اقسام عامتر است و گاه بود بر موضوعاتى كه موجود نبود بايجاب حكم كنيم مانند خلا و جوهر فرد پس بايد كه دانيم كه آن احكام يا بمعنى سلبى باشد چنانك گوئيم خلا ممتنع الوجود است يا در وقت حكم فرض وجودش كرده باشيم بر آن وجه كه قائلان بوجودش گويند چنانك گوئيم خلا بعدى غير مادى است و جوهر فرد را وضعى است و امثال آن پس از اين مباحث معلوم شد كه هر گاه كه گوئيم در موجبه كلى كل ج مثلا از اين لفظ با اين سور مفهوم شود كه آن حكم بر يك شخص است از اشخاصى كه ج بر او مقول بود بالفعل خواه در عقل و خواه در خارج و اگر همه يك وقت بيش نباشد خواه در آن وقت كه صفت جيمى او را حاصل باشد و خواه در وقتى ديگر بر وجهى كه هيچ شخص از جمله اشخاص كه به يكى از اين اعتبارات جيم باشد از او خارج نبود و چون گوئيم بعض ج بعضى از آن اشخاص بود با اين همه اعتبارات و چون گوئيم لا شىء من ج اين همه اعتبارات در او موجود و حكم بر همه اشخاص بود اما وجود آن اشخاص بان نوع كه گفتيم از مجرد سلب لازم نبايد و سالبه جزوى بر اين قياس و چون مفهوم موضوع در محصورات\r\n","description":"","footnote":"","page_name":" 90 ","page_number":108},
  {"content":"\r\nمعلوم شد گوئيم هر گاه كه لاحقى كه مقتضاء معنى سور باشد از لفظ موضوع انتزاع كنيم قضيه مهمله باشد و همان لفظ به همان معنى و اعتبارات مذكور شايستگى آن داشته باشد كه محمول بود پس در محمول قضايا جمله اين اعتبارات واجب باشد هم بر اين سياقت مذكور الا آنك معنى سور او را عارض نباشد و وجود و عدمش بثبوت و لا ثبوت حكم متعلق بود و در باقى احوال ميان موضوع و محمول تفاوتى نبود در معنى مثلا در آنك گوئى كاتب ضاحك است يا ضاحك كاتب است ميان مفهوم كاتب و ضاحك در قضيه اول و دوم هيچ تفاوت نباشد الا شايستگى عموم كه در محمول باشد از مقتضاء حمل و آن عارض محمول را بود از آن روى كه محمول است و تنوين در لغت عرب در اين موضع ادات آن معنى باشد و چون محمول نبود آن عارض از او زائل شود اين است آنچه در اين موضع مهم است دانستن و اگر چه بعضى مكرر شد اما غرض تاكيد تلخيص بود چه از اهمال اين اعتبارات خبطهاء زيادت از حد لازم آمده است اهل تحصيل را و بعد از تلخيص مفهوم اجزاء قضيه ده احتياط ديگر واجب بود در هر قضيه شش آنچه راجع با هر يكى از محمول و موضوع بود و چهار آنچه راجع با هر دو باشد بهم ا آنك اگر در لفظ موضوع يا محمول اشتراكى يا اشتباهى بود بايد كه دانيم كه بكدام معنى به كار مىداريم ب و اگر به همه معانى اطلاق ممكن بود و خواهيم كه بمجموع آن معانى به كار داريم بايد كه دانيم كه آن قضيه بحقيقت نه يك قضيه بود بل قضاياى بسيار بود و موضع تعلق صدق و كذب در او بسيار بود چنانك اگر گوئيم عين مدور است و بان چشمه آفتاب و دينار خواهيم بهم دو قضيه بود و اگر گوئيم انسان متحرك است و متحرك طبيعى و ارادى و قسرى\r\n","description":"","footnote":"","page_name":" 91 ","page_number":109},
  {"content":"\r\nباشد و هر يكى بالقوه و بالفعل پس اگر همه خواهيم شش قضيه بود در يك صيغت نه يك قضيه ج اگر محتمل بود قوت و فعل را چنانك گفتيم بايد كه دانيم كه مراد كدام است مثلا اگر گوئيم كل كاتب بايد كه دانيم كه كاتب به قوت بعيد است مانند طفل يا متوسط مانند امى يا قريب مانند كسى كه كتابت داند و نمىكند يا بفعل مانند كاتب در حال كتابت و همچنين در محمول چون گوئيم خمر مسكر است به قوت مىخواهيم چون خمر در خم يا بفعل چون خمر در آن وقت كه طبيعت شارب در او اثر كرده باشد و قواى نفسانى از او متاثر شده د اگر لحوق شرطى يا قيدى ممكن بود و بحسب آن لحوق و تجرد از وى آن معنى مختلف باشد بايد كه از آن اعتبار غافل نباشيم مثلا انسان من حيث هو انسان ديگر است و بى اين اعتبار ديگر و بر اول حكم بانك حيوانست ممتنع بود و بر دوم واجب ه و اگر يكى مضاف بود بايد كه دانيم كه مضاف بقياس با چيست چه از اختلاف مضاف اليه معنى مضاف بگردد و اين معنى بيان كرده ايم آنجا كه گفته ايم كه فصول مضاف مضافست مثلا چون گوئيم هر بنده بايد كه دانيم كه از آن كه و چون گوئيم عدد مساوى است بايد كه دانيم كه مساوى چيست و اگر هر يكى را از موضوع و محمول جزو و كل بود يا مقدارى قابل كثرت و قلت بايد از تعيين آن بحسب حاجت غافل نباشيم مثلا چون گوئيم زنگى سياه است بايد كه دانيم كه مراد ظاهر بشره اوست نه همه بدن او و همچنين مكان هر قطره آب مكان طبيعى آب است بايد كه دانيم كه جزوى از مكان طبيعى مىخواهيم لا بعينه نه كل و همچنين خمر مسكر است بايد كه دانيم كه چه مقدار اندك يا بسيار اين است اين\r\n","description":"","footnote":"","page_name":" 92 ","page_number":110},
  {"content":"\r\nشش موضع احتياط كه راجع با هر يكى از موضوع و محمول است و اما آن چهار كه عايد با هر دو است بعد از اجتماع اين است ا اگر ثبوت محمول موضوع را به شرطى بود چنانك گوئيم هر كاتبى دست جنباند بايد كه دانيم كه اين حكم مطلقا صحيح نبود بل به شرط وجود كتابت صحيح بود و اين شرط نه آنست كه در قسم چهارم از اقسام گذشته گفتيم چه آن عايد با مفردات بود و اين عايد با حكم است ب اعتبار زمان چه ميان آنك گوئيم انسان متحرك است هميشه يا در بهرى اوقات يا امروز تفاوت بسيار بود ج اعتبار مكان در بهرى قضايا چنانك گوئيم سقمونيا مسهل است اگر ندانيم كه كجا حكم باشد كه صحيح نبود چنانك در بلاد ترك مىگويند اين فعل نمىكند اما آنك گفته اند چون گوئيم زيد جالس است بايد كه دانيم كه بر تخت يا بر زمين از قبيل لواحق محمول تنها بود و عايد با اقسام گذشته باشد د اگر لاحقى بود كه الحاق آن بمحمول و موضوع ممكن بود و در معنى متفاوت باشد بايد كه از الحاق آن به يكى كه مراد باشد غافل نباشيم مثلا چون گوئيم متحرك لا دائما جسم است اگر لا دائما لاحق موضوع بود صادق باشد و اگر نه كاذب بود پس بايد كه هر يكى از موضوع و محمول از يكديگر متميز بود تا اشتباه نيفتد و تا اين اعتبارات بتقديم نرسد قضيه بالفعل صادق و كاذب نبود و اما در شرطيات گوئيم ايجاب كلى در متصله لزومى آنگاه ثابت بود كه\r\n","description":"","footnote":"","page_name":" 93 ","page_number":111},
  {"content":"\r\nدر همه اوقات و احوال كه عارض و لاحق مقدم تواند بود وضع مقدم مستلزم وضع تالى بود اما اوقات ظاهر است و اما احوال چنان بود كه بر موضوع مقدم محمولات ديگر حمل كنند حق يا باطل و يا قضاياى ديگر با مقدم بهم وضع كنند صادق يا كاذب به شرط آنك وضع مقدم مقارن آن احوال ممكن بود فى نفس الامر با بحسب تصور متصورى استلزام تالى در جمله احوال حاصل بود مثلا در اين قضيه كه اگر انسان تصور كاتب است دستش متحرك است گوئيم اگر انسان كاتب است و قائم يا اگر انسان كاتب است و قاعد يا اگر انسان كاتب است و مستلقى يا اگر انسان كاتب است و نائم دستش متحرك است و همچنين در وضع قضاياى ديگر با مقدم گوئيم اگر انسان كاتب است و شمس طالع يا اگر انسان كاتب است و كواكب ظاهر دستش متحرك است و چنانك واجب نيست كه مقدم صادق بود تا لزوم صادق بود واجب نيست كه اين احوالها صادق بود چه اگر گوئيم اگر اين پنج زوج است منقسم است به دو متساوى حال كاذب بود و لزوم صادق بحسب عروض و لحوق اين حال و عروض حال ممتنع مقدم را از استلزام لازم خود باشد كه منع كند چنانك پنج را در اين صورت از عدم انقسام پس عموم اوقات و احوال غير ممتنع اقتضاء كليت قضيه كنند و بعموم اينجا تكرر وقوع مقدم نمىخواهيم چه باشد كه مقدم يك بار بيش واقع نشود و در حكم كلى بود مثلا گوئيم هر گاه زيد مرده بود متنفس نبود چه اين قضيه با آنك مقدم و تالى او شخصى است و وقوع مقدم يك بار بيش ممكن نه اما از جهت لزوم تالى در عموم احوالى كه مقارن اين مقدم باشد بالفرض كلى است و چون اين معنى واضح شد گوئيم لفظ كلما در لغت تازى دال است بر اين حصر مذكور و لفظ هر گاه در پارسى و اما در اتفاقى دوام صدق تالى در همه اوقات با مقدم بهم كفايت بود در موافقت\r\n","description":"","footnote":"","page_name":" 94 ","page_number":112},
  {"content":"\r\nو اما جزوى لزومى چنان بود كه در بعض احوال و اوقات لزوم حاصل بود و باشد كه ميان جزوى لزومى و ميان اتفاقى اشتباه افتد پس گوئيم جزوى گاه بود كه در تحت آن كلى باشد كه صادق بود چه چون كلى صادق بود لا محاله جزوى نيز صادق بود چنانك در حمليات گفتيم مثالش گاه بود كه چون انسان كاتب بود دستش متحرك بود و گاه بود كه كلى او صادق نبود اما در بعضى احوال كه وضع علت لزوم كنند با مقدم بهم حكم لازم بود و بعضى احوالى ديگر لازم نبود پس مطلقا حكم جزوى لزومى حق بود مثالش گاه بود كه چون اين شخص حيوان بود انسان بود چه اين حكم در آن وضع كه اين شخص حيوان بود و ناطق بود لازم بود و در غير آن وضع محال پس چون حيوان مطلقا بگيريم حكم بر او جزوى بود و لزومى و اين در ماده اى است كه محمول مقدم موضوع را واجبست در بعضى اما اگر ممكن بود چنانك گوئيم گاه بود كه چون اين شخص انسان بود كاتب بود پس بر تقدير وضع سبب كتابت قضيه لزومى كلى بود و با اهمال آن وضع قضيه لزومى جزوى بود و بر تقدير قطع نظر از وضع آن سبب يا عدمش قضيه اتفاقى بود و صورت اول به هيچ حال اتفاقى نبود بل لزومى بود ايجابى يا سلبى و نيز حيوان ناطق در همه احوال حيوانى ناطق بود اما انسان كاتب در همه احوال انسانى كاتب نبود و همچنين گوئيم گاه بود كه اگر همه مردمان متحرك دست باشند همه كاتب باشند يعنى بر تقدير آن حال كه مردمان تحريك دست الا جهت كتابت نكنند اين حكم صحيح بود پس مطلقا بى اعتبار اين تقدير جزوى بود و اگر چه حكم بر لزوم قضيه كلى بود قضيه كلى را و حاصل آنست كه لزومى جزوى آنست كه در بعضى احوال و اوقات مقدم مستلزم تالى است و اتفاقى محض از آن لزوم خالى باشد و لفظ اين حصر در تازى قد يكون باشد و در پارسى گاه بود اما در اتفاقى هم اين صيغتها\r\n","description":"","footnote":"","page_name":" 95 ","page_number":113},
  {"content":"\r\nبه كار دارند و چون مفهوم حصر كلى و جزوى معلوم شد استلزام مقدمه تالى را بى بيان آنك عام بود در همه اوقات و احوال يا نبود اهمال بود و ان و اگر ادات اين معنىاند و متى و اذا و چون ادات استصحابىاند كه خاص نبود بلزوم يا اتفاق و لما در تازى فائده تسليم مقدم دهد چه مقدم از آن روى كه در شرطى افتاده است اعتبار تسليم وضع و صدق و كذبش نكنند و اما سالبه كلى متصله يا سلب لزوم تنها كند يا سلب مصاحبت و اول عامتر بود چه سلب خاص عامتر بود از سلب عام پس اگر گوئيم چنين نبود كه اگر انسان موجود بود خلا ممتنع بود و سلب لزوم خواهيم صادق بود و اگر سلب مصاحبت خواهيم كاذب بود و فرق است ميان سلب لزوم و لزوم سلب و ميان سلب اتفاق و اتفاق سلب چنانك بعد از اين مستوفىتر از اين بيان كنيم و در سلب لزوم شرط آن بود كه در هر وقت و حال كه مقدم فرض كنيم معرا از مقارنت هر چه ملزوم تالى بود تالى از مجرد او لازم نيايد نه آنك در هر وقت و حال كه مقدم فرض كنيم كيف ما اتفق تالى لازم نيايد چه بعضى احوال مفروض ممكن بود كه مقارنت ملزومات تالى بود مثلا اگر گوئيم اگر اين پنج منقسم است به دو متساوى زوج بود حال انقسام كه مقارن اين پنج فرض كرده ايم بان سبب كه ملزوم تالى است لزوم زوجيت اقتضاء كرد پس هر جاى كه لزوم را علتى مساوى باشد يا عللى محصور و وضع مقدم مجرد از وجود آن علل بود سالبه كلى باشد بمعنى سلب لزوم و اما سالبه كلى بلزوم سلب چنان بود كه در هيچ وقت و حال وضع مقدم مجرد از ملزوم تالى با وضع تالى صادق نبود يعنى وضع مقدم مقارن علت عدم تالى بود پس وضع مقدم اقتضاء امتناع صحت تالى كند در همه احوال و اوقات و سلب اتفاق و اتفاق سلب ظاهر است و جزوى بر قياس كلى در هر باب\r\n","description":"","footnote":"","page_name":" 96 ","page_number":114},
  {"content":"\r\n\r\nو در منفصلات مفهوم ايجاب عناد گفته آمده است اما سلب عناد در يكى از سه حال تواند بود ا آنك قضايا همه صادق باشد پس عناد مسلوب بود مثلا چنين نيست كه پنج فرد يا منقسم نبود به دو متساوى ب آنك هر دو كاذب باشد و هم عناد مسلوب بود مثلا چنين نبود كه انسان يا حجر بود يا شجر ج آنك يكى صادق بود و ديگر كاذب اما اقتضاء تعاند نكنند مثلا چنين نيست كه انسان يا ناطق بود يا حجر و كليت در انفصال بر كليت لزوم قياس بايد كرد و همچنين جزويت و اهمال و بالله التوفيق\r\nفصل يازدهم در بيان تقابل و تضاد و تداخل و تناقض قضايا\r\nتقابل قضايا اتفاق دو قضيه بود در موضوع و محمول و لواحق هر دو از اضافت و شرط و جزو و كل و قوت و فعل و زمان و مكان و اختلاف هر دو در كيفيت يعنى ايجاب و سلب و آن چنان بود كه موضوع يكى بعينه موضوع ديگر قضيه بود و محمول همان محمول و لواحق همان لواحق و بعد از آن يكى سالبه بود و ديگر موجبه و تضاد آن بود كه با وجود تقابل اجتماع ايشان بر صدق محال بود اما بر كذب ممكن بود چه ضدان جمع نيايند اما مرتفع شوند و تداخل اتفاق دو قضيه بود در موضوع و محمول و ديگر لواحق و عوارض كه ياد كرده آمد در كيفيت با اختلاف در كميت يعنى يكى كلى بود و ديگر جزوى و لا محاله جزوى در كلى داخل بود و از وضع جزوى وضع كلى لازم آيد و ليكن اين دخول و لزوم منعكس نشود\r\n","description":"","footnote":"","page_name":" 97 ","page_number":115},
  {"content":"\r\nو تناقض اختلاف دو قضيه باشد در كيفيت اما بر وجهى كه لذاته اقتضاء آن كند كه يكى از آن دو قضيه بعينه يا لا بعينه صادق بود و ديگر كاذب و اختلاف كيفيت گاه بود كه اقتضاء اقتسام صدق و كذب نكند چنانك گويند انسان كاتب است انسان كاتب نيست و گاه بود كه اقتضاء اقتسام صدق و كذب كند اما آن اقتضاء لذاته نبود بلك بسبب امرى ديگر بود چنانك گويند زيد ناطق است زيد انسان نيست چه اين اقتسام از جهت تساوى دلالت انسان و ناطق است نه از جهت اختلاف سلب و ايجاب لذاته اما چون گويند زيد انسان است زيد انسان نيست به همه حال اين اختلاف اقتضاء امتناع اجتماع هر دو قضيه كند بر صدق و كذب و مراد از اختلافى كه در تناقض افتد اين است و اما تعيين و لا تعيين طرف صدق و كذب باعتبار مواد باشد چه در ماده وجوب و امتناع هميشه صدق در جانب ايجاب بعينه يا در طرف سلب بعينه بود مثالش زيد انسان است زيد انسان نيست و اين ماده وجوب است و هميشه موجبه صادق بود و سالبه كاذب و همچنين زيد حجر است زيد حجر نيست و اين ماده امتناع بود و بر عكس اول باشد و در ماده ممكن اگر زمانى اعتبار كنند كه يكى از دو طرف سلب و ايجاب حاصل آمده باشد مانند ماضى و حال هميشه صدق در يك طرف حاصل بود چنانك زيد دى كتابت كرد زيد دى كتابت نكرد و اما در زمان مستقبل كه هنوز يكى از دو طرف حاصل نيامده باشد و هر يكى ممكن بود از دو لا بعينه صادق بود و ديگر كاذب اين است معرفت معانى اين قضايا بر حسب اصطلاح و از همه مهمتر معرفت تناقض بود كه در علوم و محاورات از اعتبارش گزير نبود گوئيم در قضاياى شخصى چون شرايط تقابل رعايت كنند تناقض حاصل شود چه اگر در زمانى معين گويند زيد كاتب است زيد كاتب نيست اين دو قضيه متناقض بود و به شرطى ديگر حاجت نبود\r\n","description":"","footnote":"","page_name":" 98 ","page_number":116},
  {"content":"\r\nو در مهملات تناقض واقع نبود چه مهمله در قوت جزوى است و دو جزوى مختلف در كيفيت ممكن بود بر صدق جمع آيند چنانك در ماده امكان گوئى بعضى انسان كاتب است و بعضى كاتب نيست پس مهملات نيز ممكن بود كه بر صدق جمع آيند و اما در محصورات اگر دو كلى بگيرند يكى سالب و ديگر موجب و در مواد اعتبار كنند كلى موجب در ماده وجوب صادق بود و در ماده امتناع كاذب بود و كلى ممتنع بر عكس اما در ماده امكان هر دو كاذب باشند مثالش همه انسان حيوانست هيچ انسان حيوان نيست همه انسان كاتب است هيچ انسان كاتب نيست همه انسان حجر است هيچ انسان حجر نيست و اگر دو جزوى بگيرند هم از اين امثله جزوى موجب در ماده وجوب صادق بود و در ماده امتناع كاذب و جزوى سالب بر عكس اما در ماده امكان هر دو صادق باشند چنانك گفتيم پس نه دو كلى متناقض بود و نه دو جزوى اما چون يكى كلى بود و يكى جزوى در همه مواد اقتسام صدق و كذب كنند پس شرايط تناقض بعينها شرايط تقابل باشد با زيادت يك شرط و آن اختلاف در كميت بود و از اينجا معلوم شود كه موجبه كلى نقيض سالبه جزوى باشد و سالبه كلى نقيض موجبه جزوى و از اين لوح احوال قضاياى محصوره كه شرح داده آمد در نظر آيد و در شرطيات چون اتفاق مقدم و تالى و اختلاف سلب و ايجاب هم بر اين قاعده بعينه رعايت كنند حال تقابل و تداخل و تضاد و تناقض معلوم شود و هم بر اين نسق بود بى هيچ تفاوت به شرط آنك در متصله اگر موجبه اتفاقى بود سالبه سلب اتفاق كند و اگر لزومى بود سالبه سلب لزوم كند و در منفصله هر عناد كه موجبه اثبات كند سالبه همان عناد را سلب كند بعينه و ايراد امثله تطويل بى طائل باشد و با تمهيد اين قواعد باسانى ميسر و بالله التوفيق\r\n","description":"","footnote":"","page_name":" 99 ","page_number":117},
  {"content":"\r\n\r\n« موجبهء كلى مثالش كل اب - متضادان - سالبهء كلى مثالش لاشئى من اب\r\nمتداخلان - متناقضان - متداخلان\r\nموجبهء جزوى مثالش بعض اب - داخلتان تحت الضاد - سالبهء جزوى مثالش ليس بعض اب »\r\nفصل دوازدهم\r\nدر قضاياى محصله و معدوليه و عدميه و تلازم آن\r\nقضيه حملى را كه جزوى از او لفظ معدول باشد معدوليه خوانند و آنچه در او هيچ لفظ معدول نبود محصله خوانند يا بسيطه و معدوليه گاه\r\n","description":"","footnote":"","page_name":" 100 ","page_number":118},
  {"content":"\r\nباشد كه موضوع او معدول بود و گاه بود كه محمول او معدول بود مثال اول نا متناهى معقول است و مثال دوم حوادث نا متناهى است و باشد كه هر دو معدول باشد چنانك گوئيم نا متناهى نا متوهم است و موجبه معدوليه كه محمولش معدول باشد در معنى بسالبه بسيطه نزديك باشد چنانك زيد نادان است و زيد دانا نيست پس به اين سبب بحث در اين نوع معدوليه بيشتر رود و چون اطلاق كنند و گويند معدوليه از آن متعارف اين نوع فهم كنند و معدوليه الموضوع را مقيد كنند بموضوع و گاه بود كه لفظى محصل بازاء معدول بنهند مانند جاهل بازاء نادان و كور بازاء نا بينا و آن را عدمى خوانند و قضيه را كه در وى لفظى عدمى باشد عدميه خوانند و بهرى گويند عدمى اخس المتقابلين باشد آنجا كه هر دو متقابل موجود باشد مانند بخل و جبن و حقد و شرارت و باشد كه عدمى بر عدم چيزى اطلاق كنند در موضوعى كه از شان آن موضوع وجود آن چيز بود مانند عدمى و سكون و ظلمت يعنى عدم ملكه و در معدوليه هم بعضى منطقيان گفته اند كه دلالت او مانند دلالت عدميه است بر عدم ملكه يا بر اخس المتقابلين و بعضى گفته اند دلالت او عامتر است مثلا نا بينا گويند كسى را كه بينايى او از شان شخص او بود مانند اعمى يا از شان نوع او بود مانند اكمه يا از شان جنس او مانند كور موش و كژدم و ديوار را كه نه از شان او و نوع و جنس اوست نا بينا نگويند و اين بحثها لغوى است نه منطقى و بحث منطقى در اين موضع آنست كه فرق ميان موجبه معدوليه و سالبه بسيطه از روى لفظ آنست كه در معدوليه حرف سلب جزوى از محمول است و ربط بر محمولى كه سلب جزو اوست بايجاب در آمده است و به اين سبب قضيه موجبه است و در سالبه حرف سلب بر ربط در آمده است و رفع ربط كرده چنانك گفته ايم و از روى معنى آنك در موجبه\r\n","description":"","footnote":"","page_name":" 101 ","page_number":119},
  {"content":"\r\nمعدوليه موضوع وجودى بايد چنانك گفتيم و در سالبه شايد كه موضوع وجودى بود و شايد كه نبود به اين سبب سالبه بسيطه از موجبه معدوليه عامتر باشد پس زيد موجود را توان گفت كه بينا نيست و توان گفت كه نا بيناست اما زيدى را كه موجود نبود نتوان گفت نا بيناست بل توان گفت بينا نيست زيرا كه چون در اصل نيست نا بينا و بينا نباشد و در قضايائى كه موضوع موجود باشد ميان عدول و سلب در دلالت فرقى نبود الا آنك يكى مشتمل بر حكم ايجابى بود و ديگر مشتمل بر حكم سلبى و چون در لفظ مشتبه شود نگاه كنند تا حرف سلب بر رابطه در آمده است يا رابطه بر حرف سلب مثال اول زيد ليس هو ببصير مثال دوم زيد هو ليس بصير و اول سالبه است و دوم معدوليه و در قضيه ثنايى چون حرف سلب ميان موضوع و محمول افتد عدول از سلب در لفظ متميز نبود مگر باصطلاح لغوى يا قراين ديگر و ليس در تازى بسلب خاصتر است و غير و لا بعدول و در پارسى نيست بسلب خاص است و نه و نا و بى بعدول چنانك زيد نه نيك است و نا بيناست و بيكار است و چون در پارسى ثنايى كمتر باشد اين اشتباه نيفتد و در سالبه معدوليه سلب متكرر شود يكى كه اقتضاء عدول كند و ديگر كه اقتضاء سلب كند و سلب متكرر ايجاب فائده دهد پس زيد نا بينا نيست در قوت آن بود كه زيد بيناست و اول عامتر بود چنانك گفتيم و چون حرف سلب در موضعى بسيار شود افراد دليل سلب بود و ازواج دليل ايجاب و از عدميات موجبه بموجبه معدوليه نزديك بود و سالبه بسالبه معدوليه و عادت منطقيان چنان است كه اعتبار حال عموم و خصوص و تلازم و تعاند اين قضايا كنند در قضاياى شخصى و مهمله و محصوره و ابتدا بشخصيات كنند پس گوئيم محمول خالى نبود از آنك او را مقابلى بود بضد يا عدم ملكه يا آنچه بدان ماند يا نبود و اگر بود يا ميان طرفين متوسطى بود\r\n","description":"","footnote":"","page_name":" 102 ","page_number":120},
  {"content":"\r\nچون فاتر ميان حار و بارد و مختلط العدل و الجور ميان عادل و جاير و محتمل ميان صادق و كاذب يا نبود اين حالت محمول است و اما موضوع يا وجودى بود يا عدمى اگر وجودى بود يا موصوف بود به يكى از دو متقابل و متوسط كه اعتبار حمل ايشان كرده ايم يا نبود و اگر نبود يا وجود هر دو در او به قوت بود يا نبود پس اين اقسام بحسب حصر عقلى شش است بدين ترتيب ا آنك موضوع موصوف بود با شرف متقابلين چنانك زيد عادل است ب آنك موضوع موصوف بود باخس متقابلين چنانك زيد جاير است ج آنك موصوف بود بمتوسط چنانك آب فاتر است د آنك موصوف نبود به هيچ كدام اما همه در او به قوت بود مانند كودك خرد كه عدالت و جور و اختلاط هر سه در او به قوت بود يا بچه سگ كه هنوز چشم باز نكرده بود و بينائى و نا بينائى در او به قوت بود ه آنك هيچكدام در او موجود نبود و به قوت نيز نبود چنانك عدل و جور فرس را و بينائى و نا بينائى ديوار را و آنك موضوع نه موجود بود و نه در حكم موجود و ايجاب بر او ممكن نبود پس لوحى بنهيم مشتمل بر اين شش قضيه مذكوره در شخصيات بدين گونه\r\n","description":"","footnote":"","page_name":" 103 ","page_number":121},
  {"content":"\r\nلوح شخصيات :\r\nموجبه محصله زيد دانا است :\r\nصادق بود در صورت اول كه موصوف است باشرف متقابلين و كاذب در پنج صورت باقى سالبه محصله زيد دانا نيست :\r\nكاذب بود در صورت اول كه موضوع موصوف بود باشرف المتقابلين و صادق در پنج صورت باقى سالبه معدوله زيدنادان نيست :\r\nصادق بود در دو صورت اول و ششم و كاذب در چهار صورت باقى موجبه معدوله زيد نادانست :\r\nكاذب بود در دو صورت اول و ششم و صادق در چهار باقى سالبه عدميه زيد جاهل نيست :\r\nكاذب بود در صورت دوم تنها كه موصوف باخس المتقابلين بود و صادق در پنج صورت باقى موجبه عدميه زيد جاهل است :\r\nصادق بود در صورت دويم تنها كه موصوف باخس المتقابلين بود و كاذب در پنج صورت باقى بجهل جهل مركب مىخواهيم كه مقابل علم است نه جهل البسيط كه عدم علم بود و چون موجبه محصله و سالبه معدوليه و سالبه عدميه را كه برابر يكديگر نهاده ايم در طول و بمعنى به يكديگر نزديكند اعتبار كنيم موجبه محصله در يك صورت صادق است و سالبه معدوليه در همان صورت و در صورت ششم و سالبه عدميه در همان دو صورت و در سه صورت ديگر معلوم شود كه موجبه محصله خاصتر است از سالبه معدوليه و سالبه معدوليه از سالبه عدميه و از وضع خاص وضع عام لازم آيد و لازم هر عامى لازم خاصى باشد و منعكس نشود پس سالبه عدميه لازم سالبه معدوليه بود و او لازم موجبه\r\n","description":"","footnote":"","page_name":" 104 ","page_number":122},
  {"content":"\r\nمحصله و در مقابلات اين قضايا خصوص و عموم تلازم بر عكس بود يعنى موجبه عدميه خاصتر از معدوليه بود و معدوليه خاصتر از سالبه محصله و سالبه محصله لازم موجبه معدوليه و او لازم موجبه عدميه و منعكس نشود و در عرض هر دو قضيه كه از يك جنسند متناقضانند و اما در قطر موجبه محصله با دو موجبه باقى بر كذب جمع آيند و اين آنجا بود كه زيد معدوم بود و بر صدق نه و سوالب بر صدق جمع آيند هم در آن صورت و بر كذب نه و موجبه محصله با موجبه عدميه بر كذب جمع آيند در چهار صورت و مقابل هر دو بر صدق هم در آن چهار صورت و موجبه معدوليه با سالبه عدميه بر صدق جمع آيند در سه صورت و بر كذب نه و مقابل هر دو بر كذب جمع آيند هم در آن سه صورت و بر صدق نه اين است حال اين قضايا چون موضوع شخصى بود و اما چون موضوع قضيه لفظى كلى باشد صورتهاى مذكور بحسب حصر عقلى سى و دو شود چه اختلاف اقسام مذكور در اشخاص ممكن بود و از اين سى و دو شش بسيط بود و ده ثنايى و ده ثلاثى و پنج رباعى و يكى خماسى و معدوم را با غير معدوم تركيب نتوان كرد پس از بسايط او را باخر همه افكنديم و جمله اين صورتها بتفصيل اين است بسايط ا اشخاص مردم كه در مثال موضوع قضيه فرض كنيم همه دانا ب همه جاهل بجهلى كه ضد علم بود نه عدم علم تنها ج همه متوسط يا مختلط العلم و الجهل د همه به قوت در علم و جهل مانند كودكان ه همه نامستعد علم و جهل را مانند اغبياء و مجانين ثنائيات و بعضى دانا و بعضى جاهل ز بعضى دانا و بعضى متوسط ح بعضى دانا و بعضى به قوت ط بعضى دانا و بعضى نا مستعد ى بعضى جاهل و بعضى متوسط يا بعضى جاهل و بعضى به قوت يب بعضى جاهل و بعضى نامستعد يج بعضى متوسط و بعضى به قوت يد بعضى متوسط و\r\n","description":"","footnote":"","page_name":" 105 ","page_number":123},
  {"content":"\r\nبعضى نامستعد يه بعضى به قوت و بعضى نامستعد ثلاثيات يو بعضى دانا و بعضى جاهل و بعضى متوسط يز بعضى دانا و بعضى جاهل و بعضى به قوت يح بعضى دانا و بعضى جاهل و بعضى نامستعد يط بعضى دانا و بعضى متوسط و بعضى به قوت ك بعضى دانا و بعضى متوسط و بعضى نا مستعد كا بعضى دانا و بعضى به قوت و بعضى نامستعد كب بعضى جاهل و بعضى متوسط و بعضى به قوت كج بعضى جاهل و بعضى متوسط و بعضى نامستعد كد بعضى جاهل و بعضى به قوت و بعضى نا مستعد كه بعضى متوسط و بعضى به قوت و بعضى نا مستعد رباعيات كو بعضى دانا و بعضى جاهل و بعضى متوسط و بعضى به قوت كز بعضى دانا و بعضى جاهل و بعضى متوسط و بعضى نا مستعد كح بعضى دانا و بعضى جاهل و بعضى به قوت و بعضى نا مستعد كط بعضى دانا و بعضى متوسط و بعضى بقوه و بعضى نا مستعد ل بعضى جاهل و بعضى متوسط و بعضى به قوت و بعضى نا مستعد خماسى لا بعضى دانا و بعضى جاهل و بعضى متوسط و بعضى به قوت و بعضى نا مستعد اين است تمامى اقسام بر تقدير وجود اشخاص موضوع لب همه معدوم و تمامى اقسام حصر عقلى اين سى و دو قسم است و بعد از اين اعتبار اهمال و حصر قضايا كنيم همه يا بعضى دانا در شانزده صورت باشد و تفصيل اين اقسام است ا و ز ح ط يو يز يح يط ك كا كو كز كح كط لا و همه يا بعضى جاهل در اين شانزده صورت ب و ى يا يب يو يز يح كب كج كد كو كز كح ل لا و هشت صورت كه در او نه ذكر دانا و نه ذكر جاهل است اين است ج د ه يج يد يه كه لب و هشت صورت كه در او ذكر دانا و ذكر جاهل بهم است اين است و يو يز يح كو كز كح لا و هشت صورت كه ذكر دانا هست و ذكر جاهل نه اين است ا ز ح ط يط ك كا\r\n","description":"","footnote":"","page_name":" 106 ","page_number":124},
  {"content":"\r\nكط و هشت صورت كه ذكر جاهل است و ذكر دانا نه اين است ب ى يا يب كب كج كد ل\r\nلوح مهملات اعتبار طول :\r\nموجبه محصله مهمله مردم داناست :\r\nدر شانزده صورت كه همه يا بعضى دانااند صادق بود و در شانزده صورت باقى كاذب .\r\nسالبه محصله مهمله مردم دانا نيست :\r\nدر همه صورتها صادق بود الا يكى كه همه دانا باشند در آن صورت تنها كاذب بود .\r\nسالبه معدوله مهمله مردم نادان نيست :\r\nدر هفده صورت صادق بود شانزده همان كه همه يا بعضى دانااند و يكى معدوم و پانزده صورت باقى كاذب بود .\r\nموجبه معدوله مهمله مردم نادان است :\r\nدر همه صورتها صادق بود الا دو صورت كه همه دانا و همه معدومند در اين دو صورت كاذب بود .\r\nسالبه عدميه مهمله مردم جاهل نيست :\r\nدر همه صورتها صادق بود جز يكى كه همه جاهلند در اين صورت تنها كاذب بود .\r\nموجبه عدميه مهمله مردم جاهل است :\r\nدر شانزده صورت كه همه يا بعضى جاهلند صادق بود و در شانزده صورت باقى كاذب بود .\r\nاعتبار اقسام طول\r\nموجبه محصله از سالبه معدوليه خاصتر است چه اول در شانزده صورت صادق است و دوم در هفده صورت شانزده بعينه همان و سالبه معدوليه از سالبه عدميه خاصتر است چه اول در هفده صورت صادق است و دوم در همان و در چهارده صورت ديگر پس سيم لازم دوم بود و دوم\r\n","description":"","footnote":"","page_name":" 107 ","page_number":125},
  {"content":"\r\nلازم اول و متعاكس نشود و در مقابلات اين قضايا حال بعينه همين بود اما بر خلاف ترتيب اول يعنى سالبه محصله لازم موجبه معدوليه بود و موجبه معدوليه لازم موجبه عدميه من غير عكس اعتبار عرض در محصله در پانزده صورت كه بعضى دانايند بر صدق مجتمع شوند و در معدوليه هم در آن پانزده صورت بر صدق مجتمع شوند و در عدميه در پانزده صورت كه بعضى جاهلند بر صدق مجتمع شوند و هيچ كدام با مقابل بر كذب جمع نشوند\r\nاعتبار قطر\r\nدر موجبه محصله و معدوليه در پانجده صورت كه بعضى دانايند بر صدق جمع شوند و در يك صورت كه معدومند بر كذب جمع شوند و مقابل ايشان در شانزده صورت مذكور بر صدق جمع شوند و بر كذب جمع نشوند و در موجبه محصله و عدميه در هشت صورت كه بعضى دانا بود و بعضى جاهل بر صدق جمع شوند و در هشت صورت كه در او ذكر دانا يا جاهل نبود بر كذب جمع شوند و مقابل ايشان در همه صورتها بر صدق جمع شوند الا در دو صورت كه همه دانا يا همه جاهل بود و بر كذب جمع نيايند و سالبه معدوليه و موجبه عدميه در هشت صورت كه بعضى دانا و بعضى جاهل بود بر صدق جمع آيند و در هفت صورت كه ذكر دانا و جاهل و معدوم نبود بر كذب جمع آيند و مقابل ايشان در همه صورتها الا در سه صورت كه همه دانا يا همه جاهل يا همه معدوم بود بر صدق جمع آيند و بر كذب جمع نيايند اين است اعتبار تلازم و تعاند مهملات در صدق و كذب و بعد از اين محصورات را در دو لوح وضع كنيم و اعتبار كنيم بر اين سياقت\r\n","description":"","footnote":"","page_name":" 108 ","page_number":126},
  {"content":"\r\nلوح اول محصورات :\r\nموجبه كليه محصله همه مردمان دانااند :\r\nدر يك صورت كه همه دانااند صادق است و در باقى صورتها كاذب .\r\nسالبه جزئيه محصله همه مردمان دانا نيست :\r\nدر همه صورتها صادق است الا در يك صورت كه همه دانااند در آن صورت تنها كاذب است .\r\nسالبه كليه معدوله هيچ مردم نادان نيست :\r\nدر دو صورت صادق است كه همه دانا يا معدوم اند و در باقى كاذب است .\r\nموجبه جزئيه معدوله برخى مردم نادانند :\r\nدر همه صورتها صادق است الا دو صورت كه همه دانا يا معدوم اند در اين دو صورت كاذب است .\r\nسالبه كليه عدميه همه مردم جاهل نيست :\r\nدر شانزده صورت كه ذكر جاهل نيست صادق است و در شانزده صورت كه همه يا بعضى جاهل اند كاذب است .\r\nموجبه جزئيه عدميه برخى مردم جاهل اند :\r\nدر شانزده صورت كه همه يا بعضى جاهل اند صادق است و در شانزده صورت باقى كاذب است .\r\nاعتبار طول\r\nموجبه محصله در هر دو لوح از سالبه معدوليه و سالبه معدوليه از سالبه عدميه خاصتر بود و در مقابلات بر خلاف اين ترتيب و هر عامى لازم خاص بود من غير عكس\r\n","description":"","footnote":"","page_name":" 109 ","page_number":127},
  {"content":"\r\nلوح دوم محصورات :\r\nموجبه جزئيه محصله برخى مردم دانااند :\r\nدر شانزده صورت كه همه يا بعضى دانااند صادق است و در شانزده صورت باقى كاذب .\r\nسالبه كليه محصله هيچ مردم نادان نيست :\r\nدر شانزده صورت كه ذكر دانا هست صادق است و در شانزده صورت كه همه يا بعضى دانااند كاذب .\r\nسالبه جزئيه معدوله همه مردمان نادان نيستند :\r\nدر هفده صورت صادق است . شانزده آنكه همه يا بعضى نادان اند و يكى آنكه همه معدوم اند و در پانزده صورت باقى كاذب .\r\nموجبه كليه معدوله همه مردمان نادان اند :\r\nدر پانزده صورت كه ذكر دانا و معدوم نيست صادق است و در هفده صورت كه همه يا بعضى دانااند يا همه معدوم اند كاذب است .\r\nسالبه جزئيه عدميه همه مردمان جاهل نيستند :\r\nدر همه صورتها صادق است الا يك صورت كه همه جاهلند كه در آن صورت تنها كاذب است .\r\nموجبه كليه عدميه همه مردمان جاهلند :\r\nدر يك صورت كه همه جاهل اند صادق است و ديگر در همه صورتها كاذب است .\r\nاعتبار عرض\r\nو چون هر دو قضيه كه از يك جنسند در هر لوحى متناقضند اقتسام صدق و كذب كنند\r\nاعتبار قطر\r\nموجبه محصله با موجبه معدوليه در يك صورت كه همه معدوماند بر كذب جمع آيند و بر صدق جمع نيايند و نقيض هر دو بضد يعنى در\r\n","description":"","footnote":"","page_name":" 110 ","page_number":128},
  {"content":"\r\nآن صورت بر صدق جمع آيند و بر كذب جمع نيايند و موجبه محصله با موجبه عدميه در پانزده صورت بر كذب جمع آيند و بر صدق جمع نيايند و نقيض هر دو هم در آن پانزده صورت بر صدق جمع آيند و بر كذب جمع نيايند و آن پانزده صورت در لوح اول آنست كه در او ذكر جاهل و معدوم نيست و در لوح دوم آنك درو ذكر دانا و معدوم نيست و سالبه معدوليه و موجبه عدميه در چهارده صورت بر كذب جمع آيند و بر صدق جمع نيايند و نقايض ايشان هم در اين چهارده صورت بر صدق جمع آيند و بر كذب جمع نيايند و آن چهارده صورت در لوح اول آنست كه در او ذكر جاهل نيست و همه دانا يا همه معدوم نيست و در لوح دوم آنك در او ذكر دانا نيست و همه جاهل يا همه معدوم نيست اين است سخن در هر لوحى بانفراد و چون اعتبار هر دو لوح كنيم با يكديگر هر چه از يك جنسند در تحصيل يا در عدول يا در عدم اگر در ايجاب يا در سلب متفق باشند متداخل باشند و الا يا متضاد يا داخلتان تحت التضاد چنانك گفته آمده است و چون اعتبار محصله يا معدوليه كنيم چنانك يكى از لوح اول بود و ديگر از لوح دوم موجبه محصله با سالبه معدوليه خواه از لوح اول و خواه از لوح دويم بر صدق جمع آيند در يك صورت كه همه دانا باشند و بر كذب در پانزده صورت كه ذكر دانا و معدوم نبود و نقايض هر دو بضد يعنى در باب صدق و كذب و موجبه محصله با موجبه معدوليه اگر محصله از لوح اول بود در شانزده صورت كه بعضى دانا يا همه معدوم بود بر كذب جمع آيند و بر صدق جمع نيايند اگر محصله از لوح دوم بود در پانزده صورت كه بعضى دانا بود بر صدق جمع آيند و در يك صورت كه همه معدوم بود بر كذب و نقايض جمله بضد و چون اعتبار محصله با عدميه كنيم اگر موجبه محصله از لوح اول بود با سالبه در يك صورت كه همه دانا بود بر صدق جمع آيند و در يك صورت كه همه جاهل بود بر كذب و با موجبه در همه\r\n","description":"","footnote":"","page_name":" 111 ","page_number":129},
  {"content":"\r\nصورتها بر كذب جمع آيند جز دو صورت كه همه دانا يا همه جاهل بود بر صدق جمع نيايند و اگر موجبه محصله از لوح دوم بود با سالبه در هشت صورت كه ذكر دانا هست و ذكر جاهل نه بر صدق جمع آيند و در هشت صورت كه ذكر دانا نيست و جاهل هست بر كذب جمع آيند و با موجبه در هشت صورت كه ذكر جاهل و دانا بهم است بر صدق جمع آيند و در هشت صورت كه ذكر هر دو نيست بر كذب و نقايض جمله بضد بود و چون اعتبار معدوليه و عدميه كنيم اگر موجبه معدوليه از لوح اول بود با سالبه در همه صورتها الا سه صورت كه همه دانا يا جاهل يا معدوم بود بر صدق جمع آيند و بر كذب نيايند و با موجبه در يك صورت كه همه جاهل بود بر صدق جمع آيند و در دو صورت كه همه دانا بود يا همه معدوم بر كذب و اگر موجبه معدوليه از لوح دوم بود با سالبه در هفت صورت كه نه ذكر دانا بود و نه ذكر جاهل و نه معدوم بر صدق جمع آيند و در هشت صورت كه هم ذكر دانا بود و هم ذكر جاهل بر كذب جمع آيند و با موجبه در هشت صورت كه ذكر جاهل هست و دانا نه بر صدق جمع آيند و در نه صورت كه ذكر دانا هست و جاهل نه يا معدوم است بر كذب جمع آيند و نقايض جمله بضد بود در صدق و كذب و اگر لوح مهملات با يكى از اين الواح اعتبار كنيم حكم همين بود چه هر مهملى در قوت يكى از جزويات است و همچنين بازاء لوح مهملات اگر لوحى ديگر بنهيم جمله از كليات اعتبار آن نيز با يكديگر و با ديگر الواح از اين جمله معلوم شود و چون اين مقدمات ممهد شد مقرر شد كه چون اعتبار وجود موضوع كنند در شخصيات سالبه محصل و موجب معدولى متلازم باشند و موجب محصل و سالب معدول متلازم باشند و يكى در قوت بجاى ديگر بود در محصورات چون كيفيت و عدول و تحصيل مختلف باشد و كميت موافق تلازم حاصل بود مثلا چون گوئيم همه مردمان دانايند لازم آيد كه هيچ\r\n","description":"","footnote":"","page_name":" 112 ","page_number":130},
  {"content":"\r\nمردم نادان نبود چه اگر اين سخن كاذب بود نقيضش كه بعضى مردم نادانند صادق بود و ليكن گفته ايم همه مردمان دانايند و بر اين قياس در شخصيات اگر مقابل آنك گوئيم زيد بيناست يك بار بسلب گوئيم و يك بار بعدول تفاوتى نباشد اما در محصورات اگر مقابل همه مردمان دانااند بعدول گيريم بايد كه جزوى گيريم همچنانك در سلب چه اگر كلى گيريم به قوت متضاد باشند و همچنين در جزويات اين است احوال عدول در جانب محمول اما اگر قضيه معدوليه الموضوع بود و كلى چنانك گوئى كل لا ج فهو ب در هر ماده كه محمول مساوى موضوع بود ج و ب اقتسام وجوه اثبات و نفى كرده باشد چنانك گوئيم كل لا واحد فهو كثير و در اين مواد معدوليه الموضوع و معدوليه المحمول متلازم باشند چه كل واحد فهو لا كثير مساوى قضيه مذكور باشد و هر يكى با سالبه كه در قوت معدوليه المحمول بود متلازم باشند پس باعتبار عكس هر يكى قضاياى متلازم در هر ماده شش بود و اگر محمول عامتر بود لا محاله بعضى يا همه ج نيز ب باشد و بحسب صورت ميان اين معدوليه و سالبه چون هر دو كلى باشد يا هر دو جزوى مناسبتى نبود در خصوص و عموم چه توان گفت كل لا انسان متصور و نتوان گفت لا شىء من الانسان بمتصور و توان گفت كه لا شىء من الانسان بفرس و نتوان گفت كل لا انسان فرس و همچنين توان گفت بعض الانسان حيوان و نتوان گفت ليس بعض الانسان به حيوان و توان گفت ليس بعض الحيوان انسان و نتوان گفت بعض اللاحيوان انسان اما اگر سالبه كلى بود و معدوليه جزوى معدوليه لازم سالبه بود بر تقدير وجود موضوع در ماده امتناع چه هر گاه لا شىء من الحيوان بحجر حق بود بعض اللاحيوان حجر حق بود و در ماده امكان نه چنين بود چه توان گفت لا شىء من الحيوان به مريض بالامكان و نتوان گفت بعض اللاحيوان مريض و اگر سالبه جزوى بود و معدوليه\r\n","description":"","footnote":"","page_name":" 113 ","page_number":131},
  {"content":"\r\n\r\nكلى ميان ايشان مناسبتى نبود چه توان گفت بعض الحيوان انسان و نتوان گفت كل لا حيوان انسان و توان گفت كل لا انسان متصور و نتوان گفت ليس بعض الانسان بمتصور اما در اين صورت بايد كه محمول انسان و لا انسان را شامل بود چه اگر شامل نبود سالبه لازم معدوليه بود و نسبت حرف سلب در معدوليه الموضوع با سور همچنان بود كه در معدوليه المحمول با رابطه چه همچنانك آنجا تقديم سلب بر رابطه تحصيل اقتضاء كند و عكس عدول اينجا نيز تقديم سلب بر سور تحصيل اقتضاء كند و عكس عدول و چون حال تلازم بهرى قضاياى حملى باعتبار سلب و عدول گفته آمد تلازمى كه شرطيات را مناسب اين نوع باشد بيان كنيم\r\nفصل سيزدهم در تلازم شرطيات\r\nاز قواعد گذشته مقرر شده است كه ايجاب و سلب شرطيات تابع ايجاب و سلب قضايائى كه اجزاء آن شرطيات باشد نباشد بل در شرطى موجبه باشد كه مصاحبت يا معاندت ميان دو موجبه باشد و يا ميان دو سالبه يا ميان سالبه و موجبه و همچنين در شرطى سالبه و اگر اعتبار وقوع محصورات چهارگانه كنند در هر يكى از مقدم و تالى هر يكى از شرطيات شانزده نوع شود كه از ضرب چهار در چهار حاصل آيد و بازاء معدوليه در شرطيات آن بود كه مقدم يا تالى سالبه باشد كه مناقض آن محصله بود كه معدوليه بازاء او بود مثلا چون گوئيم كلما كان كل ا ب فكل ج د و اين محصله است بازاء او در معدوليه التالى بايد گفت كلما كان كل ا ب فليس كل ج د نه آنك گويند فلا شىء من ج د ليكن عادت نرفته است كه در شرطى امثال اين قضايا را معدوليه خوانند و چون اعتبار تلازم شرطيات كنند يا اعتبار متصلات تنها كنند يا اعتبار منفصلات تنها يا\r\n","description":"","footnote":"","page_name":" 114 ","page_number":132},
  {"content":"\r\nاعتبار هر دو نوع با يكديگر اما در اعتبار متصلات تنها عادت رفته است كه لوحى بنهند مشتمل بر شانزده قضيه اصناف موجبه كلى متصله كه از تاليف قضاياى محصوره حاصل آيد و بازاء آن لوحى ديگر مشتمل بر شانزده قضيه اصناف سالبه كلى كه تالى هر يكى نقيض يكى از موجبات باشد و همچنين جزويات را بر اين شكل\r\n","description":"","footnote":"","page_name":" 115 ","page_number":133},
  {"content":"\r\nلوح كليات\r\nالأعداد - موجبه - المقدمات - التوالى - الأعداد - سالبه - المقدمات - التوالى\r\nا - ب - ج - د\r\nكلما كان كل اب - فكل ج د - فلا شى من ج د - فبعض ج د - فليس بعض ج د\r\nا - ب - ج - د\r\nليس البته إذا كان كل اب - فليس بعض ج د - فبعض ج د - فلا شئى من ج د فكل ج د\r\nه - و - ز - ح\r\nكلما كان لا شئى من اب - فكل ج د - فلا شئى من ج د - فبعض ج د - فليس بعض ج د\r\nه - و - ز - ح\r\nليس البته اذا كان لا شئى من اب - فليس بعض ج د - فبعض ج د - فلا شئى من ج د - فكل ج د\r\nط - ى - يا - يب\r\nكلما كان بعض اب - فكل ج د - فلا شئى من ج د - فبعض ج د - فليس بعض ج د\r\nط - ى - يا - يب\r\nليس البته اذا كان بعض اب - فليس بعض ج د - فبعض ج د - فلا شئى من ج د - فكل ج د\r\nيح - يد - يه - يو\r\nكلما كان ليس بعض اب - فكل ج د - فلا شئى من ج د - فبعض ج د - فليس بعض ج د\r\nيح - يد - يه - يو\r\nليس البته اذا كان بعض اب - فليس بعض ج د - فبعض ج د - فلا شئى من ج د - فكل ج د\r\n","description":"","footnote":"","page_name":" 116 ","page_number":134},
  {"content":"\r\nلوح جزويات\r\nالأعداد - موجبه - المقدمات - التوالى - الأعداد - سالبه - المقدمات - التوالى\r\nا - ب - ج - د\r\nقد يكون اذا كان كل اب - فكل ج د - فلا شى من ج د - فبعض ج د - فليس بعض ج د\r\nا - ب - ج - د\r\nقد لا يكون إذا كان كل اب - فليس بعض ج د - فبعض ج د - فلا شئى من ج د - فكل ج د\r\nه - و - ز - ح\r\nقد يكون اذا كان لا شئى من اب - فكل ج د - فلا شئى من ج د - فبعض ج د - فليس بعض ج د\r\nه - و - ز - ح\r\nقد يكون اذا كان لا شئى من اب - فليس بعض ج د - فبعض ج د - فلا شئى من ج د - فكل ج د\r\nط - ى - يا - يب\r\nقد لا يكون اذا كان بعض اب - فكل ج د - فلا شئى من ج د - فبعض ج د - فليس بعض ج د\r\nط - ى - يا - يب\r\nقد لا يكون اذا كان بعض اب - فليس بعض ج د - فبعض ج د - فلا شئى من ج د - فكل ج د\r\nيح - يد - يه - يو\r\nقد يكون اذا كان ليس بعض اب - فكل ج د - فلا شئى من ج د - فبعض ج د - فليس بعض ج د\r\nيح - يد - يه - يو\r\nقد لا يكون اذا كان بعض اب - فليس بعض ج د - فبعض ج د - فلا شئى من ج د - فكل ج د\r\n","description":"","footnote":"","page_name":" 117 ","page_number":135},
  {"content":"\r\nپس گوئيم هر دو قضيه از اين شرطيات كه در كم متفقند و در كيف مختلف و در مقدم متشارك و در تالى متناقض چنانك در لوح بازاء يكديگر نهاده ايم متلازم باشند و در مصاحبت يا لزوم متساوى از بهر آنك اگر مقدم يك قضيه اقتضاء مصاحبت مطلق كرده باشد يا تالى در متلازمش سلب مصاحبت مطلق كرده باشد بايراد نقيض تالى و همچنين اگر مقدم يك قضيه اقتضاء لزوم تالى كرده باشد در متلازمش سلب لزوم كرده باشد بايراد نقيض تالى يا اگر اقتضاء اتفاق كرده باشد در متلازمش سلب اتفاق كرده باشد بعد از آن چون حرف سلب بر متلازم در آيد و سلب سلب ايجاد بود قضيه در مصاحبت و لزوم و اتفاق با حال اول شود و همان شود كه در اول بود مثلا اين دو قضيه كه كلما كان كل ا ب فكل ج د و ليس البته اذا كان كل ا ب فليس كل ج د متلازمند اما در مصاحبت از جهت آنك چون در همه اوضاع و احوال كه كل ا ب صادق بود كل ج د هم بحبت او صادق است پس نقيض كل ج د كه ليس كل ج د باشد كاذب باشد پس در هيچ وضع و حال كه كل ا ب صادق بود ليس كل ج د بمصاحبت او صادق نبود و همچنين از ديگر جانب اگر در هيچ وضع و حال كه كل ا ب صادق بود ليس كل ج د بر سبيل مصاحبت او صادق نبود نقيضش صادق بود پس در همه اوضاع و احوال كه كل ا ب صادق بود كل ج د نيز بمصاحبت او صادق بود پس متلازم باشند و اما در لزومى چون در همه احوال از وضع كل ا ب لازم آيد كه كل ج د بود لازم آيد كه ليس كل ج د نبود پس در هيچ حال و وضع كه كل ا ب بود چنين نبود كه ليس يلزم كل ج د بود بل يلزم كل ج د بود و از ديگر جانب بر اين قياس و ببايد دانست كه فرق بود ميان آنك لزوم جزو تالى گيرند و ميان آنك لزوم هيات ربط تالى بر مقدم گيرند چه اگر لزوم جزو تالى گيرند\r\n","description":"","footnote":"","page_name":" 118 ","page_number":136},
  {"content":"\r\nو تالى كل ج د بود باشد نقيضش ليس يلزم كل ج د باشد و اگر لزوم هيات ربط گيرند با نقيض تالى بهم چنين بود كه يلزم ليس كل ج د و اول عامتر از دوم بود پس چون سلب بر هر دو در آيد دوم عامتر شود از اول و لازم مساوى قضيه لزومى اول نه دوم چه دوم لازم اعم بود پس چون گوئيم كلما كان كل ا ب يلزم كل ج د لازم مساوى او اين بود كه ليس البته اذا كان كل ا ب ليس يلزم كل ج د و اگر چه اين قضيه نيز صادق بود كه ليس البته اذا كان كل ا ب يلزم ان لا يكون كل ج د اما عامتر بود و اتفاقى طرفش را نيز شامل بود و اين قضيه با آنك گويند كلما كان كل ا ب لا يلزم ان لا يكون كل ج د يعنى يحتمل ان يكون كل ج د متلازم بود و ظاهر است كه يحتمل ان يكون كل ج د عامتر بود از آنك گويند كل ج د مطلقا پس اين دقيقه نگاه بايد داشت كه در مقابل تالى لزومى ليس يلزم بايد گفت نه يلزم ليس تا تلازم حاصل بود و اتفاق بر قياس استصحابى باشد و چون ميان دو قضيه تلازم حاصل باشد لازم هر يكى لازم ديگر يك باشد اما منعكس نباشد پس مقتضى مصاحبت مطلق چون لازم لزومى و اتفاقى بود لازم هر يكى از متلازم اين دو قضيه نيز بود خواه اتفاقى و خواه لزومى و حال عموم و خصوص اين قضايا و نسبت هر يكى با ديگر در باب جهات باستقصاء تقرير كنيم انشاء الله تعالى و اما در منفصلات تنها اگر منفصله موجبه بود هر منفصله سالبه موافق در كم كه از نقيض يكجزو و عين ديگر جزو بود لازم او بود اما اين لازم منعكس نشود مثالش چون گوئيم دائما كل عدد اما زوج و اما فرد لازم آيد كه ليس البته كل عدد اما ليس بزوج و اما فرد يا اما ليس بفرد و اما زوج و اما اگر منفصله سالبه بود هيچ منفصله موجبه لازم او نتواند بود چه سالبه منفصله احتمالات ديگر را كه خالى بود از اعتبار عناد شامل\r\n","description":"","footnote":"","page_name":" 119 ","page_number":137},
  {"content":"\r\nاست چنانك گفته ايم مثلا توان گفت ليس البته اما ان يكون الانسان موجودا و اما ان يكون الاثنان زوجا و نتوان گفت دائما اما يكون الانسان موجودا و اما ان يكون الاثنان زوجا و منفصله حقيقى و غير حقيقى در اين يكسان است و اگر منفصله موجبه حقيقى بود از دو جزو منفصله موجبه حقيقى كه از نقيض آن دو جزو بود لازم او بود و اين لزوم منعكس شود و اگر خواهند در اين موضع نيز لوحى بنهند مشتمل بر اصناف منفصلات ايجابى و لوازم هر يكى بازاء آن و اما در متصلات و منفصلات اگر متصله لزومى تام بود و ايجابى يعنى تالى مساوى مقدم بود و لزومى از طرفين حاصل منفصله حقيقى ايجابى از نقيض يكجزو و عين ديگر جزو لازم مساوى او بود چنانك گوئيم اگر آفتاب طالع بود روز موجود بود پس لازم او بود كه يا آفتاب طالع يا روز موجود نبود و همچنين يا آفتاب طالع نبود يا روز موجود بود و اين دو منفصله بود بر عكس منفصله موجبه حقيقى را متصله موجبه لزومى كه لزوم او تام بود و مقدمش عين يكجزو بود و تالى نقيض ديگر جزو يا بر عكس هم لازم مساوى باشد چنانك گوئيم عدد يا زوج بود يا فرد لازمش بود كه اگر عدد زوج بود فرد نبود و اگر زوج نبود فرد بود و اگر فرد بود زوج نبود و اگر فرد نبود زوج بود و اين چهار متصله باشد اما اگر لزوم متصله تام نبود و آن چنان بود كه تالى عامتر باشد چنانك گوئيم اگر زيد مىنويسد دستش مىجنبد لازم او منفصله غير حقيقى بود يا مانع جمع تنها از عين مقدم و نقيض تالى چنانك گوئيم يا زيد مىنويسد يا دستش نمىجنبد يا مانع خلو تنها از نقيض مقدم و عين تالى چنانك گوئيم يا زيد نمىنويسد يا دستش مىجنبد و همچنين اگر منفصله\r\n","description":"","footnote":"","page_name":" 120 ","page_number":138},
  {"content":"\r\nحقيقى نبود لزوم متصله كه لازم او بود تام نبود پس اگر منفصله مانع جمع بود متصله را مقدم عين يكجزو بود و تالى نقيض ديگر جزو چنانك گوئيم اين شخص يا حيوان است يا حجر لازمش بود كه اگر حيوانست حجر نيست و اگر حجر است حيوان نيست و اگر منفصله مانع خلو بود متصله را مقدم نقيض يك جزو بود و تالى عين ديگر جزو چنانك گوئيم اين شخص يا حيوان نيست يا حجر نيست لازمش بود كه اگر حيوانست حجر نيست و اگر حجر است حيوان نيست و اين لوازم جمله منعكس بود و هر متصله لزومى را متصله مقتضى مصاحبت لازم است غير منعكس و متصله موافق در كم مخالف در كيف متناقض در تالى لازم است و منعكس و هر منفصله موجبه را منفصله سالبه موافق در كم متناقض در يكجزو لازم بود و لازم لازم لازم بود اما وجود انعكاس مشروط بود بحصولش در هر دو لزوم و اما در متصلات موجبه مطلق را كه اعتبار لزوم نكنيم منفصلات موجبه لازم نتواند بود چه انفصال بى عناد نباشد و منفصلات سالبه لازم تواند بود موافق در كيف مثلا چون گوئيم كلما كان كل ا ب فكل ج د لازمش بود كه ليس البته اما ان يكون كل ا ب و اما ان يكون كل ج د و اين لازم منعكس نبود چه ايجاب اتصال از سلب انفصال خاصتر بود چنانك گفته ايم و همچنين در منفصله چون گوئيم دائما اما ان يكون كل ا ب و اما ان يكون كل ج د بهر نوع كه اتفاق افتد لازمش بود كه ليس البته كلما كان ا ب فكل ج د و منعكس نبود چه ايجاب انفصال از سلب اتصال خاصتر بود و در جانب سلب متصله سالبه را منفصله سالبه موافق در كم و متناقض در يكجزو با تالى متصله لازم بود مثالش اين متصله را كه ليس البته اذا كان كل ا ب فكل ج د اين منفصله لازم بود كه ليس البته اما كل ا ب و اما ليس كل ج د چه آن متصله كه ملزوم است متلازم اين متصله است كه كلما كان كل ا ب فليس كل ج د و اين متصله ملزوم منفصله مذكوره است و لازم لازم لازم\r\n","description":"","footnote":"","page_name":" 121 ","page_number":139},
  {"content":"\r\nبود اما اين لازم منعكس نبود و اگر متصله سالبه لزومى بود يعنى وضع مقدم اقتضاء امتناع وضع تالى كند منفصله سالبه موافق در كم و متناقض در يكجزو با مقدم متصله هم لازم بود مثالش اين متصله را كه ليس البته اذا كان كل ا ب فكل ج د بان معنى اين لازم بود كه ليس البته اما ليس كل ا ب و اما كل ج د چه هر گاه كه اوضاع مقدم مقتضى امتناع وجود تالى بود وجود تالى نيز مستلزم امتناع وجود مقدم بود پس كلما كان كل ج د ليس كل ا ب حق بود پس لازمش ليس البته اما كل ج د و اما ليس كل ا ب حق بود و اين لازم نيز منعكس شود اما اگر سالبه متصله نه به اين معنى بود اين قضايا لازم او نبود و سالبه منفصله را سالبه متصله يعنى سلب لزوم كه مركب بود از عين يك جزو و نقيض ديگر جزو لازم بود چه اگر در سالبه منفصله عين يكجزو مستلزم نقيض ديگر جزو باشد ميان هر دو عين عنادى بود مانع جمع و اگر نقيض يك جزو مستلزم عين ديگر جزو باشد ميان هر دو عين عنادى بود مانع خلو چنانك گفته ايم پس چون سلب عناد مطلق كرده باشيم سلب اين لزومها حق باشد پس سالبه متصله به اين معنى حق بود اين است آنچه خواستيم كه بيان كنيم از تلازم شرطيات بحسب اين موضع و وضع الواح در هر صنفى بر قياس آنچه در متصلات نهاده آمد آسان بود و ايراد آن مقتضى تطويل و چون تضاد و تداخل و تناقض و تقابل قضايا گفته آمده است و متلازم ضد ضد به قوت بود و متلازم نقيض نقيض به قوت به شرط انعكاس و الا لازم ضد يا لازم نقيض بود و همچنين در تقابل و تداخل پس اصناف تضاد و تناقض و تداخل و تقابل بفعل و به قوت معلوم شود و لازم هر يكى همچنين و چون اين مباحث ملكه شود قدرت تمام بر تصرف در معانى حاصل آيد و ديگر اصناف تلازم كه ممكن باشد روشن شود و بالله التوفيق\r\n","description":"","footnote":"","page_name":" 122 ","page_number":140},
  {"content":"\r\n\r\nفصل چهاردهم در بيان تلازم و تباين قضايا باعتبار استواء و انعكاس اجزاء و مقابلات اجزاء\r\nهر معنى كلى مفرد كه جزوى از قضيه حملى تواند بود خواه محصل و خواه معدول چون آن را با معنيى ديگر مانند او اعتبار كنند خالى نبود از آنك يا يكى بر ديگر حمل توان كرد بايجاب كلى يا نتوان كرد و اگر توان كرد يا منعكس بود هم در حمل ايجابى كلى يا نبود اگر بود آن دو معنى متساوى باشند در دلالت و اگر نبود يكى خاصتر بود و ديگرى عامتر و اگر هيچ كدام بر ديگر حمل نتوان كرد يعنى حمل كلى نتوان كرد لا محاله ميان اين دو معنى مباينتى بود پس خالى نبود از آنك يا جمع هر دو و خلو از هر دو ممكن بود و يا جمع ممكن بود و خلو ممتنع يا خلو ممكن بود و جمع ممتنع يا هر دو ممتنع بود و از آن دو معنى هر كدام كه موضوع كنند و ديگر محمول به يكى از اين اعتبارات در صحت ايجاب يا سلب تفاوتى نباشد مگر آنجا كه يكى خاصتر بود و ديگر عامتر بود چه ميان آنك خاص موضوع كنند و عام محمول يا بر عكس تفاوت بود پس اين اختلاف در هفت قسم منحصر باشد ا آنك محمول و موضوع هر دو متساوى باشد مانند انسان و ناطق ب آنك موضوع خاصتر بود از محمول مانند انسان و حيوان ج بر عكس مانند حيوان و انسان د آنك جمع و خلو ممكن بود مانند انسان و اسود ه آنك جمع تنها ممكن بود مانند حيوان و لا انسان و آنك خلو تنها ممكن بود مانند حيوان و فرس ز آنك هر دو ممتنع بود مانند انسان و لا انسان و هر قضيه كه محمول و موضوعش متعين باشد چون محمول موضوع\r\n","description":"","footnote":"","page_name":" 123 ","page_number":141},
  {"content":"\r\nكنيم و موضوع محمول آن را عكس خوانيم و چون مقابل موضوع بعدول موضوع كنيم و مقابل محمول بعدول محمول آن را مقابلش خوانيم و چون مقابلها منعكس كنيم آن را عكس مقابلش خوانيم و در عكس احتياط بايد كرد تا موضوع و محمول با تمامى اجزاء از يكديگر و از لواحق ربط و سلب و سور و جهت متميز باشند و بتمامى منعكس شود مثلا چون گويند هيچ مردم در سراى نيست در عكس نگويند هيچ سراى در مردم نيست چه ادات در كه جزو محمول است بر قرار نمانده است و همچنين در عكس مقابل پس گوئيم در نوع اول عين موضوع و محمول و از مقابل هر دو بعدول موجبه كلىاند بر استواء و انعكاس و جمله متلازم بود چه توان گفت هر انسانى ناطق است و هر ناطقى انسان و هر لا انسانى لا ناطق و هر لا ناطقى لا انسان و در نوع چهارم هم از عين هر دو و از مقابل هر دو موجبه و سالبه آيد هر دو جزوى بر استواء و انعكاس و جمله متلازم بود چه بعضى حيوان اسود بود و بعضى نه و بعضى اسود حيوان بود و بعضى نه و همچنين در مقابلات و در نوع هفتم هم از عين هر دو و هم از مقابل هر دو سالبه كلى آيد بر استواء و انعكاس و جمله متلازم هم بر آن قياس و در نوع دويم از دو عين موجبه كلى آيد بر استواء و موجبه جزوى با سالبه جزوى بر انعكاس و از دو مقابل همچنين الا آنك بر خلاف اين ترتيب بود چنانك گوئيم هر انسانى حيوانست و بعضى حيوان انسانست و بعضى نه و هر لا حيوانى لا انسان است و بعضى لا انسان لا حيوان و بعضى نه و نوع سيوم همچنين بود اما بر خلاف اين ترتيب بل دو عين از اين نوع مانند دو مقابل بود از نوع دوم و دو مقابل مانند دو عين و حال تلازم چنانك گفته آمد و در نوع پنجم از دو عين ايجاب و سلب جزوى آيد بر استواء و انعكاس و از دو مقابل سلب كلى همچنان و نوع ششم بخلاف آن از دو\r\n","description":"","footnote":"","page_name":" 124 ","page_number":142},
  {"content":"\r\nعين سلب كلى و از دو مقابل ايجاب و سلب جزوى بر استواء و انعكاس و جمله متلازم و از جهت آنك تا اين معانى در نظر آيد اين انواع در جدول نهاديم و بازاء هر نوعى آنچه متعين بود از محصورات و آنچه صادق بود بحسب لزوم بنهاديم تا آنچه لازم غير منعكس بود و آنچه لازم منعكس بود هر نوعى را و يا چند نوع را بمشاركت جمله در نظر آيد و از اين جدول روشن شود كه هر يكى از محصورات بحسب صورت بى اعتبار ماده در چند نوع صادق باشد مثلا موجبه كلى در دو نوع اول و موجبه جزوى در پنج نوع اول و سالبه كلى در دو نوع آخر و سالبه جزوى در پنج نوع آخر و هر يك را بحسب صورت از عكس و مقابل و عكس مقابل چه لازم بود و چه مباين بود و اين بحث در باب عكس مستوى و نقيض كه بعد از اين آيد بغايت نافع باشد چه معلوم شود كه موجبه كلى را عكس مستوى موجبه جزوى بود و عكس نقيض موجبه كلى و موجبه جزوى را عكس مستوى موجبه جزوى بود و عكس نقيضش هميشه موجبه نبود بلك سالبه نيز بود و سالبه كلى را عكس مستوى سالبه كلى بود و عكس نقيض سالبه جزوى و سالبه جزوى را عكس مستوى هميشه سالبه نبود بلك موجبه نيز بود و عكس نقيضش سالبه جزوى بود و جدول اين است و اما در شرطيات اگر خواهيم كه اين اعتبار كنيم در متصله لزومى همين احكام بعينها مطرد بود بى تفاوت الا آنك بجاى مقابل اجزاء نقيض اجزاء بايد گرفت و در اتفاقيات اين اعتبارات در بعضى صورتها صحيح نبود چنانك بعد از اين معلوم شود و اگر خواهيم بازاء چهار نوع اول متصلات لزومى بنهيم و بازاء سه نوع آخر سه نوع مذكور از منفصلات و بعد از آن اعتبار احوال استواء و انعكاس مىكنيم اگر چه در منفصلات چون اجزاء بطبع از يكديگر متميز نبود انعكاس را در آن فائده نبود و چون اعتبار شرطيات با تمهيد اين قواعد آسان است ايراد امثله نكرديم تا بتطويل نينجامد\r\n","description":"","footnote":"","page_name":" 125 ","page_number":143},
  {"content":"\r\n\r\nفصل پانزدهم در قضاياى منحرفه و محرفه\r\nمصطلح منطقيان چنان است كه هر قضيه حملى را كه سورى مقارن محمولش باشد منحرفه خوانند و هر قضيه شرطى را كه صيغتش به وضع دال بر مصاحبت يا عناد نبود اما مفهوم قضيه اقتضاء مصاحبتى يا عنادى كند محرفه خوانند و ميان اين دو اصطلاح تناسبى زيادت نيست الا آنك هر دو از سياقت وجوب تحريف يافته اند اما در منحرفات چون حق سور آنست كه تعيين محل حكم كند مقارنت او با محمول كه محكوم به است منافى اصل معنى سور باشد پس سور در اين موضع بلفظ بيش سور نبود و چون چنين بود محمول را با مقتضاء معنى ادات سور شايد گرفت و هم بر آن جمله محمول ساخت هم چنانك در معدوليه با حرف سلب مىگيرند و جمله را محمول مىكنند و بعد از آن در حال موضوع نگاه كرد اگر مسور بود قضيه محصوره باشد و الا مهمله يا شخصيه و عادت منطقيان چنان است كه صدق و كذب منحرفات در مواد ثلاثه اعتبار كنند و در وجوب اعم و مساوى هم اعتبار كنند چه بعضى را تصور افتاده است كه در بعضى صور ميان هر دو تفاوتى باشد مثلا كل انسان كل حيوان صادق نباشد و كل انسان كل ناطق صادق باشد و بحقيقت هر دو كاذب است چه مراد از كل در اين موضع كل واحد است چنانك گفتيم و نتوان گفت كه هر يكى از مردمان مانند زيد يا عمرو بعينه هر يكى از ناطقان باشد و اين سهو از آنجا كرده اند كه كل بمعنى جمله به كار داشته اند و محمول قضيه منحرفه يا شخصى باشد يا كلى اگر شخصى بود لا محاله موضوع نيز شخصى تواند بود و در اين صورت ايجاب كذب بود چه نتوان گفت زيد كل هذا الشخص الاخر يا بعضه اما توان گفت ليس و لا واحد من هذا الشخص و لا بعضه و اگر چه لفظ از قانون استعمال منحرف است و اما چون محمول كلى بود در همه مواد بر همه اصناف حمل\r\n","description":"","footnote":"","page_name":" 126 ","page_number":144},
  {"content":"\r\n\r\nتوان كرد و هر چند در هر صنفى بحثى لازم است اما چون اصل باب بزيادت فائدت مشتمل نيست مجرد احكام هر يك در جدول نهاده آمد تا اين مختصر از اين مسائل خالى نبود و دراز نشود و تحقيق هر حكمى بر كسى كه اصول گذشته مقرر كرده باشد پوشيده نماند و مهمله را هم بر وجه طبيعت كلى كه لفظ بازاء آنست و هم بر وجه عموم و خصوص كه يكى را محتمل است و يكى را مستلزم اعتبار بايد كرد و جدول اين است و اما محرفات شرطى را وجوه بسيار بود و از آن جمله مشهورتر باشد يكى آنست كه گويند آفتاب طالع نباشد و ستارگان پيدا و اين عبارت در قوت متصله است از عين اول و نقيض دوم يا منفصله از عين هر دو و بتازى گويند لا يكون ا ب و يكون ج د ديگر عدد زوج نباشد يا منقسم به دو متساوى و هم در قوت منفصله از عين يكى و نقيض ديگر يك باشد يا متصله از عين هر دو و بتازى گويند لا يكون ا ب او يكون ج د و اول سلب مصاحبت يا لزوم مىكند و دوم سلب معاندت يا مباينت و اگر حرف عناد بمعنى حرف استثناء بود لزوم فائده دهد مثلا او يكون بمعنى الا ان يكون باشد و اگر نه چنين بود حمل اين محرفه بر منفصله اولى تا صيغت متغير نشود و اگر گويند زيد كتابت نكند الا كه دستش متحرك بود و در قوت متصله كلى بود يعنى هر گاه كه كتابت كند دستش متحرك بود و ديگر باشد كه آفتاب طالع بود و خر بانگ نكند در قوت متصله جزوى بود و هم بر اين قياس مىبايد كرد\r\nفصل شانزدهم در رد بعضى قضايا با بعضى\r\nاما رد موجبه با سالبه و سالبه با موجبه بعدول باشد چنانك گفته آمد و اما در كلى و جزوى با يكديگر بافتراض بود و آن چنان بود كه اگر\r\n","description":"","footnote":"","page_name":" 127 ","page_number":145},
  {"content":"\r\nقضيه جزوى بود و خواهيم كه كلى كنيم آن بعض را كه محكوم عليه بود بفرض معين كنيم و لا محاله خاصى باشد در تحت عام كه موضوع است پس لفظى مفرد محصل يا معدول بجاى او بنهيم مثلا چون گوئيم بعضى مردمان كاتب نيستند و خواهيم كه كلى كنيم گوئيم هيچ امى كاتب نيست و اگر گوئيم بعض مردمان كاتبند و خواهيم كه كلى كنيم گوئيم هر يكى از آنها كه امى نيستند كاتبند و اگر قضيه كلى بود و بر عكس خواهيم كه جزوى كنيم بجاى موضوع چيزى عامتر از او بنهيم مثلا چون گوئيم هر انسان ناطق است و خواهيم كه جزوى كنيم گوئيم بعض از حيوان ناطق است و در شرطيات همچنين تعيين وضع كنيم و اما چون خواهيم كه حملى متصله كنيم هر مفردى را قضيه بايد كرد بايجاب يا سلب بسيط پس ميان اين قضايا باتصال حكم كرد مثلا خواهيم كه اين قضيه را كه انسان حيوانست متصله كنيم گوئيم اگر انسان موجود است حيوان موجود است و همچنين اين قضيه را كه انسان حجر نيست متصله كنيم گوئيم چنين نيست البته كه چون انسان موجود است حجر موجود است و رد حملى موجبه با منفصله سالبه چنان بود كه گوئى چنين نيست كه يا انسان موجود است يا حيوان موجود است و رد حملى سالبه با منفصله موجبه چنان بود كه گوئى يا انسان موجود است يا حجر اما اين منفصله حقيقى نباشد و رد متصله با حملى چنان بود كه گوئى طلوع آفتاب مستلزم وجود روز است و رد منفصله چنانك زوجيت عدد معاند فرديت اوست و در سالبه هم بر اين قياس گوئى طلوع آفتاب مستلزم ظهور كواكب نيست و زوجيت معاند انقسام بمتساويين نيست و هم بر اين قياس مىبايد كرد و با معرفت اصول گذشته امثال اين تصرفات سهل باشد و الله الموفق\r\n","description":"","footnote":"","page_name":" 128 ","page_number":146},
  {"content":"\r\n\r\nفن دويم در جهات قضايا و اعتبار آن در ابواب تناقض و عكس و آنچه بان تعلق دارد يازده فصل است\r\nفصل اول در معنى جهت و فرق ميان ماده و جهت و تعيين موضع جهت قضايا\r\nپيش از اين گفته ايم ماده نسبت محمول باشد با موضوع فى نفس الامر بوجوب يا بامكان يا بامتناع اكنون مىگوييم گاه بود كه مردم را بر حقيقت آن نسبت بتعيين چنانك فى نفس الامر باشد وقوف نبود بل نسبتى عامتر يا خاصتر از آن نسبت يا نسبتى مخالف آن نسبت على الاطلاق ميان محمول و موضوع تصور كرده باشد و بر حسب تصور خود از آن اخبار كند مثلا نداند كه سواد زنگى را بوجوب است يا بامكان پس از وجودش بر وجهى كه شامل هر دو بود اخبار كند و مستمع از عبارت او آنچه مقتضاء آن عبارت بود فهم كند پس نسبت محمول با موضوع فى نفس الامر مغاير آن نسبت بود كه بحسب تصور متصوران و اخبار ايشان از آن و تفاهم آن بر مقتضاء عبارات باشد و چون منطقى بحث حال قضايا كند لا محاله او را بحث آن نسبت از آن روى كه عبارت بر آن دال بود مهم باشد پس آن نسبت را فى نفس الامر ماده نام نهاده است و از آن روى كه مدلول عبارت بود جهت و مدلول عبارت گاه بود كه بعينه ماده باشد و گاه بود كه امرى عامتر يا خاصتر يا مخالف آن بود پس جهت و ماده گاه بود كه يك چيز بود و گاه بود كه متغاير باشند اما باعتبار هميشه دو معنى بود چنانك گفتيم و قضيه يا مشتمل بود بر لفظى كه منبئى بود از جهتى يا نبود و اول را موجبه خوانند و دوم را مطلقه و نسبت اطلاق با توجيه نسبت عدم بود با\r\n","description":"","footnote":"","page_name":" 129 ","page_number":147},
  {"content":"\r\n\r\nملكه و همچنانك سالبه را با موجبه بهم حملى خوانند مطلقه را با موجهه بهم از موجبات شمرند و چون جهت و رابطه هر دو مذكور بود قضيه رباعى باشد چه جهت اقتضاء زيادت معنى كند بر آن سه معنى كه گفته ايم و در لغت تازى موضع جهت بطبع متقدم بود بر موضع رابطه مثلا گوئى زيد بالامكان هو كاتب چه اگر متاخر باشد جهت جزوى از محمول شود و قضيه در حقيقت مطلقه بود همچنانك در عدول و تحصيل گفته ايم و در پارسى اگر گوئى زيد بامكان كاتب است موجهه باشد و اگر گوئى زيد كاتب به امكان است مطلقه بود و جهت جزو محمول كرده باشى و موضع جهت بر موضع حرف سلب متقدم باشد بطبع چه اگر سلب بر جهت در آيد سلب جهت كند پس حكم جهت باطل شود و نسبت محمول با موضوع به جهتى بود كه مساوى رفع آن جهت بود و مقابل او مثالش زيد ليس بالامكان هو كاتبا و اين سلب امكان كتابت بود نه امكان سلب كتابت پس نسبت بوجوب بماند يا بامتناع و در پارسى يك بار گوئى زيد ممكن است كه كاتب نباشد و يك بار گوئى زيد ممكن نيست كه كاتب باشد و در اين دو قضيه رابطه مكرر شده است چه لفظ باشد رابطه ديگر است و اين تكرار در اين لغت از آن جهت افتد كه حرف سلب با رابطه در صيغت مركب مىشود و اگر خواهى كه اين تكرار نيفتد گوئى زيد بامكان كاتب نيست زيد نه بامكان كاتب است\r\nفصل دويم در معنى ضرورت و امكان و اعتبار آن در ذهن و خارج و فرق ميان ضرورت و دوام\r\nتعريف وجوب و امكان و امتناع از تعريفاتى بود كه ظن افتد كه دورى است و حق آنست كه تصور اين سه معنى در بدايت عقول مركوز باشد و حال دور در تعريف الفاظ به يكديگر بر آن منوال بود كه در تعريف\r\n","description":"","footnote":"","page_name":" 130 ","page_number":148},
  {"content":"\r\nخبر گفته آمده است و بعد از تمهيد اين اصل گوئيم وجوب عبارت است از ضرورت ثبوت و امتناع عبارت است از ضرورت انتفاء و چنانك گفته ايم عبارت از معانى سلبى مشتمل بر عبارت ثبوتى باشد با مقارنت رفع و سلب پس مفهوم وجوب در مفهوم امتناع داخل بود با زيادت معنى نفى يعنى معنى ممتنع واجب الرفع باشد اگر گويند بر اين قياس لازم آيد كه مفهوم امتناع نيز در مفهوم وجوب داخل بود چه واجب نيز ممتنع الرفع بود گوئيم دلالت ممتنع الرفع بر واجب نه بر سبيل مطابقت لفظ و معنى است بل از روى دلالت تكرار معنى نفى است كه مستلزم ثبوت بود بخلاف ثبوت كه تكرارش مستلزم نفى نبود بل مؤكد نفس خود بود پس در اصل مفهوم ضرورى و واجب بهم نزديك است اما در اصطلاح ضرورى در هر دو طرف بر تساوى استعمال مىكنند و وجوب در طرف ثبوت بيشتر و چون قضيه موجبه و سالبه را متناول است پس قضيه ضرورى واجب و ممتنع را متناول باشد و بايجاب و سلب متفرق شوند و از اين جهت ضرورت و امكان متقابلان باشند چه اقتسام همه احتمالات كرده اند پس قضيه يا مطلق بود يا موجه و موجه يا ضرورى بود يا ممكن و ضرورت ذهنى خاصتر از ضرورت خارجى بود چه هر چه بيقين ضرورى دانند در خارج هم ضرورى بود اما عكسش لازم نبود و امكان ذهنى كه عبارت از عدم علم بود بضرورت خارجى عامتر از امكان خارجى باشد چه مقابل خاص عامتر از مقابل عام بود پس بعضى ممكنات ذهنى در خارج ضرورى بود و بعضى ضرورات خارجى در ذهن ممكن بود و به اين اعتبار ممكن ذهنى شامل ممكنات حقيقى و بعضى ضروريات باشد و هر حكم كه ضرورى بود دائم بود اگر ضرورت بر اطلاق بود دوام نيز بر اطلاق بود و اگر ضرورت بحسب شرطى بود دوام هم در مدت وجود آن شرط بود مگر كه ضرورت بحسب وقتى بود خاص و در\r\n","description":"","footnote":"","page_name":" 131 ","page_number":149},
  {"content":"\r\n\r\nغير آن وقت نبود پس بحسب عرف اين ضرورى را دائم نخوانند چه دوام عبارت از شمول اوقات باشد و چون ضرورى گويند بى قيد وقت اين قسم از آن خارج باشد و هر چه دائم بود ضرورى بود بحسب خارج از آن روى كه اتفاقيات مستنداند بعلل و وجود معلولات دال است بر وجود علل و با وجود علل وجود معلولات ضرورى و اين بحث تعلق بعلم الهى دارد اما همه دائم ضرورى نبود بحسب ذهن چه ضرورى ذهنى خاصتر از ضرورى خارجى است پس باعتبار مواد هر دو يعنى ضرورى و دائم متساوى باشند در دلالت و باعتبار جهات ضرورى خاصتر بود از دائم بوجهى و عامتر بوجهى و كسانى كه اعتبار اين دقيقه نكنند گمان برند كه ميان سخن حكما در اين باب مناقضتى هست چه گاه ممكن بر ضرورى حمل كنند و گاه هر دو را متقابلان گويند و گاه ضرورى و دائم بر تساوى استعمال كنند و گاه دائم را عامتر گيرند و همه بحسب اين اعتبارات صادق بود\r\nفصل سيم در اصناف ضرورى و دائم\r\nاگر ثبوت محمول موضوع را يا انتفايش از او ضرورى بود خالى نبود از آنك مقتضى آن ضرورت يا مجرد ذات و حقيقت موضوع بود بى اعتبار امرى يا باعتبار امرى ديگر و اول را ضرورى ذاتى و ضرورى مطلق خوانند چنانك كل انسان حيوان بعض الحيوان انسان و لا شىء من الانسان بفرس و ليس كل حيوان به انسان و دوم خالى نبود از آنك يا آن امر كه مغاير ذات موضوع بود متعلق به يكى از اين دو ركن باشد يعنى موضوع و محمول يا نبود و اول هم خالى نبود از آنك متعلق يا بموضوع بود يا بمحمول اما آنچه متعلق بموضوع بود و ذات موضوع نبود لا محاله صفتى باشد كه ذات با آن صفت بهم موضوع بود چه موضوع لفظى مفرد باشد يا آنچه لفظى مفرد بجاى آن بايستد چنانك\r\n","description":"","footnote":"","page_name":" 132 ","page_number":150},
  {"content":"\r\nگفته ايم و اين قضيه را مشروط به شرط وصف موضوع خوانند چنانك كل اسود قابض للبصر ما دام اسود و لا شىء من الاسود بابيض كذلك و همچنين در دو جزوى و صفتى كه مغاير ذات بود و ذات يا مفارق آن صفت شود يا نشود اگر مفارق آن صفت نشود پس هميشه وضع ذات موضوع كه لا محاله مقارن آن صفت بود مقتضى ضرورت بود و ميان اين قضيه و ضرورى ذاتى در دلالت تفاوتى نباشد و اگر چه در اعتبار تفاوت بود و اگر ذات مفارق آن صفت شود پس در حال مفارقت اقتضاء ضرورت حمل نكند بسب آنك امر مقتضى مفقود باشد چنانك گوئيم كل ابيض مفرق للبصر ما دام ابيض لا ما دام ذاته موجوده چه حمل تفريق بصر بر ذات موضوع در حال زوال بياض از او ضرورى نبود و اين هر دو قسم در تحت مشروطه به شرط وصف موضوع داخل باشد پس مشروط به شرط وصف موضوع به اين اعتبار كه شامل اين دو قسم باشد مشروطه عامه باشد و قسم دوم از اين دو قسم كه در وى داخلند مشروطه خاصه و قسم اول را اعتبار كمتر كنند از آن جهت كه مساوى ضرورى ذاتى است در دلالت و اما اگر آن امر كه مقتضى ضرورت حمل است متعلق بمحمول بود نشايد كه ذات محمول بود از بهر آنك محمول را ذاتى مغاير ذات موضوع نباشد چه حاصل معنى حمل آنست كه آن ذات كه موضوع بر او مقول است در ايجاب محمول نيز بر وى مقول است و در سلب آنك محمول بر همان ذات مقول نيست و نشايد كه صفت محمول بود چه ثبوت آن صفت كه محمول است نفس حمل است و نفس حمل مقتضى ضرورت حمل نتواند بود چه اين ضرورت كه اينجا اطلاق مىكنيم بان معنى مىخواهيم كه سابق بود بر حمل بسبقت عليت و اما ضرورت را بان معنى كه لاحق شود حمل را بعد از حصولش چنانك گويند انسان بضرورت ماشى است ما دام كه ماشى است يعنى با فرض وجود مشى عدمش محال بود ضرورتى\r\n","description":"","footnote":"","page_name":" 133 ","page_number":151},
  {"content":"\r\nباشد لاحق همه اصناف حمل ايجابى و سلبى و در اعتبار آن على سبيل الانفراد فائده نبود مگر آنك دانند كه حمل بالفعل حاصل است و خالى است از ضرورتهاى ديگر و به اين اعتبار آن را ضرورت به شرط محمول خوانند و اما اگر آن امر كه مقتضى ضرورت باشد نه متعلق بود بموضوع و نه بمحمول اگر حصولش خاص بود بوقتى معين آن را ضرورى وقتى خوانند چنانك گوئيم قمر منخسف است بضرورت در آن وقت كه زمين ميان او و آفتاب متوسط بود و اگر خاص نبود بوقتى معين آن را ضرورى منتشر خوانند چنانك انسان متنفس است بضرورت در بعضى اوقات نا معين و اين دو ضرورى لا دائم بود پس اقسام ضرورى به اين اعتبار شش بود ضرورى ذاتى و مشروطه عامه و مشروطه خاصه و وقتى و منتشر و به شرط محمول و اما اعتبار دوام از دو گونه كنند اول آنك عموم و خصوص ميان ضرورت و دوام اعتبار نكنند بل ملاحظت دوام تنها كنند و به اين اعتبار يا محمول موضوع را دائم بود بدوام ذات موضوع يا بدوام صفت او و اول يا دائم مطلق بود ازلا و ابدا و آن آنجا بود كه ذات موضوع دائم الوجود باشد مثالش خداى تعالى عالم است هميشه يا نه چنين بود يعنى ذات موضوع دائم الوجود نبود مثالش انسان حساس است هميشه و اين هميشگى نه چون هميشگى اول است و هر دو را دائم ذاتى خوانند چه در همه اوقات وجود ذات در هر دو صورت حمل حاصل بود و دائم مطلق اين دو قسم بود و اما دائم را بدوام وصف موضوع عرفى خوانند بسببى كه بعد از اين بگوييم و آن يا دائم بود بدوام وصف مطلقا و اعتبار مفارقت و لا مفارقت ذات نكنند يا دائم بود بدوام وصفى كه آن وصف مفارق ذات شود در بعضى اوقات پس حمل دائم نبود بدوام ذات و اول عرفى عام باشد و دوم عرفى خاص و اول بر دوم مشتمل بود و بر آنك دائم بود بدوام وصفى كه هرگز مفارق ذات نشود\r\n","description":"","footnote":"","page_name":" 134 ","page_number":152},
  {"content":"\r\nچنانك در ضرورى گفته آمده است و حكم بر دوام بحسب شرط كه عائد با محمول بود هم چنان است بعينه كه در ضرورت گفته آمد و اما آنچه بحسب امرى خارج از موضوع و محمول بود آن را از اقسام دائمه نشمرند چه دوام و بودن در بعضى اوقات بحسب وضع لغت متقابلانند پس بر اين تقدير قضاياى دائمه سه صنف بود دائم ذاتى و عرفى عام و عرفى خاص و متقدمان اهل اين صناعت باعتبار فرق ميان دائم و ضرورى التفات نكرده اند و متاخران گفته اند بر منطقى واجب بود احكام هر يكى على حده بيان كردن و اگر چه شايد فى نفس الامر هر دو در دلالت متساوى باشند پس كسانى كه اعتبار فرق نكنند ضرورى ذاتى و دائم ذاتى يكى شمرند و آن را قسمت كنند بدائم مستمر الوجود ازلا و ابدا و دائم مشروط به شرط وجود ذات موضوع و همچنين مشروط و عرفى يكى شمرند چه باعتبار عموم و چه باعتبار خصوص و اما اگر اعتبار دوام و ضرورت با هم كرده شود دائم چنانك گفتيم بر اطلاق عامتر از ضرورى بود بر اطلاق پس مشتمل بود بر ضرورى و بر دائم صرف كه لا ضرورى باشد و در مشروطه نيز فرق بود ميان وصفى كه ضرورى بود ذات را و وصفى كه دائم بود ذات را و همچنين در مشروطه خاص ميان لا ضرورت وصف ذات را و لا دوامش و اقسام عرفى و مشروطه بحسب اين اعتبار به تفصيلتر از اين در فصلى مفرد بيان كنيم انشاء الله تعالى و ببايد دانست كه ضرورى و دائم بحقيقت ضرورى و دايم ذاتى باشد و ديگر اصناف بمجاز ضرورى و دائم خوانند چه در آن صورت ضرورت و دوام متعلق بهيات ربط بود هميشه و در ديگر صورتها باشد كه راجع با حال ربط بود چنانك گفتيم و باشد كه جزوى از محمول بود يا متعلق بربط اجزاء محمول باشد بر يكديگر چنانك گوئى كل متحرك هو متغير بالضروره ما دام متحركا و قضيه بر اين تقدير مطلقه\r\n","description":"","footnote":"","page_name":" 135 ","page_number":153},
  {"content":"\r\n\r\nباشد چنانك بعد از اين گفته آيد و قومى گفته اند كه در محصورات كليه هيچ قضيه غير ضرورى نباشد و حق آنست كه اگر به اين ضرورى ذاتى تنها خواهند اين حكم خطا بود چه گوئى كل انسان متنفس و كل كوكب طالع و اگر غير ذاتى را شامل بود حق بود چه تا لحوق حمل را ضرورى نبود همه اشخاص موجود و غير موجود را شامل نتواند بود و همچنين چون كلى دائم بود لا محاله مشتمل بود بر ضرورتى كه مقتضى دوام حكم بود و الا حكم بر اشخاص كه هنوز در وجود نيامده باشند از آن موضوع بدوام صورت نبندد و اما در جزوى شايد كه شخص باتفاق موصوف بود بصفتى غير ضرورى دائما يا در بعضى اوقات و اين بحثها را بمنطق تعلقى نيست چه منطقى را مقتضاء هر اعتبارى بيان بايد كرد و اما بيان آنك كدام اعتبار مطابق وجود است و كدام نه تعلق بعلمى ديگر دارد اين است سخن در جهات ضرورى و دائم\r\nفصل چهارم در اصناف ممكنات\r\nضرورت و امكان متقابلانند چنانك گفته ايم پس هر چه نه ضرورى بود ممكن بود و چون ضرورى را اقسام بسيار است ممكن بر وجوه استعمال توان كرد و يكى از وجوه استعمال امكان آنست كه هر چه ضرورى ذاتى در يك جانب چه سلب و چه ايجاب از او مسلوب بود آن را ممكن خوانند چنانك گويند كه ممكن است كه عالم را صانعى بود يعنى ممتنع نيست و ممكنست كه زيد كاتب نبود يعنى واجب نيست كه كاتب بود پس چون اين امكان گويند ممكن ان يكون واجب در او\r\n","description":"","footnote":"","page_name":" 136 ","page_number":154},
  {"content":"\r\nداخل بود و ممتنع خارج و چون گويند ممكن ان لا يكون ممتنع داخل بود و واجب خارج و اين ممكن را بسبب آنك عوام استعمال كنند ممكن عامى خوانند و بسبب آنك اعم وجوه استعمال اين لفظ است ممكن عام و اعم خوانند و اين ممكن ذهنى صرف باشد و وجهى ديگر از وجوه استعمال ممكن آنست كه هر چه ضرورت ذاتى در هر دو جانب از او مسلوب بود يعنى نه واجب بود و نه ممتنع آن را ممكن خوانند و از خواص اين ممكن آنست كه از فرض وجودش يا عدمش محال لازم نيايد و هر چه به اين امكان ممكن ان يكون بود همان چيز به همان اعتبار ممكن ان لا يكون بود و موجب اين ممكن و سالبش متلازمان باشند بخلاف امكان عام و وجوه احتمال بحسب اعتبار اين امكان سه باشند واجب و ممكن و ممتنع چنانك بحسب اعتبار امكان عام دو بود و اين را امكان خاص خوانند و امكان خاصى نيز خوانند و امكان حقيقى كه در ماده گفته آمد در مفهوم همين ممكن باشد و به اين اعتبار ماده و جهت مختلف شود و وجهى ديگر آنست كه هر چه در او هيچ ضرورت نبود نه بحسب ذات و نه بحسب شرط وصف و نه بحسب وقتى معين يا نا معين آن را ممكن خوانند چنانك گويند انسان ممكن است كه كاتب بود بالفعل و اين را امكان اخص خوانند و سالب و موجب او هم متلازم باشند و قومى ديگر كه اعتبار امكان مجرد كرده اند گفته اند هر حكم كه در ماضى و حال اعتبار كنند لا محاله يا جانب ايجاب بالفعل حاصل آمده باشد يا جانب سلب و آن بسبب ضرورتى بوده باشد كه علت وجوب و امتناع آن حكم باشد پس بان اعتبار آن حكم از قبيل ممكنات نبود و بر اين قاعده ممكن هر آن حكمى باشد كه ضرورت طرفين از او مسلوب بود و هنوز در حيز امكان بود يعنى حصول هر يكى از جانبين در وقت\r\n","description":"","footnote":"","page_name":" 137 ","page_number":155},
  {"content":"\r\n\r\nحكم متوقع بود و اين ممكن را استقبالى خوانند و اين سخن اقتضاء ايهام آن كند كه بايد كه ممكن در حال حكم موجود نبود و اين وهم خطا باشد چه اگر وجود حالى منافى اين امكان بود عدم حالى هم منافى باشد زيرا كه نسبت ممكن با هر دو جانب متساوى است و صواب آنست كه در شرط اين امكان همان قدر بيش اعتبار نكنند كه حصول احد الطرفين هنوز معلوم نشده باشد و ملاحظت حال نكنند و از جهت اعتبار اين شرط را اين امكان بقيد استقبال مخصوص است و باشد كه استعداد و تهيؤ را امكان خوانند چنانك گويند نطفه ممكن است كه انسان شود و در اين صورت عدم انسانيت در نطفه شرط باشد و هم به نظر با استقبال بود و اين معنى خاصتر از اصل معنى امكان باشد چه در اين موضع وجود استعدادى مخصوص شرط بود و باعتبار قابل تنها وجود و عدمش يكسان بود اما باعتبار فاعل يك طرف متعين باشد چه احتراق و لا احتراق به نسبت با پنبه يكسان بود اما احراق و لا احراق به نسبت با آتش يكسان نبود و بحث از اين مسئله بعلوم ديگر مناسبتر باشد و امكان به اين معنى هميشه جزو محمول بود و به اين سبب آن را از جهات نشمرند و بازاء ضرورى به شرط وصف موضوع ممكن بود به شرط وصف موضوع عام يا خاص هم بر آن منوال كه گفتيم اين است سخن در ممكنات\r\nفصل پنجم در اصناف مطلقات\r\nقضيه مطلقه آن بود كه در او هيچ جهت مذكور نبود نه ضرورت و نه دوام و نه امكان و نه مقابلات ايشان و نه شروط و قيود و آنچه بدان ماند و چون حكم بايجاب مطلق كنند مثلا گويند ج ب است بايد كه آنچه آن را جيم گويند بالفعل چنانك گفته ايم همان چيز را\r\n","description":"","footnote":"","page_name":" 138 ","page_number":156},
  {"content":"\r\nبالفعل ب گويند خواه بضرورت چنانك گوئيم انسان حيوانست و خواه بدوام بى ضرورت چنانك زنگى سياه است و خواه در وقتى دون وقتى چنانك گوئيم انسان متنفس است و خواه در وقت آنك جيم باشد چنانك گوئيم متحرك متغير است و خواه در غير آن وقت چنانك گوئيم كاين فاسد است و متنفس نافخ است و خواه عامتر از هر دو چيز چنانك گوئيم ضاحك كاتب است به شرط آنكه بالفعل با بر او مقول بود پس جمله قضاياى فعلى ضرورى و غير ضرورى و دائم و غير دائم در مطلق داخل بود و اين مطلق را مطلق عام خوانند اما اگر محمول به قوت و امكان بر موضوع مقول بود در مطلق موجبه داخل نبود چه نتوان گفت چوب تخت است باطلاق و ببايد دانست مراد از آنك مىگوييم ج ب است بالفعل نه آنست كه با بر جيم مقول باشد در وجود خارجى تنها يا در وجود ذهنى تنها بل مراد آن بود كه اين حمل بر او بالفعل حاصل بود بر وجهى عامتر از آنك در خارج بود يا در ذهن چنانك در موضوع موجبه گفته ايم چه در علوم بسيار قضاياى كلى غير ضرورى و دائم استعمال كنند كه محمول موضوع را حاصل بود نه بامكان صرف بل بنوعى از انواع ضرورت مثلا گويند هر دو دائره متقاطع كه بر محورى كه به دو نقطه تقاطع بگذرد حركت مستدير كنند در خلاف جهت يكديگر لا محاله بر يكديگر منطبق شوند و از يكديگر متفرق شوند و اين حكم نه امكانى صرف است بل در وقتى ضرورى است و نه دائم است تا بضرورت ذاتى چه رسد پس از مطلقات بود و مراد نه آنست كه در خارج موجود است يا در ذهن تنها و در جانب سلب نيز اگر همين قاعده رعايت كنند اطلاق چنان اقتضاء كند كه چون گوئيم هيچ ج ب نيست با از ج مسلوب بالفعل همچنانك در طرف ايجاب گفتيم در همه اوقات يا در بعضى اوقات و هم بر آن منوال بعينه اما عرف چنان اقتضاء مىكند كه با از جيم مسلوب بود در آن اوقات كه ذات موضوع بجيمى موصوف باشد نزديك بانك در عرفى\r\n","description":"","footnote":"","page_name":" 139 ","page_number":157},
  {"content":"\r\nعام گفته ايم و از اين جهت است كه توان گفت هيچ كائن فاسد نيست و هيچ خفته بيدار نيست و نتوان گفت هيچ ضاحك كاتب نيست و هيچ انسان متنفس نيست چه انسان و ضاحك در زمان ضاحكى و انسانى گاه بود كه به اين محمولات موصوف باشند و در لغت عرب نيز چون گويند لا شىء من ج ب مفهوم بر حسب تعارف مخالف مقتضاى اطلاق باشد پس چون خواهند كه مطلق عام سالب بر قياس موجب ايراد كنند بايد گفت كل ج ليس ب يا هر جيمى كه هست با از او مسلوب است و بر جمله از صيغت مطلق عدول بايد كرد پس سالبه مطلقه بحسب اطلاق ديگر است و بحسب عرف ديگر و از اين جهت قضيه را كه محمولش موضوع را دائم بود بدوام وصف موضوع و اگر چه ايجابى بود عرفى خوانند چنانك گفته ايم و به اين اعتبار آن را مطلق عرفى نيز خوانند هر چند موجبه مطلقه در عرف نه بر آن سياقت دلالت كند كه سالبه چنانك گفتيم و واضع منطق در كتاب خود كه آن را تعليم اول خوانند گفته است كه قضايا سه است ضرورى و ممكن و مطلق و در تفسير مطلق شارحان كتب او را مذاهب است مذهب ثامسطيوس و ثافرسطس آنست كه قضيه\r\n","description":"","footnote":"","page_name":" 140 ","page_number":158},
  {"content":"\r\nمطلقه مطلق عام است كه شامل همه قضاياى فعلى باشد چنانك گفتيم و قومى از حكما بعد از ايشان مانند اسكندر افروديسى و غير او گفته اند ضرورى ذاتى در تحت مطلق نيايد و باقى قضاياى فعلى كه مشتمل بود بر پنج قسم باقى از اقسام ضرورى داخل بود در مطلق پس باقى قضايا منقسم بود بانچه حكم در او بالقوه بود و آن ممكن باشد و بانچه حكم بالفعل بود و آن يا ضرورى بود يا مطلق و اين مطلق را بعضى مطلق خاص خوانند و بعضى وجودى يعنى حكم بوجود ايجاب يا سلب فقط است نه بامكان صرف و چون ميان دائم و ضرورى فرق كنند اين مطلق دو صنف شود يكى آنك بلا ضرورت مقيد بود و آن را وجودى لا ضرورى خوانند و ديگر آنك بلا دوام مقيد بود و آن را وجودى لا دائم خوانند و اين خاصتر از اول بود چه رفع خاص عامتر از رفع عام بود و مطلقات به اين اعتبار چهار صنف بود مطلق عام و مطلق عرفى و مطلق خاص لا ضرورى و مطلق اخص لا دايم و اين هر دو وجودىاند و فرق ميان عرفى عام و مطلق عرفى آنست كه در مطلق عرفى موضوع به شرط وصف مقارن وضع كنند مثلا چون گويند متحرك بان هر ذات خواهند كه موصوف بود بمتحركى در آن زمان كه موصوف\r\n","description":"","footnote":"","page_name":" 141 ","page_number":159},
  {"content":"\r\nبود پس حكم بر اين موضوع در لفظ باطلاق كنند و در معنى مقيد بود باوقات حصول وصف و در عرف عام موضوع بر اطلاق وضع كنند و محمول را به شرط وصف بر او حمل كنند پس اول مطلقه باشد در لفظ و دوم موجهه و اگر چه در دلالت هر دو متساوى باشند و از اين جهت احكام هر دو يكسان بود و تفاوت آن بود كه شرط در يكى جزو موضوع بود و در ديگر متعلق بربط و اطلاق در يكى لفظى باشد و در ديگر معنوى ليكن بان معنى كه در اطلاق سلب متعارف است و بازاء مطلق عرفى اگر در جانب محمول هم مقارنت وصف شرط كنند مثلا چون گويند انسان متحرك است بمتحرك آن خواهند كه او را اين صفت حاصل باشد در آن زمان كه حاصل باشد نه پيش و نه پس از آن مطلقى بود به شرط محمول و اين اعتبار در قياس از فائده خالى نباشد در بعضى مواضع چنانك بعد از اين معلوم شود و تقابل دائم و مطلق شبيه است بتقابل ضرورى و ممكن چه هم چنانك ممكن عام شامل ضرورى است مطلق عام شامل دائم است و هم چنانك ممكن خاص قسيم ضرورى است مطلق لا دائم قسيم دائم است و هم چنانك موجبه و سالبه ممكن خاص متلازمند موجبه و سالبه اين مطلق متلازمند و چون امكان به شرط وصف موضوع اعتبار مىكنند در مقابل مشروط عام اطلاق به شرط وصف نيز اعتبار بايد كرد در مقابل عرفى عام و هر قضيه كه موضوعش به شرط وصف مقارن بود و حكم بر او باطلاق مطلق وصفى باشد و گروهى از منطقيان كه فرق ميان ضرورت و دوام اعتبار نكرده اند و ممكن باعتبار استقبال گرفته اند گفته اند ضرورى آن بود كه حكم باعتبار همه زمانها بود و مطلق آنك حكم باعتبار زمان ماضى يا حال بود و ممكن\r\n","description":"","footnote":"","page_name":" 142 ","page_number":160},
  {"content":"\r\n\r\nآنك باعتبار زمان استقبال بود پس قومى ديگر بنا بر اين مذهب گفته اند موضوع قضيه مطلقه اشخاص موجود بود در خارج و بس و بر آن تقدير اگر وقتى بيرون سواد هيچ رنگ موجود نبود توان گفت همه رنگها سواد است و اين مطلق بود و در غير آن وقت توان گفت ممكن بود كه همه رنگها سواد بود يعنى در استقبال و اين اصطلاح ركيك است و مخالف عرف و مقتضى آنك جهت متعلق بسور بود و كسانى كه اين اعتبار كنند مناقضات بسيار لازم آيد كه ايراد آن مقتضى تطويل باشد و فائده باحدى نبود اين است سخن در اصناف مطلقات\r\nفصل ششم در اعتبار اقسام عرفى و مشروط بحسب اعتبار جهات ذاتى\r\nچون ايجاب محمول بر موضوع يا سلبش از او بحسب وصف موضوع بود خالى نبود از آنك يا اعتبار ضرورت و دوام حمل كنند بحسب وصف يا اعتبار مقابلات اين جهات يعنى امكان و اطلاق و اول مصطلح و متعارف است ميان اهل علم و ارباب لغات چنانك در علم برهان و غير آن معلوم شود و دوم مصطلح و متداول نيست الا آنك از اعتبار تقابل و تناقض و انتاج مختلطات در صنف اول آن اعتبار لازم آيد و به اين سبب اهل اين صناعت صنف اول را در اقسام جهات شمرده اند و از بحث احوال صنف دوم اعراض كرده اند و چون اعتبار ضرورت و دوام حمل كنند بحسب وصف خالى نبود از آنك يا اعتبار ضرورت تنها كنند يا اعتبار دوامى عامتر از ضرورت يا اعتبار دوامى كه از ضرورت خالى بود و اول مشروط بود و دوم عرفى و سيوم عرفى لا مشروط پس اگر بر اين اعتبار اقتصار كنند و اعتبار احوال حمل به نسبت محمول با ذات موضوع نكنند اين جهات جهات وصفى بسيط بود اما اگر اعتبار جهات ذاتى با اين اعتبار بهم مقارن شود جهات مركب از هر دو اعتبار حاصل آيد و اعتبار حال\r\n","description":"","footnote":"","page_name":" 143 ","page_number":161},
  {"content":"\r\n\r\nمحمول به نسبت با ذات موضوع خالى نبود از آنك يا بدوام بود يا بضرورت يا بلا دوام يا بلا ضرورت يا بدوام خالى از ضرورت و اين پنج قسم باشد و سه در پنج پانزده بود پس جهات مركب بحسب اين اقسام پانزده باشد اما بعضى از اين اقسام ساقط شود از جهت آنك آن را اعتبار كمتر كنند و بعضى عايد بود باصناف گذشته چنانك بتفصيل ياد كنيم و ببايد دانست كه چون ذات موضوع و وصفش متغاير باشند و محمول بحسب نسبت با هر يكى جهتى لا محاله ميان وصف و ذات موضوع هم نسبتى بود و چون اعتبار آن حال كنند آن اعتبار هم جهتى باشد و آن اعتبار را در باب قياس فائده تمام بود چنانك بعد از اين گفته شود پس در امثال اين قضايا سه جهت اعتبار بايد كرد يكى ميان محمول و ذات موضوع و دوم ميان محمول و وصف موضوع و سيوم ميان وصف موضوع و ذات او و چون اين مقدمات تمهيد كرده شد اقسام هر يكى از جهات بتفصيل و احكام آن ايراد كنيم\r\nاقسام عرفى مطلق\r\nو آن پنج بود ا عرفى ضرورى بحسب ذات مثلا كل ج ب ما دام د و بالضروره ما دام ذات ج و اين اعتبار ساقط باشد از جهت آنك هر چه ضرورى ذاتى بود بحسب هر وصف كه با او مقارن شود آن را ضرورى شمرند و آن وصف را اعتبارى خاص نكنند مثالش حيوان انسان را ضرورى است پس اگر با انسان اوصاف بسيار وضع كنند بعضى لازم و بعضى غير لازم مثلا گويند انسان مستقيم القامه و انسان ضاحك و انسان اسود و انسان كاتب و حيوان را بر مجموع كه مركب بود بتركيب تقييدى حمل كنند آن را ضرورى شمرند مطلقا و اگر چه محمول بعضى را از آن اوصاف ضرورى نباشند اما\r\n","description":"","footnote":"","page_name":" 144 ","page_number":162},
  {"content":"\r\nچون لفظى مفرد مشتق از صفتى دال بر موصوفش از آن روى كه موصوفش باشد بان صفت وضع كنند مانند ناطق و اسود كه موضوع در آن لفظ بمعنى شىء باشد يا چيزى خاصتر از آن پس باعتبار دلالت وصف حكم ضرورت و دوام بان موضوع لاحق مثلا انسان كاتب را كه معنى او شىء ذو كتابت بود ضرورى باشد چه كتابت مفتقر بود به اين محمول و متحرك اسود را كه معنى او شيئى ذو سواد است ضرورى نبود چه نه ذات سواد مفتقر است بمتحرك و نه وصفش و چون اين اصول مقرر شد معلوم شد كه اين قسم بحسب عقل اعتبارى خاص دارد و اما بحسب استعمال چون اعتبار ضرورت ذاتى طارى است بر ديگر اعتبارات آن را قسمى خاص نشمرده اند و اعتبارى مفرد نكرده اند و هم بر اين قياس در ديگر اقسام كه بعد از اين ايراد كنيم ب عرفى دايم يعنى محمول هم بحسب ذات و هم بحسب وصف دايم بود و اين اعتبار عايد بود با صنف دايم مطلق ج عرفى دايم لا ضرورى يعنى محمول بحسب وصف دايم مطلق بود شامل ضرورى و لا ضرورى و بحسب ذات دائم لا ضرورى و قسم دوم مشتمل بود بر اين قسم و بر قسم اول و اين صفت را هم اعتبارى خاص نكنند د عرفى لا ضرورى كه بحسب وصف دايم بود و بحسب ذات لا ضرورى و شايد كه اين قسم را اعتبار كنند ه عرفى لا دائم كه بحسب وصف دائم بود و بحسب ذات لا دائم و اين قسم را اعتبار كنند و چنان كه گفتيم عرفى را كه شامل اين پنج قسم است عرفى عام خوانده اند و اين قسم را عرفى خاص پس اگر خواهيم كه قسم چهارم را نيز اعتبار كنيم آن را خاص خوانيم و اين را اخص و نسبت وصف موضوع با ذاتش در اين قسم لا محاله بلا دوام بود از جهت آنك اگر بدوام بود چون محمول بحسب وصف دائم بود و وصف بحسب ذات دائم و دائم دائم هم دائم بود پس محمول بحسب ذات نيز دائم بود و ليكن لا دائم است\r\n","description":"","footnote":"","page_name":" 145 ","page_number":163},
  {"content":"\r\n\r\nپس وصف ذات لا دائم بود و در اقسام گذشته هم دائم شايد و هم لا دائم پس اطلاق عام بود و چنانك قسم دوم مشتمل است بر اول و سيوم قسم چهارم نيز مشتمل بود بر سيوم و پنجم\r\nاقسام مشروط مطلق\r\nو آن هم پنج بود ا مشروط ضرورى يعنى هم بحسب وصف و هم بحسب ذات ضرورى بود و اين صنف عائد بود با ضرورى مطلق .\r\nب مشروط دائم يعنى بحسب وصف ضرورى و بحسب ذات دائمى كه محتمل ضرورت و لا ضرورت بود .\r\nج مشروط دائم لا ضرورى كه بحسب وصف ضرورى بود و بحسب ذات دائم لا ضرورى .\r\nد مشروط لا ضرورى كه بحسب وصف ضرورى بود و بحسب ذات لا ضرورى .\r\nه مشروط لا دائم كه بحسب وصف ضرورى بود و بحسب ذات لا دائم و قسم دوم مشتمل بر اول و سيوم باشد و قسم چهارم مشتمل بر سيوم و پنجم و چنانك گفته ايم مشروط مطلق را كه مشتمل بود بر اين پنج قسم مشروط عام خوانده اند و قسم چهارم با پنجم را مشروط خاص و ميان هر دو فرقى نكرده اند پس اگر خواهيم كه ميان هر دو فرق كنيم چهارم را مشروط خاص خوانيم و پنجم را اخص و در سه قسم آخر وصف ذات را لا ضرورى باشد چه اگر ضرورى باشد چون محمول وصف را ضرورى است ذات را نيز ضرورى بود و در قسم پنجم وصف ذات را لا دائم باشد هم بدين علت و در قسم اول و دوم مطلق عام بود چنانك گفته آمد .\r\nاقسام عرفى لا مشروط\r\nو آن هم پنج بود و از جهت آنك منطقيان در بيشتر مواضع فرق ميان ضرورت و دوام اعتبار نمىكنند اين اقسام ايراد نكرده اند .\r\nا عرفى لا مشروط ضرورى بحسب ذات و اين قسم ساقط بود\r\n","description":"","footnote":"","page_name":" 146 ","page_number":164},
  {"content":"\r\nچنانك گفته آمد .\r\nب عرفى لا مشروط دائم بحسب ذات و اين قسم يا ساقط بود يا عايد با قسم سيوم .\r\nج عرفى لا مشروط دائم لا ضرورى كه هم بحسب ذات و هم بحسب وصف دائم لا ضرورى بود و اين قسم عايد با صنف دائم لا ضرورى بود .\r\nد عرفى لا مشروط لا ضرورى بحسب ذات .\r\nه عرفى لا مشروط لا دائم بحسب ذات و اين دو قسم را بر قياس گذشته عرفى لا مشروط خاص و اخص خوانيم و قسم دويم مشتمل بر اول و سيم باشد و قسم چهارم مشتمل بر سيوم و پنجم و وصف ذات را در قسم پنجم لا دائم بود و در ديگر اقسام مطلق عام و از اين اقسام پانجده گانه هفت را اعتبار شايد دو از عرفيات و سه از مشروطات و دو از اين صنف آخر چه در اين هفت قسم جهات مختلف است بدوام و لا دوام يا ضرورت و لا ضرورت و آنچه مهمتر است مشروط و عرفى خاص و اخص است و عرفى عام جمله اين پانزده قسم را شامل بود و مشروط عام پنج قسم مشروط را شامل بود اين است جهات وصفى بسيطه و مركبه و اگر خواهند كه اعتبار جهت كنند هم بحسب وصف و هم بحسب وقت وقتى بحسب اعتبار وصف چنان بود كه گويند هر چه متحرك شود البته بر مسافتى مار بود بر منتصف آن مسافت بضرورت در وقتى خاص از اوقات متحركى و هر مريضى حاد المرض را بحرانى بود هم در وقتى خاص از اوقات مرض چه اين حكمها ضرورى بود در وقتى معين از اوقات وصف و منتشر بحسب اعتبار وصف چنان بود كه گويند همه مسلولان سعال كنند چه اين حكم ضرورى بود در بعضى اوقات وصف نا معين و اين جمله در مطلق وصفى داخل باشد همچنانك وقتيات ذاتى در مطلق ذاتى\r\n","description":"","footnote":"","page_name":" 147 ","page_number":165},
  {"content":"\r\n\r\nفصل هفتم در بيان خصوص و عموم قضاياى مطلقه و موجهه\r\nهر محمول كه بر موضوعى حمل توان كرد بضرورت يا امكان يا اطلاق اقل ما فى الباب آن بود كه آن حمل محال نبود و هر چه محال نبود ممكن عام بود پس اعم جهات امكان عام بود و امكان عام از اطلاق عام عامتر بود چه اطلاق عام مشتمل بر جهات فعلى بود و دائم لا ضرورى مخالف از او خارج بود و در امكان عام داخل و امكان و اطلاق كه عام باشند بر ضرورى مشتمل باشند بخلاف امكان و اطلاق كه خاص باشند و امكان خاص از اطلاق خاص هم بدائم لا ضرورى مخالف عامتر بود چنانك در هر دو عام گفتيم و اطلاق و امكان خاص مختلف العموم باشند اطلاق بان وجه عامتر بود كه شامل ضرورى بود و امكان بان وجه كه شامل دائم لا ضرورى مخالف بود و مطلق لا ضرورى از مطلق لا دائم عامتر بود بدائم لا ضرورى موافق چه دايم از ضرورى به همين قدر عامتر است و جهات فعلى جمله در مطلق عام داخل بود و وقتى و منتشر و عرفى اخص و مشروط اخص در مطلق لا دائم داخل بود و همه جهات وصفى در عرفى عام و عرفى اخص در خاص و همچنين در مشروطات و مشروط خاص در عرفى خاص داخل بود اما ميان او و ميان عرفى اخص اختلاف عموم بود چه مشروط خاص دايم لا ضرورى را نيز شامل بود بخلاف عرفى و عرفى عرفى لا مشروط را شامل بود بخلاف مشروط و مشروط اخص در عرفى اخص داخل بود و دائم در عرفى عام داخل بود و ضرورى در مشروط عام و ميان مشروط عام و دايم در عموم اختلاف بود چه بعضى لا مشروط دائم بود و بعضى لا دائم مشروط و اما در قضاياى غير فعلى ممكن استقبالى در اخص داخل بود چه ممكن\r\n","description":"","footnote":"","page_name":" 148 ","page_number":166},
  {"content":"\r\nاستقبالى ممكن اخص بود و ليكن بقيد استقبال .\r\nو بعضى متاخران گفته اند ممكن خاص بود باعتبار استقبال و آن تساهل است چه وقتى و عرفى خاص و مشروط اخص و امثال آن باعتبار استقبال در ممكن خاص به همين اعتبار داخل بود و در تحت ممكن استقبالى نيايد چه طرف حكم در آن جهات متعين باشد از جهت ضرورتى كه مقتضى حكم بود و ممكن اخص در ممكن خاص داخل بود و ممكن خاص در ممكن عام .\r\nو ببايد دانست كه مباينت اقسام مطلق اخص بل مباينت مطلق اخص و ممكن اخص مباينتى اعتبارى است نه مباينتى ذاتى فى نفس الامر چه ممكن بود كه يك محمول يك موضوع را باعتبارى مثلا وقتى بود و باعتبارى ديگر مشروط بمحمول و باعتبارى ديگر ممكن اخص چنانك خسوف قمر را كه باعتبار وجود در وقت مقاطرت زمين و آفتاب وقتى بود و باعتبار وجود تنهائى بى ملاحظت وقت مشروط بمحمول و باعتبار ماهيت بى ملاحظت وجود ممكن اخص و مباينت ضرورى و ممكن با دائم و لا دائم نه چنين بود چه يك محمول يك موضوع را بهر دو جهت حاصل نتواند بود و ما جهات را در سه لوح وضع كرديم يكى ذاتى بسيط و ديگر وصفى بسيط و سيوم مركب تا عموم و خصوص و اشتمال و مباينت بعضى با بعضى در نظر آيد و ضبطش آسان بود و لوحها اين است\r\n","description":"","footnote":"","page_name":" 149 ","page_number":167},
  {"content":"\r\nلوح قضاي موجهه بحسب اعتبار ذات تنها\r\nجانب ايجاب\r\nواجب - ممكن حقيقى - ممتنع\r\nممكن عام ايجابى - ضرورى سلبى - ممكن خاص در هر دو جانب - ضرورى ايجابى - ممكن عام سلبى - مطلق عام ايجابى - دائم سلبى - مطلق اخص در هر دو جانب - دائم ايجابى - مطلق عام سلبى\r\nضرورى ايجابى - مطلق خاص ايجابى - دائم سلبى\r\nدائم ايجابى - مطلق خاص سلبى - ضرورى سلبى\r\nضرورى ايجابى - ويرا ضرورى مطلق خوانند\r\nدائم لا ضرورى ايجابى - ويرا دائم صرف خوانند\r\nآنچه در وى ضرورى بى دوام بود ايجابى - وصفى يعنى عرفى اخص ايجابى - وقتى ايجابى - منتشر ايجابى - مشروط بمحمول ايجابى\r\nممكن اخص در هر دو جانب - بى اعتبار وقت - با اعتبار وقت\r\nممكن اخص مقيد بعدم اعتبار وقت - باعتبار وقتى ديگر ماضى باحال - باعتبار استقبال و آن ممكن استقبالى بود\r\nآنچه در وى ضرورى بى دوام بود سلبى\r\nمشروط بمحمول سلبى - منتشر سلبى - وقتى سلبى - وصفى يعنى عرفى اخفص سلبى\r\nدائم ضرورى سلبى - ويرا دائم صرف خوانند\r\nضرورى سلبى - ويرا ضرورى مطلق خوانند\r\nجانب سلب\r\n","description":"","footnote":"","page_name":" 150 ","page_number":168},
  {"content":"\r\nجانب ايجاب\r\nلوح قضاياء موجهه بحسب اعتبار وصف تنها\r\nضرورى وصفى ايجابى - دائم لا ضرورى و صفى ايجابى - لا دائم وصفى در هر دو جانب - دائم لا ضرورى وصفى سلبى - ضرورى وصفى سلبى\r\nعرفى عام ايجابى - مطلق عام وصفى سلبى - مطلق اخص وصفى در هر دو جانب - عرفى عام سلبى - مطلق عام وصفى ايجابى\r\nمشروط عام ايجابى - ممكن عام وصفى سلبى - مطلق عام وصفى سلبى - ممكن خاص وصفى در هر دو جانب - مشروط عام سلبى - ممكن عام وصفى ايجابى - مطلق عام وصفى ايجابى\r\nمشروط عام ايجابى - مطلق خاص وصفى ايجابى - عرفى عام سلبى\r\nعرفى عام ايجابى - مطلق خاص وصفى سلبى - مشروط عام سلبى\r\nجانب سلب\r\n","description":"","footnote":"","page_name":" 151 ","page_number":169},
  {"content":"\r\nجمله اين قضاياى مطلقه و موجهه كه در اين فصول گفته آمد سه صنف است يكى باعتبار ذات تنها و دوم باعتبار وصف تنها و سيوم باعتبار هر دو و آنچه باعتبار ذات تنهاست چهارده قضيه باشد مطلق عام و مطلق خاص و مطلق اخص و مطلق عرفى و ضرورى و دائم و دائم لا ضرورى و وقتى و منتشر و مشروط بمحمول و ممكن عام و ممكن خاص و ممكن اخص و ممكن استقبالى اما از اين چهارده يكى و آن مطلق عرفى است چون بحسب دلالت مساوى عرفى عام است اعتبار آن بحسب وصف لايقتر پس قضايا كه بحسب اعتبار ذات تنها بود سيزده باشد و باعتبار وصف تنها همين جهات سيزده گانه بود مقيد به وصف و مستعمل از آن جمله عرفى عام و مشروط باشد و باقى را لقبهاى خاص نبود و مركب از اعتبار ذات و وصف بحسب ضرب عدد اين دو صنف در يكديگر تواند بود اما آنچه باعتبار ضرورت وصف يا دوامش باشد پانزده قسم مذكور است كه بعضى از آن مستعمل است و بعضى ساقط چنانك گفته آمد و آنچه بيشتر استعمال كنند عرفى و مشروط خاص يا اخص بود و جمله اين جهات با مطلق عرفى چهل و دو باشد و از ذاتيات و وصفيات تنها نيز بعضى را اعتبار بسيط بود مانند ضرورى يا دائم و بعضى را مركب بود مانند دائم لا ضرورى و قضاياى فعلى جمله را شامل بود الا ممكنات را چه بحسب ذات و چه بحسب وصف و قضايائى كه در وى دوامى معتبر بود بحسب ذات تنها سه باشد ضرورى و دائم و لا ضرورى و بحسب وصف هم سه باشد و تمامى پانزده قسم مذكور از مركبات و مطلق عرفى نيز از اين قبيل بود و باقى موجهات مشتمل بر لا دوام بود .\r\nو بعد از تمهيد اين قواعد گوئيم هر گاه كه گوئيم كه كل ج و ج\r\n","description":"","footnote":"","page_name":" 152 ","page_number":170},
  {"content":"\r\nرا ذاتى و وصفى باشد كه با او موضوع بود اگر اعتبار اتصاف ذات ج بوصفش باطلاق عام گيريم استعمال بر وجه متداول كرده باشيم و اگر بامكان عام گيريم استعمال بر آن وجه كرده باشيم كه بعضى منطقيان گفته اند چنانك در پيشتر بيان كرده ايم و اگر مشروط بوجود وصف گيريم موضوع قضايا وصفى باشد و حال عموم و خصوص اين موضوعات حال عموم و خصوص اين جهات باشد بعد از آن چون محمولى بر اين موضوع حمل كنيم جهت قضيه منبيى بود از كيفيت اتصاف ذات موضوع بر اطلاق يا باعتبار وصفش بان وصف كه محمول است اگر قضيه ايجابى بود يا كيفيت سلبش از او اگر سلبى بود و حكم تقديم جهت بر ادات سلب و تاخيرش از او چنانك در رابطه گفته آمد مختلف بود چه تقديم جهت بر سلب اقتضاء آن كند كه جهت قضيه آن جهت باشد كه مذكور است و تقديم سلب بر جهت اقتضاء آن كند كه جهت قضيه جهتى ديگر باشد كه بان جهت بهم صادق نتواند بود و همچنين تقديم جهت بر رابطه اقتضاء ثبوت جهت كند در قضيه و تاخيرش از او اقتضاء آن كند كه جهت جزو محمول شده باشد و قضيه در حقيقت يا مطلق بود يا ضرورى يا آنچه مقتضاء اعتبارات ديگر باشد اين است سخن در جهات بحسب اين موضع و از آنچه گفتيم حال تلازم و تعاند اصناف موجهات معلوم شود و قدماء منطقيان بيان تلازم موجهات بجهات سه گانه يعنى وجوب و امكان و امتناع را شش لوح وضع كرده اند بدين صورت\r\nطبقه واجب - مقابل اين طبقه - طبقهء ممتنع - مقابل اين طبقه - طبقهء ممكن حقيقى - مقابل اين طبقه\r\nواجب ان يكون - ليس بواجب ان يكون - ممتنع ان يكون - ليس بممتنع ان يكون - ممكن ان يكون - ليس بممكن ان يكون\r\nليس بممكن ان لا يكون - ممكن ان لا يكون - واجب ان لا يكون - ليس بواجب ان لا يكون - و ممكن ان لا يكون - و ليس بممكن ان لا يكون\r\nممتنع ان لا يكون - ليس بممتنع ان لا يكون - ليس بممكن ان يكون - ممكن ان يكون\r\n","description":"","footnote":"","page_name":" 153 ","page_number":171},
  {"content":"\r\n\r\nو ممكن در اين طبقات بمعنى ممكن عام بود و هر چه در يك طبقه افتاده باشد متلازم باشند و با طبقه مقابل خود اقتسام احتمالات كنند باسرها و مقابل هر طبقه عامتر بود از دو طبقه ديگر و هميشه عام لازم خاص بود اما منعكس نشود و ايراد آن مسائل و امثال آن با ضبط قواعد گذشته آسان بود و از تفصيل مستغنى و الله تعالى اعلم\r\nفصل هشتم در تناقض موجهات\r\nدر فن اول از اين مقالت معنى تناقض و تحقيق آن در محصورات و شخصيات بيان كرده ايم و در شرايط هشتگانه تناقض ذكر زمان رفته است اكنون مىگوييم در قضاياى كلى و خصوصا غير ضرورى تعيليسين زمان حكم در اشخاص متعذر بود چه ممكن بود كه حكم بر هر شخصى در زمانى ديگر بود و به اين سبب دو كلى متضاد در مطلقات گاه بود كه بر صدق جمع آيند چنانك گوئى همه مردمان متنفسند و هيچ مردم متنفس نيست و نيز بعضى اشخاص واقع در زمان استقبال بود و اوقات حصول حكم بل تعيين حصولش بان اعتبار متعين نبود پس همچنانك در شخصيات چون حكم مقيد بود بزمانى معين در نقيضش سلب وجود حكم مىكند در آن زمان در تناقض موجهات بجاى اعتبار زمان رفع جهت قضيه بايد كرد تا تناقض حاصل آيد و بر اين قاعده نقيض بالضروره ليس بالضروره بود و نقيض بالامكان ليس بالامكان و نقيض بالاطلاق ليس بالاطلاق و بر اين قياس چه هر جهتى با رفع خود بهم اقتسام همه احتمالات كنند و اين قدر در تناقض موجهات كافى بود الا آنك بايد معلوم بود كه رفع جهت گاه بود كه مساوى جهتى ديگر باشد و آن آنجا بود كه در جهت اقتسام همه احتمالات كرده باشند بى تداخلى مانند ضرورى و\r\n","description":"","footnote":"","page_name":" 154 ","page_number":172},
  {"content":"\r\nممكن عام چون مختلف باشند در كيفيت و گاه بود كه بعد از رفع جهت حكم متردد بماند ميان چند جهت ديگر كه بازاء آن جهات اسمى خاص ننهاده باشند و بر منطقى واجب بود كه داند كه بعد از رفع هر جهتى كدام جهت بماند تا بر حال تناقض موجهات واقف باشد و چنانك گفته ايم يكى از شرائط هشتگانه اعتبار شرط است در دو طرف نقيض و شرط وصف موضوع شرط است پس در قضيه كه اعتبار آن شرط كرده باشند بايد كه در نقيض او همان شرط رعايت كنند تا بالذات متناقض باشند و چون اين مقدمات معلوم شد از تامل اصول گذشته حال تناقض هر قضيه موجهه بتفصيل معلوم شود بى آنك بمزيد بيانى احتياج افتد و ما بر طريق مثال احكام آنچه مهمتر باشد از جهت ايضاح مقصود بيان كنيم و عادت چنان رفته است كه ابتدا بمطلقات كنند پس گوئيم ظن بعضى قدماء چنان رفته است كه دو مطلق مختلف در كيفيت نقيض يكديگر باشند و خواجه رئيس ابو على سينا بر ايشان رد كرده است و بعد از آن گفته كه اگر مطلق عرفى باشد و مختلف بود بسلب و ايجاب متناقض بود و حق آنست كه به هيچ اعتبار دو مطلق نقيض يكديگر نتوانند بود چه نقيض اطلاق رفع اطلاق بود نه اطلاق با رفع چنانك گفته ايم و بيانش بتفصيل آنست كه دو مطلق عام بان سبب كه اگر لاحق مطلق اخص باشد يعنى وجودى لا دائم هر دو مطلق عام مختلف بايجاب و سلب در آن صورت بر صدق مجتمع باشد نقيض يكديگر نباشند و همچنين دو مطلق خاص و دو مطلق اخص خود ظاهر است چه متلازمند و اما دو مطلق عرفى بان سبب كه در مطلق اخص بحسب وصفى يعنى وجودى لا دائم باعتبار وصف بر كذب جمع آيند هم متناقض نباشند پس اگر كسى را ظن افتد كه چون اين دو قضيه بر اطلاق بگيرند\r\n","description":"","footnote":"","page_name":" 155 ","page_number":173},
  {"content":"\r\nو مختلف باشند بسلب و ايجاب متناقض باشند بان سبب كه مفهوم مطلق در ايجاب اطلاق عام است و در سلب اطلاق عرفى گوئيم اين ظن هم خطا باشد چه اين دو مطلق در عرفى اخص يعنى عرفى لا دائم كه در جانب مطلق عرفى افتد بر صدق جمع آيند پس ظاهر شد كه دو مطلق به هيچ وجه از وجوه متناقض نيستند و از آنچه گفته ايم معلوم شده است كه مطلق عام و دايم كه محتمل ضرورى و لا ضرورى باشد متناقض باشند به شرط اختلاف در كيفيت مانند ممكن عام و ضرورى مطلق و همچنين مطلق عرفى كه دائم است بدوام وصف با مطلق عامى كه هم باعتبار وصف بود و معلوم شده است كه آن قدر كه مطلق عرفى از دائم عامتر است مطلق عام باعتبار وصف از مطلق عام باعتبار ذات خاصتر بود و با نقيض مطلق خاص حكم متردد بود ميان ضرورت موافق و دوام مخالف چه تفاوت ميان او و مطلق عام بضرورت موافق بيش نيست و با نقيض مطلق اخص حكم متردد بود ميان دايم هر دو طرف و اگر چه اين حكم در تعلق بدوام متردد نيست اما در تعلق بايجاب و سلب متردد است و همچنين با نقيض ممكن خاص حكم متردد بود ميان ضرورت طرفين يعنى وجوب و امتناع و با نقيض دائم لا ضرورى حكم متردد بود ميان مطلق عام مخالف و ضرورى موافق و با نقيض ضرورى وقتى حكم متردد بود ميان دوام موافق و امكان رفع حكم در آن وقت بامكان عام و با نقيض منتشر حكم متردد ميان دوام موافق و امكان رفع حكم در همه اوقات بامكان عام و در اين موضع قومى از متاخران گفته اند نقيض وقتى رفع حكم بود در وقت معين و نقيض منتشر رفعش در همه اوقات و اين سخن مستدرك است چه اگر مقصود آنست كه نقيض جهت وقتى رفع آن جهت است و نقيض جهت منتشر رفع آن جهت پس اين حكم در همه جهات متساوى است و خاص نيست به اين\r\n","description":"","footnote":"","page_name":" 156 ","page_number":174},
  {"content":"\r\nدو جهت و اگر مقصود آنست كه رفع حكم بود در آن وقت بعينه اين سخن باطل بود چه بر هر دو تقدير دوام حكم در جهت موافق و بر چند تقدير ديگر كاذب باشد و سبب آنست كه وقتى نه آنست كه مشتمل است بر وجود حكم در زمان معين و بس بل مشتمل است بر ضرورت وجود حكمى خاص در زمانى معين و انتفاء آن وجود در ديگر ازمنه پس رفع ضرورت بامكان عام بود و رفع انتفاء وجود در ديگر ازمنه بدوام وجود حكم و همچنين در منتشر و با نقيض مشروط بمحمول حكم متردد بود ميان حصولش بسلب ضرورتى از ضرورات پنجگانه باقى و لا حصولش بر سبيل دوام چه اين جهت مطلقى است كه همه ضرورات از او مسلوب است پس نقيضش يا وضع ضرورت بود يا رفع اطلاق و با نقيض ممكن اخص حكم متعلق بود به ضرورتى از ضرورات ششگانه و متردد بود ميان ايجاب و سلب و با نقيض ممكن استقبالى همان حكم متعلق بود بضرورت و متردد در كيفيت حاصل بود و با زيادت اعتبار استقبال كه شرط است در يك جانب پس بايد كه همان شرط حاصل بود در ديگر جانب و اما جهات وصفى را نقيض همچنين بود كه گفتيم اما باعتبار وصف در هر دو جانب يعنى نقيض عرفى عام مطلق عام بود مخالف به شرط وصف و نقيض مشروط عام ممكن عام مخالف به شرط وصف و بر اين قياس و اما جهات مركب را از اعتبار ذات وصف در نقيض جهاتى ببايد گرفت كه بعد از رفع هر دو حكم بماند پس با نقيض عرفى خاص حكم يا ضرورى ذاتى موافق بود يا مطلق عام وصفى مخالف و با نقيض عرفى اخص يا دائم ذاتى موافق يا مطلق عام وصفى مخالف و با نقيض مشروط خاص يا ضرورى ذاتى موافق يا ممكن عام وصفى مخالف و با نقيض مشروط اخص يا دائم ذاتى موافق يا ممكن\r\n","description":"","footnote":"","page_name":" 157 ","page_number":175},
  {"content":"\r\n\r\nعام وصفى مخالف و با نقيض عرفى لا مشروط عام يا مشروط عام موافق يا مطلق عام وصفى مخالف و با نقيض عرفى لا مشروط لا دايم يا دايم ذاتى موافق يا مشروط اخص موافق يا مطلق عام وصفى مخالف و بر اين قياس در باقى جهات\r\nفصل نهم در تعريف عكس و بيان عكس مستوى در موجهات\r\nعكس بر وجهى مجمل پيش از اين بيان كرده آمده است اكنون مىگوييم در عرف اهل اين صناعت عكس آن بود كه محمول قضيه موضوع كنند و موضوعش محمول يا مقابل محمول موضوع و مقابل موضوع محمول به شرط آنك كيفيت و صدق بر حال خود بماند و بقاء كميت و جهت بر حال خود شرط نباشد و اگر خواهيم كه اين تعريف قضاياى شرطى را نيز شامل بود بجاى موضوع محكوم عليه گوئيم و بجاى محمول محكم به و عكس دو گونه بود يكى آنك عين موضوع و محمول منعكس كنند و آن را عكس مستوى خوانند و ديگر آنك مقابل هر دو منعكس كنند و آن را عكس نقيض خوانند و در حمليات بمقابل مقابل تحصيل و عدول يا ايجاب و سلب مفرد خواهند نه مقابل تضاد يا نوعى ديگر و در شرطيات بمقابل نقيض خواهند و قدما عكس در كتاب قياس آورده اند چه عكس مستوى از مقدمات بيان بعضى قياسات است چنانك بعد از اين معلوم شود و متاخران بسبب آنك اين بحث تعلق بقضاياى مفرده دارد با اين باب مناسبتر شمرده اند و ابتدا به عكس مستوى كنند و از محصورات در عكس مستوى ابتدا بسالبه كلى كه بقاء كميت بر حال خود در كليات جز در سالبه صورت نبندد و انعكاس سالبه كلى نيز واضحتر باشد پس گوئيم سالبه كلى در بعضى موجهات منعكس شود و عكسش هم سالبه كلى بود و در بعضى\r\n","description":"","footnote":"","page_name":" 158 ","page_number":176},
  {"content":"\r\nمنعكس نشود يعنى صدق عكسش بحسب صورت قضيه با قطع نظر از ماده واجب نبود و اگر چه در بعضى مواد صادق باشد و ضابط آنست كه در هر صورت كه سلب محمول از همه اشخاص موضوع دايم بود بحسب ذات يا بحسب وصف آن قضيه منعكس شود و هر چه سلب محمولش از همه اشخاص يا از بعضى دايم نبود منعكس نشود و اين دو دعوى است بيان دعوى اول آنست كه دوام سلب چيزى از چيزى مثلا ب از ج چنان اقتضا كند كه اجتماع هر دو كاذب بود يعنى در هيچ حال از احوال هر دو بهم مقول نباشند بر ذاتى چه اگر در يك حال چيزى را هم ب و هم ج گويند چيزى كه آن را ب گويند در آن حال ج گفته باشند و چيزى كه آن را ج گويند ب گفته باشند و اين مناقض دوام سلب ب از ج بود پس اگر دوام سلب محمول بحسب ذات موضوع بود هرگز آن موضوع بر محمول مقول نتواند بود هم بحسب ذات و هر دو بحسب ذات متباين باشند و از يكديگر مسلوب مانند ضاحك و صهال يا زنگى و ابيض و اگر دوام سلب محمول بحسب وصف موضوع بود يا وصف محمول ممكن باشد كه ذات هر دو يكى باشد اما اجتماع آن دو وصف كاذب بود مانند متحرك و ساكن پس سلب يكى از ديگر مشروط بود به وصف و بيان دعوى دويم آنست كه لا دوام سلب اقتضاء انعكاس سلب نكند چه بر آن تقدير كه ب خاصه مفارق بود ج را مانند كاتب انسان را يا متحرك جسم را سلبش از او بر سبيل لا دوام جايز بود و سلب موضوع از آن خاصه محال بود و چون اين دو اصل ممهد شد منعكسات موجهه از آنچه قابل عكس نبود در سوالب كل متميز شود پس دايم و ضرورى و مشروطات و عرفيات جمله منعكس باشند و باقى غير منعكس و از مطلقات مطلق عرفى بيش منعكس نبود و آن را مطلق منعكس خوانند و اما تعيين جهت عكس را ضابطى ديگر است و آن آنست كه اگر\r\n","description":"","footnote":"","page_name":" 159 ","page_number":177},
  {"content":"\r\nاعتبار ضرورت تنها يا دوام تنها كنند بحسب ذات تنها يا وصف تنها كميت و جهت بر حال خود بماند اما اگر جهت از دو اعتبار مركب بود مثلا دايم لا ضرورى بود يا اعتبار ذات و وصف بهم باشد يكى از اين دو يعنى كميت و جهت بر حال خود بماند بل اگر كميت محفوظ بود جهت عامتر شود و اگر جهت محفوظ بود كميت خاصتر شود بيان آنك در صنف بسيط كميت و جهت عكس مانند اصل باشد آنست كه اگر سلب ب از ج ضرورى بود سلب ج از ب نشايد كه جز ضرورى بود چه اگر ممكن باشد از امكان ايجاب ج بر ب امكان اجتماع هر دو كه مناقض حكم اصل باشد لازم آيد و اگر دايم بود عكس نشايد كه جز دايم بود چه اگر مطلق باشد اجتماع حاصل بود و فخر الدين رازى گفته است سلب كاتب از انسان مثلا چون در يك حال از يك شخص ممكن است پس هميشه از همه اشخاص ممكن بود و بر آن تقدير سالبه دائمه صرف صادق بود و عكسش كاذب بود پس منعكس نشود و موضع غلط عدم فرق است ميان محال و كاذب و در اين صورت فرض دوام سلب خاصه از موضوع محال نيست چنانك گفته است اما كاذب است از جهت آنك اگر صادق بودى خاصه را وجودى نبودى چه وجودش در غير موضوع محال است و در موضوع بحسب فرض حاصل نيست پس خاصه خود در اصل نبودى و بر تقدير عدمش سلب موضوع از او هم صادق بودى\r\n","description":"","footnote":"","page_name":" 160 ","page_number":178},
  {"content":"\r\nو شرط صحت عكس صدق اصل است چه صدق اصل اقتضاء صدق عكس كند و ليكن در اين صورت اصل صادق نيست پس فساد عكس اقتضاء منع صحتش نكند و چون اين معنى مقرر شد معلوم شد كه ضرورى و دائم و عرفى و مشروط عام منعكس شوند با بقاء كميت و جهت بر حال خود و اما چون جهت مركب از دو اعتبار بود اگر هر دو راجع با ذات بود چنانك در دايم لا ضرورى آن قضيه در تحت ممكن ايجابى داخل باشد و اگر يكى ذاتى بود و يكى وصفى چنانك در مشروط و عرفى خاص يا اخص آن قضيه هم در تحت ممكن يا مطلق ايجابى داخل باشد و ايجاب اقتضاء صحت عموم محمول كند پس حكم بر بعضى از محمول حكم اصل بود و بر ديگر بعض كه به حكم عكس بايجاب بر موضوع حمل نتوان كرد ممكن بود كه مخالف اصل باشد يعنى سلبش ضرورى بود مثلا چون گوئيم هيچ زنگى ابيض نيست دايما بى ضرورت معلوم شود كه زنگى بامكان ابيض مىتواند بود پس سلب زنگى از آن ابيض كه زنگى تواند بود و اگر چه موجود نبود دايم لا ضرورى بود و سلب ديگر ابيضها مانند برف و عاج از او ضرورى باشد و آن ابيض بعضى از ابيض مطلق باشد پس اگر حكم بسلب كلى كنيم جهت بايد كه دايم بود محتمل ضرورت و ليكن معلوم بود كه بعضى از او مانند اصل است و اگر محافظت جهت اعتبار كنيم حكم بسلب جزوى صحيح بود و همچنين چون گوئيم هيچ كاتب ساكن نيست بضرورت يا دوام ما دام كه كاتب است لا دايما لازم آيد كه كاتب ساكن بود باطلاق اخص بحسب ذات كاتب چه اين جهت اقتضاء آن كند كه كتابت و سكون دو وصف باشند مفارق يكذات كه اجتماع هر دو محال يا كاذب بود و ذات بهر يكى در وقتى موصوف باشد و چون چنين بود محتمل بود كه ساكن عامتر از كاتب بود و آن ساكن كه غير كاتب بود مانند كوه كه هميشه ساكن باشد پس حكم اگر بسلب كلى كنيم جهت مشروط يا عرفى عام باشد كه محتمل ضرورى و دايم باشد\r\n","description":"","footnote":"","page_name":" 161 ","page_number":179},
  {"content":"\r\nو در اين مشروط و عرفى عام معلوم بود كه بعضى مانند اصل است چنانك در دايم گفته ايم و اگر بسلب جزوى قانع شويم جهت بعينه مانند اصل بود و حاصل آنست كه اگر كميت بر حال خود بماند جهت عامتر شود و اگر جهت بر حال خود بماند كميت خاصتر شود و اين اختلاف در وى از جهت تركب اعتبار است چه بيك اعتبار در قوت موجبه است كه عكسش جزوى بود چنانك بعد از اين بيان كنيم و به ديگر اعتبار سلب كلى صادق است و بر اين قياس عكس عرفى لا مشروط نيز عرفى كلى مطلق بود محتمل مشروط و لا مشروط يا مانند اصل و جزوى و اين باعتبار وصف بود و باعتبار ذات بر قياس گذشته و در ديگر جهات مركب هم بر اين قانون و ببايد دانست كه دايم كلى با سه اعتبار ذاتى صادق بود ا آنك حكم بر همه اشخاص بحسب ذات دايم بود ب حكم بر بعضى اشخاص دائم بود و بر باقى ضرورى ج آنك بر همه ضرورى بود و عكس سالبه دائمه با دو قسم اول صادق بود و با قسم سيوم كاذب و همچنين عرفى عام كلى با هفت اعتبار وصفى صادق بود ا آنك حكم بر همه اشخاص بحسب وصف ضرورى باشد ب آنك حكم بر همه دايم محتمل باشد ج آنك بر همه دايم صرف باشد د آنك بر بعضى ضرورى و بر بعضى دايم محتمل باشد ه آنك بر بعضى ضرورى و بر بعضى دايم صرف باشد و آنك بر بعضى دايم محتمل و بر بعضى دايم صرف باشد ز آنك بر بعضى ضرورى و بر بعضى دايم محتمل و بر بعضى دايم صرف باشد و اعتبار ذات در اين موضع پنج است چنانك گفته ايم ا ضرورى ب دائم محتمل ج دائم صرف د لا ضرورى ه لا دائم و چون در همه اشخاص و بعضى اين اعتبارات حصر كنند سى و يك قسم شود پنج مفرد\r\n","description":"","footnote":"","page_name":" 162 ","page_number":180},
  {"content":"\r\nو ده ثنايى و ده ثلاثى و پنج رباعى و يك خماسى چنانك در باب معدوليه گفته ايم پس عرفى عام بحسب ذات با اين سى و يك اعتبار صادق باشد و چون اعتبار ذات و وصف با هم تركيب كنيم جملگى اعتبارات مركب كه عرفى عام كلى با آن اعتبار صادق باشد دويست و هفده اعتبار بود كه از ضرب هفت در سى و يك حاصل آيد و از اين جمله آنچه لا ضرورى بحسب ذات در وى افتد صد و دوازده اعتبار مركب بود كه از ضرب شانزده در هفت حاصل آيد و آنچه لا دائم در وى افتد همچنين و از باقى آنچه محتمل لا ضرورى بود نود و هشت اعتبار بود كه از ضرورى كلى كه از دائم كلى با صد و هشت اعتبار صادق بود و با چهل و نه اعتبار كاذب پس چون عرفى خاص را عكس كنيم عكسش عرفى عامى كلى بود كه از جمله اعتبارات مذكور با صد و دوازده اعتبار صادق بود و با باقى كاذب و چون عرفى اخص را عكس كنيم عكسش عرفى عامى كلى باشد همچنان الا آنك اعتبارات خاص بحسب لا ضرورى بود و اعتبارات اخص بحسب لا دائم و ديگر جهات مركب هم بر اين قياس اعتبار بايد كرد و اگر چه هيچ كدام\r\n","description":"","footnote":"","page_name":" 163 ","page_number":181},
  {"content":"\r\nدر عدد به اين غايت نرسد اين است سخن در عكس سالبه كلى و اما در موجبه كلى همه موجهات منعكس بود و كميت بر حال خود نماند بلك همه عكسها جزوى بود و جهت در مطلق عام و ممكن عام ذاتى يا وصفى بر حال خود بماند و در باقى قضايا جهت هم بر حال خود بماند بلك يكى از اين دو قضيه بود و ضابطه آنست كه جهات فعلى را عكس مطلق عام بود و غير فعلى را ممكن عام و آنچه به شرط وصف باشد عكسش مطلق عامى يا ممكن عامى به شرط وصف بود و آنچه مركب بود از اعتبار ذات و وصف جهت عكس هم مركب بود پس اگر تركيب مقتضى آن بود كه جهت وصف موضوع به نسبت لا ضرورى و لا دائم باشد چنانك گفته آمده است جهه عكس بحسب ذات موافق جهتى بود كه وصف موضوع را به نسبت با ذاتش باشد چه وصف موضوع در عكس محمول گردد مثالش در عرفى اخص كه جهت وصف موضوع به نسبت با ذات لا دوام باشد اگر چه جهت قضيه باعتبار وصف دوام است پس در عكس هم بايد كه جهت قضيه بحسب ذات موضوع بلا دوام بود و در ديگر مركبات بر اين قياس و اما اگر تركيب مقتضى يكى از اين دو جهت نبود جهت عكس بحسب ذات هم عام بود محتمل طرفين اين است احكام عكس موجبه كلى و اين چند حكم است اما بيان اصل انعكاس صحت مقارنت موضوع و محمول است در آنك مقول باشد بر يك ذات و اين مقتضاى مفهوم ايجاب است و اما علت آنك عكس جزوى بود جواز آنست كه محمول عامتر از موضوع بود چنانك گفته ايم پس مقارنت موضوع با بعضى محمول مقطوع به بود و مساوات مشكوك فيه و چون چنين بود حكم جزوى بحسب صورت قضيه بى اعتبار ماده يقينى بود و اما بيان صحت انعكاس در مطلق و ممكن عام آنست كه اگر گوئيم همه ج ب است باطلاق لا محاله چيزى كه آن را ج گويند ب گفته باشيم و در آن وقت\r\n","description":"","footnote":"","page_name":" 164 ","page_number":182},
  {"content":"\r\nآن چيز هم ب و هم ج گفته باشيم پس چيزى از جمله آنچه آن را ب گويند ج گفته باشيم پس بعض ب ج بود باطلاق و اگر گوئيم همه ج ب است بامكان بعضى ب هم ج بود بامكان چه بر تقدير خروج اصل از قوت بفعل عكس لازم است و هر چه بر تقديرى غير محال واجب بود ممكن باشد و نيز اگر عكس اين دو قضيه كاذب بود نقيض هر يك حق بود و آن سالبه دائمه يا ضرورى كلى بود و هر دو منعكس شوند هم چون اصل و عكس ايشان ضد اصل بود پس اصل كاذب بوده باشد چه ضدان بر صدق جمع نيايند و ما صادق فرض كرده ايم پس اين خلف بود و از فرض كذب عكس لازم آيد پس عكس صادق بود اين است بيان انعكاس اين دو قضيه بر حسب راى جمهور اهل صناعت و ليكن در عكس ممكن نظرى واجبست چه هر ممكن كه با سالبه دائم لا ضرورى كلى صادق بود واجب نبود كه منعكس شود مثلا چون گوئيم ج بامكان ب است و صادق بود كه هيچ ج دائما ب نباشد پس در عكس شايد كه هر چه ب بود بالفعل مباين آن چيز بود كه ب بود بامكان و بفعل نيايد در هيچ وقت پس مباين ج بود بذات و حكم بامكان ج بر او ممكن نباشد مگر كه حكم بر آن چيز كنيم كه ممكن بود كه ب بود بر وجهى كه فعلى و غير فعلى را شامل بود چنانك راى قومى است و اين خلاف متعارف باشد چنانك گفته ايم و مع ذلك لازم آيد كه عكس ممكن مطلق بود چه بعضى از آنچه ممكن بود كه ب بود ج است و در اين صورت امكان را جزو محمول كرده باشيم بحقيقت و قضيه مطلق شده و سخن در عكس قضيه اى است كه جهتش امكان بود اگر گويند در عكس اين سالبه سالبه دائمه صرف جزوى چنانك گفته آمد حق بود و آن در تحت ممكن عامى جزوى ايجابى بود كه عكس اين ممكن مفروض باشد پس اين عكس حق باشد گوئيم هر چند به حكم تلازم جهات چنين\r\n","description":"","footnote":"","page_name":" 165 ","page_number":183},
  {"content":"\r\nبود اما چون آن ب كه بامكان ج است موجود نباشد حكم بايجاب بر او صادق نبود پس لازم نيايد كه اين عكس حق بود و اما هر ممكن كه با سالبه دائم صادق نبوده باشد ممكن اخص منعكس شود ببيان مذكور و عكسش هم محتمل صدق دوام سلب كلى نبود چه سالب كلى دايم منعكس نشود و عكسش مقتضى آن بود كه با اصل نيز دوام سلب كلى صادق بوده باشد و اين خلف باشد و هر چند حقيقت حال اين است اما در اين موضع حكم كرديم بانعكاس ممكنات چنانك جمهور منطقيان گفته اند و بعد از اين استقصاء اين بحث و آنچه مقتضى آنست ايراد كرده شود انشاء الله تعالى و اما بيان آنك ديگر قضايا را عكس همين دو قضيه بود يعنى مطلق و ممكن عام آنست كه كلياتى كه بطبع محمول باشند موضوعات خود را يا ذاتى بود يا عرضى و عرضيات يا خواص بود يا اعراض عام چنانك در ايساغوجى گفته ايم و حمل ذاتيات بر موضوعات ضرورى بود و عكسش يعنى حمل موضوعات بر ذاتيات هم ضرورى بود چنانك گوئيم انسان ناطق است بضرورت و ناطق انسانست همچنان و حمل خواص بر موضوعات باشد كه ضرورى بود يا دائم مانند ذو زوايا ثلاثه مثلث را و باشد كه ضرورى و دائم نبود بل بامكان بود يا اطلاق مانند كاتب يا ضاحك انسان را اما عكسش هميشه ضرورى بود چه خاصه را جز در موضوع وجود نتواند بود پس ذو زوايا ثلثه بضرورت مثلث بود و كاتب و ضاحك بضرورت انسان بود و اعراض عام موضوع را باشد كه ضرورى بود مانند زوجيت اثنين را و باشد كه دائم باشد مانند سواد زنگى را و باشد كه نه ضرورى بود و نه دايم مانند ماشى انسان را و عكس هر يكى هم محتمل ضرورت بود و هم محتمل لا ضرورت پس قضيه ضرورى را عكس ضرورى و غير ضرورى تواند بود و قضيه غير ضرورى را همچنين عكسش هر دو صنف تواند بود و چون چنين بود صورت قضيه بى اعتبار\r\n","description":"","footnote":"","page_name":" 166 ","page_number":184},
  {"content":"\r\nماده اقتضاء انعكاس كند به جهتى كه شامل هر دو باشد و تعيين هر يكى از اين دو حال غير مقطوع به باشد و اما بيان آنك جهت فعليات مطلق بود و جهت آنچه به قوت بود ممكن آنست كه ايجاب فعلى اقتضاء وجود موضوع و وجود محمول و وجود مقارنت هر دو بالفعل كند چنانك گفته ايم پس از اين سه وجود عكس لازم آيد بر اطلاق و ايجاب بالقوه وجود موضوع و امكان وجود محمول و امكان مقارنت اقتضاء كند و در عكس محمول موجود فرض كنند تا قضيه ايجابى بود اما حكم بمقارنت جز بامكان نتواند بود چه وجودش بالفعل معلوم نيست پس عكس هم ممكن بود و آنچه فخر الدين رازى گفته است عكس قضاياى فعلى هم ممكن عام بود و تمسك كرده بانك روا بود كه گوئيم كل كاتب بالضروره انسان با امكان آنك گوئيم لا شىء من الانسان بكاتب دائما لا بالضروره حالش گفته آمده است و معلوم شده كه چون گفته باشيم كل كاتب انسان كاتب را موجود فرض كرده باشيم و الا وجود انسان او را بر تقدير لا وجودش فى نفسه محال بود و وجود كاتب جز انسان را ممكن نيست پس بعض الناس كاتب باطلاق لازم آيد و چون اين دعاوى ثابت شد معلوم شد كه همه ممكنات را عكس ممكن عام باشد و فعليات را مطلق عام و اعتبار شرط وصف هم بقرار خود بود مثلا چون گوئيم كل نائم بالضروره ساكن ما دام نائما عكسش هم به اين اسباب كه گفته آمد بعض الساكن نائم مطلقا بود و ليكن هم بحسب وصف چه نائمى ذات بعض ساكنان را بى اعتبار سكون بامكان بود نه باطلاق اما باعتبار سكون باطلاق بود و محتمل دوام و لا دوام بود چه سكون لازم نوم است و لازم تواند بود كه از ملزوم عامتر بود پس سكون در همه اوقات نوم حاصل بود اما لازم نبود كه نوم در همه اوقات سكون حاصل باشد بل در بعض اوقات حاصل باشد و مطلق وصفى از مطلق ذاتى خاصتر بود و همچنين ممكن چنانك گفته ايم و اما بيان آنك چون جهت وصف\r\n","description":"","footnote":"","page_name":" 167 ","page_number":185},
  {"content":"\r\nموضوع به نسبت با ذاتش لا ضرورى يا لا دائم بود جهت عكس باعتبار ذات موافق جهت وصف بود در اصل آنست كه در امثال اين قضايا يك ذات را با دو وصف متغاير كه يكى مستلزم ديگر باشد نگرفته باشند مانند نوم و سكون در قضيه مذكور پس چون ذات با نوم موضوع باشد ساكن محمول بود باعتبار وصف و در عكس چون ذات با سكون موضوع شود نايم محمول شود و نسبت نوم با ذات در اصل همان بود كه نسبت نائم با ذات ساكن در عكس يعنى اگر نوم ذات نائم را لا دايم باشد آن ساكن را كه ذاتش ذات نايم است به همه حال هم نايم لا دائم باشد و در لا ضرورى همچنين پس عكس عرفى و مشروط عرفى و عرفى لا مشروط چون هر سه اخص باشند مطلق عام وصفى بود و لا دائم ذاتى و عكس مشروط دائم لا ضرورى و مشروط خاص مطلق عام وصفى بود و لا ضرورى ذاتى و باقى مركبات را مطلق عام بهر دو اعتبار و در موجبه كلى اين بيان بخلف توان كرد بر اين وجه كه چون گوئيم كل ج ب ما دام ج لا دائما كه عرفى اخص است نشايد كه عكسش بعض ب ج بود دائما چه لازم آيد كه بعض چيزها دائما ج بود و اصلش چنان اقتضاء كرده است كه هر چه ج است لا دائما ج است و اين خلف بود پس عكس دائم ذاتى نشايد و در ديگرها بر اين قياس و اما حكم موجبه جزوى در عكس بعينه همان است كه در موجبه كلى گفته آمد و عكس او حافظ كميت بود در همه احوال اما حافظ جهت نبود الا در دو قضيه عام كه گفته شد و اما سالبه جزوى منعكس نشود چه سلب خاص از بعضى از آن عام كه شامل او و غير او باشد مانند سلب انسان از بعضى حيوان صحيح بود و سلب عام از بعضى از آن خاص صحيح نبود و اگر بقاء كيفيت بر حال خود شرط نكنند سالبه جزوى را در هر جهت كه ايجابى لازم باشد مانند\r\n","description":"","footnote":"","page_name":" 168 ","page_number":186},
  {"content":"\r\n\r\nممكن خاص و اطلاق خاص و اخص عكس ممكنى بود كه كميت بر حال خود باقى بود و جهت امكان عام يا اطلاق عام باشد و ديگر قضايا را نيز يعنى سالبه كلى و دو موجبه را از اين نوع عكسها باشد مگر كه قضيه ضرورى بود اما اصطلاح منطقيان چنان است كه هر چه حافظ كيفيت نبود آن را عكس نشمرند و به اين موجب آن قضايا را و اگر چه لازم اصلى باشد و صدق باقى بود و در بعضى كميت و جهت هم بر حال خود بود عكس آن اصل نشمرند و اين قدر كفايت بود در عكس مستوى\r\nفصل دهم در عكس نقيض\r\nعكس نقيض چنانك گفتيم آنست كه مقابل محمول را بتقابل ايجاب و سلب مفرد چنانك ميان الفاظ محصله و معدوله باشد موضوع كنند و مقابل موضوع را محمول به شرط بقاء كيفيت و صدق بر حال خود و كميت و جهت شرط نباشد كه باقى بود و موجبه كلى در موجهات دو صنف بود صنف اول هر قضيه كه در او اعتبار دوامى بود يا ضرورتى بحسب ذات يا به شرط وصف و اين قضايا جمله منعكس شود به عكس نقيض و از آن جمله هر چه در وى اعتبار ضرورت يا دوام تنها بود بحسب ذات و يا وصف تنها در عكس كميت و جهت هم باقى باشد بر قرار اصل اما اگر مركب بود از هر دو اعتبار يكى از اين دو لا بعينه باقى بود و ديگر عامتر يا خاصتر شود چنانك در عكس مستوى سوالب گفته ايم بعينه مثالش كل انسان حيوان بالضروره عكسش چنين بود كه كل ما ليس به حيوان ليس به انسان بالضروره و لازم اين عكس بود سالبه كليه معدوليه الموضوع بر اين صيغت كه لا شىء مما ليس به حيوان هو انسان بالضروره و صنف دوم باقى موجهات ذاتى و وصفى بود و منعكس نشود به عكس نقيض اما لزوم عكس نقيض صنف اول را از جهت آنست كه چون حكم بر موضوع\r\n","description":"","footnote":"","page_name":" 169 ","page_number":187},
  {"content":"\r\nكلى بود و دايم محمول مساوى يا عامتر از او بود پس مشتمل بر همه اشخاص او بود و در همه احوال پس رفع محمول مستلزم رفع موضوع بود چه رفع عام مستلزم رفع خاص بود و چون رفع عام خاصتر از رفع خاص بود و عام بر خاص مقول باشد پس مقابل موضوع نيز باشد كه عامتر از مقابل محمول بود و بر همه اشخاص مقابل محمول مقول بود هميشه چنانك در لا انسان و لا حيوان گفته آمد و اما علت حفظ جهت آنست كه چون ملاقات موضوع و محمول ضرورى باشد مباينت ميان ايشان محال بود پس ملاقات مقابل هر دو بايجاب هم ضرورى بود چه حال مقابل بعينه حال اصل است و اگر ملاقات موضوع و محمول دايم بود چنانك گوئيم همه زنگيان اسودند عكس هم دايم بود و كلى چه وجود نه اسودى زنگى اقتضاء وجود زنگى نه اسود كند چنانك در عكس مستوى موجبه جزوى گفته ايم و همچنين اگر اين ضرورت يا دوام بحسب وصف بود در عكس هم بحسب وصف بود مثلا چون گوئيم هر كاتبى متحرك است چون ذات كاتب و متحرك مغاير اين دو وصف است و كاتبى مستلزم متحركى پس رفع متحركى اقتضاء رفع كاتبى كند و اگر چه روا بود كه ذاتى كه موصوف بود برفع متحرك در حال متحركى كاتب باشد پس بايد گفت هر چه نه متحرك بود نه كاتب بود ما دام كه نه متحرك بود و در جهات مركب اگر با اعتبار دوام بهم اعتبار لا ضرورت كنند ممكن بود كه نه اسود بود مثلا اگر زنگى عامتر بود پس در آن صورت كه نه اسود بامكان زنگى بود زنگى بودن او لا ضرورى بود و در غير آن صورت مانند برف يا غير آن ممكن باشد كه ضرورى بود پس حكم بر جمله نه اسود بنه زنگى بدوام مطلق بايد كرد تا محتمل ضرورت باشد يا بر بعضى بدوام بى ضرورت و همچنين اگر با اعتبار وصف بهم اعتبار ذات كنند چون ممكن بود كه لا متحرك مثلا از كاتب عامتر بود پس در آن صورت كه كاتب بود حكم بر\r\n","description":"","footnote":"","page_name":" 170 ","page_number":188},
  {"content":"\r\nاو بلا كاتب لا دايم بود و در غير آن صورت ممكن باشد كه دايم بود بدوام ذات لا متحرك چنانك در كوه هست پس مطلقا نتوان گفت كه هر چه لا متحرك است لا كاتب است لا دائما بل در آن بعضى كه محمول كاتب باشد در اصل لا دائم بود و در آنچه بيرون از آن بعض بود معلوم نباشد كه دايم است يا لا دائم پس با جهت اصلى باقى بود در عكس و كميت جزوى يا كميت كلى بود مانند اصل و جهت محتمل ضرورت يا دوام يعنى مشروط عام يا عرفى عام اما در بعضى مانند اصل چنانك گفته آمد و بر اين قياس در باقى مركبات و اما بيان آنك باقى موجهات موجبه منعكس نيست آنست كه چون محمول دائم نبود بدوام موضوع حمل بايجاب صادق بود و هم بسلب چنانك حمل ضاحك بر انسان پس از رفع محمول رفع موضوع لازم نيايد چه نتوان گفت هر چه نه ضاحك است نه انسانست بل بعضى از آنچه نه ضاحك است بضرورت انسان باشد و همچنين در ديگر جهات و بعضى متاخران گفته اند چون نه ضاحك مثلا مقيد باشد بقيد دوام و گويند آنچه دائما نه ضاحك است نه انسان است صادق بود و همچنين در باقى موجهات پس اين قضايا نيز بر اين وجه منعكس باشد يعنى مقابل محمولات مقيد بدوام گيرند و اصل اين حيلت از آنجا است كه همچنانك حرف سلب را جزو محمول كنند تا قضيه ايجابى شود جهت را جزو محمول توان كرد تا قضيه ضرورى شود مثلا در اين قضيه كه انسان ضاحك است مطلقا چون جهت را با ضاحك بهم محمول كنيم ضاحك مقيد بمطلق بر انسان بضرورت محمول باشد و مقابل اين محمول هم بضرورت لا انسان بود و مقابل محمول آن بود كه نقيض جهت را با جهتى خاصتر از نقيض جهت يا ضاحك تركيب كنند مثلا گويند دايما ضاحك يا دائما لا ضاحك پس گويند هر چه دائما لا ضاحك بود لا انسان بود بضرورت و بيانش عايد بود با بيان انعكاس ضرورى و چون اين اصل معلوم شد گوئيم\r\n","description":"","footnote":"","page_name":" 171 ","page_number":189},
  {"content":"\r\nاين عكس بر اين وجه نه عكس نقيض است كه مطلوب باشد در اين موضع اما اولا از جهت آنك محمول قضيه ضاحك مفرد فرض كرده ايم و در اين صورت مركب است با دوام و اگر در اصل محمول مركب گيريم و گوئيم انسان ضاحك دايم الضحك است قضيه ممتنع بوده باشد نه مطلق پس چون محمول مختلف شد عكس نه عكس اصل خود بود و ثانيا از جهت آنك اين عكس خاص نيست بمقابل محمول بتقابل سلبى چه اگر در مثال مذكور گوئيم هر چه دايما ضاحك است لا انسان بود هم حق بود بعلتى كه در دايما لا ضاحك لازم مىآيد و ثالثا اين قيد كه گفته اند قيد دوام است هميشه واجب نبود كه قيد دوام بود چه اگر جهت اصل ممكن باشد مثلا گوئيم انسان بامكان كاتب است مقابل كاتب بامكان كاتب بضروره يا لا كاتب بضروره بود پس اگر گوئيم هر چه لا كاتب بود دايما لا انسان بود كاذب بود چه امى لا كاتب دايما است اما نه بضرورت يا آنك بضرورت انسانست رابعا اگر مسلم داريم كه اين عكس عكس نقيض است و ليكن در موضوع مذكور مفيد نيست چه مطلوب عكس قضاياى لا دايم است و اين قضيه بعد از حيلت مذكور ضرورى باشد و در عكس ضرورى نزاعى و اشتباهى نيست پس به اين وجوه معلوم شد كه اين حيلت مفيد نيست و اين موجهات كه ياد كرديم منعكس نيست به عكس نقيض و اما موجبه جزوى در بعضى مواد كه بعضى از عام موضوع بود و مقابل خاصى كه در تحت او بود محمول چنانك گويند بعضى حيوان لا انسانست منعكس نباشد چه عكسش چنين بود كه بعضى از آنچه لا انسان نبود لا حيوان بود و لازم آيد كه بعضى انسان لا حيوان بود و اين كاذب بود و ممكن بود كه اين ماده در لفظ نه در صنعت عدول بود چنانك گويند بعضى از آنچه باقى بود محدث بود و عكس نقيضش چنين بود كه بعضى\r\n","description":"","footnote":"","page_name":" 172 ","page_number":190},
  {"content":"\r\nاز آنچه نه محدث بود نه باقى بود يعنى بعضى قديم نه باقى بود و همچنين گوئى بعضى افراد كثير بود و عكسش چنين بود كه بعضى از آنچه نه كثير بود يعنى واحد بود نه فرد بود و اين عكسها كاذب بود پس موجبه جزوى على الاطلاق بحسب صورت منعكس نشود و در بعضى مواضع كه بحسب ماده منعكس شود و آن جايى بود كه مقابل محمول داخل نبود در تحت موضوع حكمش حكم موجبه كلى بود در جهات و اما سالبه كلى در همه موجهات منعكس بود و عكس نقيضش حافظ كميت نبود بل هميشه جزوى بود و جهت در مطلق عام و ممكن عام ذاتى يا وصفى بر حال خود بماند و در باقى جهات بر حال خود نماند بل عكس نقيض جهات فعلى مطلق عام بود و عكس نقيض جهات غير فعلى ممكن عام و در اعتبار ذات و وصف تابع اصل بود و عكس جهات مركب هم مركب بود و چون تركيب اقتضاء لا ضرورت يا لا دوام جهت وصف به نسبت با ذات كند جهت عكس بحسب ذات موافق جهت وصف بود به نسبت با ذات و اگر اقتضاء نكند آن جهت مطلق عام بود چنانك در عكس مستوى موجبه گفته ايم و اما سبب اصل انعكاس آنست كه چون ميان موضوع و محمول مباينتى باشد بر وجهى از وجوه بسلب لا محاله مقابل هر دو بحسب آن سلب مباين باشند پس ميان عين هر يك و مقابل ديگر يك ملاقاتى بود ايجابى مثلا چون گوئيم هيچ انسان حجر نيست لا حجر و لا انسان را نيز مباينتى باشد چه اگر هر چه لا حجر بود لا انسان بود انسان حجر بوده باشد پس به همه حال لا حجر لا انسان نبود و اما علت آنك عكس جزوى است آنست كه مقابل هر يكى از موضوع و محمول عامتر از عين ديگر يك تواند بود و مساوى تواند بود مثال عامتر لا حجر و انسان يا لا انسان و حجر مثال مساوى لا واحد و كثير يا لا كثير و واحد پس بحسب صورت حكم برفع مباينت كلى ميان هر دو مقابل با اثبات مباينت\r\n","description":"","footnote":"","page_name":" 173 ","page_number":191},
  {"content":"\r\nجزوى كه مستلزم ملاقاتى جزوى باشد مقابل يكى را با عين ديگر يك مقطوع به باشد و رفع كلى مباينت كه مستلزم ملاقات كلى بود مشكوك فيه پس هميشه حكم جزوى صادق بود چنانك در مثال مذكور گوئيم بعضى از لا حجر لا انسان نيست و اين در قوت آن بود كه گوئيم بعضى لا حجر انسانست چه معدول در قوت سالبه است و سلب سلب در قوت ايجاب و اگر حكم كلى كنيم بايد گفت هيچ لا حجر لا انسان نيست يعنى هر چه لا حجر است انسانست و اين سخن در اين ماده كاذب است و اما بيان آنك جهات فعلى را عكس نقيض مطلق بود و غير فعلى را ممكن آنست كه چون مباينت محمول و موضوع بفعل بود ملاقات مقابل محمول با موضوع هم بفعل بود و چون مباينت به قوت بود اين ملاقات هم به قوت بود چه اين ملاقات تبع اين مباينت است مثلا در مطلق چون هيچ ضاحك باطلاق متنفس نباشد بعضى لا متنفس هم باطلاق ضاحك بود و در ممكن چون هيچ كاتب شاعر نباشد بامكان بعضى لا شاعر كاتب بود هم بامكان و اين قضايا در قوت عكس نقيض آن اصلها باشد چنانك گفتيم و آنچه در فساد عكس مستوى بعضى ممكنات ايجابى كه دايم كلى سلبى را شامل باشد گفته ايم اينجا در فساد عكس نقيض ممكنات سلبى كه دائم كلى ايجابى را محتمل باشد وارد بود چه توان گفت بامكان هيچ زنگى اسود نيست و اگر چه صادق بود كه همه زنگيان دايما اسودند و نتوان گفت بامكان بعضى از آنچه لا اسود باشد بالفعل زنگى بود چه هيچ لا اسود بالفعل زنگى نباشد بضرورت و اما بيان آنك عكس نقيض ضرورى محتمل لا ضرورى باشد و عكس نقيض لا ضرورى محتمل ضرورى آنست كه در اين ماده كه هيچ انسان حجر نيست بضرورت عكس نقيض كه بعضى لا حجر انسانست هم ضرورى است و در اين ماده كه هيچ كاتب لا انسان نيست بضرورت عكس نقيض كه بعضى انسان كاتب است لا ضرورى است و همچنين در اين\r\n","description":"","footnote":"","page_name":" 174 ","page_number":192},
  {"content":"\r\nماده كه هيچ كاتب لا ضاحك نيست بلا ضرورى عكس نقيض كه بعضى ضاحك كاتب است هم بلا ضرورى است و اگر بجاى كاتب انسان بود اين عكس ضرورى باشد پس عكس نقيض هر يكى از اين دو صنف محتمل ضرورت و لا ضرورت است و از اين جهت گفتيم كه مطلق عام باشد يا ممكن عام و اما بيان آنك عكس نقيض وصفيات هم وصفى بود آنست كه چون گوئيم هيچ كاتب نائم نيست ما دام كه كاتب است در عكس گوئيم بعضى لا نائم كاتب است حصول كاتبى در حال لا نائمى تواند بود نه در حال نوم و نه بى اعتبار هر دو حال و بيان آنك اين عكس مطلق باشد نه دايم مانند اصل آنست كه سلب نائم از كاتب هر چند دايم است بدوام وصف كاتبى اما ايجاب كاتب بر لا نائم دائم نبود بدوام وصف لا نائمى چه لا نائم در همه اوقات لا نائمى كاتب نبود بل در بعضى اوقات باشد و اگر بجاى كاتب مستيقظ باشد ايجابش بر لا نائم در همه اوقات وصف حاصل بود پس عكس مطلق باشد محتمل دوام و لا دوام و بيان آنك لا ضرورت و لا دائم جهت وصف به نسبت با ذات اقتضاء موافقت جهت عكس بحسب ذات و جهت وصف به نسبت با ذات كند آنست كه چون ذات كاتب در حال كاتبى نايم نيست لا دايما در مثال عرفى اخص پس ذات كاتب در بعض اوقات كاتب نبود و ليكن ذات لا نايم همان ذاتست پس نشايد كه دايما كاتب بود و همچنين در آنچه اقتضاء لا ضرورت كند و اين بيان بخلف در سالبه كلى همچنان بود كه در عكس مستوى گفتيم و آنچه نه چنين بود عكس نقيض مطلق عام بود بحسب ذات بيان مذكور و اما سالبه جزوى در همه جهات منعكس بود به عكس نقيض و عكسش حافظ كميت بود و حكمش در جهات همان بود كه در كلى گفته آمد مثالش چون گوئيم\r\n","description":"","footnote":"","page_name":" 175 ","page_number":193},
  {"content":"\r\n\r\nبعضى حيوان انسان نيست لازم آيد كه بعضى لا انسان لا حيوان نبود يعنى حيوان بود و بيان همان است كه در همه ابواب كلى گفته آمد اين است تمامى سخن در عكس نقيض و ببايد دانست كه چون عكس نقيض موجبه در قوت قضيه سالبه است و عكس نقيض سالبه در قوت قضيه موجبه به شرط آنك هر دو معدوليه الموضوع باشند احكام عكس مستوى و عكس نقيض در ايجاب و سلب متكافى است يعنى حكم ايجاب در هر باب حكم سلب است در ديگر باب و اعتماد بر خلف چنانك عادت بعضى منطقيان است در تعيين جهت عكس مستوى يا نقيض مفيد نباشد چه بر تقدير صدق جهتى معين هر جهت كه از آن عامتر بود هم صادق بود و حجتهاى خلفى در هر دو متساوى از جهت آنك صدق خاص مستلزم صدق عام بود و كذب عام مستلزم كذب خاص و از جهت خلفى كه دال بود بر كذب نقيض جهتى كذب نقيض جهتى خاصتر از آن معلوم نشود چه صدق عام مستلزم صدق خاص نبود و نه كذب خاص مستلزم كذب عام و ببايد دانست كه هر قضيه كه منعكس شود به يكى از دو عكس عكس آن قضيه لازمش باشد پس در صدق تبع او بود اما در كذب واجب نبود كه تبع او بود چه صادق لازم كاذب تواند بود چنانك در شرطيات گفته ايم و مثالش در اين موضع اگر اصل كل حيوان انسان يا لا شىء من الحيوان به انسان كاذب بود و عكس بعض الانسان حيوان يا ليس بعض ما ليس به انسان ليس به حيوان صادق بود اين است تمامى سخن در عكس حمليات و بالله التوفيق\r\nفصل يازدهم در اعتبار جهت و نقيض و عكس در قضاياى شرطى\r\nبيشتر منطقيان ماده و جهت در شرطيات اعتبار نكرده اند و كسانى كه اعتبار كرده اند گفته اند كه آن اعتبار بمتصلات خاص است\r\n","description":"","footnote":"","page_name":" 176 ","page_number":194},
  {"content":"\r\nچه اتصال تالى بمقدم در متصله شبيه است بحمل محمول بر موضوع در حملى چه بحسب امتياز اجزاء قضيه از يكديگر و چه بحسب شايستگى اعتبار خصوص و عموم در اجزاء و چه بحسب اشتمال تعلق يكى به ديگر بر انواع نسب مختلف در جانب ايجاب و سلب چنانك گفته ايم و اما منفصلات را در اين باب مدخلى زيادت نيست چه اجزاء انفصال نه متميز است از يكديگر بطبع و نه حصر آن در عددى معين واجب است و نه عناد را بحقيقت بيرون معنى منع جمع و خلو دلالتى ديگر است چنانك بيان كرده ايم و اعتبار استصحاب مقدم تالى را در متصله كه منقسم است بلزوم و اتفاق چنانك گفته ايم از قبيل جهات نشمرده اند بل اين دو قسم را دو نوع اتصال متباين نهاده اند لزومى بحقيقت و اتفاقى بمجاز و وقوع اسم اتصال بر هر دو باشتراك پس خواسته اند كه در هر يكى از اين دو نوع على سبيل الانفراد اعتبار جهات كنند گفته اند چون در هر يكى از لزومى و اتفاقى وجود تالى در همه اوقات وضع مقدم حاصل بود بالفعل مثلا در لزومى چنانك گوئيم اگر زيد كاتب است دستش متحرك است چه حركت دست در همه اوقات كتابت حاصل است متصله ضرورى باشد لزومى يا اتفاقى و اگر در بعضى اوقات حاصل بود چنانك گوئيم اگر اين شخص انسانست متنفس است يا اگر آفتاب طالع است بر دايره نصف النهار گذرنده است وجودى مطلق بود يعنى مطلق لا دائم در هر دو باب و اگر وجودش بالفعل معلوم بود و دوام و لا دوام را محتمل چنانك گوئيم اگر اين جسم ذو نفس است متحرك است مطلق عام بود و اگر وجود بالفعل معلوم نبود بل بالقوه باشد چنانك گوئى اگر اين شخص انسانست كاتب است ممكن بود پس اگر اين حكمها شامل همه اوضاع و احوال باشد چنانك گفته ايم قضيه كلى باشد و اگر مخصوص بود ببعضى اوضاع و احوال جزوى باشد الا آنست كه در اتفاقى وجود حكم كلى وجودى\r\n","description":"","footnote":"","page_name":" 177 ","page_number":195},
  {"content":"\r\nلا دايم متعذر بود چه هر حكم از لزوم و از اتفاق دايم خالى بود استصحاب را علتى نباشد پس باشد كه در بعضى اوضاع و احوال تالى مقدم را عارض نشود مثلا چنانك گويند هر گاه كه آفتاب طالع بود زيد كاتب بود و در ممكن صرف هم حكم كلى متعذر الوجود باشد در لزومى تا باتفاقى چه رسد نه بان سبب كه حكم ممكن لازم نتواند بود چه كاتب انسان را ممكن است و در بعضى احوال كه بر علت كتابت مشتمل بود لازم باشد چنانك گوئيم اگر انسان موجود بود و برقمى كه ايجاد كند بر آنچه در ضميرش بود دليل تواند ساخت كاتب بود بل بان سبب كه بعضى احوال نيز از اين وضع خالى تواند بود و بر آن تقدير كاتبى لازم نبود پس حكم بامكان كلى نبود بل جزوى بود و در جانب سلب هم بر اين قياس كلى و جزوى اعتبار بايد كرد اين است آنچه در جهات گفته اند و اگر متصلات را جمله يك نوع گيرند بازاء حمليات و استصحاب مطلق را كه بازاء حمل مطلق است اطلاق عام نهند و احتمال استصحاب را بى وجودش بالفعل امكان و لزوم را كه مقتضى تاكد استصحاب است و بمنزلت ضرورت حمل است ضرورت و اتفاق را وجود خالى از ضرورت يا استصحابى بجاى مطلق بود بر راى قومى و اتفاقى بجاى مطلق بر راى قومى ديگر كه لا ضرورى شرط كنند و لزومى دايم بجاى ضرورى مطلق و لزومى غير دائم بجاى ضرورى وقتى و منتشر و اتفاقى دايم بجاى دايم لا ضرورى و اتفاقى لا دايم بجاى وجودى لا دايم همانا از صواب دور نباشد اما چون ضرورتى باعث نيست بر سلوك اين طريقت هم متابعت جمهور اولى چه حاصل اقتسام بهر دو طريق يكى است و بر جمله در اعتبار اين تفاصيل و استقصاء در هر نوعى از اين انواع فائده زيادت صورت نمىبندد و آنچه مهم است در اين موضع تحقيق متصلات وجودى است يعنى استصحابى و دو قسم اول لزومى و اتفاقى\r\n","description":"","footnote":"","page_name":" 178 ","page_number":196},
  {"content":"\r\nاست بحسب كيفيت و كميت چه تحصيل تناقض و عكس كه بناء قياس بر آن باشد مبنى بر آن تحقيق است پس گوئيم استصحاب مقدم تالى را يا حاصل بود در همه اوقات و احوال يا در هيچ وقت و حال حاصل نبود يا در بعضى اوقات و احوال حاصل بود و در بعضى نه و اول را استصحابى ايجابى كلى خوانيم و دوم را استصحابى سلبى كلى و سيوم را هم استصحابى خوانيم اما جزوى بود هم در سلب و هم در ايجاب ليكن چون جزوى در صدق عامتر از كلى است موجبه جزوى استصحابى بر اطلاق شامل قسم اول و قسم سيوم باشد و سالبه جزوى استصحابى شامل قسم دويم و قسم سيوم و چون اعتبار لزوم كنيم هم حال از پنج قسم خالى نبود يا وضع مقدم مقتضى وجوب وضع تالى بود يا مقتضى امتناع وضع تالى بود يا نه اقتضاء وجوب و نه اقتضاء امتناع كند و اول و دوم يا در همه احوال بود يا نبود پس اگر وضع مقدم در همه احوال مقتضى وجوب تالى بود موجبه كلى لزومى بود و اگر در همه احوال مقتضى امتناع بود سالبه كلى لزومى بود و اگر در بعضى احوال مقتضى وجوب يا امتناع بود موجبه جزوى لزومى يا سالبه جزوى لزومى بود و حكم عموم و خصوص لزومى جزوى و كلى در صدق هم چنانك گفتيم و مقابل لزومى كلى احتمالى جزوى بود و مقابل لزومى جزوى احتمالى كلى در هر دو جانب و چون اعتبار اتفاق كنيم آن قسم كه نه اقتضاء وجوب كلى و نه اقتضاء امتناع كلى كند خالى نبود از آنك يا موافقت تالى مقدم را در وجود حاصل بود در همه اوقات يا حاصل نبود در هيچ وقت يا حاصل بود در وقتى دون وقتى و اول موجبه كلى اتفاقى بود و دوم سالبه كلى اتفاقى و سيم موجبه يا سالبه جزوى اتفاقى و حكم عموم و خصوص جزوى و كلى اتفاقى همچنانك گفتيم و اول و دوم هر يكى هم به دو قسم شود يا موافقت و لا موافقت در همه احوال بى لزوم بود يا در بعضى احوال بلزوم بود و در بعضى احوال باتفاق و اول اتفاقى\r\n","description":"","footnote":"","page_name":" 179 ","page_number":197},
  {"content":"\r\nكلى صرف باشد و دويم را اگر با اول گيريم اتفاقى مطلق بود و اگر با سيوم گيريم اتفاقى جزوى بود و اقتضاء بر اتفاقى مطلق كفايت باشد و از اين لوح احوال عموم و خصوص اين قضايا و مقابلات هر يك در نظر آيد و چون احتمالات جمله در ده قسم منحصر است تمامى آن در اين لوح ثبت كرديم لوح اين است\r\n","description":"","footnote":"","page_name":" 180 ","page_number":198},
  {"content":"\r\nلوح شرطيات متصله\r\nجانب ايجاب\r\nدر همه احوال ايجاب -\r\nدر همه احوال لزوم ايجاب - در همه احوال اتفاق ايجاب - در بعضى لزوم ايجاب و در بعضى اتفاق ايجاب\r\nدر بعضى احوال ايجاب و در بعضى سلب -\r\nدر بعضى اتفاق ايجاب و در بعضى اتفاق سلب - در بعضى لزوم ايجاب و در بعضى اتفاق سلب - در بعضى اتفاق ايجاب و در بعضى اتفاق سلب - در بعضى اتفاق ايجاب و در بعضى لزوم سلب\r\nدر همه احوال سلب -\r\nدر بعضى لزوم سلب و در بعضى اتفاق سلب - در همه احوال اتفاق سلب - در همه احوال لزوم سلب\r\nموجبهء كلى استصحابى - سالبهء جزوى استصحابى\r\nموجبهء جزوى استصحابى - سالبهء كلى استصحابى\r\nموجبهء كلى ( 1 ) لزومى - سالبهء جزوى ( 2 ) احتمالى ( 3 )\r\nموجبهء جزوى احتمالى - سالبهء كلى لزومى\r\nموجب سالبهء جزوى لزومى - سالبهء كلى احتمالى\r\nموجبهء كلى احتمالى - سالبهء جزوى لزومى\r\nموجبهء كلى لزومى ( 4 ) - موجبهء كلى اتفاقى مطلق - سالبهء جزوى استصحابى\r\nموجبهء جزوى استصحابى - سالبهء كلى اتفاقى مطلق - سالبهء كلى لزومى\r\nموجبهء جزوى لزومى - موجبهء جزوى اتفاقى - سالبه كلى استصحابى\r\nموجبه كلى استصحابى - سالبه جزوى اتفاقى - سالبه جزوى لزومى\r\nجانب سلب\r\n\r\n","description":"","footnote":"\r\n( 1 ) كلمهء ( كلى ) در بعضى نسخ نيست ( 2 ) بجاى جزوى در بعض نسخ « كلى » است ( 3 ) بجاى احتمالى در بعضى نسخ « استصحابى » است ( 4 ) اصل : موجبه ، در هر سه موضع\r\n","page_name":" 181 ","page_number":199},
  {"content":"\r\nو از اين بحث تناقض متصلات معلوم شود پس قضاياى استصحابى چون بكيف و كم مختلف باشند متناقض باشند و قضاياى لزومى و احتمالى همچنين لزومى نقيض احتمالى بود و احتمالى نقيض لزومى و اتفاقى مطلق را نقيض يا لزومى موافق بود بكيف و كم يا استصحابى مخالف بكيف و كم و اقتصار بر اين قدر تمام است و اگر در اعتبار باقى جهات فائده صورت بستى آن نيز هم بر اين وجه ملخص كرده آمدى چه با تمهيد قواعد گذشته تلخيص آن دشوار نبود و اما عكس مستوى در شرطيات چنان بود كه مقدم تالى كنند و تالى مقدم بابقاء صدق و كيفيت بر حال خود چنانك گفته ايم و در متصلات سالبه كلى لزومى منعكس بود و عكسش حافظ جهت و كميت باشد چه هر گاه كه همه اوضاع و احوال كه مشتمل بر فرض وجود مقدم بود مقتضى امتناع وجود تالى باشد در هيچ حال وضع تالى مقارن وضع مقدم نتواند بود و الا در آن حال حكم اصل منتقض شده باشد مثالش چون گوئيم هرگز چنين نبود كه چون آفتاب طالع بود شب بود عكسش لازم بود كه هرگز چنين نبود كه چون شب بود آفتاب طالع بود و حكم متصله سالبه اتفاقى كلى در عكس بحسب مواد مختلف باشد اگر وجود تالى ممتنع بود منعكس نشود چه مفهوم اين قضيه آنست كه در هيچ وقت از جمله اوقاتى كه وضع مقدم صادق بود وضع تالى با او بهم صادق نبود بر سبيل اتفاق نه آنك وضع مقدم اقتضاء امتناع صدق تالى كرده باشد و چون تالى ممتنع بود فرض صدقش نتوان كرد پس منعكس نشود مثلا توان گفت هرگز نبود كه چون بياض مفرق بصر باشد اضداد مجتمع باشند و نتوان گفت كه در همه اوقات يا بعضى اوقات چنين نبود كه چون اضداد مجتمع باشند بياض مفرق بصر باشد بل هميشه اضداد مجتمع نباشند و بياض مفرق بصر باشد و اما اگر در وضع تالى محال نبود منعكس شود\r\n","description":"","footnote":"","page_name":" 182 ","page_number":200},
  {"content":"\r\nو حافظ جهت و كميت بود و بيانش نزديك بود بانچه در لزومى گفتيم و حكم سالبه كلى استصحابى همين بود يعنى بحسب صورت منعكس نشود چه كذب خاص مستلزم كذب عام بود و در مواد ممكن التالى منعكس شود و موجبه لزومى و اتفاقى و استصحابى منعكس شود اگر كلى بود و اگر جزوى و عكس همه جزوى بود و استصحابى بود اگر متصلات يكنوع گيرند و الا عكس لزومى لزومى بود و عكس اتفاقى اتفاقى چون دو نوع متباين باشند اما سبب صحت انعكاس صدق اجتماع مقدم و تالى است در همه اوضاع مقدم يا در بعضى اوضاعش و اما سبب آنك عكس جزوى است آنك تالى ممكن بود كه غير آن اوضاع را نيز شامل باشد بسبب احتمال عمومش و اگر عكس هر نوعى در لزوم و اتفاق مانند اصل گيريم ببيانى ديگر احتياج نبود اما اگر گوئيم عكس استصحابى است بسبب آنك لزوم باشد كه از جانبين بود و باشد كه از يك جانب بيش نبود مثالش هر گاه كه زيد كاتب بود دستش متحرك بود بر سبيل لزوم عكسش گاه بود كه چنين بود كه چون دست زيد متحرك بود او كاتب بود اما واجب نبود كه بر سبيل لزوم بود چنانك گفته ايم و ديگر مثالها بر اين قياس و سالبه جزوى منعكس نشود چه توان گفت گاه بود كه چنين نبود كه اگر دست زيد متحرك است او كاتب است و نتوان گفت گاه بود كه چنين نبود كه اگر زيد كاتب است دست او متحرك است و اما عكس نقيض در شرطيات آنست كه مقابل مقدم تالى كنند و مقابل تالى مقدم به شرط مذكور و بمقابل در اين موضع نقيض خواهند نه مقابل مطلق بسلب و ايجاب و موجبه كلى لزومى منعكس شود و عكسش هم كلى لزومى بود چه رفع لازم در همه احوال مقتضى رفع ملزوم بود مثلا چون گويند هر گاه كه مردم غرقه شوند در آب باشند عكسش لازم آيد\r\n","description":"","footnote":"","page_name":" 183 ","page_number":201},
  {"content":"\r\nكه هر گاه كه مردم در آب نباشند غرقه نشوند و اتفاقى و استصحابى بحسب صورت منعكس نشود چه در مواد ممتنع التالى چنانك گفتيم عكسش باطل بود مثلا توان گفت چون زنگى اسود است اضداد مجتمع نيست و نتوان گفت چون اضداد مجتمع است زنگى اسود نيست اما اگر ممكن التالى بود منعكس شود و موجبه جزوى منعكس نشود چه توان گفت گاه بود كه چنين بود كه اگر اين شخص حيوان بود انسان نبود و نتوان گفت گاه بود كه چنين بود كه اگر اين شخص انسان بود حيوان نبود و سالبه لزومى خواه جزوى و خواه كلى منعكس شود و عكسش جزوى لزومى بود چه مقدم چون اقتضاء نفى تالى كند لازم آيد كه در بعضى اوقات وضع تالى با مقدم ممتنع الوجود بود و الا آن منافات صادق نبوده باشد مثلا چون گوئيم هرگز چنين نبود كه چون زيد كاتب بود دستش ساكن بود عكسش لازم باشد كه گاه بود كه چنين نبود كه چون دست زيد ساكن نبود او كاتب نبود يعنى گاه بود كه چون دست زيد ساكن نبود او كاتب بود و اين عكس كلى نشايد چه نتواند گفت كه هرگز چنين نبود كه چون دست زيد ساكن نبود او كاتب نبود چه بر تقدير آنك كارى ديگر كنند دستش ساكن نبود و او كاتب نبود و سالبه اتفاقى و استصحابى منعكس نشود چه توان گفت هرگز نبود كه چون سواد لون بود اضداد مجتمع بود و نتوان گفت گاه بود كه چنين بود كه چون اضداد مجتمع نبود سواد لون نبود بل هميشه اضداد مجتمع نبود و سواد لون بود پس اگر ممكن التالى بود منعكس شود و اما بيان آنك عكس موجبه كلى را سالبه كلى كه مقدمش مقابل تالى بود و تاليش عين مقدم لازم بود و عكس سالبه را موجبه جزوى هم بر اين وجه لازم باشد همان است كه\r\n","description":"","footnote":"","page_name":" 184 ","page_number":202},
  {"content":"\r\nدر پيشتر گفته ايم اين است تمامى سخن در جهت و نقيض و عكس متصلات و روشن شد كه احكام لزومى در متصله شبيه است به احكام ضرورى در حملى و احكام اتفاقى به احكام وجودى لا ضرورى و احكام استصحابى به احكام مطلق عام و اما منفصلات را در باب جهات مدخلى نيست چنان كه گفته آمد و در نقيض آنقدر كه پيش از اين گفته ايم كفايت باشد و چون اجزاء منفصله را از يكديگر امتيازى نيست بطبع تقديم و تاخير را در وى اثرى نباشد پس حكم اصل و حكم عكس مستوى يكى بود و عكس نقيض در منفصله حقيقى همين حكم دارد و غير حقيقى به عكس نقيض منعكس نشود چه عكس نقيض آنچه مانع جمع باشد مانع خلو بود و عكس نقيض آنچه مانع خلو باشد مانع جمع بود اين است تمامى سخن در اين باب و بالله التوفيق و منه الاستعانه\r\n","description":"","footnote":"","page_name":" 185 ","page_number":203},
  {"content":"\r\n\r\nمقالت چهارم\r\nدر علم قياس و آن را انولوطيقاء اول خوانند و آن دو فن است اول در قياس و دوم در لواحق قياس\r\nفن اول در قياس\r\nو آن دو قسم است\r\nقسم اول در تعريف قياس\r\nو اقسامش و بيان قياسات حملى تنها ده فصل است\r\nفصل اول در تعريف قياس\r\nچون از بيان احوال اقوال جازمه كه مؤلف است از الفاظ مفرده فارغ شديم و فائده اين صناعت دانستن كيفيت اكتساب معارف و علوم است اكنون مىخواهيم كه طريق توصل از تاليف اقوال معلوم باقوال مجهول روشن كنيم و اين معنى را قياس خوانند پس در تعريف قياس گوئيم قياس قولى باشد مشتمل بر زيادت از يك قول جازم چنانك از وضع آن قولها بالذات قولى ديگر جازم معين بر سبيل اضطرار لازم آيد چنانك گوئيم هر انسانى حيوانست و هر حيوانى جسم چه اين قول مشتمل بر دو قول جازم است و از وضع اين قول بالذات بر سبيل اضطرار لازم آيد كه هر انسانى جسم است پس قول اول را كه مشتمل بر اين دو قول است به اين اعتبار قياس خوانند و هر يكى را از اين دو قول كه قياس بر آن مشتمل است مقدمه خوانند و قول لازم را نتيجه خوانند و هر تاليف كه بصدد استلزام قولى بود اگر مستلزم بود و اگر نبود آن را اقتران خوانند و آن مؤلف را قرينه خوانند و در اين تعريف چند دقيقه رعايت كرده اند كه\r\n","description":"","footnote":"","page_name":" 186 ","page_number":204},
  {"content":"\r\nتفصيل آن اين است ا چون در منطق مقصود اول معانى عقلى است و نظر در الفاظ بتبعيت و قصد ثانى لازم مىآيد قياس بحقيقت تصديقى باشد فكرى نه قولى لفظى مشتمل بر چند تصديق فكرى كه از آن بمطلوب توصل كنند و به حكم ضرورت عبارت از آن تصديقات بالفاظ توان كرد و قول مطلق همين حكم دارد پس قياس و قول دو اسم باشند متشابه دال بر آن تصديقات در فكر و بر عباراتى مطابق آن در لفظ پس اگر مراد بقياس تصديقات فكرى بود قولى كه در تعريفش بجاى جنس است هم بان معنى بود و اگر عبارات لفظى بود قول نيز به همان معنى بود ب قول مشتمل بر زيادت از يك قول بسوى آن گفته اند تا معلوم باشد كه قياس بيرون اين قولها كه مقدمات است بر ترتيبى مخصوص چيزى ديگر نيست ج زيادت از يك قول بسوى آن گفته اند كه گاه بود كه يك قول را قولى ديگر لازم بود مانند عكس مستوى يا عكس نقيض چنانك گفته آمده است بل چنانك در متصلات لزومى افتد و آن را قياس نخوانند د آنك گفته اند از وضع آن قولها قولى لازم آيد مراد آنست كه بر تقدير تسليم آن قولها قولى لازم آيد نه آنك آن قولها فى نفسه صادق باشد يا مسلم چه بهرى مقدمات قياسات خلف و مغالطى و امثال آن كذب بود و بهرى مقدمات قياسات معاندان و مغرضان بنزديك ايشان نا مسلم بود و مع ذلك آن قياسها در معنى لزوم نتايج تام بود ه مراد از لزوم نتيجه هم نه آنست كه نتيجه صادق بود بل آنست كه تسليم قياس مقتضى وجوب تسليم نتيجه بود و منع نتيجه مقتضى وجوب منع قياس يعنى اگر قياس صادق باشد نتيجه صادق باشد و اگر نتيجه كاذب بود قياس كاذب بود اما اين حكمها منعكس نشود\r\n","description":"","footnote":"","page_name":" 187 ","page_number":205},
  {"content":"\r\nو لزوم باشد كه بين بود و باشد كه غير بين بود و ببيانى ديگر بين شود و مراد از لزوم شامل هر دو صنف است ز قولى لازم آيد نه بسوى آن گفته اند كه شرط قياس آنست كه لازم جز يك قول نبود چنانك اگر لازم بزيادت از يك قول بود قياس را از قياسى بيرون برد اما مراد آنست كه يك قول به همه حال لازم بود و تعرض زيادت از آن نرسانيده اند و اگر چه حق آنست كه از يك قياس بيش از يك قول بالذات لازم نيايد و زيادت از يكى اگر بعضى بتوسط بعضى باشد روا بود چنانك بعد از اين گفته آيد ح قولى ديگر بسوى آن گفته اند كه اگر نتيجه بالفعل يا بالقوه يكى از مقدمات بود قياس بحقيقت قياس نبود بل شبيه قياس بود چنانك در مغالطات گفته اند ط قولى ديگر معين بسوى آن گفته اند كه بهرى قراين باشند كه از آن قولى لازم آيد اما نه آن قول كه مطلوب بود از آن قرينه و آن را قياس نخوانند مثالش اگر گوئيم هيچ حيوان حجر نيست و بعضى اجسام حيوانست از اينجا لازم آيد كه بعضى اجسام حجر نيست اما اين نه مطلوبست از اين قرينه چه در مطلوب از اين قرينه حجر بايد كه موضوع بود و اجسام محمول چنانك بعد از اين معلوم شود و اگر اين دو مقدمه قلب كنند قياسى باشد مستلزم قول مذكور و قرينه غير قرينه اول بود ى بالذات بسوى آن گفته اند كه بعضى اقوال باشد كه مستلزم قولى بود اما در اضمار فكرى يا قولى قولى ديگر با آن مقارن باشد پس استلزام آن اقوال بانفراد نبود بل باعتبار آن اضمار باشد و آن اقوال بالذات مستلزم نتيجه نبوده باشد و قياس نباشد مثلا گوئيم جسم جزو حيوانست و حيوان جزو انسان پس جسم جزو انسان بود چه اين استلزام بعد از مقارنت اين قول بود با ديگر اقوال كه جزو جزو جزو بود\r\n","description":"","footnote":"","page_name":" 188 ","page_number":206},
  {"content":"\r\n\r\nيا و همچنين گاه بود كه قولى در قوت قولى ديگر بود و چون در قراين افتد از آن قول لازم آيد نه بالذات بل بسوى آنك آنچه در قوت اوست اگر در آن قرينه بودى آن قول لازم آمدى و چون اين استلزام بالغير بود آن قرينه بحقيقت قياس نبود بل در قوه قياس باشد چنانك گوئيم هيچ حيوان ساكن نيست و هر چه متحرك است متغير است لازم آيد كه هر حيوانى متغير است و سبب اين لازم آنست كه مقدمه اول در قوت اين سخن است كه هر حيوانى متحرك است و استلزام به اين سبب است يب باضطرار بسوى آن گفته اند كه بعضى قراين باشد كه در موادى خاص مستلزم نتيجه باشد و در غير آن مواد نه چنانك گوئيم هيچ انسان فرس نيست و هر فرسى صهال است لازم آيد كه هيچ انسان صهال نيست و اگر بجاى مقدمه دوم اين بودى كه هر فرسى حيوانست لازم نيامدى كه هيچ انسان حيوان نيست پس چون اين استلزام دايم نيست قرينه باضطرار مستلزم اين نتيجه نبود پس قياس نبود\r\nفصل دويم در انواع قياسات\r\nقياس بسيط بود يا مركب و اول سخن در قياسات بسيط بايد گفت و قياسات بسيط بحسب قسمت نوعى دو قسم بود اقترانى يا استثنايى اقترانى آن بود كه نتيجه و نقيضش هيچ كدام بالفعل در قياس مذكور نبود و استثنايى آن بود كه نتيجه يا نقيضش بالفعل در قياس مذكور بود و فرق است ميان مذكور و موضوع بمعنى مسلم چه مذكور باشد كه در معرض تسليم و منع نباشد و آن چنان بود كه جزو قولى بود پس موضوع نبود اما هر چه در قياس موضوع بود لا محاله مذكور بود و بحسب قسمت صنفى هم دو قسم بود كامل و غير كامل كامل آن بود كه بنفس خود بين بود و غير كامل آن بود كه محتاج ببيانى بود مثال قياس اقترانى هر انسانى\r\n","description":"","footnote":"","page_name":" 189 ","page_number":207},
  {"content":"\r\n\r\nحيوانست و هر حيوانى جسم پس هر انسانى جسم است و اين سخن و نقيضش بالفعل در قياس مذكور نيست و مثال قياس استثنايى اگر زيد مىنويسد دستش مىجنبد و ليكن مىنويسد پس دستش مىجنبد و در اين صورت نتيجه مذكور است چه عين تالى متصله است و اگر چه موضوع نيست بل موضوع تمامى متصله است و همچنين و ليكن دستش نمىجنبد پس نمىنويسد و نقيض اين سخن بالفعل مذكور است چه عين مقدم است و قياس اقترانى سه نوع بود از حمليات تنها يا از شرطيات تنها يا از هر دو بهم و نوع دويم يا از متصلات تنها بود يا از منفصلات تنها يا از هر دو بهم و نوع سيوم يا از حملى و متصلى بود يا از حملى و منفصلى پس جمله انواع قياسات اقترانى نه نوع باشد و حمليات تنها بر جمله مقدم بود به حكم بساطت پس ابتدا بشرح قياسات حملى كنيم و بعد از اين ديگر انواع ايراد كنيم انشاء الله تعالى\r\nفصل سيم در اجزاء قياسات و بيان هيات اقتران مقدمات\r\nقياس چنانك گفته آمد مؤلف از مقدمات بود و مقدمه هر قضيه باشد كه جزوى از قياسى بود و نتيجه هر قضيه باشد كه لازم قياسى بود و اين تعريفها رسمى است و مقدمه را مقدمه از بهر آن گويند كه بطبع بر نتيجه متقدم بود و هر قرينه كه قياس بود آن را منتج خوانند و آنچه قياس نبود آن را عقيم خوانند و اجزاء مقدمه و نتيجه را كه محكوم عليه و محكوم به باشند در هر يكى حدود خوانند به حكم مشابهت باركان نسبت در كميات كه اهل علم رياضى آن را هم حدود خوانند و اسم حد بر اين اجزاء و بر اركان نسبت بطريق تشابه بود بر هر\r\n","description":"","footnote":"","page_name":" 190 ","page_number":208},
  {"content":"\r\nيكى از اين دو نوع و بر حدى كه قول شارح بود باشتراك پس اگر مقدمه يا نتيجه حملى بود حدود مفردات بود و آن موضوع و محمول باشد و اگر شرطى بود حدود قضايا باشد و آن مقدم و تالى بود و در اقترانيات كه نتيجه يا نقيضش مذكور بالفعل نيست لا محاله مذكور بالقوه باشد يعنى اجزاء او در قياس مذكور بود چنانك انسان و جسم در اين قياس كه گوئيم هر انسانى حيوانست و هر حيوانى جسم و الا نتيجه از قياس اجنبى باشد و لزومش قياس را بشرايط مذكور ممكن نبود و چون نتيجه لازم هر دو مقدمه است او را با هر يكى نسبتى باشد پس هر يكى از حدود او در يكى از دو مقدمه مذكور باشد و آن مقدمه را كه موضوع نتيجه در وى افتد مقدمه صغرى خوانند و موضوع نتيجه را حد اصغر و آن مقدمه را كه محمول نتيجه در وى مىافتد مقدمه كبرى خوانند و محمول نتيجه را حد اكبر و لا محاله ميان هر دو مقدمه هم مناسبتى بايد باشتراك اجزاء چه از قضاياى اجنبى انتاج صورت نبندد پس دو حد باقى را از دو مقدمه كه بمعنى يكى بود و در نتيجه ساقط باشد حد اوسط خوانند مثال حد اصغر در قياس مذكور انسان و مثال حد اوسط حيوان و مثال حد اكبر جسم و حد اوسط علت تاليف قياس بود و رساننده دو حد باقى به يكديگر كه انتاج عبارت از آنست و هيات وقوع او را در دو مقدمه با دو حد ديگر شكل خوانند و آن از چهار نوع خالى نبود يا در مقدمه صغرى محمول بود و در مقدمه كبرى موضوع چنانك در قياس مذكور افتاده است و آن را شكل اول خوانند يا در هر دو مقدمه محمول بود چنانك گوئيم هر انسانى حيوانست و هر فرس حيوان است و آن را شكل دوم خوانند يا در هر دو مقدمه موضوع بود چنانك گوئيم هر انسانى حيوانست و هر انسانى ناطق است و آن را شكل سيوم خوانند يا در مقدمه صغرى موضوع بود و در مقدمه كبرى محمول بر عكس شكل اول چنانك گوئيم هر انسانى حيوان است\r\n","description":"","footnote":"","page_name":" 191 ","page_number":209},
  {"content":"\r\nو هر ناطقى انسانست و آن را شكل چهارم خوانند و از اين اشكال شكل اول كامل بود در قياسيت و سه شكل باقى غير كامل چه وقوع حد اوسط در شكل اول بر هيات طبيعى است بخلاف ديگرها پس او افضل اشكال باشد و به اين سبب او را بر ديگران مقدم داشته اند و شكل چهارم كه مقابل اوست از هيات طبيعى دور تر باشد و به اين سبب او را مؤخر داشته اند و بعضى از منطقيان او را بيفكنده اند بسبب بعدش از طبع و بعضى شكل اول و چهارم را بحيلت يك شكل كرده اند و شكل دوم را بر سيوم مقدم از آن جهت داشته اند كه نتايج او شريفتر و قليلالوجودتر باشد چنانك بعد از اين معلوم شود و عادت منطقيان آنست كه ايجاب را از سلب شريف تر شمرند و كلى از جزوى شريفتر شمرند و در اقترانيات ديگر اعتبار مقدمات و حدود و اشكال چهارگانه هم بر اين نسق بود كه در حمليات تنها گفته آمد چنانك بعد از اين گفته آيد و اما در قياسات استثنايى چون نتيجه لا محاله قضيه است و بالفعل در مقدمات مذكور است به عين يا بنقيض و نمىشايد كه نتيجه يكى از مقدمات بود پس بضرورت جزو مقدمه باشد و هر قضيه اى كه جزو او قضيه بود نه بان اعتبار كه آن قضيه كه جزو او بود بجاى مفردى باشد آن قضيه شرطى باشد پس يك مقدمه از قياس استثنايى شرطى بود و جزوى از آن شرطى بعينه يا نتيجه بود يا نقيضش و ديگر جزو كه از نتيجه ساقط بود بايد كه مكرر باشد چه بجاى حد اوسط است پس مقدمه دويم هم عين نقيض جزو ديگر باشد مثالش اگر زيد كاتب است دستش متحرك است ليكن زيد كاتب است پس دستش متحرك است و در اين مثال مكرر اين قضيه است كه زيد كاتب است و اين بجاى حد اوسط است و در مقدمه شرطى جزو قضيه است و مقدمه ديگر اوسط تنها و آنجا قضيه تمام است و آن را استثناء خوانند از جهت دخول حرف ليكن يا آنچه جارى مجراى آن بود از\r\n","description":"","footnote":"","page_name":" 192 ","page_number":210},
  {"content":"\r\n\r\n\r\nحروف استثناء برو و قياس را هم بدين سبب استثنايى خوانند و دستش متحرك است كه تالى شرطى است چون بانفراد قضيه اى شود نتيجه است كه لازم قياس است و چون اين مقدمات تمهيد افتاد بعد از اين در بيان قرائن منتج و غير منتج شروع كنيم چه آنچه از اين مقدمات در اين موضع روشن نيست در اثناء مقاصد بموضعى كه مناسبتر بود روشن شود انشاء الله تعالى\r\nفصل چهارم در بيان اشكال حمليات و حال ضروب هر يكى با قطع نظر از جهات\r\nچون محصورات چهار است و در هر قياسى حملى دو مقدمه و هر مقدمه ممكن باشد كه يكى از محصورات افتد پس قراين ممكن الوقوع در هر شكلى شانزده بود كه از ضرب چهار در چهار حاصل آيد و هر يكى را از آن قراين ضربى خوانند و بهرى از آن جمله منتج بود و بهرى عقيم و در هر شكلى چند شرط باشد كه آن را شرايط انتاج خوانند و چون اعتبار جهات و اطلاق قضايا كرده شود در هر ضربى تاليفات بسيار واقع شود و آن را مختلطات خوانند و عادت چنان رفته است كه اول بيان ضروب منتج و عقيم هر شكلى بر سبيل تمهيد تقرير كنند و بعد از آن نظر كنند در احوال اختلاط مطلقات و موجهات هر شكلى و هر ضربى و اين فصل مقدر بر بحث اول است و در همه اشكال از دو سالبه و از دو جزوى و از قرينه كه صغرى او سالبه بود و كبرى جزوى قياس نيايد و نتيجه هميشه تابع اخس مقدمات بود در كيفيت و كميت و اگر چه بعضى از اين احكام بحسب نظر در مختلطات مطرد نباشد چنانك بعد از اين معلوم شود انشاء الله\r\nشكل اول\r\nشرط انتاج در اين شكل دو چيز است يكى آنكه صغرى موجبه باشد و دوم آنكه كبرى كلى باشد و انتاج اين شكل عام بود همه\r\n","description":"","footnote":"","page_name":" 193 ","page_number":211},
  {"content":"\r\nمحصورات را اما ايجاب صغرى از جهت آنك حد اصغر در حد اوسط داخل بايد تا حكمى كه بر اوسط كنند بايجاب يا بسلب به قوت او را نيز شامل بود چه اگر صغرى سالبه بود حد اصغر مباين اوسط باشد پس حكمى كه بر اوسط كنند ممكن بود كه بر اصغر نيز توان كرد و ممكن بود كه نتوان كرد پس باضطرار معلوم نباشد كه ميان اصغر و اكبر ملاقات است يا مباينت مثالش اگر گوئيم هيچ انسان فرس نيست پس بر انسان بايجاب حكم كنيم بانك ناطق است يا بانك حيوانست و يا بسلب بانك صهال نيست يا جماد نيست حكم بر فرس در بعضى بايجاب حق بود و در بعضى بسلب پس از اين قرينه نتيجه بر سبيل اضطرار نيايد و اين است معنى آنك منتج نيست و بدانك از اين قرينه كه گوئيم هيچ فرس انسان نيست و هر چه انسان است ناطق است لازم آيد كه بعضى ناطق فرس نيست اما در اين قرينه اصغر ناطق باشد و اكبر فرس بود پس مقدمات مقلوب بود و انتاج از شكل چهارم بود و به اين سبب اين قرينه را در اين شكل عقيم شمرند و امثال اين در اشكال بسيار باشد و اين است مراد از قيد تعيين نتيجه در تعريف قياس و اما كليه كبرى از جهت آنك چون اوسط كه محمول اصغر است بايجاب شايستگى عموم دارد پس ملاقات او با اصغر در بعضى بيش واجب نبود و چون حكم بر همه اوسط كنيم بايجاب يا سلب آن حكم اصغر را نيز شامل باشد اما اگر حكم ببعضى كنيم معلوم نبود تا آن بعض بعينه همان بعض است كه ملاقى اصغر است يا غير آن بعض پس انتاج ضرورى نبود مثالش چون گوئيم همه انسان حيوان است و حكم كنيم بر بعضى حيوان ايجابى يا سلبى بناطق يا صهال آن حكم در بعضى صورتها بر انسان بايجاب بود و در بعضى بسلب پس منتج نبود و خواجه ابو البركات\r\n","description":"","footnote":"","page_name":" 194 ","page_number":212},
  {"content":"\r\nبغدادى اين بيانها را بخطوط تصوير كرده است تا در نظر آيد و باسانى در خاطر افتد و آن چنان بود كه اصغر را مثلا ج نام نهيم و اوسط را ب و اكبر را ا و موازات خطوط علامت ايجاب بود و عدم موازات علامت سلب و موازات محمول همه موضوع را علامت كلى و بعضى را علامت جزوى پس جهت بيان شرط اول ج بنهيم موازى ب و ا موازى ب يا غير موازى پس لا محاله ج را همان حكم بود در موازات ب كه ب را با ا باشد و اگر ج را غير موازى ب بنهيم ا اگر موازى ب باشد باشد كه موازى ج نيز بود و باشد كه نبود و اگر موازى ب نبود همچنين و اين\r\n","description":"","footnote":"","page_name":" 195 ","page_number":213},
  {"content":"\r\nچهار صورت بود چنانك نهاده اند : اب چ ا ب ج ج ا ب ج ب ا پس انتاج حاصل نيايد و كسانى را كه با رياضى الفى بود به اين بيان آسانتر تصور كنند و جهت بيان شرط دوم اين صورت بنهيم ج پس چون حكم بر ج درين صورت به ب ايجابى است اب ب به ا جزوى پس ا موازى ج مىتواند بود و غير موازى او مىتواند بود و انتاج نكند و هر چند در اين موضع مطلوب واضح است و به اين بيانات احتياج نه اما از جهت تمهيد طريق استعمال اين بيانات در ديگر اشكال اينجا بشرح گفته آمد و چون معلوم شد كه ايجاب صغرى و كليت كبرى شرط است و موجبه يا كلى بود يا جزوى و كلى يا موجبه بود يا سالبه و ضرب دو در دو چهار بود پس چهار ضرب منتج بود از جمله شانزده قرينه كه ممكن است و باقى عقيم بود بسب عدم يك شرط يا هر دو شرط و تفصيل ضروب در جدول نهاده آمد و نتايج در كيفيت تابع كبرى بود و در كميت تابع صغرى چه هر حكم كه بر همه ب باشد بايجاب يا سلب همه ج را يا بعضش را كه در او داخل بود شامل باشد پس هميشه نتيجه در كيف و كم تابع اخس مقدمات بود و از دو سالبه قياس نيايد بسبب سلب صغرى و از دو جزوى قياس نيايد بسبب جزويت كبرى و از صغرى سالبه و كبرى جزوى قياس نيايد بسبب عدم هر دو شرط و جدول اين است\r\n","description":"","footnote":"","page_name":" 196 ","page_number":214},
  {"content":"\r\nجدول ضرب شكل اول\r\nكبريات\r\nصغريات\r\nمقدمات - موجبهء كلى مثلا و كل ب ا - سالبهء مثلا ولا شئى من ب ا - موجبهء جزوى مثلا و بعض ب ا - سالبهء جزوى مثلا و ليس بعض ب ا\r\nموجبه كلى مثلا كل ج ب - نتيجه دهد فكل ج ا - نتيجه دهد فلا شئى 1 من ج ا - عقيم بود بسبب جزويت كبرى - عقيم بود بسبب جزويت كبرى\r\nسالبهء كلى مثلا لا شئى من ج ب - عقيم بود بسبب سلب صغرى - عقيم بود بسبب سلب صغرى - عقيم بود بسبب عدم هر دو شرط - عقيم بود بسبب عدم هر دو شرط\r\nموجبهء جزوى مثلا بعض ج ب - نتيجه دهد فبعض ج ا - نتيجه دهد فليس بعض ج ا - عقيم بود بسبب جزويت كبرى - عقيم بود بسبب جزويت كبرى\r\nسالبهء جزوى مثلا ليس بعض ج ب - عقيم بود بسبب سلب صغرى - عقيم بسبب سلب صغرى - عقيم بود بسبب عدم هر دو شرط - عقيم بود بسبب عدم هو دو شرط\r\nو يكى از فضيلت ضروب اين شكل آنست كه محصورات چهارگانه انتاج مىكند بعد از آنك قياساتش كامل است و وقوع حدود در او بر ترتيب طبيعى و ترتيب ضروبش اين است ضرب اول كل ج ب و كل ب ا نتيجه دهد فكل ج ا ضرب دوم كل ج ب و لا شىء من ب ا نتيجه دهد فلا شىء من ج ا ضرب سيوم بعض ج ب و كل ب ا نتيجه دهد فبعض ج ا\r\n","description":"","footnote":"","page_name":" 197 ","page_number":215},
  {"content":"\r\n\r\nضرب چهارم بعض ج ب و لا شىء من ب ا نتيجه دهد فبعض ج ليس ا .\r\nشكل دويم\r\nدر اين شكل نيز انتاج بر دو شرط موقوف است يكى اختلاف مقدمات در كيفيت و ديگر كليت كبرى همچنانكه در شكل اول و اين شكل انتاج موجبه نكند اما شرط اول از جهت آنك اوسط چون در اين شكل بر اكبر و اصغر محمول است اگر بر هر دو بايجاب بود مانند حمل حيوان بر انسان و فرس يا بر انسان و ناطق يا بسلب بود مانند سلبش از حجر و شجر يا از شجر و جماد و ملاقات و مباينت اصغر و اكبر مطرد نباشد پس انتاج ضرورى نبود و اما شرط دوم از جهت آنك با وجود اختلاف هر دو مقدمه در كيف اگر حكم بر اكبر كه محمول نتيجه خواهد بود جزوى باشد ديگر بعض او معلوم نبود كه ملاقى اصغر است يا مباين پس طبيعت او را مطلقا بحسب اقتضاء حمل نه بر اصغر حمل توان كرد و نه از او سلب مثالش اگر اصغر انسان بود و اوسط حيوان و اكبر جسم حكم بسلب جسم از بعض انسان كاذب بود و اگر بجاى جسم لا انسان بود حكم بايجاب لا انسان بر بعض انسان كاذب بود و هم بر اين قياس اگر صغرى سالبه بود و كبرى موجبه و بخطوط بيان شرط اول را چهار صورت نهاده اند ج ا ب ج ب ا ا ب ج ب ج ا چه در صورت اول دو موجبه است و نتيجه موجبه و در صورت دوم همچنان و نتيجه سالبه و در سيوم دو سالبه و نتيجه موجبه و در چهارم همچنان و نتيجه سالبه پس نتيجه مختلف مىآيد بحسب اختلاف مواد و بيان شرط دوم را همچنان چهار صورت نهاده اند\r\n","description":"","footnote":"","page_name":" 198 ","page_number":216},
  {"content":"\r\nج ا ب ج ب ا ج ا ب ج ب ا چه در دو صورت اول صغرى موجبه است و كبرى سالبه جزوى و نتيجه در اول ايجابى و در دوم سلبى و در دو صورت دويم صغرى سالبه و كبرى موجبه جزوى و نتيجه در يكى ايجابى و در ديگر سلبى و چون اين دو شرط مقرر شد معلوم شد كه ضروب منتج از جمله شانزده هم چهار بود چه كبرى كلى اگر سالبه باشد صغرى دو موجبه كلى و جزوى شايد و اگر موجبه بود صغرى دو سالبه كلى و جزوى شايد و نتايج هميشه سالبه بود و در كم تابع صغرى چه هر گاه كه همه ج يا بعضى از او در ملاقات و مباينت ب مخالف همه ا باشد همه ج يا بعضى از او مباين ا باشد و چون قياسات اين شكل كامل نيست هر ضربى از او محتاج بيانى بود و بيان حقيقى بلميت بود چنانك گفته آمد و اما با نيت گاه به عكس صغرى بيان كنند تا با شكل اول شود و اگر صغرى سالبه بود قلب مقدمات كنند و اگر عكس و قلب مفيد نباشند بسبب آنك صغرى سالبه جزوى باشد افتراض كنند و گاه بخلف بيان كنند و جدول همه صورتهاى منتج و عقيم اين است\r\n","description":"","footnote":"","page_name":" 199 ","page_number":217},
  {"content":"\r\nجدول ضرب شكل دوم\r\nكبريات\r\nصغريات\r\nمقدمات - موجبهء كلى و كل ب ا - سالبهء كلى ولا شئى من ب ا - موجبهء جزوى و بعض ب ا - سالبهء جزوى فليس بعض ب ا\r\nموجبه كلى مثلا كل ج ب - عقيم بود بسبب اتفاق - نتيجه دهد فلا شئى من ج ا - عقيم بود بسبب هر دو شرط - عقيم بود بسبب جزويت كبرى\r\nسالبهء كلى مثلا لا شئى من ج ب - نتيجه دهد فلا شئى من ج ا - عقيم بود بسبب اتفاق - عقيم بود بسبب جزويت كبرى - عقيم بود بسبب عدم هر دو شرط\r\nموجبهء جزوى مثلا بعض ج ب - عقيم بود بسبب اتفاق - نتيجه دهد فليس بعض ج ا - عقيم بود بسبب عدم هر دو شرط - عقيم بود بسبب جزويت كبرى\r\nسالبهء جزوى مثلا ليس بعض ج ب - نتيجه دهد فليس بعض ج ا - عقيم بسبب اتفاق - عقيم بود بسبب جزويت كبرى - عقيم بود بسبب عدم هو دو شرط\r\nو بيان ضروب منتج بر اين منوال كنند ضرب اول قراين اين است كل ج ب و لا شىء من ا ب كبرى منعكس كنيم لا شىء من ب ا باشد تا ضرب دوم شكل اول شود و نتيجه دهد فلا شىء من ج ا و بخلف گوئيم اگر اين نتيجه صادق نبود نقيضش بعض ج ا صادق بود كبرى به او اضافت كنيم از رابع شكل اول نتيجه دهد ليس بعض ج ب و اين نقيض صغرى است و چون صغرى صادق فرض كرده ايم اين نتيجه كاذب بود و سبب كذبش نه صورت قياس است و نه از جهت كبرى كه صادق فرض كرده ايم پس از آن جهت صغرى\r\n","description":"","footnote":"","page_name":" 200 ","page_number":218},
  {"content":"\r\nبود كه نقيض نتيجه مطلوب است و چون نقيض نتيجه مطلوب كاذب بود نتيجه مطلوب صادق بوده باشد ضرب دوم قراين لا شىء من ج ب و كل ا ب است كبرى عكس نتوان كرد كه جزوى شود پس قلب مقدمات كنيم يعنى كبرى صغرى و صغرى كبرى كنيم تا ضرب اول از اين شكل شود و ببيان مذكور نتيجه دهد كه لا شىء من ا ج و اين منعكس باشد پس لازم آيد كه لا شىء من ج ا و اين مطلوب است و هر كجا قلب مقدمات كنند عكس نتيجه بايد كرد تا مطلوب معين حاصل آيد چنانك گفته ايم و بخلف هم بر آن قياس كه در ضرب اول گفته ايم ضرب سيوم قراين بعض ج ب و لا شىء من ا ب باشد به عكس كبرى و ردش با رابع شكل اول شود و بخلف بيان كنيم كه نتيجه ليس بعض ج ا باشد ضرب چهارم قراين اين است كه ليس بعض ج ب و كل ا ب رد او با شكل اول ممكن نباشد چه سالبه جزوى نه صغرى اول تواند بود و نه كبرى پس افتراض كنيم مثلا آن بعض را از ج كه ب نيست د نام نهيم پس از نسبت ج با د دو قضيه حاصل آيد يكى جزوى و آن بعض ج د بود و ديگر كلى و آن كل د ج بود و از نسبت د با ب هم دو قضيه سالبه كلى حاصل آيد يكى اينك لا شىء من د ب و ديگر عكسش لا شىء من ب د و از اين چهار قضيه دو در اين شكل متروك بود دوم و چهارم و چون لا شىء من د ب با كل ا ب اضافت كنيم ضرب دوم اين شكل بود و ببيان مذكور نتيجه دهد كه لا شىء من د ا پس بعض ج د به اين نتيجه اضافت كنيم از رابع اول نتيجه دهد ليس بعض ج ا و اين است مطلوب و اگر خواهند در ضرب سيم هم بر اين منوال افتراض توان كرد اما آنجا آسانتر و واضحتر است و خلف در اين دو صورت هم چنانك گفته آمد پس معلوم شد كه دو سالبه و دو جزوى و صغرى سالبه با كبرى جزوى در اين شكل نيز نتيجه ندهد و اين شكل بيك شرط و يك مقدمه يعنى صغرى\r\n","description":"","footnote":"","page_name":" 201 ","page_number":219},
  {"content":"\r\n\r\nموافق شكل اول است و بكبرى مخالف .\r\nشكل سيوم\r\nدر اين شكل نيز انتاج بر دو شرط موقوف است اول ايجاب صغرى همچنانك در شكل اول و دوم آنك از دو مقدمه يكى كلى بود و اين شرط شامل است همه اشكال را و اين شكل انتاج كلى نكند اما شرط اول از آنك اگر اصغر مباين اوسط بود از حمل اكبر بر اوسط بايجاب كه مقتضى جواز عموم اكبر باشد و بر تقدير عموم بعضى از او از اوسط خارج بود يا بسلب كه جواز مقتضى خروج بود معلوم نشود كه ميان اصغر و اكبر كه خارج اوسط است ملاقات بود يا مباينت مثلا اگر اوسط انسان بود و اصغر فرس و اكبر حيوان يا ناطق حكم بر فرس به حيوان بايجاب بود و بناطق بسلب پس انتاج مختلف بود بحسب مواد و اما شرط دوم از جهت آنك اگر حمل اصغر و اكبر بر اوسط بايجاب يا بسلب جزوى بود تواند بود كه هر دو حكم بر يك بعض باشد و تواند بود كه هر يكى بر بعضى ديگر باشد پس ملاقات و مباينت اصغر و اكبر معلوم نشود چنانك اوسط حيوان بود و اصغر انسان و اكبر ناطق يا فرس اما بيان بخطوط جهت اثبات شرط اول چهار صورت نهيم ج ب ا ج ا ب ا ب ج ج ب ا و ج در هر چهار صورت مسلوب است از ب و در دو صورت اول ا محمول بود چنانك يكى اقتضاء ايجاب نتيجه كند و ديگر اقتضاء سلب تا معلوم شود كه انتاج ضرورى نيست و جهت اثبات شرط دوم دو صورت بنهيم كه هر يكى از ج و ا در هر دو صورت بر بعضى از ب محمول باشد اما در يكى ا از ج مسلوب بود و در ديگر بر او\r\n","description":"","footnote":"","page_name":" 202 ","page_number":220},
  {"content":"\r\nمحمول بود صورت اول صورت دوم و چون اين دو شرط مقرر شود ضروب منتج از جمله شانزده قرينه ممكن شش بود چه صغرى موجبه يا كلى بود يا جزوى و كلى با چهار محصوره انتاج كند و جزوى با دو محصوره كلى انتاج كند و با دو محصوره جزوى عقيم باشد بسبب آنك هيچ مقدمه كلى نبوده و نتايج هميشه جزوى بود چه اصغر در اين شكل شايد كه از اوسط عامتر بود و ملاقات و مباينتى كه اكبر را با او باشد در آن قدر كه داخل در اوسط باشد معلوم شود اما در آنچه خارج بود معلوم نشود مثلا از حمل حيوان و ناطق بر همه انسان لازم نيايد كه همه حيوان ناطق بود بل بعضى كه انسان بود ناطق بود و در كيف تابع كبرى بود چه آن بعض از اصغر كه ملاقى اوسط است اگر ملاقى همه اوسط است هر حكم ايجابى يا سلبى كه بر همه اوسط باشد يا بر بعضى لا محاله بر بعضى از اصغر بوده باشد و اگر ملاقى بعضى از اوسط است هر حكم كه بر همه اوسط باشد هم بر بعضى از اصغر بوده باشد و بيان انتاج ضروب ششگانه بلميت اين است كه گفته آمد بخطوط هم بر قياس صورتهاى گذشته و اما با نيت يا به عكس صغرى و رد با شكل اول يا بافتراض و يا بخلف و جدول ضروب منتج و عقيم اين شكل اين است\r\n","description":"","footnote":"","page_name":" 203 ","page_number":221},
  {"content":"\r\nجدول ضرب شكل سيوم\r\nكبريات\r\nصغريات\r\nمقدمات - موجبهء كلى و كل ب ا - سالبهء كلى ولا شئى من ب ا - موجبهء جزوى و بعض ب ا - سالبهء جزوى ليس بعض ب ا\r\nموجبه كلى مثلا كل ج ب - نتيجه دهد فبعض ج ا - نتيجه دهد فليس بعض ج ا - نتجه دهد فبعض ج ا - نتيجه دهد فليس بعض ج ا\r\nسالبهء كلى مثلا لا شئى من ج ب - عقيم بود بسبب سلب صغرى - عقيم بود بسبب سلب صغرى - عقيم بود بسبب سلب صغرى - عقيم بود بسبب سلب صغرى\r\nموجبهء جزوى مثلا بعض ج ب - نتيجه دهد - نتيجه دهد فليس بعض ج ا - عقيم بود بسبب عدم كلية - عقيم بود بسبب سلب عدم كلية\r\nسالبهء جزوى مثلا ليس بعض ج ب - عقيم بود بسبب سلب صغرى - عقيم بسبب سلب صغرى - عقيم بود بسبب عدم هر دو شرط - عقيم بود بسبب عدم هر دو شرط\r\nو اما بيان ضروب اين شكل اين است ضرب اول كل ب ج و كل ب ا نتيجه دهد بعض ج ا بيانش به عكس صغرى تا با ضرب سيم شكل اول شود و اين نتيجه دهد و بخلف اگر اين نتيجه صادق نبود نقيضش لا شىء من ج ا صادق بود صغرى با اين قضيت اضافه كنيم از ضرب دوم شكل اول نتيجه دهد كه لا شىء من ب ا و اين با كبرى قياس متضاد بود و هر دو صادق نتواند بود و كبرى قياس صادق فرض كرده ايم پس اين نتيجه كاذب بود پس نقيضش صادق\r\n","description":"","footnote":"","page_name":" 204 ","page_number":222},
  {"content":"\r\nبود و آن مطلوب است و در ديگر ضروب خلف هم بر اين قياس بود و بناء خلف در اين شكل بر تضاد باشد چون كبرى كلى بود چه نقيض نتيجه هميشه كلى بود و بر تناقض باشد چون كبرى جزوى بود ضرب دوم كل ب ج و لا شىء من ب ا نتيجه دهد ليس بعض ج ا بيانش هم به عكس صغرى و خلف چنانك گفتيم ضرب سيوم بعض ب ج و كل ب ا نتيجه دهد كه بعض ج ا بيانش هم به عكس صغرى و خلف ضرب چهارم كل ب ج و بعض ب ا نتيجه دهد كه بعض ج ا در اين صورت صغرى عكس نتوان كرد كه جزوى شود و از دو جزوى قياس نيايد بل قلب مقدمات كنيم تا مانند ضرب گذشته نتيجه دهد بعض ا ج پس عكس نتيجه كنيم و اگر خواهيم بافتراض بيان كنيم مثلا آن بعض را از ب كه ا باشد د نام كنيم پس از نسبت د با ب كه موضوع است دو قضيه برخيزد يكى جزوى بعض ب د و ديگر كلى كل د ا و از نسبت د با ا كه محمول است هم دو قضيه بر خيزد يكى موجبه كلى و آن كل د ا باشد و ديگر عكس او موجبه جزوى و آن بعض ا د باشد و از اين چهار قضيه اول و چهارم در اين شكل متروك است اول بخلاف شكل دوم و چهارم همچنان و چون دوم را با صغرى قياس اضافت كنيم تا از ضرب اول شكل اول نتيجه دهد كه كل د ج پس اين نتيجه را با قضيه سيم اضافت كنيم از ضرب اول اين شكل نتيجه دهد كه بعض ج ا ببيان مذكور ضرب پنجم كل ب ج و ليس بعض ب ا و در اين ضرب هم صغرى عكس نتوان كرد و سالبه جزوى خود در شكل اول مستعمل نباشد پس بيانش بافتراض بود چنانك گفتيم الا آنك قضيه سيم و چهارم در اين ضرب سالبه كلى بود يا بخلف ضرب ششم بعض ب ج و لا شىء من ب ا بيانش به عكس صغرى تا با ضرب چهارم شكل اول شود يا بخلف اين است بيان ضروب با نيت\r\n","description":"","footnote":"","page_name":" 205 ","page_number":223},
  {"content":"\r\n\r\nو در ترتيب اين ضروب خلاف كرده اند بعضى تقديم ايجاب اعتبار كرده اند و بعضى تقديم كليت و با اعتبار اول ضرب سوم و چهارم كه منتج موجبه اند بر ضرب دوم مقدم داشته اند و بهرى ضرب ششم بر پنجم مقدم داشته اند و در ترتيب ضروب اشكال ديگر اختلاف نيست و معلوم شد كه در اين شكل از دو سالبه و از دو جزوى و صغرى سالبه با كبرى جزوى نتيجه نمىآيد و اين شكل نيز بيك شرط و بيك مقدمه و آن كبرى است موافق شكل اول باشد و بصغرى مخالف\r\nشكل چهارم\r\nشرط انتاج در اين شكل چنان مضبوط نيست كه در اشكال ديگر چه اين شكل از طبع دور است و مناسبتش با شكل اول كمتر از مناسبت شكل دوم و سيوم است و در اين شكل نيز از دو سالبه و دو جزوى و صغرى سالبه با كبرى جزوى قياس نيايد چنانك در ديگر اشكال و چون اين اعتبار تقديم يابد انتاج اين شكل را دو شرط ديگر كافى باشد يكى آنك سلب و جزويت در يك مقدمه جمع نيايد و ديگر آنك چون هر دو مقدمه موجبه بود صغرى جزوى نبود و ضابطه ديگر شرطهاى اين شكل را آنست كه كبرى چون كلى بود اگر موجبه بود صغرى جزوى نبود و اگر سالبه بود صغرى هم سالبه نبود و چون جزوى بود اگر موجبه بود صغرى نه جزوى بود و نه سالبه و سالبه خود نشايد و در اين ضابطه باعتبار آن سه شرط عام احتياج نيست و اين شكل انتاج موجبه كلى نكند اما بيان آنك در اين شكل از دو سالبه قياس نيايد آنست كه چون اوسط را مانند انسان با هر يكى از اصغر مانند فرس و اكبر مانند صهال يا حجر مباينت باشد ميان اصغر و اكبر كه هر دو مباين اويند هم ملاقات ممكن بود چنانك فرس و صهال را و هم مباينت چنانك فرس و حجر را و اما آنك از دو جزوى قياس نيايد آنست كه چون در صغرى حكم باصغر بر بعضى از اوسط بود مثلا بابيض بر بعضى از حيوان خواه بايجاب و خواه\r\n","description":"","footnote":"","page_name":" 206 ","page_number":224},
  {"content":"\r\nبسلب و در كبرى هم باوسط بر بعضى اكبر مانند اسود يا مفرق بصر خواه بايجاب و خواه بسلب ميان اصغر و اكبر كه هر يكى ملاقى يا مباين جزوىاند از اوسط لا بعينه هم ملاقات ممكن بود چنانك ابيض و مفرق بصر را و هم مباينت چنانك ابيض و اسود را و اما بيان آنك از صغرى سالبه و كبرى جزوى قياس نيايد آنست كه چون در صغرى اصغر از اوسط مسلوب باشد مثلا فرس از كاتب و در كبرى حكم باوسط بر بعض اكبر بود مثلا كاتب بر بعض انسان يا حيوان اصغر را با ديگر بعض اكبر هم ملاقات تواند بود مانند فرس يا حيوان و هم مباينت نيز تواند بود مانند فرس با انسان و اين سه شرط عام است و اما دو شرط خاص و اول آنست كه سلب و جزويت در يك مقدمه جمع نيايد چه اگر يك مقدمه مستجمع اين دو صفت بود مقدمه ديگر جز موجبه كلى تصور نتوان كرد چه اگر سالبه كلى يا جزوى بود قرينه از دو سالبه بوده باشد و اگر موجبه جزوى بود از دو جزوى و فساد هر دو بيان كرده ايم اكنون گوئيم اقتران اين مقدمه با كبرى موجبه كلى هم منتج نباشد چه در صغرى سلب اصغر مانند حيوان از بعض اوسط مانند اسود بيش معلوم نباشد و چون در كبرى اسود كه اوسط است بر اكبر مانند غراب يا قير حمل كنند ممكن بود كه محمول عامتر بود و آن جزو كه ملاقى اكبر بود غير آن جزوى بود كه مباين اصغر بود چنانك در حيوان و قير يا همان جزو بود چنانك در حيوان و غراب و با صغرى موجبه كلى منتج نباشد چه در كبرى سالبه جزوى كه بعضى از اكبر مباين اوسط است شايد كه ديگر بعض هم مباين بود مانند جماد و حيوان و شايد كه ديگر بعض مباين نبود مانند جسم و حيوان و بر تقدير اول اصغر مانند انسان كه در اوسط داخل باشد مباين اكبر بود و بر تقدير دوم ملاقى او باشد و شرط دوم آنست كه چون هر دو مقدمه موجبه باشد صغرى جزوى\r\n","description":"","footnote":"","page_name":" 207 ","page_number":225},
  {"content":"\r\nنبود و بيانش آنست كه چون كبرى موجبه بود لا محاله كلى بايد و الا هر دو مقدمه جزوى بوده باشد و چون چنين بود اوسط كه محمول است بر همه اكبر شايد كه عامتر بود از اكبر مانند حيوان از انسان و بر آن تقدير در صغرى حكمى كه بر بعض اوسط كنند باصغر باشد كه هم بر آن بعض كرده باشند كه انسانست مثلا گويند كه بعض حيوان ناطق است و باشد كه بر بعض ديگر كرده باشند مثلا گويند صهال است پس نه ملاقات ضرورى بود و نه مباينت و بيان اين شرطها بخطوط چنان بود كه جهت بيان شرط اول از شرطهاى عام دو صورت ا اثبات كنيم كه در هر دو ب مباين ا بود و ج مباين ب بود و در يكى ا و ج ملاقى باشند و در ديگر نباشند تا معلوم شود كه ملاقات و مباينت ج با ا ضرورى نيست و جهت بيان شرط دويم هم دو صورت اثبات كنيم كه در هر دو بعضى از ب ملاقى يا مباين ا و ج باشد و در يكى ميان ج و ا ملاقات بود و در ديگرى مباينت بود تا معلوم شود كه نه مباينت ضرورى است و نه ملاقات و جهت بيان شرط سيم هم دو صورت اثبات كنيم كه در هر دو ب و ج مباين باشند و بعضى از ب ملاقى يا مباين ا بود و در يك صورت ملاقات ج و ا حاصل باشد و در ديگر نبود تا معلوم شود كه هيچ كدام ضرورى نيست و جهت بيان شرط اول از دو شرط خاص چهار صورت بنهيم كه در دو صورت اول ج از بعض ب مسلوب باشد و ب بر ا محمول و در دو صورت آخر ج بر ب محمول بود و ب از بعض ا مسلوب و در يكى از دو صورت اول يا آخر ملاقات\r\n","description":"","footnote":"","page_name":" 208 ","page_number":226},
  {"content":"\r\nج و ا حاصل بود و در يكى نه تا معلوم شود كه هيچ كدام ضرورى نيست و جهت بيان شرط دويم دو صورت اثبات كنيم كه در هر دو ب بر همه ا محمول بود و ج بر بعض ب محمول بود اما در يكى ج ملاقى بود و در ديگر نبود تا معلوم شود كه هيچ كدام ضرورى نيست و چون اين شرايط مقرر شد معلوم گردد كه از جمله شانزده قرينه كه در اين شكل ممكن بود يازده عقيم بود از آن جمله هفت آن باشد كه صغرى با كبرى سالبه جزوى بود و هشتم آنك از دو سالبه كلى بود و نهم آنك از دو موجبه جزوى بود و دهم آنك از سالبه كلى صغرى و موجبه جزوى كبرى و يازدهم آنك از دو موجبه بود صغرى جزوى و پنج قرينه باقى منتج بود و آن صغرى موجبه كلى بود با كبرى يكى از محصورات سه گانه كه بعد از اسقاط سالبه جزوى بماند و صغرى موجبه جزوى با كبرى سالبه كلى و صغرى سالبه كلى با كبرى موجبه كلى و علت انتاج اين قراين آن بود كه چون در صغرى اصغر مانند جسم بر همه اوسط مانند حيوان محمول باشد لا محاله اوسط در اصغر داخل شود پس هر حكم ايجابى كه در كبرى باوسط بر همه اكبر كنند مانند حمل حيوان بر انسان يا بر بعضى از او مانند حملش بر بعضى از نامى آن حكم به قوت بر اصغر كرده باشند چه محمول بر محمول محمول بود پس بر هر دو تقدير اكبر ملاقى بعضى از اصغر بوده باشد و حملش بر آن بعض صادق بود و همچنين اگر در كبرى حكم بمباينت كلى باشد ميان اوسط مانند حيوان و اكبر مانند حجر آن قدر از اصغر كه جسم است مثلا و ملاقى اوسط است مباين اكبر باشد و در اين صورت\r\n","description":"","footnote":"","page_name":" 209 ","page_number":227},
  {"content":"\r\nحمل اصغر اگر بر بعضى از اوسط بيش نبود مانند انسان بر بعضى حيوان همين نتيجه لازم آيد و چون ميان اوسط و اصغر مباينت كلى بود در صغرى مثلا ميان حيوان و حجر و اوسط در كبرى بر همه اكبر محمول باشد چنانك حيوان بر انسان لا محاله اصغر را باكبر كه داخل است در اوسط هم مباينت كلى بود و بيان اين برهان بخطوط هم بر منوال گذشته آسان بود و اگر خواهيم كه بر آن وجه كه در ضابط دوم دعوى كرده ايم ضبط ضروب عقيم و منتج كنيم گوئيم كبرى موجبه كلى و صغرى نه موجبه جزوى شايد و نه سالبه جزوى به همان بيان كه در دو شرط خاص ايراد كرده ايم پس يا موجبه كلى بود و يا سالبه كلى و كبرى سالبه كلى را صغرى سالبه نشايد كه قياس از دو سالبه بود و فسادش بيان كرده ايم پس موجبه كلى بود يا جزوى و كبرى موجبه جزوى را صغرى نه جزوى شايد و نه سالبه ببيانى كه در شروط عام گفتيم پس لا محاله موجبه كلى بود و كبرى سالبه جزوى خود نشايد هم ببيان مذكور پس ضروب منتج پنج بود و عقيم يازده و نتايج اين شكل بمحصورات سه گانه كه غير موجبه كلى بود ممكن باشد اما سالبه كلى نتيجه يك ضرب بود كه صغرى سالبه كلى است و موجبه جزوى نتيجه دو ضرب كه از موجبات است و سالبه جزوى نتيجه دو ضرب كبرى سالبه است و بيان ضروب منتج با نيت چنانك عادت اهل صناعت است بقلب مقدمات و عكس نتيجه بود تا با شكل اول شود و در ضربهائى كه ممكن باشد به عكس صغرى تا با شكل دوم شود و يا به عكس كبرى تا با شكل سيم شود و در ترتيب ضروب منتج اختلاف نيست و جدول ضروب منتج و عقيم اين است كه در آن صفحه است\r\n","description":"","footnote":"","page_name":" 210 ","page_number":228},
  {"content":"\r\nجدول ضرب شكل چهارم\r\nكبريات\r\nصغريات\r\nمقدمات - موجبهء كلى و كل ا ب - سالبهء كلى ولا شئى من ا ب - موجبهء جزوى و بعض ا ب - سالبهء جزوى فليس بعض ا ب\r\nموجبه كلى مثلا كل ب ج - نتيجه دهد فبعض ج ا - نتيجه دهد فليس من ج ا - نتيجه دهد فبعض ج ا - عقيم بود جهت اجتماع سلب و جزويت\r\nسالبهء كلى مثلا لا شئى من ب ج - نتيجه دهد فلا شئى من ج ا - عقيم بود جهت آنك دو سالبه است - عقيم بود جهت آنك صغرى سالبه و كبرى جزوى است - عقيم بود جهت عدم هر دو شرط\r\nموجبهء جزوى مثلا بعض ب ج - عقيم بود جهت آنك دو موجبه است و صغرى جزوى - نتيجه دهد فليس كل ج ا - عقيم بود جهت آنك هر دو جزوى است - عقيم بود جهت عدم هر دو شرط\r\nسالبهء جزوى مثلا ليس بعض ب ج - عقيم بود جهت اجتماع و سلب و جزويت - عقيم بود جهت عدم دو شرط - عقيم بود جهت عدم سه شرط - عقيم بود جهت عدم چهار شرط\r\nضرب اول كل ب ج و كل ا ب نتيجه دهد فبعض ج ا بيانش بقلب مقدمات تا با ضرب اول شكل اول شود و نتيجه دهد كه فكل ا ج پس نتيجه عكس كنند مطلوب باشد يا به عكس كبرى تا با ضرب چهارم شكل سيم شود و اين نتيجه بدهد ضرب دوم كل ب ج و بعض ا ب نتيجه دهد فبعض ج ا بيانش هم بقلب مقدمات تا با ضرب سيوم شكل اول شود و عكس نتيجه يا به عكس كبرى تا با ضرب چهارم شكل سيوم شود\r\n","description":"","footnote":"","page_name":" 211 ","page_number":229},
  {"content":"\r\nو ضرب سيم لا شىء من ب ج و كل ا ب نتيجه دهد فلا شىء من ج ا بيانش هم بقلب مقدمات تا با ضرب دوم شكل اول شود و عكس نتيجه يا به عكس صغرى تا با ضرب دوم شكل دوم شود ضرب چهارم كل ب ج و لا شىء من ا ب نتيجه دهد فليس كل ج ا و اين ضرب بقلب مقدمات بيان نتوان كرد بل صغرى عكس بايد كرد تا با ضرب سيوم شكل دوم شود يا كبرى عكس بايد كرد تا با ضرب دوم شكل سيوم شود ضرب پنجم بعض ب ج و لا شىء من ا ب هم بقلب بيان نتوان كرد بل به عكس صغرى تا با ضرب سيوم شكل دوم شود يا به عكس كبرى تا با ضرب ششم شكل سيم شود و در ضرب دوم و پنجم افتراض ممكن باشد و اما در ضرب دوم از كبرى كه بعض ا ب است چون آن بعض را د نام نهند چهار قضيه بر خيزد اول بعض ا د و دوم كل د ا و سيم كل د ب و چهارم عكسش بعض ب د و اول و چهارم متروك بود چنانك در شكل سيم پس از اقتران كل د ب با صغرى نتيجه آيد از شكل اول كه كل د ج و از اقتران اين نتيجه با كل د ا از شكل سيوم نتيجه آيد كه بعض ج ا و اين مطلوب است و اما در ضرب پنجم از صغرى كه بعض ب ج است هم چهار قضيه بر خيزد چون آن بعض را د نام نهند اول بعض ب د و دوم كل د ب و سيوم كل د ج و چهارم عكسش بعض ج د و اول و سيم متروك بود اول چنانك در افتراضيات چهارم گذشته و سيم بخلاف آن پس از اقتران دوم كه كل د ب است با كبرى قياس نتيجه آيد از شكل دوم كه فلا شىء من د ا و از اقتران چهارم كه بعض ج د است با اين نتيجه از شكل اول نتيجه آيد كه ليس كل ج ا و اين مطلوب بود و اگر اول و چهارم متروك گيريم چنانك در افتراض گذشته از اقتران سيم كه كل د ج است با نتيجه مذكور\r\n","description":"","footnote":"","page_name":" 212 ","page_number":230},
  {"content":"\r\nكه لا شىء من د ا است از شكل سيم نتيجه آيد كه ليس كل ج ا اما در اين افتراض هيچ قياس از شكل اول نيفتاده است بخلاف ديگر افتراضات و اما بخلف در دو قضيه ضرب اول اگر نتيجه حق نبود نقيضش بگيريم و از اقتران صغرى با نقيض نتيجه از شكل اول نتيجه آيد كه لا شىء من ب ا و اين منعكس شود كه و لا شىء من ا ب و اين ضد يا نقيض كبرى باشد پس كذب بود و لزومش از نقيض نتيجه باشد پس نقيض نتيجه كذب بود و نتيجه حق بود و در سه ضرب باقى از اقتران نقيض نتيجه با كبرى هم از شكل اول نتيجه آيد كه عكسش مناقض با ضد صغرى بود و ببيان مذكور نتيجه ثابت شود و اگر خواهند بانواع ديگر خلف بيان توان كرد كه با ديگر اشكال شود چنانك بعد از اين بتفصيل ايراد كرده آيد اما اين قدر در اين موضع كفايت بود پس معلوم شد كه اين شكل بهر دو مقدمه مخالف شكل اول است و بكبرى موافق شكل دوم است و بصغرى موافق شكل سيوم اين است تمامى سخن در اشكال و ببايد دانست كه هر چند از اين جمله اقترانات شكل اول تنها كامل است و بنفس خود بين و اقترانات ديگر اشكال كامل نيست و در بيان محتاج است بانك در قول با نيت با شكل اول رد كنند تا وجوب انتاج در ذهن متمثل شود چه ترتيب طبيعى در وضع حدود به ترتيب شكل اول است اما چنان نيست كه شكل اول تنها كافى باشد و از ديگر اشكال مغنى چه باعتبار مواد بسيار بود كه يك جزو از بعضى قضايا بالطبع موضوع بود و يك جزو بالطبع محمول و ذهن مبادرت كند به وضع و حمل بر آن دو جزو بر وجه طبيعى و اگر عكس كنند صادق باشد اما مخالف مقتضاى طبيعت ماده باشد و آن عكس ذهن را متكلف آيد مثالش در ايجاب چون گوئيم آتش گرم است و در سلب چون گوئيم آتش مرئى نيست طبيعى باشد و عكس كه گوئيم بعضى از آنچه گرم بود\r\n","description":"","footnote":"","page_name":" 213 ","page_number":231},
  {"content":"\r\nآتش بود يا مرئى آتش نيست نه طبيعى باشد و متكلف بود پس چون در علوم از قضايا طلب انتاج كنيم با بعضى تاليفات بر شكلى از اشكال ديگر افتد و ردش با شكل اول به عكس تغيير قضيه از هيات طبيعى باشد و نوعى از تعسف لازم آيد مثالش در بيان آنك نفس جسم نيست گوئيم نفس منقسم نيست و جسم منقسم است و اين بر هيات شكل دويم است و در بيان آنك گوئيم قابل چيزى واجب نبود كه حافظ آن چيز باشد گوئيم آب قابل صور است و حافظ آن نيست و اين بر هيات شكل سيوم است و تعسفى كه در رد اين قياسات با شكل اول باشد ظاهر است و در سه ضرب اول از شكل چهارم اين معنى از جهت مقدمات نتواند بود چه مقدمات بعينها مقدمات سه ضرب از شكل اول است اما از جهت نتيجه ممكن بود مثلا اگر مطلوب اين باشد كه بعضى از اجسام ناطق است پس از وضع اين دو مقدمه كه هر ناطقى حيوانست و هر حيوانى جسم بر ترتيب شكل اول عكس مطلوب حاصل آيد نه مطلوب و باشد كه عكس مطلوب بر وضع خلاف طبيعى بود اما از وضعش بر ترتيب شكل چهارم عين مطلوب حاصل آيد و در دو ضرب آخر از شكل چهارم ممكن باشد كه مقدمات اقتضاء وضع ترتيب كند مثلا مطلوب اين باشد كه نه هر موجودى محسوس است گوئيم كلى موجود است و هيچ محسوس كلى نيست و عكس كبرى هر چند مقتضى رد او با شكل سيم بود اما باشد كه طبيعى نبود و ترتيب حدود شكل چهارم چون بحسب صورت عكس طبيعى است وضع مقدمات بر هيات طبيعى بحسب ماده در وى مقتضى ازالت آن تعسف نشود پس به اين سبب حكما ترك اعتبار اين شكل كرده اند و از معرفت احوال ضروب و اشكال معلوم شد كه ضروب منتج از هر چهار شكل نوزده است يكى منتج موجبه كلى و چهار منتج سالبه كلى و شش منتج موجبه جزئى و هشت منتج سالبه جزوى و در اين نوزده\r\n","description":"","footnote":"","page_name":" 214 ","page_number":232},
  {"content":"\r\n\r\nضرب سى و هشت مقدمه افتد بعدد ضعف نتايج از اين جمله هژده موجبه كلى باشد و ده سالبه كلى و هشت موجبه جزوى و دو سالبه جزوى و هر مطلوب كه تحصيلش متعذرتر باشد عزت و نفاست او بيشتر بود و همچنين هر چه انتفاع از او بيشتر بود شرف او زيادت بود و استنتاج موجبه كلى از يك ضرب بيش ممكن نيست و استنتاج از او در هژده موضع ممكن است پس اشرف مطالب موجبه كلى باشد و بعد از او سالبه كلى و بعد از او موجبه جزئى و سالبه جزوى در هر دو باب از جمله متاخر باشد و هم به مثل اين بيان ظاهر شد كه مطلوب كلى از جزوى و مطلوب موجبه از سالبه و مطلوب كلى از مطلوب موجبه شريفتر باشد و معلوم شد كه اثبات مطلوبى كه موجبه كلى بود بيك ضرب ممكن بود و ابطالش به دوازده ضرب كه منتج ضد و نقيض او باشد و اثبات مطلوبى كه سالبه كلى بود به چهار ضرب و ابطالش بهفت ضرب كه منتج ضد و نقيض او باشد و هر جزوى در هر دو باب با نقيض خود بر عكس و همچنين معلوم شد كه هيچ اقترانى بى مقدمه كلى و مقدمه موجبه منتج نيست چه از دو سالبه و از دو جزوى قياس ممكن نيست و چون از مباحث اشكال بى اعتبار جهات فارغ شديم بعد از اين سخن در مختلطات گوئيم\r\nفصل پنجم در مختلطات شكل اول\r\nآنچه در بيان شرايط اشكال و ضروب منتج و عقيم گفته آمد در فصل اول با قطع نظر از جهات سخنى بود بر وجه مشهور ميان اهل صناعت و بطريق تساهل و تقريب و غرض از تقديم آن فصل تمهيد قاعده قياسات حملى بود بر حسب اقتضاء نظر اول و اعتبار امر جليل و اما تحقيق و تدقيق آن مباحث باعتبار اطلاق و توجيه مقدمات و اختلاط آن صورت بندد پس گوئيم مقدمات قياس يا بحسب اطلاق و توجيه از يك جنس\r\n","description":"","footnote":"","page_name":" 215 ","page_number":233},
  {"content":"\r\nبود يا از دو جنس مختلف و مختلط بحقيقت قسم دويم باشد و اول را بتوسع هم در مختلطات شمرند و در شكل اول اگر جهت صغرى از جمله آن جهات باشد كه سالب و موجب او متلازم باشد مانند مطلق لا دائم و ممكن خاص و اخص صغرى موجبه و سالبه يكسان بود و شرط اول كه باعتبار كيفيت باشد ساقط شود اما شرط دوم كه باعتبار كميت بود بقرار خود باشد پس ضروب منتج از جمله شانزده هشت بود و نتيجه بر تقدير ايجاب صغرى بود مثلا چون گوئيم كل ج ب لا دائما و كل ب ا يا گوئيم لا شىء من ج ب لا دائما و كل ب ا نتيجه در هر دو حال كل ج ا باشد چه صغرى سالبه انتاج نه بالذات مىكند بل از آن جهت مىكند كه موجبه لازم اوست و همچنين اگر قضيه سالبه ملزوم قضيه موجبه باشد و موجبه بحسب وقوعش در قياس نتيجه بدهد آن سالبه در مثل آن قياس هم منتج باشد از جهت آنك لازمش منتج است مثلا سالبه لا دائمه ملزوم موجبه لا ضرورى است و موجبه لا ضرورى در صغرى منتج بود پس سالبه لا دائمه منتج باشد و امثال اين نتايج در كيف تابع اخس مقدمات نبود بل تابع كبرى باشد على الاطلاق اما در كم تابع صغرى بود و بعضى جهات باشد كه جزوى از محمول شود در بعضى احوال پس اگر اين معنى در صغرى باشد بايد كه در كبرى موضوع چنان گيرند كه همان جهت جزو او بود تا حد اوسط بتمامى مكرر باشد چه اگر بعض از اوسط مكرر بود نتيجه لازم نيايد مگر كه در كبرى چيزى عامتر از اوسط بجاى او بنهند و در آن صورت نتيجه حاصل آيد اما نه بالذات بود بل بسبب آنك اوسط بالقوه در آن عام داخل است مثلا اگر صغرى كل ج ب لا دائما بود و لا دائما را جزو محمول گيرند در كبرى و كل ب لا دائما فهو ا بايد گفت و اگر گويند و كل ب فهو ا هم منتج\r\n","description":"","footnote":"","page_name":" 216 ","page_number":234},
  {"content":"\r\n\r\n\r\nباشد اما بسبب آنك ب على الاطلاق دائم و لا دائم را شامل بود پس ب در كبرى عامتر از آن بود كه در صغرى و اگر بر عكس گيرند مثلا ب در صغرى عامتر بود از آنك در كبرى البته منتج نبود چنانك گوئى كل جسم متحرك على الاطلاق يعنى از آن روى كه متحرك دائم و لا دائم را شامل بود پس گوئى كل متحرك لا دائما فهو عنصرى چه حد اوسط چون بتمامت مكرر نيست اين كبرى در حكم كبرى جزوى است و از اينجا معلوم شود كه چون كبرى مطلق عرفى باشد در صغرى بايد كه محمول مشروط بود به وصف چه اگر مطلق بود منتج نبود اما اگر در صغرى محمول مشروط بود در كبرى بر اطلاق منتج بود از جهت عموم اوسط و تهاون در امثال اين دقايق مقتضى خبط و غلط باشد و بعد از تقرير اين مقدمات گوئيم بيان مختلطات اين شكل مبنى بر تمهيد چند اصل است و آن اصلها اين است\r\nاصل اول\r\nهر گاه كه صغرى موجبه بود به يكى از جهات فعلى و حكم در كبرى بحسب ذات موضوع بود نتيجه در جهت تابع كبرى بود چه صغرى اقتضاء اتصاف اصغر كند باوسط بالفعل و اختلاف جهاتش اقتضاء اختلاف كيفيت آن اتصاف بيش نكند و مفهوم كبرى آن باشد كه هر چه باوسط موصوف بود بالفعل كيف كان كه اصغر از آن جمله است اكبر نيز بر وى محمول بود بايجاب يا بسلب به جهتى معين پس لازم آيد كه اكبر به همان جهت بعينه بر اصغر نيز محمول باشد بايجاب يا بسلب\r\nاصل دوم\r\nو چون صغرى فعلى نبود بل بامكان باشد چنين گفته اند كه اگر كبرى ضرورى بود يا دائم نتيجه هم يا ضرورى بود يا دائم مانند كبرى و اگر كبرى ضرورى و دائم نبود نتيجه فعلى نبود مانند صغرى و بيانش\r\n","description":"","footnote":"","page_name":" 217 ","page_number":235},
  {"content":"\r\nدر مقام اول چنين كرده اند كه چون صغرى اقتضاء صحت اتصاف ذات اصغر باوسط مىكند و كبرى اقتضاء آنك هر ذات كه باوسط موصوف بود بالفعل حكم اكبر او را حاصل باشد در همه اوقات وجود آن ذات چه در حال اتصافش باوسط و چه پيش از آن و چه بعد از آن پس بر تقدير اتصاف ذات اصغر باوسط حكم اكبر او را حاصل بود در همه اوقات و معلوم شود كه پيش از اتصاف يعنى در حال صحت اتصاف همه حاصل بوده است و در اين موضع اتصاف اصغر باوسط مقتضى تصديق بوده باشد بدوام حكم نه مقتضى نفس حكم پس اگر اتصاف بالفعل نيز حاصل نبود صحتش در تصديق كافى باشد و اين بيان در ضرورى روشنتر باشد چه هر چه شايد كه ضرورى بود به همه حال ضرورى بود بسبب آنك لا ضرورى ضرورى نتواند شد و در مقام دوم گفته اند كه امكان صغرى اقتضاء آن كند كه اتصاف اصغر باوسط محال نبود و بر آن تقدير به حكم كبرى اكبر بر او محمول بود يا از او مسلوب پس حمل اكبر بر اصغر بايجاب يا بسلب محال نبود و لازم نيايد كه بالفعل حاصل بود از جهت آنك چون جهت كبرى محتمل لا دوام بود بحسب ذات شايد كه حصول حكم اكبر مر اصغر را به شرط اتصاف اصغر باوسط بود كه بامكان و قوت است نه بفعل پس نتيجه نيز فعلى نبود مثالش همه مردمان عادلند بامكان و هر عادلى منصف بود پس همه مردمان منصف بامكان باشند نه بفعل و بنا بر اين اصول چون صغرى غير فعلى بود و كبرى محتمل ضرورت نبود نتيجه ممكن خاص بود و اگر كبرى محتمل ضرورت بود نتيجه ممكن عام بود اين است آنچه مقتضاى راى محصلان اهل صناعت است و در اين مقام بمزيد نظرى احتياج است و آن نظر آن است كه اگر ممكن كه جهت صغرى باشد محتمل دائم لا ضرورى نباشد مانند ممكن اخص اين حكم صحيح بود\r\n","description":"","footnote":"","page_name":" 218 ","page_number":236},
  {"content":"\r\n\r\nاما اگر محتمل دائم لا ضرورى بود مانند امكان عام يا خاص اين حكم صحيح نبود چه اصغر در اوسط داخل بامكان بود و اوسط كه در كبرى محكوم عليه باشد اوسط بالفعل بود و اوسط بالفعل خاصتر بود از آنچه اوسط بود بامكان پس كبرى در حكم جزوى بود مگر كه موضوع قضيه چنان گيرند كه هر چه ممكن الاتصاف بود باوسط محكوم عليه بود در كبرى تا كبرى عامتر شود و اين اعتبار خلاف متعارف است و مع ذلك بر تقدير كبرى مطلق اقتضاء آن كند كه نتيجه هم مطلق بود و اين هم خلاف مذهب متقدمان است چه توان گفت هر ضاحكى بامكان كاتب است و هر كاتبى محرك قلم و نتوان گفت هر ضاحكى محرك قلم است بالفعل چنانك گفتيم يا در كليات دايم و ضرورى متساوى گيرند تا صغرى خاصتر شود و محتمل دايم نبود پس اوسط مكرر باشد و بيان اين بحث باستقصاء بعد از اين كرده شود\r\nاصل سيوم\r\nاعتبار وصف موضوع اگر در يك مقدمه بيش نباشد در نتيجه ساقط بود اما اگر در هر دو قضيه بود نتيجه هم بحسب وصف بود بيانش آنست كه اگر اعتبار وصف خاص بود بصغرى مثلا گوئيم هر نايمى ساكن است ما دام كه نايم است وصف اصغر مستلزم حمل اوسط بود و از ارتفاع لازم ارتفاع ملزوم لازم آيد پس ارتفاع سكون مستلزم ارتفاع نوم بود و در كبرى حكم اكبر چون بر ذات اوسط بود ممكن بود كه آن حكم در وقت ارتفاع وصف اوسط بود كه مستلزم ارتفاع وصف اصغر است مثلا گوئيم هر ساكنى متحرك است بامكان پس حكم اكبر بر اصغر در وقت ارتفاع وصف بود چه حمل متحرك بر نايم در وقت ارتفاع نوم بود پس بحسب وصف اصغر صادق نبود اما بحسب ذات صادق بود و اگر اعتبار وصف خاص بود بكبرى حصول اكبر اوسط\r\n","description":"","footnote":"","page_name":" 219 ","page_number":237},
  {"content":"\r\n\r\n\r\nرا به شرط وصفش بود كه در نتيجه ساقط است پس اعتبار شرط نيز ساقط باشد مثلا هر حيوانى نايم است و هر نايمى ساكن ما دام كه نايم بود پس هر حيوانى ساكن بود و نتوان گفت ما دام كه حيوان بود اما چون هر دو مقدمه بحسب وصف بود نتيجه همچنان بود چه وصف اصغر مستلزم وصف اوسط باشد كه مستلزم حكم اكبر است و لازم لازم لازم بود پس حكم اكبر لازم وصف اصغر بود چنانك گوئيم هر نايمى ساكن است ما دام كه نائم است و هيچ ساكن متحرك نيست ما دام كه ساكن است پس هيج نائم متحرك نبود ما دام كه نائم بود\r\nاصل چهارم\r\nاگر جهت هر دو مقدمه ضرورى يا دائم بود بحسب وصف جهت نتيجه همچنان بود و اگر مختلط باشد يعنى يكى مشروط بود و ديگر عرفى جهت نتيجه عرفى بود محتمل ضرورت و لا ضرورت و حكم اول ظاهر است چه هر حكم كه بضرورت تابع وصفى ضرورى بود هم ضرورى بود و همچنين در دايم و حكم دويم را در آن صورت كه صغرى عرفى بود از جهت آنك مقتضى ضرورت حكم اكبر وصف اوسط است كه در نتيجه ساقط است پس تواند بود كه حكم باكبر بحسب وصف اصغر ضرورى نبود و همچنين در آن صورت كه صغرى مشروط بود چه حكم اكبر اصغر را بتوسط وصف اوسط ثابت مىشود كه اكبر او را ضرورى نيست پس شايد كه اصغر را نيز ضرورى نبود و احتمال ضرورت از جهت آنك در حكم اول نشايد كه امرى امرى را دايم بود و ثالثى هر دو را ضرورى بود و در حكم دوم شايد كه دوامى ثالثى را ضرورى باشد و يكى از آن دوام ديگر را دايم بود\r\nاصل پنجم\r\nچون صغرى بحسب ذات ضرورى يا دايم بود و جهت كبرى مركب\r\n","description":"","footnote":"","page_name":" 220 ","page_number":238},
  {"content":"\r\n\r\nبود از اعتبار ذات و وصف بر وجهى كه جهت اتصاف ذات اوسط بان صفت كه با او موضوع باشد يا جهت صغرى ممتنع الجمع بود بر صدق آن دو مقدمه بر صدق جمع نيايند مثالش كل ج ب بالضروره و كل ب ا ما دام ب لا دائما بحسب الذات او ضروريا بحسب الوصف دون الذات چه صغرى اقتضاء آن مىكند كه هر ذات موصوف بجيمى بضرورت ب است پس بعضى از آنچه موصوف باشد به ب بضرورت بود يعنى آنچه موصوف است بجيمى و در كبرى مىگوييم هر چه موصوف است به ب صفت بايى او را دايم يا ضرورى نيست و اين مناقض صغرى است پس صغرى ضرورى با كبرى يكى از پنج جهت متناقض بود و آن مشروط و عرفى و عرفى لا مشروط بود كه بحسب ذات لا دايم باشد و مشروط كه بحسب ذات لا ضرورى مطلق يا دائم لا ضرورى باشد و صغرى دايم با كبرى يكى از سه جهت مشروط و عرفى و عرفى لا مشروط كه هر سه بحسب ذات لا دائم باشد و صغرى دائم لا ضرورى با كبرى يكى از سه جهت پس امثال اين مقدمات در قياس ممتنع الجمع بود اما اگر جهت صغرى يا كبرى عامتر بود از يكى از اين جهات فرض وضع هر دو مقدمه اقتضاء حمل مقدمه عامتر كند بر آنچه نقيض ديگر مقدمه نكند مثلا صغرى ضرورى با كبرى مشروط عام كه شامل ضرورى ذاتى و لا ضرورى ذاتى است و بر تقدير آنك لا ضرورى بود مناقض صغرى باشد پس لا محاله كبرى بر ضرورى حمل بايد كرد چه استنتاج قياس بعد ازين صورت نبندد كه هر دو مقدمه بهم مسلم دارند و نتيجه اين قياس ضرورى ذاتى بود و همچنين اگر صغرى مطلق عام بود و كبرى مشروط خاص و مطلق عام شامل ضرورى و لا ضرورى است و بر تقدير آنك ضرورى بود مناقض كبرى باشد پس بر مطلق خاص حمل بايد كرد تا هر دو مقدمه بهم صادق توانند بود و بر اين قياس\r\nسخن در تفصيل نتايج مختلطات و وضع جداول\r\nو چون اين اصول مقرر شد معرفت جهات نتايج يك يك اختلاط آسان باشد و ما در اين مختصر دوازده جهت بحسب ذات از آن جمله سه\r\n","description":"","footnote":"","page_name":" 221 ","page_number":239},
  {"content":"\r\nمطلقات و سه ممكنات و دو وقتيات و يكى مشروط بمحمول و سه دايم و ده جهت بحسب وصف سه بسيط و هفت مركب كه جهت ذات و وصف در آن مختلف بود بضرورت و لا ضرورت يا دوام و لا دوام كه جمله بيست و دو جهت باشد در جدول نهاديم و جهات نتايج هر يكى بتفصيل بازاء آن ثبت كرديم تا به سهولت در نظر آيد و با قواعد گذشته كه مشتمل بر براهين آنست نسبت داده شود و مطلق عرفى ايراد نكرديم چه عرفى عام قائم مقام آنست و آنچه محمولش مشروط بود همچنين چه شرط چون جزو محمول است عايد با اصناف مطلقات بود و ممكن استقبالى هم ايراد نكرديم بسبب آنك چون اعتبار زمان جزو موضوع يا محمول گيريم ممكن اخص بجاى آن بايستد پس تمامى اختلاطات اين جهات بسايط و مركبات چهار صد و هشتاد و چهار بود كه در هر يكى از ضروب چهارگانه افتد و ديگر جهات بر اين قياس بايد كرد و اين اختلاطات در چهار جدول نهاديم يكى مشتمل بر جهات دوازده گانه ذاتى كه در هر يكى از دو مقدمه افتد و نتايج در جهت و احتمال ضرورت و لا احتمالش تابع كبرى بود و در فعل و قوت تابع صغرى و حال قوت بر آن جمله است كه گفته آمد و ديگر مشتمل بر ده جهت وصفى در صغرى و دوازده جهت ذاتى در كبرى و جمله تابع كبرى بود و اعتبار وصف ساقط بود در نتيجه و سيوم مشتمل بر اين جهات اما وقوع در مقدمات بر عكس آن و در اين صنف هم اعتبار وصف ساقط بود و نتايج در فعل و قوت تابع صغرى بود و در احتمال و لا احتمال ضرورت تابع كبرى و كبريات مركب كه اقتضاء مناقضات صغريات دايم كند با آن صغريات منتج نبود و با عامتر از آن اقتضاء تخصيص مقدمه كند چنانك گفته آمد مثالش ضرورى صغرى با عرفى خاص كبرى نتيجه دايم لا ضرورى\r\n","description":"","footnote":"","page_name":" 222 ","page_number":240},
  {"content":"\r\n\r\n\r\nدهد چه اگر عرفى خاص لا دائم بود با صغرى مناقض بود و اگر ضرورى بود عرفى خاص نبود پس بر دايم لا ضرورى حمل بايد كرد و بر آن تقدير نتيجه دائم لا ضرورى آيد و هم بر اين قياس و چهارم مشتمل بر جهات وصفى بسيط و مركب كه در هر يكى از دو مقدمه افتد و نتايج جمله وصفى بود و آنچه يكى از دو مقدمه عرفى بود نتيجه عرفى باشد و اگر هر دو مقدمه مشروط بود نتيجه مشروط بود و آنچه مقتضى مناقضت يكديگر بود موجب تخصيص يكديگر شود و در مقدمات و نتايج بر آن جمله بود كه در جدول نهاده آمد و جدول اين است\r\nفصل ششم در مختلطات شكل دويم\r\nمعرفت مختلطات اين شكل نيز مبنى بر تمهيد چند اصل است و آن اين است\r\nاصل اول\r\nپيش از اين گفته ايم كه اين شكل انتاج موجبه نكند از جهت آنك حمل يك چيز بايجاب يا بسلب بر چيزهاى متلاقى بايجاب و متباين بسلب ممكن است پس شرط انتاج اختلاف كيفيت حمل اوسط است بر اصغر و اكبر تا اقتضاء مباينت اصغر و اكبر كند بسلب اكنون مىگوييم نظر در جهات چنان اقتضاء كند كه شرط انتاج در اين شكل اختلاف هر دو مقدمه بود در حكم بر وجهى كه آن دو حكم در يك قضيه بر صدق مجتمع نشود و اين اختلاف گاه بود كه بحسب كيفيت تنها بود و گاه بود كه بحسب كيفيت حاصل نشود بل بمشاركت جهت بود و گاه بود كه بحسب جهت تنها بود و اگر چه در تحقيق اختلاف جهت هم راجع باختلاف اثبات و نفى باشد بيان اين سخن آنست كه هر گاه كه حكم هر دو مقدمه بايجاب و بسلب متلازم يا ممكن الجمع على الصدق بود مانند سالبه و موجبه\r\n","description":"","footnote":"","page_name":" 223 ","page_number":241},
  {"content":"\r\nممكنات و مطلقات آن اختلاف و اگر چه اختلاف كيفى باشد اما اقتضاء مباينت اصغر و اكبر بسلب نكند چه ايجاب و سلب متحرك بر انسان تنها يا بر انسان و حيوان بحسب اطلاق با هم صادق بود و اقتضاء سلب انسان از نفس خود يا سلب حيوان از او نكند و علت آنست كه حكم طرفين ممكن الجمع على الصدق است و هر گاه كه امتناع جمع بر صدق بحسب جهت تنها يا باتفاق در كيفيت حاصل بود اقتضاء انتاج آن كند و آن چنان بود كه حكم در يك مقدمه بر سبيل دوام بود و در ديگر مقدمه خاص بوقتى دون وقتى يا در يك مقدمه بر سبيل ضرورت بود و در ديگر مقدمه به جهتى كه از ضرورت خالى بود چنانك گوئيم فلك متحرك است دائما و انسان متحرك است در وقتى دون وقتى پس آنچه متحرك بود دايما مباين آن چيز بود كه متحرك بود در بعضى اوقات بسلب و هم بر اين قياس اگر هر دو مقدمه در سلب متفق باشند پس معلوم شد كه شرط انتاج اختلافى است كه مانع جمع بود بر صدق چه بحسب كيفيت تنها و چه بحسب جهت با اتفاق در كيف و چه بحسب هر دو پس چون جهت متفق بود و شرط انتاج باختلاف كيفيت حاصل شود از شانزده قرينه ممكن كه در هر نوعى از انواع اختلاط بسيط يا مركب افتد چهار ضرب منتج بود و باقى عقيم چنانك گفته ايم و چون جهت مختلف بود و شرط انتاج بى اختلاف كيف حاصل از جمله شانزده قرينه ممكن هشت ضرب منتج بود دو متفق بايجاب و دو متفق بسلب و چهار مختلف و هشت ضرب باقى عقيم بود بسب آنك كبرى جزوى بود و باشد كه هم جهت مختلف بود و هم كيفيت و شرط انتاج حاصل نيايد و جمله ضروب شانزده كانه عقيم بود چنانك اختلاط از موجبه مطلقه و سالبه ممكنه باشد و چون اين بحث معلوم شد كه شرط انتاج اختلافى است كه مانع اجتماع بر صدق بود و اين آنگاه بود كه يكى از دو مقدمه اقتضاء دوامى يا ضرورتى ذاتى يا وصفى كند و\r\n","description":"","footnote":"","page_name":" 224 ","page_number":242},
  {"content":"\r\nديگر مقدمه يا بحسب جهت يا بحسب كيفيت اقتضاء معاندت آن حكم كند پس بر هر دو تقدير اصل اختلاف راجع باثبات و نفى است الا آنست كه در يك موضع بر نفس حمل در آمده است و در ديگر موضع جزو جهت شده و چون اين اصل ممهد شد معلوم گشت كه از مطلقات و ممكنات و آنچه از باب اين دو صنف باشد نتيجه نيايد نه بحسب بساطت و نه بحسب تركيب مگر از مطلق عرفى كه به شرط اختلاف كيف منتج باشد و بر جمله وقوع اين مطلق در اختلاط مانند وقوع عرفى عام بود چنانك بعد از اين معلوم شود و اقسام مطلق اخص و ممكن اخص مانند وقتى و منتشر و مشروط بمحمول و غير آن اگر چه متباين باشند اما تباين اين اصناف اعتبارى بود چنانك گفته ايم و در يك ماده باختلاف و اعتبارات بر صدق جمع توانند آمد پس از اين اصناف بسيط و مختلط نتيجه نيايد و بر جمله در جهاتى كه بحسب ذات بود بايد كه يك مقدمه ضرورى باشد و ديگر لا ضرورى خواه متفق در كيف و خواه مختلف يا هر دو مقدمه ضرورى و بكيف مختلف تا نتيجه ضرورى دهد و همچنين در دايم تا نتيجه دائم دهد و بيانش آنست كه مباينت ضرورى الايجاب و ضرورى السلب و مباينت ضرورى و لا ضرورى بسلب ضرورى باشد و الا ممكن بود كه واجب محال باشد يا ممكن پس نتيجه سالبه ضرورى بود و اما در دوام مباينت بحسب دوام صرف اقتضاء آن كند كه جمع حكم طرفين كذبى غير محال باشد و بر تقدير جمع هر دو حكم ملاقات اصغر و اكبر ممكن بود پس مباينت ايشان بسلب دايما حاصل بر وجهى بود كه رفعش كذبى غير محال بود و اين است معنى دوام در اين موضع اما در اين موضع محتمل بود كه اصغر و اكبر در ذوات متباين باشند و بر آن تقدير سلب يكى از ديگر ضرورى بود پس نتيجه دايمى باشد محتمل ضرورت و بر جمله نتايج اين شكل هميشه بايد كه محتمل ضرورت باشد به اين علت كه ياد كرديم پس اگر دوام مقدمات محتمل\r\n","description":"","footnote":"","page_name":" 225 ","page_number":243},
  {"content":"\r\nضرورت بود به همين بيان نتيجه دايم باشد و اختلاط ممكن و دايم منتج نباشد چون ممكن محتمل دايم بود مگر كه دايم در كليات مساوى ضرورى شمرند چنانك گفته ايم و بر آن تقدير اگر دايم جزوى بود هم منتج نباشد و ليكن اگر دايم سالبه بود و كلى بود به عكس و قلب با شكل اول رد توان كرد چنانك بعد از اين بيان كنيم پس بر مذهب كسانى كه حكم به انتاج اين اختلاط كنند در شكل اول بايد كه منتج باشد پس از اين دو مقدمه كه گوئيم هيچ زنگى ابيض نيست دايما و هر مردمى ابيض است بامكان لازم آيد كه هيچ زنگى مردم نباشد و اين هم دليل فساد آن مذهب است و ببايد دانست كه ميان ممكن خاص و دايم صرف مختلف در اين شكل هشت اختلاط ممكن باشد به اين تفصيل ا صغرى ممكن موجبه و كبرى دايم سالبه هر دو كلى ب عكسش ج صغرى ممكن سالبه و كبرى دايم موجبه هر دو كلى د عكسش ه صغرى ممكن موجبه جزوى و كبرى دايم سالبه كلى و صغرى ممكن سالبه جزوى و كبرى دايم موجبه كلى ز صغرى دايم موجبه جزوى و كبرى ممكن سالبه كلى ح صغرى دايم سالبه جزوى و كبرى ممكن موجبه كلى و از اين جمله چهار ضرب كه سالبه دائم در وى باشد به عكس و قلب و افتراض بر مذهب مذكور منتج بود و چهار ضرب باقى منتج نبود و اگر كلى دائم و ضرورى متساوى باشند در دلالت شش ضرب كه كلى دايم در وى افتد منتج بود ببيان مذكور و باقى منتج نبود و از اين واضحتر انتاج صغرى سالبه جزوى دائم است با كبرى موجبه كلى ممكن كه مقدماتش در اين صورت كه گوئيم كه بعض مردمان دايما ابيض نيستند و همه ناطقان بامكان ابيضند باتفاق صادق باشد و نتيجه كاذب و بر مذهب مذكور حكم بايد كرد بصدق نتيجه بافتراض چنانك آن بعض را\r\n","description":"","footnote":"","page_name":" 226 ","page_number":244},
  {"content":"\r\n\r\nزنگى فرض كنند و گويند هيچ زنگى دايما ابيض نيست و منعكس شود و كبرى به او اضافت كنند نتيجه دهد كه دايما بعض مردمان ناطق نيستند و بلمى ميان اين ضرب و ضربى كه از صغرى دايم موجبه جزوى و كبرى ممكن سالبه كلى باشد فرقى نبود و اين دو ضرب منتج نباشند ببيان لمى به هيچ وجه چه ممكن باتفاق دايم جزوى را محتمل تواند بود پس محتمل باشد كه اصغر و اكبر بذات يكى باشند و غرض از اين تطويل بيان حال آن طريق است و بعد از اين آنچه بر آن واجب باشد تقرير كنيم انشاء الله تعالى\r\nاصل دويم\r\nوصفيات بايد كه بكيفيت مختلف باشند تا از ايشان نتيجه وصفى آيد بيانش آنست كه وصف اصغر و اكبر چون در اقتضاء وجود اوسط و اقتضاء لا وجودش مختلف باشند متعاند باشند يعنى اتصاف ذات بهر دو وصف كه مقتضى حصول و لا حصول اوسط باشد بهم نتواند بود پس مباينت بسلب ميان آنچه موصوف بود به يكى و آنچه موصوف بود به ديگر در حال وصف لازم آيد مانند كتابت و نوم كه يكى اقتضاء وجود بيدارى كند و ديگر اقتضاء لا وجودش پس موصوف به يكى در حال وصف موصوف به ديگر يك نتواند بود اما اگر يكى اقتضاء وجود اوسط كند و ديگر اقتضاء لا وجودش نكند بلك نه اقتضاء وجود كند و نه اقتضاء لا وجود مانند كتابت و تنفس در مثال مذكور يا هر دو اقتضاء وجود اوسط كند اما يكى بضرورت و ديگرى بى ضرورت مانند كتابت و مشى مثلا مباينت ضرورى ميان هر دو وصف لازم آيد اما معاندت لازم نيايد و مباينت از معاندت عامتر باشد چه يك ذات را صفات متباين نتواند بود كه بعضى اقتضاء وجود چيزى كنند و بعضى نكنند يا بعضى بضرورت اقتضاء وجود آن چيز كنند و بعضى نه بضرورت و همه بهم حاصل باشند پس مقدمات وصفى به شرط اختلاف در كيف منتج نتيجه باشد و در حال اتفاق واجب الانتاج\r\n","description":"","footnote":"","page_name":" 227 ","page_number":245},
  {"content":"\r\n\r\nنباشند و اين است مطلوب\r\nاصل سيم\r\nو چون اقتضاء اوصاف وجود و لا وجود اوسط را در هر دو مقدمه ضرورى باشد يعنى هر دو مقدمه مشروطه باشند نتيجه هم مشروط بود و چون هر دو عرفى باشند نتيجه عرفى بود اما اگر مختلف باشند يعنى يكى مشروط بود و ديگرى عرفى مطلق يا عرفى لا مشروط نتيجه عرفى مطلق بود و بعضى اهل صناعت گفته اند نتيجه در اين موضع هم مشروط بود و تمسك به همان حجت كرده اند كه در اختلاف مقدمات بضرورت و لا ضرورت گفته ايم و بر آن تقدير بايد كه در شكل اول نيز چون كبرى سالبه بود و يك مقدمه مشروط نتيجه مشروط باشد چه هر يكى از اين دو شكل به عكس كبرى ديگر شكل شود و عكس سالبه مشروط هم مشروطه بود و حق آنست كه اين نتيجه عرفى بود چنانك گفتيم و بيان اين دعاوى آنست كه اختلاف مقدمات بضرورت و لا ضرورت وصفى كه متمسك آن جماعت است اقتضاء مباينت اوصاف كند بضرورت چنانك گفته آمد اما اقتضاء معاندت نكند بضرورت بل بسيار بود كه مباينت اوصاف بضرورت مقتضى مباينت اصغر و اكبر نباشد بسلب چه اجتماع اوصاف متباين در يك موصوف ممكن است چنانك گفته ايم بل علت مباينت اصغر و اكبر بسلب در اين موضع اختلاف اوصاف است در اقتضاء وجود و لا وجود اوسط پس چون هر دو اقتضاء ضرورى بود اجتماع هر دو مقتضى بضرورت محال باشد و به اين سبب از دو مشروط نتيجه مشروط آيد و چون هر دو اقتضاء دايم بود اجتماع هر دو مقتضى هميشه كاذب بود و به اين سبب از دو عرفى نتيجه عرفى آيد اما چون يك اقتضاء ضرورى بود و ديگر غير ضرورى مثلا ج اقتضاء لا وجود ب كند بضرورت و ا اقتضاء وجودش كند به غير ضرورت پس تقدير لا اقتضاء ا وجود ب را كذبى غير محال باشد و بر آن تقدير اختلاف ج و ا\r\n","description":"","footnote":"","page_name":" 228 ","page_number":246},
  {"content":"\r\n\r\nباقتضاء حصول و لا حصول كه دليل تعاند است زايل شود و اين اختلاف علت وجود حكم است بمباينت ج و ا بسلب چنانك گفتيم پس در آن حال حكم به اين مباينت واجب نباشد و ملاقات بايجاب ممكن بود و اگر چه كاذب بود پس نتيجه مشروط نبوده باشد بل عرفى لا مشروط بود و چون نتايج اين شكل ببيان مذكور هميشه بايد كه محتمل ضرورت باشد در اين نتيجه حكم بعرفى مطلق بايد كرد متعاند كه محتمل مشروط و لا مشروط بود چه شايد كه در اصل خود اوصاف متعاند باشند و ببايد دانست كه اوصاف متعاند بالفعل اقتضاء مباينت موصوفات بسلب كنند بى احتياج بقياسى مانند خواب و بيدارى و حركت و سكون و كون و فساد و اما متعاند بالقوه كه يكى مستلزم يك طرف مقابل باشد و ديگر مستلزم ديگر طرف مانند كتابت و خواب كه يكى مستلزم وجود بيدارى است و ديگر مستلزم لا وجودش جز با مثال اين قياسات اقتضاء ايشان مباينت موصوفات را بسلب ثابت نشود\r\nاصل چهارم\r\nو چون اعتبار وصف و ذات جمع شود از چهار نوع خالى نبود ا آنك حكم بحسب ذات ممتنع الجمع على الصدق بود و بحسب وصف متعاند بود و اين نوع منتج بود و نتيجه مركب بود از هر دو اعتبار مانند مشروط دايم لا ضرورى با مشروط اخص مختلف يا با عرفى لا مشروط اخص مختلف و نتيجه در اول مشروط بود و در دوم عرفى بحسب وصف و دائم بحسب ذات در هر دو ب آنك حكم بحسب ذات ممتنع الجمع بود بر صدق و بحسب وصف اقتضاء انتاج نكند مانند مشروط دايم لا ضرورى و عرفى اخص متفق و اين نوع هم منتج بود و نتيجه بحسب ذات تنها بود و آن دايم باشد در اين مثال ج آنك بحسب وصف تنها اقتضاء انتاج كند مانند مشروط خاص با مثل خود يا با عرفى اخص مختلف و اين نوع\r\n","description":"","footnote":"","page_name":" 229 ","page_number":247},
  {"content":"\r\n\r\nنيز منتج بود و نتيجه بحسب وصف تنها بود و آن مشروط عام يا عرفى عام باشد در اين دو مثال د آنك بحسب ذات ممكن الجمع على الصدق بود و بحسب وصف مقتضى انتاج نبود مانند عرفى خاص و مشروط اخص متفق با عرفى عام و ممكن عام وصفى مختلف و اين نوع منتج نبود اصل پنجم و چون حكم در صغرى بحسب ذات بود و در كبرى بحسب وصف و ممتنع الجمع باشد بر صدق و اگر چه حكم هر دو قضيه بحسب ذات ممتنع الجمع نبود منتج باشد و نتيجه مطلق عام بود اگر مقدمات فعلى بود و الا ممكن عام بود و اگر بر عكس بود يعنى در صغرى بحسب وصف بود و در كبرى بحسب ذات منتج نبود بيان اول آنست كه امتناع اجتماع حكم به اوسط بر هر دو طرف نتيجه اقتضاء آن كند كه با ملاحظت اوسط حكم به وصف اكبر بر ذات اصغر ممكن نبود پس بى ملاحظت اوسط سلب بر اطلاق صحيح بود و اگر ميان اصغر و اكبر مباينت ذاتى بود سلب ضرورى بود و شامل هر دو مطلق عام است پس جهت نتيجه مطلق عام بود مثالش هر مردمى متنفس است مطلقا و هيچ نافخ متنفس نيست ما دام كه نافخ است پس هيچ مردم در حال تنفس نافخ نبود و سلب نافخ از مردم بلا ضرورت بود و اگر بجاى نافخ ناعق بود بضرورت بود پس نتيجه مطلق عام بود و اگر صغرى ممكن بود و كبرى مشروط مثلا گوئيم هر مردمى كاتب است بامكان و هيچ امى كاتب نيست بضرورت ما دام كه امى بود لازم آيد كه هيچ مردم امى نبود بامكان يعنى بان اعتبار كه كاتب باشند نه باطلاق و اين امكان هم عام باشد محتمل ضرورت چنانك گفتيم و بعضى منطقيان در اين موضع اعتبار امتناع جمع حكم هر دو مقدمه نكرده اند و در صغرى ممكن و كبرى عرفى بانتاج ممكن عام حكم كرده و اين باطل باشد چه بر تقدير آنك ماده قضيه عرفى لا مشروط اخص\r\n","description":"","footnote":"","page_name":" 230 ","page_number":248},
  {"content":"\r\n\r\nبود امكان عام مخالف و عرفى عام موافق صادق بود پس بر تقدير صحت انتاج سلب الشىء عن نفسه بامكان عام لازم آيد و اين محال بود مگر كه دايم مساوى ضرورى گيرند چنانك گفته آمد و حال بيانش برد با شكل اول همان است كه گفته شد و در اين باب چون سالبه و موجبه در صغرى متلازم باشند متفق الكيف كه در قوت مختلف باشند همان نتيجه بدهد و بيان دوم يعنى آنك صغرى وصفى با كبرى ذاتى منتج نبود آنست كه اصغر تواند بود كه مقارن وصفى بود كه آن وصف از خواص اكبر بود پس سلب اكبر از او و اگر چه حال هر دو با اوسط مختلف بود به دو حكم ممتنع الجمع محال بود مثالش هر كاتبى متحرك است ما دام كه كاتب است و هيچ انسان متحرك نيست مطلقا يا هيچ كاتب نايم نيست ما دام كه كاتب است و هر انسانى نايم است مطلقا چه سلب انسان از كاتب محال بود\r\nاصل ششم\r\nو چون كبرى وصفى مركب بود و حكم بحسب وصف ضرورى بود و بحسب ذات لا ضرورى يا بحسب وصف دايم بود و بحسب ذات لا دايم با هر صغرى كه باشد مخالف در كيف يا موافق نتيجه ممكن عام يا مطلق عام بدهد بيانش آنست كه نتيجه ضرورى موجبه با هر كبرى كه بحسب وصف ضرورى بود و بحسب ذات نبود مناقض بود به همان بيان كه در شكل اول گفته آمد و چون نتيجه ضرورى موجبه نشايد پس ممكن عام سالبه بود و همچنين نتيجه دايم موجبه با هر كبرى كه بحسب وصف دايم باشد و بحسب ذات نبود مناقض بود پس هميشه مطلق عام سالبه حق بود و اختلاف و اتفاق صغرى را در كيف يا جهت در اين باب تاثيرى نبود پس اگر وصفى محتمل دوام ذاتى باشد يا هر صغرى كه دايم ذاتى منتج باشد هم منتج بود و با هر صغرى كه با دايم ذاتى منتج نباشد منتج نبود و اگر محتمل ضرورت باشد هم بر اين قياس و از اينجا معلوم شود كه كبرى وصفى اخص با همه صغريات متفق و مختلف\r\n","description":"","footnote":"","page_name":" 231 ","page_number":249},
  {"content":"\r\n\r\nنتيجه مطلق عام بدهد و همه كبريات وصفى با صغرى لا دايم متفق و مختلف هم نتيجه مطلق عام بدهد چه كبرى اگر وصفى لا دائم بود نتيجه مطلق عام است و اگر دائم بود نتيجه دايم است و هر دو در مطلق عام داخلند و با صغرى محتمل دوام به شرط اختلاف هم نتيجه مطلق عام بدهد و به شرط اتفاق منتج نباشد از جهت احتمال دوام در هر دو مقدمه و كبرى مشروط لا ضرورى با همه صغريات متفق و مختلف نتيجه ممكن عام بدهد و همه كبريات وصفى با صغرى لا ضرورى فعلى اگر مختلف باشند نتيجه مطلق عام بدهند و اگر متفق باشند در موضعى كه هر دو مقدمه محتمل دوام بود منتج نباشد و اگر خواهند صغرى لا ضرورى فعلى را با ممكن خاص مختلف كنند و هم بر آن قياس حكم كنند در ممكنات و كبريات وصفى با صغريات فعلى محتمل ضرورت به شرط اختلاف نتيجه مطلق عام بدهد و به شرط اتفاق منتج نباشد از جهت احتمال آنك هر دو مقدمه بر ضرورت يا دوام مجتمع باشند و چون اختلاطى را به دو اعتبار دو نتيجه لازم آيد مختلف بعموم و خصوص حكم نتيجه خاصتر را باشد كه بهر دو وجه صادق بود مثلا مشروط عام يا خاص كبرى با وصفى لا دايم صغرى كه باعتبار اشتمال وصفى لا دايم نتيجه مطلق بدهد و باعتبار اشتمال بر لا ضرورى ممكن عام پس حكم نتيجه مطلق عام را باشد كه خاصتر است در اين قياس .\r\nسخن در تفصيل نتايج مختلطات و وضع جداول\r\nو بعد از تقرير اين اصول گوئيم تفصيل نتايج اختلاطات جهات مذكور در اين شكل و معرفت آنچه منتج نباشد از اين قواعد معلوم شود و چون از اختلاط جهات نه گانه ممكنات و مطلقات نتيجه نيايد نه بحسب بساطت نه گانه و نه بحسب تركيب نه مختلف الكيف و نه متفق و نه از اختلاط آن جهات چون در كبرى افتد يا در جهت وصفى كه در صغرى افتد بدين سبب اين اختلاطات را به وضع جدول حاجت نباشد پس باقى اختلاطات\r\n","description":"","footnote":"","page_name":" 232 ","page_number":250},
  {"content":"\r\nرا جداول نهاده آمد و نتايج بر تقدير اختلاف مقدمات در كيف بسياهى و بر تقدير اتفاق بسرخى نوشته شد و آنچه منتج نيست هم ذكر كرده آمد جدول اول مشتمل بر اختلاط كبرى مطلقات و ممكنات با صغرى دايم و ضرورى و آنچه از آن جمله منتج باشد هم ضرورى يا دائم باشد و در دايم لا ضرورى دائمى بود محتمل ضرورت چه نتايج اين شكل هميشه سلبى و ضرورى يا محتمل ضرورت باشد چنانك گفته ايم و دو جدول ديگر مشتمل بر اختلاطات كبرى دايمات ذاتى و وصفى با اصناف صغريات و حكم اختلاط دايم و ضرورى با ديگر جهات آنست كه گفته آمد و كبريات وصفى با صغريات ممكن بر تقدير اختلاف نتيجه ممكن عام دهد بر مذهب بعضى منطقيان و بحسب تحقيق اگر ممكن محتمل دايم بود منتج نباشد و با صغريات مطلق نتيجه مطلق عام دهد و وصفيات مختلف الكيف با يكديگر اگر همه مشروط باشند نتيجه مشروط دهند و الا عرفى بر اعتبار ذات در دوام و لا دوام چنانك گفته آمد و وصفيات متفق نتيجه وصفى ندهند و وصفيات لا دائم بر تقدير اختلاف و اتفاق با همه صغريات نتيجه مطلق عام دهند و مشروطات لا ضرورى و ممكن عام و وصفى محتمل دوام با هر صغرى كه محتمل دوام نبود منتج باشد اما با محتمل دوام منتج نبود و باقى بحسب اصول مذكور چنانك در جدول نهاده آمد\r\n","description":"","footnote":"","page_name":" 233 ","page_number":251},
  {"content":"\r\nوجدول اين است .\r\nنتايج مختلطات شكل دوم صغريات ذاتي و كبريات\r\nممكنات و مطلقات مختلف الكيف و متفق ( 1 )\r\nكبريات\r\nصغريات\r\nمقدمات - ممكن عام - ممكن خاص - ممكن اخص - مطلق عام - مطلق خاص - مطلق اخص - وقتى - منتشر - مشروط بمحمول\r\nضرورى -\r\nضرورى منتج نيست - ضرورى ضرورى - منتج نيست ضرورى - ضرورى ضرورى - ضرورى ضرورى - ضرورى ضرورى - ضرورى ضرورى - ضرورى ضرورى\r\nدائم -\r\nمنتج نيست منتج نيست - منتج نيست منتج نيست - دائم دائم - منتج نيست دائم - دائم منتج نيست - دائم دائم - دائم دائم - دائم دائم - دائم دائم\r\nدائم لا ضرورى -\r\nمنتج نيست منتج نيست - منتج نيست منتج نيست - دائم دائم - منتج نيست دائم - دائم منتج نيست - دائم دائم - دائم دائم - دائم دائم - دائم دائم\r\n\r\n","description":"","footnote":" ( 1 ) مختلف الكيف پسياهى و متفق بسرخى نوشته شده است ( براى فرق و امتياز مختلف و متفق بجاى مركب سياه حروف درشت و بجاى مركب سرخ حروف ريز در طبع به كار برده شده است )\r\n","page_name":" 234 ","page_number":252},
  {"content":"\r\nاين است جداول اختلاطات اين شكل و پيش از اين گفته ايم عادت اهل صناعت چنان است كه انتاج يك ضرب از مختلطات به عكس كبرى با قلب مقدمات و عكس نتيجه يا افتراض يا خلف بيان كنند اكنون گوئيم در هر اختلاطى كه سالبه منعكس باشد بيان به عكس و رد با شكل اول و يا بقلب مقدمات همچنان بود كه گفته آمد چه سالبه به عكس كبرى شكل اول شود مثالش كل ج ب بالاطلاق و لا شىء من ا ب بالضروره نتيجه دهد كه لا شىء من ج ا بالضروره چه كبرى به عكس لا شىء من ب ا بالضروره شود و از شكل اول نتيجه مطلوب حاصل آيد و اگر سالبه صغرى بود بقلب مقدمات و عكس نتيجه هم بر اين قياس نتيجه آيد اما اگر سالبه مطلقه بود مثلا كل ج ب دايما و لا شىء من ا ب مطلقا بسالبه منعكس نشود و بر تقدير انعكاس از رد با شكل اول نتيجه مطلق آيد پس بيان به عكس متعذر بود و در اين موضع بخلف بيان توان كرد گوئيم اگر لا شىء من ج ا دائما حق نبود نقيضش بعض ج ا بالاطلاق العام حق بود و با كبرى نتيجه دهد ليس بعض ج ب بالاطلاق و اين حكم با صغرى بهم صادق نتواند بود پس كاذب بود و علت كذب نقيض نتيجه است پس نتيجه حق بود و باشد كه بعض قراين نه به عكس بيان توان كرد و نه بخلف مثالش لا شىء من ج ب بالامكان العام و كل ا ب بالضروره ما دام ا نتيجه دهد لا شىء من ج ا بالامكان العام و در اين صورت صغرى منعكس نشود و عكس كبرى جزوى بود و قلب مقدمات مفيد نبود و بخلف نقيض نتيجه بعض ج ا دائما باشد و با كبرى بعض ج ب دايما نتيجه دهد و اين نتيجه با صغرى ممكن الجمع على الصدق بود و اگر نقيض نتيجه را عكس كنيم و با صغرى قرين كنيم ليس بعض ا ب بالامكان العام نتيجه دهد و با كبرى هم ممكن الجمع على الصدق بود پس بخلف بيان نتوان كرد اما بلميت بيان سهل بود چنانك گفتيم و گاه بود كه در خلف اينقدر كفايت بود كه نقيض نتيجه با يك مقدمه\r\n","description":"","footnote":"","page_name":" 235 ","page_number":253},
  {"content":"\r\nممتنع الجمع على الصدق بود مثلا كل ج ب بالاطلاق و كل ا ب بالعرفى الاخص مىگوييم نتيجه دهد لا شىء من ج ا بالاطلاق العام و الا نقيضش بعض ج ا دايما حق بود و اين با كبرى بهم صادق نتواند بود پس نتيجه حق بود و در ضرب چهارم بافتراض صغرى كلى شود و حالش در اختلاط حال ضرب دوم شود بعينه بيانش اگر صغرى ليس كل ج ب بود به جهتى كه فرض كنيم چون آن بعض را د نام نهيم لا شىء من د ب باشد به همان جهت بعينها چه در اين موضع جز تعيين جزوى در ذهن و تسميه او در قول تصرفى ديگر نرفته است و چون هم بر آن قاعده كه در اين ضرب بيان كرده باشيم نتيجه بدهد كه لا شىء من د ا به جهتى كه آيد پس بقياس دوم معلوم شود كه ليس بعض ج ا و اين قياس از شكل اول باشد و بحقيقت نه قياس بود چه مغايرت ج و د در اين مقدمه كه گوئيم بعض ج د مغايرتى لفظى باشد نه معنوى و د محمول نباشد بر ج بل بعينه ج بود و اين اقتران بمثابت آن باشد كه گوئيم كل بشر انسان و كل انسان حيوان و بحقيقت نه قياس بود چه قياس آن بود كه مستلزم قولى غير مقدمات باشد و در اين صورت كبرى بعينه نتيجه است و چون چنين باشد از ايراد اين اقتران استغنا حاصل باشد الا آنك بسبب ازالت شبهتى كه مبتدى را بسبب تغيير اسم و تعيين بعضى عارض شود اين بيان در صورت اقتران ايراد كنند و يك مقدمه را كه مشتمل بر تبديل اسم بود جهت نبود بل وضع و حملش معنوى نبود پس ظاهر شد كه در افتراض يك قياس حقيقى بيش نيفتد و آن قياس مشتمل بود بر انتاج اختلاط مطلوب در آن شكل بعينه و ببايد دانست كه چون عكس لازم اصل است نتيجه كه بعد از انعكاس بعضى مقدمات لازم آيد عين نتيجه نبود بل لازمش بود و لازم گاه بود كه از ملزوم عامتر بود و در خلف فرق نبود ميان اثبات صدق نتيجه و اثبات صدق لازم نتيجه چه هر يكى بابطال نقيضش صورت بندد و ابطال\r\n","description":"","footnote":"","page_name":" 236 ","page_number":254},
  {"content":"\r\n\r\nنقيض نتيجه مستلزم ابطال نقيض لازم نتيجه باشد پس در تعيين جهت نتيجه اعتماد بر بيانات لمى كردن اولى بود و بالله التوفيق\r\nفصل هفتم در مختلطات شكل سيم\r\nدر اين شكل چون مقتضى حمل اكبر بر اصغر بايجاب يا بسلب در نتيجه ملاقات اين دو حد است بايجاب در آن حال كه بر اوسط محمولند يا مباينت هر دو بسلب در آن حال كه يكى بر او محمول است و ديگر از او مسلوب پس هر گاه كه آن ملاقات و مباينت فعلى باشد حمل اكبر بر اصغر بايجاب يا بسلب هم فعلى بود و هر گاه كه صغرى فعلى بود و كبرى غير فعلى حمل غير فعلى بود چه از صغرى فعلى معلوم شود كه اوسط از آن چيزها بود كه اصغر بر آن مقول بود بالفعل و كبرى اقتضاء آن كند كه هر چه اوسط بود بالفعل حكم اكبر او را ممكن بود پس آن بعض را از اصغر كه اوسط است بالفعل همان حكم لازم بود اما اگر صغرى بامكان بود و كبرى فعلى چنان اقتضاء كند كه هر چه اوسط بر او مقول بود بالفعل حمل اصغر بر او ممكن بود و اوسط از جمله چيزهائى بود كه بامكان اصغر بود پس در نتيجه توان گفت كه بعضى از آنچه ممكن بود كه اصغر بود حكم اكبر او را حاصل بود اما نتوان گفت كه بعضى از آن چه بالفعل اصغر بود آن حكم او را حاصل بود چه شايد كه آن بعض كه اوسط بود اصغر از او مسلوب بود دايما من غير ضرورت و به اين موجب اين اقتران منتج نباشد و شرح اين بحث بعد از اين مستوفىتر بيان كنيم مگر كه ممكن محتمل دايم نبود پس بعضى از او فعلى بود و آن بعض را حكم اكبر حاصل بود و بر اين تقدير منتج بود چنانك در شكل اول گفته آمد و در هر\r\n","description":"","footnote":"","page_name":" 237 ","page_number":255},
  {"content":"\r\nصورت كه ايجاب صغرى لازم سلبى بود از صغرى سالبه نيز كه به قوت موجبه بود نتيجه آيد اما آن نتيجه همان بود كه از صغرى موجبه بود و در آن صورت ضروب منتج دوازده شود و همچنين آنچه هر دو مقدمه تابع ذات يا وصف بود نتيجه تابع همان چيز بود و اگر مختلط بود نتيجه تابع ذات بود چنانك گفتيم و در اين شكل از اختلاط مقدمات دايم بحسب وصف نتيجه دايم بحسب وصف نيايد مثلا گوئيم هر كاتبى بيدار بود ما دام كه كاتب بود و محرك قلم بود ما دام كه كاتب بود و لازم نيايد كه بعضى بيداران محرك قلم باشند ما دام كه بيدار باشند بل در بعضى از اوقات بيدارى محرك قلم باشند و همچنين اگر كبرى سالبه بود مثلا صحيح بود كه هيچ كاتب ساكن اليد نبود ما دام كه كاتب بود چه سلب ساكن اليد از بيدارى كه كاتب بود هم در بعضى اوقات باشد و آن وقت كاتبى بود پس نتيجه مطلق عام وصفى آيد و صغرى مقتضى دوام در اين شكل مناقض كبرى و وصفى لا دائم نبود چه اوسط را شايد دو حكم بود يكى دايم بحسب ذات و ديگر بحسب وصف و لا دايم بحسب ذات پس در بعضى اوقات حصول وصف ملاقات يا مباينت اصغر و اكبر حاصل باشد چنانك گوئيم هر نائمى حيوانست بضرورت و ساكن است ما دام كه نائم است لا دائما پس بعضى حيوان در حال نوم ساكن بود و بى اعتبار نوم باطلاق لا دايم ساكن بود و بر جمله چون ضروب اين شكل به عكس صغرى تنها يا بافتراض بهم كه اقتضاء ثبوت جهت بر حال خود كند چنانك در شكل دويم بيان كرديم راجع باشد با شكل اول حكم اختلاطات اين شكل حكم اختلاطات شكل اول بود بحسب جهتى كه موافق جهت عكس صغرى باشد الا در اين دو حكم كه باخر بيان كرديم پس صغريات اين شكل اگر از اصناف\r\n","description":"","footnote":"","page_name":" 238 ","page_number":256},
  {"content":"\r\n\r\nمطلقات يا دائمات بود حكمش حكم صغرى مطلق عام بود و اگر از اصناف ممكنات بود حكمش حكم صغرى ممكن عام بود پس اگر اصل محتمل دوام سلب بود عكسش همچنان بود و اگر اصل محتمل دوام سلب نبود عكس هم نبود و اگر از اصناف وصفيات بود حكمش حكم مطلق عام وصفى بود و مطلق عام وصفى در صغرى شكل اول اگر چه بيان نكرده ايم اما به اين بيان كه در اين موضع گفتيم با كبرى دايم وصفى نتيجه مطلق وصفى دهد چه هر چه لازم چيزى بود كه حصولش در بعضى از اوقات وصف اصغر بود حصول آن لازم هم در بعضى اوقات وصف اصغر تواند بود و بيان جمله بخلف بر منوال گذشته آسان بود و هر چند اكثر اختلاطات شكل اول كه ايراد كرده ايم از ايراد اين تفصيل مغنى باشد اما چون آنچه در اين شكل بان احتياج باشد اندك است و در وصفيات حكم اين شكل ديگر است آنقدر كه مهم باشد در اين جدول نهاديم تا با آن جداول رجوع نبايد كرد و آنچه مخالف آن جداول باشد هم در نظر آيد\r\nفصل هشتم در مختلطات شكل چهارم\r\nضروب منتج در اين شكل بى اعتبار جهات پنج است چنانك گفته آمد دو ضرب اول انتاج موجبه جزوى كند و ضرب سيوم انتاج سالبه كلى و دو ضرب باقى انتاج سالبه جزوى و چون اعتبار جهت كنند در هر موضع كه سالبه لازم موجبه باشد بحسب اعتبار سالبه ضروب زيادت شود چنانك در ديگر اشكال گفتيم و معرفت جهات نتايج مختلطات در اين شكل نيز مبنى بود بر چند اصل و آن اين است\r\n","description":"","footnote":"","page_name":" 239 ","page_number":257},
  {"content":"\r\n\r\nاصل اول\r\nدر اقترانات ايجابى چون هر دو مقدمه فعلى بود ضرورى يا غير ضرورى يا صغرى ضرورى يا دايم بود و كبرى بامكان نتيجه مطلق عام بود و اگر صغرى ضرورى يا دايم نبود و يك مقدمه يا هر دو مقدمه بامكان بود نتيجه ممكن عام بود بر حسب راى جمهور و تحقيق در اين باب گفته آيد انشاء الله تعالى بيان اين سخن آنست كه چون در اين شكل اصل محمول محمول اكبر است اگر هر دو مقدمه فعلى بود حمل اكبر بر اصغر هم فعلى بود به همان بيان كه در عكس مطلقات گفته ايم و اگر از دو مقدمه يكى غير فعلى بود و ديگر غير دايم حمل اكبر بر اصغر بامكان بود چنانك در عكس ممكنات گفته ايم و چون اكبر محتمل باشد كه خاصه از خواص اوسط بود مانند كاتب انسان را پس بر آن تقدير حملش بر اصغر مانند حيوان ضرورى نباشد و اگر چه هر دو مقدمه ضرورى بود و نيز چون اصغر همين احتمال دارد مانند ضاحك ناطق را پس بر آن تقدير حمل اكبر مانند انسان بر او ضرورى باشد و اگر چه هيچكدام از مقدمات ضرورى نبود پس به اين سبب گفتيم نتايج فعليات جمله مطلق عام بود و بمانند اين بيان معلوم شود كه نتايج ممكنات ممكن عام بود و چون رد اين شكل با اشكال گذشته كنند بقلب مقدمات و عكس نتيجه از شكل اول يا به عكس كبرى از شكل سيوم اين مطالب حاصل آيد پس اگر صغرى ضرورى يا دايم بود در آن حال كه كبرى شكل اول شود نتيجه تابع او باشد و عكسش مطلق عام بود اما اگر كبرى ضرورى يا دايم بود اين حكم لازم نباشد چه كبرى بعد از عكس كبرى شكل سيم شود و ضرورى بعد از عكس مطلق گردد و مطلق با ممكن نتيجه ممكن دهد و در مواد گوئيم هر مردمى بامكان ابيض است و هر زنگى بضرورت مردم است و لازم نيايد كه بعض ابيض باطلاق\r\n","description":"","footnote":"","page_name":" 240 ","page_number":258},
  {"content":"\r\n\r\n\r\nزنگى بود بل بامكان عام زنگى بود و حكم اختلاط ممكنات بعد از اين بحسب تحقيق بيان كنيم چنانك وعده داده ايم انشاء الله تعالى\r\nاصل دويم\r\nو در هر اقتران كه مقدمه سلبى باشد اگر آن مقدمه منعكس شود اقتران منتج بود پس اگر ضرورى يا دائم باشد نتيجه هم چنان بود مگر دايم صرف يا ممكنى كه محتمل دوام بود چه اين اقتران منتج نبود و اگر آن مقدمه منعكس نشود منتج نبود مگر كه كبرى قياس وصفى مركب بود بر وجهى كه بعد از اين ياد كنيم بيان اول آنست كه به عكس صغرى اقتران بر هيات شكل دويم شود و به همان بيان كه آنجا گفته ايم انتاج لازم آيد پس چون سالبه ضرورى يا دائم بود نتيجه همچنان بود و در ضرب سيوم چون عكس صغرى حافظ كميت بود نتيجه كلى آيد و در ضرب چهارم و پنجم كه نتيجه جزوى مطلوب است تغيير كميت صغرى كه بعد از عكس لازم آيد مضر نباشد و بيان دوم آنست كه سالبه غير منعكس محتمل بود كه مشتمل بر سلب خاصه موضوع باشد از او چنانك گوئيم هيچ مردم ضاحك يا كاتب نيست باطلاق يا امكان پس چون كبرى موجبه چنانك گوئيم هر ناطقى مردم است يا صغرى موجبه چنانك گوئيم هر ضاحكى يا كاتبى ناطق است با آن اضافت كنيم حكم نتوان كرد بسلب ناطق از ضاحك يا كاتب و نه بسلب مردم از ناطق پس اين اقتران بحسب صورت منتج نبود .\r\nاصل سيم\r\nو چون از دو مقدمه يكى تنها وصفى بود نتيجه بحسب ذات بود و چون هر دو مقدمه وصفى بود نتيجه وصفى بود پس اگر نتيجه جزوى بود آن وصفى مطلق عام باشد و اگر كلى بود از عرفيات خالص يا آميخته با مشروطات نتيجه عرفى آيد و از مشروطات خالص نتيجه مشروط آيد\r\n","description":"","footnote":"","page_name":" 241 ","page_number":259},
  {"content":"\r\n\r\n\r\nبيان اول آن است كه چون گوئيم هر نايمى ساكن است ما دام كه نايم است و اين كبرى كه هر مردمى نايم است با اين صغرى كه هر ساكنى جسمت با آن تاليف كنيم حمل مردم بر ساكن يا حمل نايم بر جسم لازم نبود كه بحسب وصف بود و بيان دويم آنست كه در اشكال گذشته بيان كرده ايم كه از دو وصفى نتيجه وصفى آيد پس به عكس و رد با يكى از اشكال گذشته معلوم شود كه در اين شكل نتيجه هم وصفى آيد و در چهار ضرب كه نتيجه جزوى آيد به عكس كبرى و رد با شكل سيوم معلوم شود كه نتيجه مطلق عام وصفى آيد و در دو ضرب اول اگر خواهند بقلب و رد با شكل اول و عكس نتيجه بيان كنند و در ضرب سيم كه نتيجه كلى بود برد با شكل دويم معلوم شود كه نتيجه از عرفيات خالص و آميخته با مشروطات عرفى آيد و از مشروطات خالص مشروط و اين جمله اگر خواهند بلمى چنانك در آن موضع گفته آمد بيان كنند اصل چهارم صغرى وصفى با كبرى ممكن و مطلق در اقتراناتى كه مشتمل بود بر مقدمه سلبى منتج نبود و با كبرى ضرورى و دائم اگر متناقض نبود نتيجه ضرورى و دايم آيد بيان اول آنست كه گوئيم هر ضاحكى متعجب است ما دام كه ضاحك است و هيچ مردم ضاحك نيست باطلاق و همچنين هيچ ضاحك باكى نيست ما دام كه ضاحك است و هر مردمى ضاحك است باطلاق و حكم نتوان كرد بسلب مردم از بعضى متعجبان يا باكيان و بيان دوم همان است كه در شكل اول گفته ايم و چون عكس ضرورى و دايم حافظ جهت بود در اين شكل همان نتيجه دهد\r\nاصل پنجم\r\nچون صغر كلى وصفى مركب بود از اعتبار ذات و وصف بر وجهى كه جهت وصف موضوع به نسبت با ذاتش با جهت قضيه بحسب وصف ممتنع الجمع على الصدق بود كبرى موجبه كه بان صغرى صادق نباشد در آن اقتران واقع نتواند بود مثلا چنانك صغرى يكى از وصفيات اخص\r\n","description":"","footnote":"","page_name":" 242 ","page_number":260},
  {"content":"\r\n\r\nبود و كبرى موجبه دايم يا صغرى مشروط لا ضرورى بود و كبرى موجبه ضرورى اما اگر يكى از دو مقدمه عامتر باشد از آنچه مناقض ديگر مقدمه بود مقدمه ديگر مقتضى تخصيص او و حملش نيز بر وجه غير مناقض باشد چنانك در شكل اول تقرير كرده آمده است و بيان همان است\r\nاصل ششم\r\nو چون كبرى كلى وصفى مركب بود هم بان صفت نتيجه كه بان صغرى صادق نباشد از آن اقتران ممكن نبود هم ببيان مذكور در شكل اول پس با كبرى وصفى اخص نتيجه دايم ايجابى محال بود و با كبرى مشروط لا ضرورى نتيجه ضرورى ايجابى محال بود و در ضرب اول اگر اعتبار ذات تنها اقتضاء انتاج ممكن عام يا مطلق عام كند و اين اعتبار اقتضاء لا ضرورت كند آن ممكن و مطلق خاص شود و اگر اين اعتبار اقتضاء لا دوام كند مطلق اخص شود اما ممكن مطلق خاص سلبى شود و از جهت حفظ كيفيت هم بامكان خاص حكم بايد كرد و ضرب دوم را با اول در اين معانى اشتراك باشد چه به عكس كبرى از شكل سيم همين نتايج حاصل آيد و اما در باقى ضروب كه اقتران مشتمل بر مقدمه سلبى بود نتيجه ممكن عام يا مطلق عام در جهات سلب به همه حال لازم باشد و كبرى به اين صفت كه گفتيم لا محاله يا موجبه فعلى بود يا در قوت موجبه فعلى پس اگر صغرى هم كلى بود و موجبه فعلى يا در قوت موجبه فعلى اصغر باطلاق بر اكبر محمول باشد و هم باطلاق منعكس شود پس اگر بر بعضى از اصغر باطلاق ايجابى محمول بود و از اينجا لازم آيد كه اگر نتيجه كلى بود و آن در ضرب سيوم باشد بعضى از آن سالبه مطلق بود محتمل ايجاب بر سبيل قطع و باقى مشكوك فيه باشد چنانك در عكس موجهات مركبه گفته ايم و اگر نتيجه جزوى بود به حكم احتمال ايجاب ممكن خاص\r\n","description":"","footnote":"","page_name":" 243 ","page_number":261},
  {"content":"\r\nيا مطلق اخص شود و اين در ضرب چهارم افتد و اما اگر صغرى جزوى بود و آن در ضرب پنجم باشد يا در قوت موجبه فعلى نبود نتيجه بر اصل امكان عام يا اطلاق عام بماند و در اين موضع ميان نتايج ضرب چهارم و پنجم تفاوت باشد مثالش در ضرب اول هر مستيقظى حيوان است بضرورت و هر كاتبى مستيقظ است ما دام كه كاتب است لا دائما پس بعض حيوان كاتب بود باطلاق اخص چه اگر دايم بود مناقض كبرى باشد و در ضرب دوم هر متغير جسم است بضرورت و بعضى متحركان متغيرند ما دام كه متحركند لا دائما پس بعضى اجسام متحرك بود هم باطلاق اخص و شايد كه بعضى دايما متحرك بود و در ضرب سيوم هيچ مستيقظ نايم نيست باطلاق اخص و هر كاتبى مستيقظ است ما دام كه كاتب است لا دايما پس نشايد كه نايمى كاتب بود دايما به نظر با كبرى و حكم باطلاق عام سلبى صحيح بود به اين اعتبار و چون صغرى در قوت ايجابى فعلى است و كبرى ايجابى فعلى بقلب از شكل اول نتيجه دهد كه هر كاتبى نايم است باطلاق و عكسش چنين بود كه بعضى نايمان كاتبند باطلاق پس از اين سالبه مطلق عام كه مىگوييم هيچ نايم كاتب نيست حكم بر بعض نايمان باطلاق اخص بود و باقى مشكوك فيه يعنى بعضى نايمان را كاتبى در بعض اوقات حاصل بود و ممكن بود كه باقى را در هيچ وقت حاصل نبود و در ضرب چهارم هر نايمى حيوانست بضرورت و هيچ كاتب نايم نيست ما دام كه كاتب است لا دايما پس نشايد كه هيچ حيوانى دايما كاتب بود به نظر با كبرى و چون چنين بود حكم باطلاق عام سلبى به اين اعتبار صحيح بود كه بعضى حيوانات كاتب نيستند و چون صغرى در قوت موجبه مطلقه است كه هر كاتبى نايم است بقلب نتيجه دهد كه هر كاتبى حيوانست و به عكس لازم آيد كه بعضى حيوانات كاتب باشند پس معلوم شود كه آن مطلق كه در نتيجه دعوى داشتيم مطلق اخص بود و در ضرب پنجم بعضى متحركان جمادند و هيچ نائم متحرك\r\n","description":"","footnote":"","page_name":" 244 ","page_number":262},
  {"content":"\r\n\r\nنيست ما دام كه نايم است لا دائما پس نشايد كه جمادى دايما نائم بود نظر با كبرى و چون چنين بود حكم باطلاق عام سلبى كه بعضى جمادات نائم نيستند صحيح بود و قلب در اين اقتران منتج نبود كه صغرى جزوى است پس حكم بر همان اطلاق عام بماند و چون در اين ماده ضرورى است معلوم شود كه انتاج اطلاق خاص متوقع نيست اين است تمامى اصول و قواعد در اين مطالب\r\nسخن در تفصيل نتايج مختلطات و وضع جداول\r\nاز تمهيد اين اصول معلوم شد كه مختلطات ضروب اين شكل بر يك منوال نيست بخلاف ديگر اشكال بل دو ضرب اول بر يك نسق است و ضرب سيوم را حكمى ديگر است و دو ضرب آخر در بيشتر اختلاطات متشابهند الا در وصفيات مركب كبرى كه ميان هر دو ضرب تفاوتى هست و ضرب سيوم به شكل دوم مشابهت زيادت دارد و چهار ضرب باقى به شكل سيم پس تفصيل مختلطات اين شكل را سه جدول نهاده آمد يكى مشتمل بر مختلطات دو ضرب اول و يكى مشتمل بر مختلطات ضرب سيم و يكى بر مختلطات دو ضرب باقى پس در جدول اول ممكن عام و خاص را كه محتمل دايم لا ضرورى باشد و بر اين تقدير انتاج ايشان واجب نباشد جدا ياد كرده شد و ممكن اخص را كه از آن احتمال خالى است جدا ياد كرده شد و نتايج با همه جهات ممكن عام باشد مگر چون صغرى ضرورى يا دائم بود كه آنجا نتيجه مطلق عام بود و باقى اختلاطات فعلى را نتيجه مطلق عام باشد و اگر هر دو مقدمه وصفى بود مطلق عام وصفى باشد مگر كبرى ضرورى با صغرى مشروط لا ضرورى و كبرى دايم با صغرى وصفى لا دايم كه متناقض بود نتيجه نيابد و با كبرى مشروط لا ضرورى چون نتيجه ضرورى ممكن نيست در ممكنات نتيجه كه ممكن عام گفتيم به اين اعتبار ممكن خاص شود و در مطلقات همچنين مطلق خاص شود و در وصفيات\r\n","description":"","footnote":"","page_name":" 245 ","page_number":263},
  {"content":"\r\nمطلق عام وصفى بحسب ذات لا ضرورى شود و همچنين با كبرى وصفى لا دائم چون نتيجه دائم ممكن نيست در ممكنات مطلق خاص سلبى آيد اما از جهت حفظ كيفيت حكم ممكن خاص بايد كرد و در مطلقات مطلق اخص آيد و در وصفيات مطلق عام وصفى بحسب ذات لا دايم شود و از صغرى مشروط لا ضرورى با كبرى وصفى چون بقلب و رد با شكل اول نتيجه مشروط لا ضرورى آيد و عكسش ضرورى نتواند بود چنانك در باب عكس گفته ايم پس آن نتايج هم مطلق عام وصفى لا ضرورى بود و بر آن قياس از صغرى وصفى لا دايم با كبرى وصفى نتيجه هم وصفى لا دايم باشد و در جدولى كه مشتمل بر مختلطات ضرب سيم است از ممكنات و مطلقات كه در صغرى و كبرى افتد نتيجه نيايد الا صغرى ضرورى و دايم را كه نتيجه هميشه مانند صغرى باشد و در اختلاط ممكن و دايم هم اشتباهى بود چنانك در شكل دوم گفته آمد و چون كبرى مشروط لا ضرورى بود نتيجه ضرورى ايجابى محال بود به حكم مناقضت و همچنين چون كبرى وصفى لا دايم بود نتيجه دايم ايجابى محال بود پس هميشه با اين كبريات ممكن عام سلبى يا مطلق عام سلبى حق بود و اگر صغرى محتمل ضرورت نبود و در قوت موجبه باشد بقلب از شكل اول نتيجه ممكن يا مطلق ايجابى حاصل آيد و عكسش ممكن عام يا مطلق عام ايجابى جزوى باشد پس آن بعض محتمل ضرورت يا دوام سلبى نتواند بود به اين سبب نتيجه در صغرى لا ضرورى ممكن و مطلق عام كلى يا مطلق خاص جزوى ايجابى آيد پس از جهت حفظ نتيجه حكم بممكن خاص جزوى سلبى بايد كرد و جمله كبريات اين ضرب با صغرياتى كه محتمل ضرورت نبود و در قوت موجبه بود بقلب از شكل اول نتيجه دهد و به عكس ممكن يا مطلق عام\r\n","description":"","footnote":"","page_name":" 246 ","page_number":264},
  {"content":"\r\nايجابى شود و چون اين نتايج حافظ كيفيت نباشند اين ضروب را منتج نشمرند و صغرى دايم لا ضرورى نيز چون در قوت ممكن عام ايجابى باشد همين نتيجه ممكن عام جزوى ايجابى بدهد بر آن تقدير كه ممكن منعكس نبود پس اگر كبرى محتمل ضرورت نباشد نتيجه يا دائم كلى بود مطلقا يا دائم لا ضرورى جزوى و اگر كبرى محتمل ضرورت بود و بر تقدير ضرورت نتيجه ضرورى باشد پس دايم لا ضرورى جزوى را محتمل نتواند بود و كبرى ضرورى و دايم با صغرى وصفيات اگر مناقض نبود نتيجه بقلب از شكل اول ضرورى يا دايم آيد مانند كبرى به همان بيان كه در شكل اول گفتيم و چون منعكس شود پس در اين شكل نيز نتيجه هم ضرورى يا دايم بود و اما چون هر دو مقدمه وصفى بود از عرفيات خالص و آميخته با مشروط نتيجه عرفى آيد و از مشروطات خالص مشروط چنانك گفتيم و چون صغرى محتمل ضرورت بود نتيجه عام باشد اما اگر محتمل ضرورت نبود در قوت موجبه ممكن بود پس بقلب و عكس معلوم شود كه در بعضى از نتيجه ضرورى سالبه محال است چنانك گفتيم پس در بعض خاص گردد و اگر صغرى محتمل دوام نبود در قوت موجبه مطلق باشد و معلوم شود كه در نتيجه دايم سالبه محال است پس نتيجه در بعض اخص گردد و در جدول مختلطات دو ضرب آخر چون اصناف صغريات را با كبريات غير وصفى مركب نتيجه در هر دو ضرب متساوى آيد اين جمله در جدولى مشترك نهاده آمد و كبريات وصفى مركب را با اصناف صغريات چون نتيجه متفاوت است جهت هر ضربى جدولى مفرد نهاده آمد و در اين ضرب از كبرى ممكنات و مطلقات با اصناف صغريات اصلا نتيجه نيايد و از كبرى ضرورى و دايم با اصناف صغريات نتيجه تابع كبرى بود مگر در اختلاط ممكن و دايم كه در آن اشتباه است چنانك گفتيم و كبرى وصفى عام را با صغرى ممكن بر آن تقدير كه منتج باشد نتيجه ممكن عام بود و با فعليات ذاتى مطلق\r\n","description":"","footnote":"","page_name":" 247 ","page_number":265},
  {"content":"\r\nعام و با وصفيات مطلق عام وصفى و كبريات وصفى چون به عكس هم وصفى عام شود از شكل سيوم با صغريات ممكن يا غير منتج بود يا نتيجه ممكن عام آيد و با صغريات فعلى بحسب ذات مطلق عام و با صغريات وصفى مطلق عام وصفى پس اگر كبرى وصفى لا دايم بود نتيجه دايم ايجابى نتواند بود پس لا محاله مطلق عام بود و اگر مشروط لا ضرورى بود نتيجه ضرورى ايجابى نتواند بود پس لا محاله ممكن عام بود و به اين سبب احتمال عدم انتاج كه از جهت امكان صغرى بود مرتفع شود و نتايج ضرب پنجم هم بر اين جمله مقرر باشد اما در ضرب چهارم چون وصفيات لا دائم در قوت موجبه مطلق باشد و بقلب از شكل اول نتيجه ممكن يا مطلق آيد و عكسش ممكن عام يا مطلق عام جزوى ايجابى بود پس در نتيجه جزوى ضرورى و دايم سلبى نباشد و به اين جهت با صغرى ممكن نتيجه كه مطلق عام بود خاص شود و با صغرى فعلى بحسب ذات اخص شود و با صغرى وصفى مطلق عام وصفى لا دائم بحسب ذات شود و چون وصفيات لا ضرورى در قوت موجبه ممكن باشد پس تقدير انتاج با اصناف صغريات بقلب از شكل اول نتيجه ممكن آيد و به عكس ممكن عام جزوى شود پس نتايج كه ممكن عام يا مطلق عام بود بر آن تقدير خاص شود و آنچه وصفى بود بحسب ذات لا ضرورى شود و چون ممكن خاص با احتمال دايم لا ضرورى منتج نيست پس بر تقدير كبرى مشروط دايم لا ضرورى اين اعتبار ساقط باشد و بر اصل امكان و اطلاق عام بماند اين است تفصيل نتايج اين شكل كه در جدول نهاده آمده است و بيان هر يك به عكس و خلف و افتراض بر قياس گذشته آسان باشد و از ايراد امثله مستغنى و جدول اين است\r\n","description":"","footnote":"","page_name":" 248 ","page_number":266},
  {"content":"\r\n\r\nفصل نهم در بيان اختلالى كه در اعتبار جهات و مختلطات از جهت اعتبار دائم لا ضرورى كلى عارض مىشود\r\nدر علمى ديگر مقرر شده است كه حكم دايم اگر كلى بود لا محاله فى نفس الامر ضرورى بود اما اگر جزوى بود شايد كه بر سبيل اتفاق بود خالى از ضرورت ذاتى چنانك پيش از اين گفته ايم و متقدمان منطقيان به اين سبب در كليات ميان دايم و ضرورى مطلق بخصوص و عموم مباينتى نهاده اند و خواجه رئيس ابو على سينا كه افضل متاخران است در بيشتر كتب خود مانند شفا و نجات و اوسط و غير آن فرق ميان هر دو اعتبار بيان كرده است اما در استعمال هم بر آن سياقت رفته است كه ديگران رفته اند و در اشارات گفته است در اثناء ذكر جهات كه و اما دوام من غير ضرورت و مثالش در جزويات آورده كه و اما مثال الذى هو دايم من غير ضروره فمثل ان يتفق لشخص من الاشخاص ايجاب عليه او سلب منه صحبه ما دام موجودا و لم يكن تجب تلك الصحبه كما انه قد يصدق ان بعض الناس ابيض البشره ما دام موجود الذات و ان كان ليس بضرورى و در موضعى ديگر گفته است و مثل ان تقول كل ج ب دايما حتى يكون كانا قلنا كل واحد واحد من ج على البيان الذى ذكرناه يوجد له ب دايما ما دام موجود الذات من غير ضروره و اما انه هل يصدق هذا الحمل الموجب الكلى فى كل حال او يكون دايم الكذب اى انه هل يمكن ان يكون ما ليس بضرورى موجودا دايما فى كل واحد او مسلوبا دايما عن كل واحد او لا يمكن هذا بل يجب ان يوجد ما ليس بضرورى فى البعض لا محاله و يسلب عن البعض لا محاله فامر ليس على المنطقى ان يقضى فيه بشىء و ليس من شرط القضيه ان ينظر فيها المنطقى ان يكون صادقه فقد ينظر ايضا فيما لا يكون الا كاذبا پس بمقتضاء اين قضيه نظر در احوال كلى دايم لا ضرورى و اگر چه كاذب باشد حواله با منطقى\r\n","description":"","footnote":"","page_name":" 249 ","page_number":267},
  {"content":"\r\nكرده است و به اين سبب قومى كه بعد از او در جهات قضايا نظر كرده اند دايم را بانفراد حكمى ايراد كرده اند و اگر چه سخن ايشان در آن باب از خبط خالى نيست و ما در اين مختصر هم بر آن منوال احكام جهات و نقيض و عكس و مختلطات به قدر جهد بيان كرديم و در هر موضعى كه مقتضاء اين اعتبار مخالف وجود و منافى راى جمهور محققان بود بر اشارتى اقتصار كرد و باستيفاء بيان وعده داد اكنون مىخواهيم كه آن موعود بانجاز رسانيم بتوفيق الله و مشيته مىگوييم اعتبار حكم دايم كلى غير ضرورى در اين ابواب به دو موضع متعلق است يكى بحث جهات قضايا و ديگر بحث احوال موضوع و سور كلى و جزوى كه بر او در آيد و لوازم اعتبار اين حكم در هر يكى از اين دو موضوع به ديگر يك سرايت كند خصوصا بسبب عكس اما در جهات تجويز حكمى در هر كلى دايم لا ضرورى اقتضاء آن كند كه ممكن كلى از مطلق كلى بحسب دلالت عامتر بود به همين قدر چنانك گفته ايم و اما در مباحث موضوع قضيه و اسوار مثلا چون موضوع كاتب باشد اقتضاء آن كند كه آنچه كاتب بالقوه و الامكان بود از آنچه كاتب بالفعل بود بحسب وجود خارجى يا فرض عقلى عامتر بود هم بحسب دلالت پس شايد كه چند ماهيت مختلف را در صحت كاتبى اشتراك بود و ميان ايشان امتياز بود بانك بعضى از آن كاتب بالفعل بود بحسب وجود يا فرض عقلى و بعضى نبود نه در خارج و نه در عقل پس چون گوئيم كل كاتب بر جمله آن چيزها افتد كه كاتب بالفعل بود و بر آنچه صحت كاتبى داشته باشد و كاتب بالفعل نبود نيفتد و از اينجا لازم آيد كه كليت اين موضوع واجب نبود چه بر تقدير آنك ماهيت كه صحت كاتبى دارد كاتب شود و آنچه به اول محكوم عليه كلى بود بعضى از كاتبان گردد و حكم كلى در آن حال جزوى شود و چون اين مقدمه تمهيد شد گوئيم هر ممكن موجب كه دائم لا ضرورى كلى با او صادق تواند بود مانند ممكن عام و خاص\r\n","description":"","footnote":"","page_name":" 250 ","page_number":268},
  {"content":"\r\nمنعكس نشود مثلا گوئيم هر چه زنگى است به امكان ابيض است و اين حكم كه هيچ زنگى ابيض نيست دايما من غير ضروره هم صادق است پس اين مقدمه منعكس نشود چه در عكس چون ابيض را موضوع كنيم و بان ابيض فعلى خواهيم زنگى از آن خارج بود و الا سالبه كلى مذكور كه صادق فرض كرده ايم صادق نبود و هر چه ابيض فعلى بر وى افتد مانند برف و عاج و تركى و غير آن محال باشد كه زنگى باشد پس نتوان گفت بعضى از ابيض بامكان زنگى است و بايد كه دانند كه اگر اين مثال مطابق مقصود نيست بسبب آنك اين اعتبار مطابق وجود نيست مضر نيست در مقصود بل اگر حكمى را كه ببرهان ثابت شود هيچ مثال موجود نباشد آن حكم باطل نشود چه فائده ايراد مثال ايضاح حكم باشد نه اثباتش و هر چند ميان آنچه در باب عكس گفته ايم و اينجا مىگوييم در عكس سالبه دايم لا ضرورى تفاوت است چه آنجا گفتيم سالبه دايم باشد بعضى از آن لا ضرورى و باقى محتمل ضرورت و اينجا مىگوييم سالبه ضرورى است و اما بايد كه معلوم باشد كه آن حكم بحسب قياس و اقتضاء وضع اين اعتبار بود با آنك مقتضى وجود ابيضى كه بامكان زنگى باشد نبود چنانك گفته ايم و اين حكم بحسب تتبع حقيقت حال فى نفس الامر است و باخر اقتضاء رفع اين اعتبار خواهد كرد و چون اين اعتبار مقتضى امتناع انعكاس ممكن ايجابى است كلى و جزوى در اين معنى يكسان باشد و اما تمسك بخلف چنانك در باب عكس گفته ايم اينجا مفيد نباشد چه نقيض عكس ممكن در اين مثال اين بود كه هيچ ابيض يعنى هيچ چيز از آنچه ابيض بالفعل فرض كنند زنگى نبود بضرورت و اين خود حق است چنانك گفتيم و عكس اين بود كه هيچ زنگى ابيض نبود يعنى آن چيزها نبود كه ابيض بالفعل باشد بحسب فرض بضرورت و اين هم حق است و مناقض اصل قضيه نيست چه آن ابيض كه بامكان\r\n","description":"","footnote":"","page_name":" 251 ","page_number":269},
  {"content":"\r\nبر زنگى محمول است نه آن ابيض است كه بالفعل باشد و اگر در اين عكس قيد بالفعل از ابيض بيفكنيم بفساد انعكاس سالبه ضرورى كه واضحترين قضاياى منعكسه است سرايت كند از بهر آنك در مثال مذكور اين قضيه كه هيچ ابيض بضرورت زنگى نيست حق است چنانك گفتيم و در عكسش نتوان گفت هيچ زنگى بضرورت ابيض نيست چه اصل قضيه اين است كه زنگى بامكان ابيض است و اين خللها از جهت سور قضيه است چه سور كلى در آنك گوئيم هيچ ابيض زنگى نيست مقتضى حصر نه بر سبيل وجوب است بل بر سبيل وجود است چنانك گفتيم و چون اعتبار خروج بياض زنگى از قوت بفعل كرده اند آنچه زنگى از آن بضرورت مسلوب است بعضى از ابيض بوده باشد نه همه ابيض پس آن قضيه كه منعكس نمىشود سالبه جزوى بوده باشد و سالبه جزوى منعكس نشود و اعتبار دوام بى ضرورت در اصل قضيه كه گفتيم هيچ زنگى ابيض نيست متعلق به جهت فرض كرده ايم و در عكس بموضوع و سور سرايت كرد و اين است بيان آنك گفتيم اعتبار اين معنى در هر يكى از اين دو باب به ديگر سرايت كند پس معلوم شد كه اين اعتبار مقتضى فساد انعكاس ممكنات است و مؤدى بمذهبى كه نزديك باشد بمذهب آن جماعت كه اطلاق و ضرورت و امكان را باسوار متعلق گردانند و در مختلطات شكل اول چون صغرى ممكن بود و محتمل آنك دايم السلب بود آن اقتران هم لازم آيد كه منتج نبود چه شايد كه در صغرى اوسط كه محمول است بر اصغر بالفعل حاصل نباشد از جهت صدق سلب دايم كلى لا ضرورى و حكم در كبرى بر اوسطى بود كه فعلى بود و اين اوسط بذات و ماهيت مباين اوسط اول بود پس اوسط متكرر نبوده باشد تا كبرى در حكم جزوى بوده باشد مثالش اگر انسان را باسباع و بهرى حشرات در صحت آنك ايشان را بچه بسيار بود بيك\r\n","description":"","footnote":"","page_name":" 252 ","page_number":270},
  {"content":"\r\nشكم اشتراك باشد بفرض و اين حكم در انسان دايم السلب بود و در ايشان حاصل بالفعل پس توان گفت كه انسان را اين حكم حاصل است بامكان و هر چه چنين بود يعنى به نظر با فعل فاقد تميز بود بضرورت يا هيچ از آن ناطق نبود بضرورت و حكم نتوان كرد بايجاب فاقد تميز يا سلب ناطق از انسان و همچنين گوئيم هر انسانى ابيض بود بامكان و هيچ ابيض زنگى نيست بضرورت و علت امتناع انتاج اختلاف حال اوسط است به قوت و بفعل پس با صغرى خاصتر مىبايد چنانك محمولش قوت تنها را شامل نبود با كبرى عامتر چنانك موضوعش قوت تنها را نيز شامل بود تا منتج بود و اگر بجاى اين كبرى عكسش بنهيم گوئيم و هيچ زنگى ابيض نيست دايما تاليف با شكل دوم شود و چون ميان ممكن و دايم بود منتج نباشد چنانك گفته ايم و در اين صورت فساد انتاج اين مثال در شكل اول متعلق بموضوع و سور بود و بعد از عكس و رد با شكل دوم متعلق به جهت شده است پس از موضوع به جهت سرايت كرد بخلاف صورت اول و در شكل دوم ممكن بود كه به ديگر مختلطات سرايت كند از جهت عكس چنانك گوئيم هر انسانى بضرورت ناطق است و هيچ حيوان كه بچه بسيار از او بيك شكم آيد ناطق نبود پس نتيجه دهد كه هيچ انسان بضرورت بچه بسيار نيارد بيك شكم و ما اين حكم بامكان فرض كرده ايم و در شكل سيوم هر اقتران كه از صغرى ممكن بود و در شكل چهارم هر اقتران كه بر مقدمه ممكن مشتمل بود همين حكم دارد چه به اين اعتبار اين اقترانات منتج نبود و مذهب جمهور منطقيان آنست كه اكثر اين اقترانات منتج است چنانك گفته ايم پس اگر خواهيم كه مخالفت ايشان نكنيم چنانك گفته ايم التزام يكى از دو مذهب مذكور بايد كرد يا آن\r\n","description":"","footnote":"","page_name":" 253 ","page_number":271},
  {"content":"\r\nمذهب كه ببعضى از منطقيان منسوب است كه گويند موضوع قضيه چنان بايد گرفت كه هر چه صحت اتصاف بموضوع داشته باشد محكوم عليه بود و تواند بود كه مستدعى آن جماعت بالتزام آن مذهب خود همين علت بوده باشد يا دائم و ضرورى در كليات يكسان بايد گرفت چنانك متقدمان اهل صناعت گرفته اند تا موافق مقتضى علوم ديگر و مطابق وجود باشد و التزام مذهب اول اگر چه رافع بهرى از اين اشكالات باشد اما خلاف متعارف است چه بر آن تقدير هر گاه كه گويند كل كاتب جمله اشخاص انسان را شامل باشد چه جمله را صحت كاتبى حاصل است و مع ذلك مشتمل بود بر التزام مذهب دوم در يك صورت يعنى در موضوع تنها و سرايت خللى كه از آن اعتبار در جهت لازم شود بموضوع معلوم است پس اعتبار موضوع نيز مشوش گردد و بر يك قاعده مطرد نماند بيانش در مثال مذكور آنست كه چون گفته ايم كل زنجى ابيض بالامكان و ليس بابيض دايما و خواهيم كه هر دو حكم عكس كنيم چنين شود كه بعض ما هو ابيض زنجى بالامكان العام و لا شىء من الابيض بزنجى دايما و ابيض در موجبه بان معنى بايد گرفت كه هر چه صحت ابيضى داشته باشد در آن داخل بود و در سالبه بان معنى نتوان گرفت چه بان معنى محمول است بر زنگى دايما پس سلب زنگى از او دايما كذب بود بل بان معنى بايد گرفت كه ابيض بالفعل بود تا هر دو قضيه صادق باشد و با آنك زنگى در موضوع اصل بيك معنى مىتوان گرفت در هر دو حكم و مقتضى تفاوت آنست كه نسبت زنگى بابيض ديگر است و نسبت ابيض با زنگى ديگر بيانش آنست كه زنگى را ماهيتى است متقوم به خود و ابيض از عوارض غير لازم آن ماهيت پس حكم بايجاب اين عارض بر وى باعتبار امكان و بسلبش از او باعتبار وجود با يكديگر صادق است و نسبت زنگى با هر دو متساوى اما ابيض را ماهيتى نيست متقوم به خود كه آن\r\n","description":"","footnote":"","page_name":" 254 ","page_number":272},
  {"content":"\r\n\r\nماهيت را زنگى بودن يا تركى بودن يا برف بودن عارض شود و نسبتش با همه يكسان بود بل تقوم او بماهيات اين معانى است پس ابيض كه برف بود محال بود كه زنگى بود و آن ابيض كه بر زنگى صحيح بود محال بود كه بر برف صادق بود و چون چنين باشد در آن صورت كه گوئيم كه بعض ابيض زنگى است بامكان آن خواهيم كه بعضى از آنچه ابيض تواند بود و چون گوئيم هيچ ابيض زنگى نيست دايما لا محاله آن ابيض غير ابيضى بود كه متقوم بزنگى باشد پس متقوم به چيزى ديگر بود و بماهيت مخالف آن ابيض بود پس موضوع عكس مختلف المفهوم شود و اقتضاء تشويش حكم مذهب مذكور كند اما چون التزام مذهب دوم كنيم از اين فسادها ايمن باشيم و در انعكاس ممكنات و انتاج مختلطات ممكنه تابع جمهور\r\nفصل دهم در تلخيص اعتبار جهات و مختلطات بعد از استكشاف حال دايم لا ضرورى\r\nو چون بحسب نظر مذكور اعتبار دايم لا ضرورى در كليات ساقط شود هر حكم كه بر همه اشخاص بود در همه اوقات ضرورى بود چنانك گوئيم هر انسانى حيوانست و هر اثنينى زوج است و هر حكم كه بر همه اشخاص بود و در همه اوقات نبود بل در اوقات معين باشد چنانك گوئيم هر كوكبى در كره مستقيم بوقتى خاص طالع باشد و قمر در فلان وقت منخسف باشد يا در اوقات نا معين چنانك گوئيم هر انسانى متنفس يا ضاحك است و يا بر همه اشخاص نبود بل بر بعض اشخاص بود در همه اوقات چنانك بعض مردمان را گوئيم اسودند و يا در بعضى اوقات چنانك گوئيم كاتبند و همچنين يا اكثرى باشد چنانك گوئيم كه بيشتر مردمان را\r\n","description":"","footnote":"","page_name":" 255 ","page_number":273},
  {"content":"\r\nبر يك دست پنج انگشت بود و يا اقلى چنانك بعضى را شش انگشت بود و يا متساوى چنانك بعضى محرورند و يا وصف موضوع اقتضاء دوام حكم كند بخلاف ذات چنانك هر كاتبى محرك دست است اين جمله لا ضرورى بود پس اگر حكم در اين قضايا باعتبار وجود محمول كنند موضوع را جهت قضيه اطلاق بود و جمله اين اصناف در تحت مطلق خاص افتد كه آن را وجودى خوانند و از اين جمله آنچه به شرط وصف بود مطلق عرفى باشد اما اگر حكم باعتبار امكان محمول كنند موضوع را به همين قضايا بعينها در تحت ممكن خاص افتد و تفاوت ميان ممكن و مطلق در دلالت آن بود كه در كلى مطلق حكم بر همه اشخاص حاصل بود و در ممكن باشد كه بر همه اشخاص بود و باشد كه بر بعضى بود پس ممكن عامتر بود در دلالت و اما در جزوى هر دو متساوى باشند و اگر چه باعتبار مختلف باشند چنانك گفتيم پس قضايا يا ضرورى بود يا ممكن يا مطلق همچنانك متقدمان گفته اند و عرفى در تحت مطلق بود و مطلق خاص و اخص يكى بود و عرفى و مشروط يكى بود و اگر هر يكى را از اين سه جهت غير ضرورى چنان گيرند كه شامل ضرورى باشد ممكن عام و مطلق عام و عرفى عام نيز حاصل شود و اگر خواهند كه هر ممكن را كه مشتمل نبود بر ضرورتى از ضرورات كه مقتضى ترجيح طرفى بود بر وجهى كه حكم بيك طرف بيش از وقوعش صورت نبندد اعتبارى مفرد كنند ممكن اخص هم باعتبار بايد كرد و اقتصار بر اين هشت جهت كافى بود در اين صناعت چه در اين علوم بيش از اين استعمال نكنند و اگر خواهند وقتى و منتشر و مشروط بمحمول و ممكن استقبالى را نيز بانفراد اعتبار كنند و نظر در باقى جهات كه بر شمرديم جز رياضت افكار و امتحان اذهان فائده ندهد پس بر اين تقدير حكم مقدمات دايمه اگر كلى باشند حكم ضروريات بود\r\n","description":"","footnote":"","page_name":" 256 ","page_number":274},
  {"content":"\r\nو اگر كلى نباشد و معلوم بود كه لا ضرورىاند حكم مطلقات خاص بود و اگر معلوم نبود حكم مطلقات عام بود و چون دايم جزوى از ضرورى جزوى عامتر باشد اگر خواهند در جزويات تمامى جهات مذكور اعتبار توان كرد اما از آن زيادت فائده نباشد و در تناقض چنانك گفته آمد مطلق و دايم متناقض باشند و ممكن و ضرورى متناقض و چون دايم و ضرورى كلى متساوىاند در دلالت نقيض هر دو مطلق و ممكن جزوى متساوى باشند و چون ممكن كلى از مطلق كلى عامتر است چه هر چه مطلق بود ممكن بود و منعكس نشود پس نقيض مطلق يعنى دائم جزوى از نقيض ممكن يعنى ضرورى جزوى عامتر بود چنانك گفته آمد و باقى احكام تناقض و عكس و مختلطات همان باشد كه گفته شد و ما مختلطات اين هشت جهت را در همه اشكال جدولى وضع كرديم و اگر چه مكرر است اما تا كسى كه خواهد كه بر اين قدر اقتصار كند داند كه زيادت از اين غير مهم است و جدول اين است\r\n","description":"","footnote":"","page_name":" 257 ","page_number":275},
  {"content":"\r\n\r\n\r\nقسم دويم از فن اول از علم قياس در قياسات شرطى اقترانى و استثنايى\r\nهشت فصل است\r\nفصل اول در قياسات اقترانى از متصلات تنها\r\nچون از قياسات اقترانى كه از حمليات تنها بود فارغ شديم سخن در اقترانياتى گوئيم كه از شرطيات تنها باشد و آن چنانك گفته ايم سه نوع بود اول آنك از متصلات تنها بود و دوم آنك از منفصلات تنها بود و سيوم آنك از هر دو صنف بود آميخته و هر يك از اين انواع دو گونه بود يكى آنك اشتراك مقدمات در جزوى تام بود ديگر آنك اشتراك در جزوى غير تام بود و ابتدا به قسم اول كنيم و بر عقب آن قياساتى كه از شرطيات و حمليات باشد ايراد كنيم چه در آن نوع اشتراك از جانب حمليات در جزوى تام بود و از جانب شرطيات در جزوى غير تام و ختم اقترانيات بقياساتى كنيم كه از هر دو جانب اشتراك در جزوى غير تام باشد انشاء الله و در اين فصل اقترانيات متصلات بيان كنيم\r\nسخن در اقترانيات از متصلات تنها\r\nهمچنانك در حمليات گفته آمد از متصلات نيز قرائن قياسى بر هيات اشكال چهارگانه حادث شود چون بجاى موضوع مقدم باشد و بجاى محمول تالى و حدود سه گانه در اين موضع قضايا باشد و شرايط انتاج و ضروب منتج و عقيم و استغناء ضروب شكل اول از بيان و احتياج ديگر شكلها ببيان و بيان به عكس و قلب و افتراض و خلف در سه شكل آخر بعينه همچنانك در حمليات گفته آمد بى هيچ تفاوت مثال ضرب اول از شكل اول هر گاه كه ا ب بود ج د بود و هر گاه كه ج د بود ه ز بود پس\r\n","description":"","footnote":"","page_name":" 258 ","page_number":276},
  {"content":"\r\nهر گاه كه ا ب بود ه ز بود و از شكل دوم هر گاه كه ا ب بود ج د بود و هرگز نبود كه چون ه ز بود ج د بود پس هرگز نبود كه چون ا ب بود ه ز بود و از شكل سوم هر گاه كه ا ب بود ج د بود و هر گاه كه ا ب بود ه ز بود پس گاه بود كه چون ج د بود ه ز بود و از شكل چهارم هر گاه كه ا ب بود ج د بود و هر گاه كه ه ز بود ا ب بود پس گاه بود كه چون ج د بود ه ز بود و در افتراض تعيين حال و وضع در اين قضيه كه گاه بود كه چون ا ب بود ج د بود چنان بود كه فرض كنيم كه آن حال كه وضع ا ب با وجودش مستصحب ج د بود معين كنيم و اين آن گاه باشد به مثل كه ح ط بود پس هر گاه كه ح ط بود ج د باشد و اين قضيه كلى بود و عكسش جزوى و نيز هر گاه كه ح ط بود ا ب بود و اين هم كلى بود و عكسش جزوى و از اين چهار قضيه دو متروك باشد و دو با مقدمه كلى از قياسى كه بافتراض محتاج بود مؤلف شود تا دو قياس حاصل آيد منتج مطلوب چنانك گفته ايم و متصلات چنان گفته آمده است لزومى باشد يا اتفاقى و لزومى حقيقى بود يا لفظى اما تاليف از مقدمات لزومى حقيقى كه بر اوضاع محال مشتمل نباشد نتايج لزومى حقيقى دهد بى اشتباه مگر در آن موضع كه بيان انتاج مبنى بر عكس موجبه باشد چه بنا بر آن كه عكس لزومى لزومى بود در آن موضع نيز نتيجه لزومى بود بنا بر آن قول كه عكس لزومى استصحابى بود نتيجه استصحابى بود و اصل باب قياساتى است كه منتج لزومى بود و آنچه در علوم افتد از اين صنف باشد و هر چه غير آن بود در مجادلات و مغالطات و غير آن واقع باشد و لزومى لفظى بسيط و مختلط يا لزومى حقيقى نتيجه لزومى لفظى دهد لزومى لفظى مثالش اگر انسان صهال بود حيوان بود و اگر انسان حيوان بود حساس بود و همچنين اگر انسان صهال بود فرس بود و اگر انسان فرس بود حيوان بود و از آن جهت كه اصغر مشتمل بر وضع محالى است در شكل اول و دوم نتيجه لزومى حقيقى\r\n","description":"","footnote":"","page_name":" 259 ","page_number":277},
  {"content":"\r\nاز اين اختلاط ممكن نبود اما در شكل سيم و چهارم ممكن بود كه نتيجه لزومى حقيقى دهد چنانك گوئيم اگر انسان فرس بود حيوان بود و اگر انسان فرس بود ماشى بود چه وضع محال در نتيجه ممكن بود كه ساقط شود پس نتيجه اين اختلاطات بحسب صورت محتمل هر دو صنف لزومى تواند بود و اما از لزومى لفظى و اتفاقى خالص نتيجه نيايد چنانك گوئيم اگر پنج زوج بود عدد بود و اگر پنج عدد بود انسان ناطق بود و نتيجه اين اقتران نه بحسب لزوم صادق بود و نه بحسب اتفاق و اگر صغرى اتفاقى بود لزومى لفظى در كبرى شكل اول تواند بود و اتفاقى بسيط و مختلط با لزومى حقيقى نتيجه دهد گاه اتفاقى و گاه لزومى حقيقى مثالش اگر انسان حيوان بود حساس بود و اگر انسان حساس بود حمار ناهق بود و همچنين اگر آفتاب طالع بود بخارات متصاعد بود و اگر بخارات متصاعد بود كواكب مخفى بود و از دو اتفاقى اگر انسان ناطق بود غراب ناعق بود و اگر غراب ناعق بود حمار ناهق بود و همچنين اگر انسان ناطق بود غراب ناعق بود و اگر غراب ناعق بود انسان حيوان بود پس يك بار نتيجه اتفاقى مىآيد و يك بار لزومى و بحسب صورت استصحابى بود محتمل هر دو صنف و ببايد دانست كه امثال اين اقترانات بحقيقت نه اقترانات قياسى بود چه مستلزم علمى غير مقدمات نباشد بسبب آنك وضع مقدم در لزومى مستلزم تالى است و از اقتران تالى اتفاقى آن مقدمه علمى زيادت نشود و حكم در اتفاقى چون صادق بود با هر حكم صادق كه در عالم فرض كنند هم صادق باشد و ليكن علمى زيادت نشود و سوالب احتمالى اگر در مقدمات افتد منتج نباشد مثلا در شكل اول گوئيم اگر زيد كاتب بود دستش متحرك بود و چنين نيست كه اگر دست زيد متحرك بود زيد بيدار بود و در شكل دوم گوئيم اگر زيد كاتب بود بيدار بود و چنين نيست\r\n","description":"","footnote":"","page_name":" 260 ","page_number":278},
  {"content":"\r\n\r\nكه اگر دست زيد متحرك بود بيدار بود و چون اين سالبه با موجبه لزومى منتج نيست تا اتفاقى بطريق اولى منتج نباشد و سوالب اتفاقى با موجبات لزومى منتج نباشد و نتايج گاه اتفاقى بود و گاه لزومى چنانك گوئيم اگر دو جفت بود منقسم به دو متساوى باشد و چنين نيست كه اگر دو منقسم باشد به دو متساوى انسان ناهق بود و همچنين اگر بياض موجود بود لون موجود بود و چنين نيست كه اگر لون موجود بود بياض قابض بصر بود و ديگر اشكال بر اين قياس پس نتايج اين صنف استصحابى بود و ايراد تفصيل اين اختلاطات در يك يك ضرب مقتضى زيادت فائده نباشد و استخراج آن كسانى را كه اصول گذشته مقرر كرده باشند بى زيادت تاملى صورت بندد و چون استقصاء در مسايل اين مباحث اقتضاء تطويل كند و ثمره آن بسيار نباشد پس از آن تحاشى بهتر\r\nفصل دويم در اقترانيات از منفصلات تنها\r\nدر اقترانيات منفصلات چون مقدم و تالى از يكديگر متميز نبود بطبع اعتبار هيات شكلى صورت نبندد الا آنك از دو منفصله باعتبار استنتاج يك جزو انفصال كه مكرر بود ساقط شود و آن بمثابت حد اوسط بود پس از دو جزو باقى نتيجه طلب بايد كرد و منفصلات سه صنف است يكى حقيقى و دو غير حقيقى و در هر صنفى محصورات اربعه اعتبار توان كرد پس قضاياى منفصله دوازده بود و چون صغرى و كبرى متميز نباشد تاليفات ممكن ميان اين دوازده هفتاد و هشت بود و اگر خواهند در جدولى منبرى وضع توان كرد اما اكثر اين تاليفات غير منتج بود و بيانش مبنى است بر چند اصل ا هر اقتران كه يك مقدمه يا هر دو مقدمه سالبه بود منتج نباشد مثلا گوئيم عدد زوج است يا فرد و چنين نيست كه عدد فرد است يا منقسم\r\n","description":"","footnote":"","page_name":" 261 ","page_number":279},
  {"content":"\r\nبه دو متساوى و يا چنين نيست كه عدد فرد است يا انسان پرنده است پس بر تقدير اول سالبه صادق بود و بر تقدير دوم كاذب و لازم آيد كه بحسب صورت منتج نبود و بر اين قياس در دو سالبه و در جزويات ب از دو جزوى نتيجه نيايد چه محتمل بود كه اوقات مختلف بود و محتمل بود كه نبود مثلا چون گوئيم گاه بود كه ا ب بود يا ج و گاه بود كه ا ب بود يا د پس اگر هر دو وقت يكى بود ج د بود و اگر مختلف بود تواند بود كه ج د بود و تواند كه نبود و صورت اقتران اقتضاء هيچ كدام نكند پس منتج نبود اما چون يكى كلى بود و شامل اوقات باشد و ديگر جزوى منتج باشد و نتيجه جزوى بود ج از دو موجبه حقيقى نتيجه نيايد چه تكرير يك جزو اقتضاء آن كند كه جزو باقى در هر دو منفصله بعينه يك چيز باشد يا در دلالت متساوى باشند پس هر دو مقدمه كه در اقتران افتاده باشد به قوت يكى بود و اين نه اقتران بود مثالش عدد زوج است يا فرد و عدد فرد است يا منقسم به دو متساوى و زوج بعينه منقسم به دو متساوى بود و اگر گوئيم اين شخص يا انسانست يا انسان نيست و اين شخص ضاحك است يا انسان نيست وقوع ضاحك در اين منفصله از آن جهت صادق است كه در دلالت مساوى انسانست پس اگر خواهند از عين يكى و نقيض ديگر منفصله كنند اما در قوت متساوى مقدمات باشد چنانك گويند اين شخص انسان است يا ضاحك نيست و اگر خواهند از عين هر دو متصله كنند چنانك گويند اين شخص انسان است يا ضاحك است پس اگر يك مقدمه مشتمل بر دو جزو بود و ديگر بر اجزاء بسيار يا هر دو مقدمه مشتمل بر اجزاء بسيار باشد و اقسام غير مكرر مختلف بود و اقسام باقى بعد از اسقاط جزو مكرر متساوى بود در دلالت مثالش عدد زوج است يا فرد و عدد فرد است يا زوج الزوج يا زوج الفرد يا زوج الزوج و الفرد پس معلوم شود كه اين سه قسم باقى اقسام زوج است و همچنين اين چيز زوج است\r\n","description":"","footnote":"","page_name":" 262 ","page_number":280},
  {"content":"\r\nيا فرد يا عدد نيست و اولى است يا مركب يا عدد است پس معلوم شود كه آنچه زوج يا فرد باشد همان چيز اولى يا مركب باشد د و از دو موجبه مانع جمع نتيجه نيايد چه توان گفت اين چيز حيوانست يا جماد و اين چيز حساس است يا جماد و همچنين اين چيز نبات است يا جماد و اين چيز انسانست يا جماد پس دو جزو باقى محتمل بود كه متساوى باشد و محتمل بود كه متباين باشد و محتمل بود كه مختلف باشد بعموم و خصوص و صورت اقتضاء هيچ كدام نكند پس منتج نبود و بعد از تقرير اين اصول گوئيم كه چون يك مقدمه مانع جمع نبود و ديگر مانع خلو يا مانع جمع و خلو يا يك مقدمه مانع جمع و خلو بود و ديگر مانع خلو تنها بعد از اسقاط جزو مكرر جزو باقى از يك مقدمه خاصتر بود از جزو باقى از ديگر مقدمه پس از عين خاص و نقيض عام منفصله مانع جمع تنها آيد و از نقيض خاص و عين عام منفصله مانع خلو تنها و از عين هر دو يا نقيض هر دو متصله لزومى و جمله ايجابى مثالش اين شخص حيوانست يا نبات و اين شخص حيوانست يا انسان نيست و بعد از اسقاط مكرر يك جزو اين باشد كه نبات است و ديگر جزو اين كه انسان نيست و منفصله مانع جمع از اين دو جزو چنين بود كه يا نبات است يا انسان و مانع خلو چنين كه يا نبات است يا انسان نيست و متصله چنين كه اگر نبات است انسان نيست اگر انسان است نبات نيست و اين سه نوع تاليف است كه منتج است و هر يكى از دو كلى و از يك كلى و يك جزوى ممكن بود و جزوى در هر يكى از دو مقدمه واقع تواند بود پس ضروب منتج به اين اعتبار نه باشد و اما اگر هر دو مقدمه مانع خلو تنها بود بعد از اسقاط مكرر دو جزو باقى شايد كه متساوى باشد و شايد كه يكى عامتر باشد و ديگر خاصتر اما متباين نتوانند بود و بر تقدير تساوى حكمش حكم اقترانى بود كه از دو موجبه حقيقى بود مثالش اين شخص\r\n","description":"","footnote":"","page_name":" 263 ","page_number":281},
  {"content":"\r\n\r\n\r\nحيوان است يا انسان نيست و اين شخص حساس است يا انسان نيست و بر تقدير اختلاف بعموم و خصوص حكمش حكم اقترانى بود كه از مانع جمع و مانع خلو باشد مثالش اين شخص حيوان است يا انسان نيست و اين شخص نامى است يا انسان نيست و سه ضرب منتج از او حاصل آيد چنانك گفته آمد و باقى ضروب غير منتج بود ببيانهاى مذكور\r\nفصل سيوم در اقترانيات از متصلات و منفصلات با هم\r\nدر اين اقترانيات متصله صغرى تواند بود يا كبرى و بر هر يكى از اين دو تقدير اشتراك در تالى متصله بود يا در مقدمش پس انواع اين اقترانات چهار بود و چون متصلات لزومى است يا اتفاقى يا استصحابى و هر يكى بحسب اعتبار حصر چهار متصلات دوازده بود و منفصلات هم دوازده است پس ضروب هر نوعى از اين انواع صد و چهل و چهار باشد بعضى منتج و آن چهل و هشت ضرب بود از هر نوعى و باقى عقيم چنانك شرح داده ايم و در جمله اين اقترانات از دو جزوى قياس نيايد چنانك گفته آمده است و از سالبه منفصله در هر مقدمه كه افتد قياس نيايد از جهت احتمال اشتمالش بر اجزاء مختلف چنانك گفته ايم و نيز اصل باب در انتاج اين اقترانات رد منفصله است با متصله كه در قوت آن منفصله باشد بر وجهى كه اقتضاء انتاج كند و سالبه منفصله در قوت هيچ متصله از اين متصلات نباشد چنانك گفته ايم پس به شرط اول ربعى از عدد مذكور ساقط شود و به شرط دوم يك نيمه از باقى ساقط شود و پنجاه و چهار ضرب در هر نوعى بماند و تفصيل احوال اين ضروب اين است\r\nنوع اول متصله صغرى و اشتراك در تالى\r\nو ابتداء آن از متصله لزومى كنيم گوئيم چون صغرى لزومى ايجابى بود\r\n","description":"","footnote":"","page_name":" 264 ","page_number":282},
  {"content":"\r\nكلى يا جزوى و كبرى كلى مانع جمع حقيقى يا غير حقيقى نتيجه متصله لزومى ايجابى باشد از عين اصغر و نقيض اكبر در كميت تابع صغرى و بيانش برد منفصله بود با متصله كه از عين اوسط و نقيض اكبر باشد تا از شكل اول متصلات اين نتيجه حاصل آيد مثالش اگر اين عدد را ربع صحيح است زوج بود و اين عدد هميشه زوج باشد يا فرد نتيجه دهد كه اگر اين عدد را ربع صحيح است فرد نباشد چه كبرى چون با اين متصله كنند كه و هر گاه كه اين عدد زوج باشد فرد نباشد اين نتيجه بدهد چنان گفتيم و همين صغرى كلى با كبرى مانع جمع تنها متصله جزوى ايجابى از نقيض اصغر و عين اكبر نتيجه بدهد و بيانش برد منفصله بود با متصله جزوى كه از عين اكبر و نقيض اوسط باشد تا با سالبه كلى كه لازم صغرى بود از شكل دوم متصلات نتيجه سالبه جزوى بدهد كه عكس موجبه جزوى كه لازم او بود مطلوب باشد مثالش هر گاه كه زيد كاتب بود مباشر قلم بود و گاه بود كه زيد مباشر قلم بود و گاه بود كه مباشر شمشير بود پس نتيجه دهد كه گاه بود كه اگر زيد كاتب نبود مباشر شمشير بود بيانش آنك چون منفصله مانع جمع است و جزوى اين متصله لازم او بود كه گاه بود كه اگر زيد مباشر شمشير بود مباشر قلم نبود و اين صغرى كنيم و سالبه كلى را كه با صغرى قياس متلازم است و آن اين است كه هرگز نبود كه اگر زيد كاتب بود مباشر قلم نبود كبرى كنيم تا از شكل دوم متصلات نتيجه دهد كه گاه بود كه چنين نبود كه اگر زيد مباشر شمشير بود كاتب بود و اين سالبه در قوت اين موجبه باشد كه گاه بود كه چنين بود كه اگر زيد مباشر شمشير بود كاتب نبود و عكس اين موجبه نتيجه مطلوب است و همين صغرى كلى كه گفتيم كه با كبرى مانع خلو حقيقى يا غير حقيقى كلى و جزوى همين نتيجه بعينه بدهد و بيانش برد منفصله بود با متصله كه از نقيض اوسط و عين اكبر باشد و تاليفش با عكس نقيض صغرى تا از شكل سيوم متصلات اين نتيجه\r\n","description":"","footnote":"","page_name":" 265 ","page_number":283},
  {"content":"\r\nحاصل آيد مثالش اگر اين شخص ضاحك بود ناطق بود و اين شخص يا ناطق بود يا كاتب نبود مىگوييم نتيجه دهد كه گاه بود كه اگر اين شخص ضاحك نبود كاتب نبود چه منفصله را اين متصله لازم است كه اگر اين شخص ناطق نبود كاتب نبود و عكس نقيض صغرى اين است كه اگر اين شخص ناطق نبود ضاحك نبود و از اين دو مقدمه نتيجه مذكور حاصل آيد و بحسب اين بيان انتاج هشت ضرب معلوم شود چه از صغرى لزومى كلى با شش منفصله موجبه شش ضرب حاصل آيد و از صغرى لزومى جزوى با دو منفصله مانع جمع كلى يعنى حقيقى و غير حقيقى دو ضرب ديگر حاصل آيد و از جمله دوازده ضرب كه از اختلاط دو لزومى موجبه يكى كلى و ديگر جزوى با متصلات موجبه باشد چهار ضرب بماند كه منتج نبود سه از جهت آنك اقتران از دو جزوى بود و ضرب باقى كه از لزومى جزوى و مانع خلو كلى باشد از جهت آنك اگر مثلا مانع خلو كلى را ماده چنين بود كه هميشه اين شخص يا حيوان بود يا لا غراب و لزومى جزوى كه با او اضافت كنيم يك بار چنين بود كه اگر اين شخص اسود بود حيوان بود و يك بار چنين كه اگر اين شخص ابيض بود حيوان بود و يك بار چنين كه اگر اين شخص ناعق بود حيوان بود و در مثال اول ميان اصغر و اكبر بعموم و خصوص اختلاف بود و در مثال دوم اصغر در اكبر داخل بود به كلى و در مثال سيوم از او خارج به كلى پس بحسب صورت اقتضاء نتيجه نكند و اما اگر صغرى سالبه لزومى بود حكمش بعينه هم بر اين نسق بود الا آنك بجاى مانع جمع مانع خلو و بجاى مانع خلو مانع جمع باشد و در نتايج هم تفاوتى باشد و ما آن حكم را اعادت كنيم مجرد از امثله گوئيم صغرى لزومى سالبه كلى يا جزوى با كبرى كلى مانع خلو حقيقى يا غير حقيقى متصله ايجابى از عين اصغر و اكبر نتيجه دهد و در كميت تابع صغرى بود و بيانش برد منفصله بود با متصله كه از نقيض اوسط و عين اكبر باشد و تاليفش با موجبه\r\n","description":"","footnote":"","page_name":" 266 ","page_number":284},
  {"content":"\r\n\r\nكلى كه لازم صغرى باشد تا از شكل اول متصلات اين نتيجه حاصل آيد و همين صغرى كلى با كبرى مانع خلو تنها نتيجه جزوى بدهد و از هر دو نقيض و بيانش برد منفصله بود با متصله جزوى كه از نقيض اكبر و عين اوسط باشد تا صغرى بعينه نتيجه بدهد از شكل دوم متصلات كه عكس متلازمش مطلوب بود و با كبرى مانع جمع حقيقى يا غير حقيقى كلى و جزوى همين نتيجه بعينه بدهد و بيانش برد منفصله بود با متصله كه از عين اوسط و نقيض اكبر باشد و تاليفش با عكس نقيض موجبه كلى كه لازم صغرى بود تا از شكل سيوم متصلات اين نتيجه حاصل آيد و چنانك گفتيم بحسب اين بيان هشت ضرب منتج باشد و چهار ضرب كه از دو جزوى يا از صغرى جزوى با كبرى مانع جمع كلى باشد منتج نبود و اما اگر صغرى اتفاقى يا استصحابى بود و سوالبش منعكس باشد به همين بيانها منتج بود و نتايج استصحابى بود چه متصله كه در قوت منفصله باشد هميشه لزومى بود و نتيجه اختلاط اتفاقى و لزومى و استصحابى باشد چنانك گفته ايم پس جملگى ضروب منتج در اين نوع چهل و هشت بود و نتايج مذكور جمله متصله موجبه است و هر متصله موجبه را سالبه متلازم بود چنانك گفته ايم پس اگر خواهيم نتيجه متصله سالبه گيريم كه لازم آن موجبه باشد چنانك بيان كرديم و نتايج لزومى را منفصلات موجبه غير حقيقى هم لازم بود مانع جمع تنها از عين مقدم و نقيض تالى يا مانع خلو تنها از نقيض مقدم و عين تالى و منفصلات سالبه از عين هر دو پس اگر خواهيم كه نتيجه اقتران منفصله باشد يكى از اين منفصلات گيريم اما آنچه غير لزومى بود آن را از منفصلات موجبه لازم نباشد پس نتايج آن صنف منفصله نتواند بود\r\nنوع دوم متصله هم صغرى و اشتراك در مقدم\r\nچون صغرى لزومى بود ايجابى يا سلبى و كبرى مانع خلو حقيقى\r\n","description":"","footnote":"","page_name":" 267 ","page_number":285},
  {"content":"\r\n\r\nيا غير حقيقى و هر دو مقدمه كلى باشند نتيجه متصله كلى آيد از نقيض اصغر و عين اكبر يا از عين هر دو و بيانش بتاليف عكس نقيض عين صغرى يا لازمش باشد با متصله كه از نقيض اوسط و عين اكبر حاصل شود تا از شكل اول متصلات اين نتيجه حاصل آيد و اگر عين صغرى يا لازمش را با متصله كه از عين اوسط و نقيض اكبر باشد تاليف كنند بر تقدير كبرى حقيقى از شكل سيم نتيجه جزوى حاصل آيد و به همين بيان از كبرى مانع جمع حقيقى يا غير حقيقى همين نتيجه لازم آيد و ليكن اين نتيجه از عين اصغر و نقيض اكبر باشد يا از نقيض هر دو پس به اين بيان انتاج چهارده ضرب معلوم شود هفت بر تقدير صغرى ايجابى و هفت بر تقدير صغرى سلبى و چون صغرى يا لازمش را كه كلى بود و ايجابى با متصله كه از نقيض اكبر و عين اوسط باشد اضافت كنند بر آن تقدير كه كبرى مانع خلو بود از شكل چهارم همين نتيجه جزوى بعينه حاصل آيد و به اين بيان انتاج دو ضرب ديگر يكى صغرى موجبه و ديگرى صغرى سالبه هر دو كلى و كبرى هر دو مانع خلو تنها جزوى معلوم شود و دو ضرب باقى كه صغرى جزوى بود و كبرى مانع خلو كلى عقيم بود به همان بيان كه در نوع اول ياد كرديم چه هر يكى از اين دو نوع به عكس صغرى ديگر نوع شود و اگر صغرى اتفاقى يا استصحابى بود حكمش همين بود به شرط قبول انعكاس چنانك گفتيم و لوازم نتيجه بقرار مذكور باشد\r\nنوع سيوم متصله كبرى و اشتراك در مقدم\r\nصغرى مانع خلو حقيقى يا غير حقيقى كلى يا جزوى با كبرى لزومى كلى متصله موجبه نتيجه دهد در كميت تابع صغرى اگر كبرى موجبه بود آن متصله از نقيض اصغر و عين اكبر باشد و اگر سالبه بود از نقيض\r\n","description":"","footnote":"","page_name":" 268 ","page_number":286},
  {"content":"\r\n\r\nهر دو بيانش برد صغرى بود با متصله از نقيض اصغر و عين اوسط يا با كبرى يا لازم او از شكل اول اين نتيجه حاصل آيد مثالش اين عدد فرد است يا زوج و هر گاه كه اين عدد زوج بود منقسم شود به دو متساوى پس هر گاه كه اين عدد فرد نبود منقسم بود به دو متساوى چه اين متصله كه هر گاه كه اين عدد فرد نبود زوج بود لازم صغرى است و در كبرى سالبه گوئيم و هرگز چنين نبود كه اگر اين عدد زوج بود منقسم نبود به دو متساوى و لازمش همان كبرى موجبه است پس نتيجه همان بود و صغرى مانع جمع حقيقى يا غير حقيقى كلى يا جزوى با كبرى لزومى كلى يا جزوى متصله موجبه جزوى نتيجه دهد و بيانش برد صغرى بود با متصله از عين اوسط و نقيض اصغر تا با موجبه كلى يا جزوى كه كبرى با لازمش باشد از شكل سيم متصلات اين نتيجه حاصل آيد و بحسب اين بيان انتاج شانزده ضرب از لزوميات معلوم شود و در دو ضرب كه صغرى مانع خلو كلى بود و كبرى جزوى منتج نباشد اما در موجبه بسبب آنك گوئيم دايما اين آحاد يا زوج نيست يا عدد است و گاه بود كه چون عدد بود زوج الزوج بود و گاه بود كه چون عدد بود فرد بود چه در صورت اول سلب كلى حق بود و در صورت دوم ايجاب كلى و سالبه بر اين قياس و شش ضرب باقى كه از دو جزوى بود هم عقيم بود و حال باقى اختلاطات هم چنانك گفته آمد\r\nنوع چهارم متصله هم كبرى و اشتراك در تالى\r\nچون صغرى مانع جمع بود حقيقى يا غير حقيقى كلى يا جزوى و كبرى موجبه كلى نتيجه متصله ايجابى آيد از عين اصغر و نقيض اكبر\r\n","description":"","footnote":"","page_name":" 269 ","page_number":287},
  {"content":"\r\n\r\nدر كميت تابع صغرى و بيانش برد منفصله بود با متصله كه از عين اصغر و نقيض اوسط باشد تا با سالبه كلى كه لازم كبرى بود از شكل دوم متصلات اين نتيجه بدهد و همچنين اگر صغرى مانع خلو بود حقيقى يا غير حقيقى كلى يا جزوى و كبرى سالبه كلى بود همين نتيجه از دو نقيض لازم آيد و بيانش برد منفصله بود با متصله كه از نقيض اصغر و عين اوسط باشد تا با عين كبرى هم از شكل دوم اين نتيجه حاصل آيد و اما اگر صغرى مانع خلو تنها بود كلى يا جزوى و كبرى موجبه كلى يا صغرى مانع خلو كلى بود حقيقى يا غير حقيقى و كبرى سالبه جزوى بود نتيجه جزوى بدهد از عين اصغر و نقيض اكبر يا از عين هر دو و بيان برد منفصله بود با متصله از نقيض اوسط و عين اصغر تا با لازم كبرى از شكل چهارم منفصلات اين نتيجه حاصل آيد و اگر صغرى مانع جمع كلى بود حقيقى يا غير حقيقى و كبرى موجبه جزوى يا صغرى مانع خلو حقيقى بود كلى يا جزوى و كبرى سالبه كلى نتيجه جزوى از نقيض اصغر و عين اكبر يا از نقيض هر دو بدهد و بيان برد منفصله بود با متصله از عين اوسط و نقيض اصغر تا با عين كبرى هم از شكل رابع اين نتيجه حاصل آيد و به اين بيان انتاج شانزده ضرب معلوم شود و هشت ضرب باقى از لزوميات عقيم بود يا بسبب عدم مقدمه كلى يا بسبب بيان مذكور در نوع گذشته چه هر يكى از اين دو نوع به عكس كبرى ديگر نوع شود و قراين غير لزومى بر قياس اين قراين باشد به شرط انعكاس و حال لوازم هر نتيجه همان كه در قسم اول گفته آمد و وضع جداول تخفيف كرديم ايثار اختصار را\r\nفصل چهارم در اقترانيات از حمليات و متصلات\r\nدر اين اقترانات هم حملى يا بجاى كبرى بود يا بجاى صغرى\r\n","description":"","footnote":"","page_name":" 270 ","page_number":288},
  {"content":"\r\n\r\nو اشتراك حملى بر هر يكى از اين دو تقدير يا با مقدمه متصله بود يا با تالى پس اين اقترانات نيز چهار نوع باشد و در هر نوعى تاليف ميان حملى و آن جزو از متصله كه اشتراك با او بود بر هيات يكى از اشكال چهارگانه تواند بود و متصله در اين اقترانات در اثبات مطالب لزومى حقيقى بايد تا نتيجه فى نفس الامر صادق بود و اگر لزومى لفظى بود باشد كه از نتيجه محال ظاهر لازم شود پس استعمالش در خلف روا بود اما در اثبات مطالب نشايد\r\nنوع اول حملى كبرى و اشتراك با متصله در تالى\r\nو اين نوع بطبع نزديكتر بود و متصله موجبه بود يا سالبه اگر موجبه باشد قياس ظاهر بود مستغنى از بيانى زايد بر آنچه در اشكال گفته آمده است چه اگر تالى را قضيه حملى گيرند بانفراد تاليف ميان دو حملى افتاده باشد پس حكمش همان بود كه حكم قياسات حملى و ضروب منتج و عقيم در هر شكلى و شرايط انتاج هم آنچه گفته آمده است بى تفاوت الا آنك نتيجه در اين موضع متصله بود كه مقدمش بعينه مقدم صغرى بود و تاليش نتيجه از دو حملى مثال ضرب اول از شكل اول كلما كان ه ز فج ب و كل ب ا نتيجه دهد كه كلما كان ه ز فج ا چه حصول تالى مشروط است به وضع مقدم پس حصول نتيجه هم بان مشروط باشد و باقى اشكال و ضروب هم بر اين قياس و اگر متصله موجبه جزوى بود حال اشكال و ضروب همين باشد الا آنك نتيجه متصله جزوى بود مثالش قد يكون اذا كان ه ز فج ب و كل ب ا نتيجه دهد كه قد يكون اذا كان ه ز فج ا و اما اگر متصله سالبه بود تالى بايد كه در هر ضربى نقيض صغرى آن ضرب باشد بر تقدير انفراد پس از شرايط انتاج آنچه\r\n","description":"","footnote":"","page_name":" 271 ","page_number":289},
  {"content":"\r\n\r\nمتعلق بصغرى بود مقابل آن شرايط بود كه در حمليات گفته آمده است و باقى بعينه همان يعنى در شكل اول صغرى سالبه آيد و كبرى كلى و در شكل دوم مقدمات متفق در كيف و كبرى كلى و در شكل سيم صغرى سالبه و يكى از دو مقدمه جزوى و در شكل چهارم در ضرب اول و دوم و چهارم صغرى سالبه جزوى و در ضرب سيوم موجبه جزوى و در ضرب پنجم سالبه كلى و عدد ضروب منتج همانك گفته آمده است و نتايج سالبه متصله در كميت تابع صغرى مقدمش بعينه مقدم صغرى بود و تاليش نقيض نتيجه كه در آن ضرب از دو حملى بسيط لازم آيد مثال ضرب اول از شكل اول ليس البته اذا كان ه ز فليس كل ج ب و كل ب ا نتيجه دهد كه ليس البته اذا كان ه ز فليس كل ج ا بيانش آنست كه صغرى در قوت اين موجبه است كه كلما كان ه ز فكل ج ب و اين موجبه با حملى كبرى نتيجه دهد چنانك گفته آمد كلما كان ه ز فكل ج ا و اين قضيه در قوت اين سالبه باشد كه ليس البته اذا كان ه ز فليس كل ج ا و اين است مطلوب و در سالبه جزوى هم بر اين قياس و باقى اشكال و ضروب بر اين منوال پس ضروب منتج در اين نوع هفتاد و شش بود نوزده ضرب از چهار شكل بر تقدير صغرى متصله موجبه كلى و هم چندان بر تقدير جزوى و هم چندان بر تقدير سالبه كلى و هم چندان بر تقدير جزوى\r\nنوع دويم\r\nمتصله كبرى و اشتراك هم در تالى اگر متصله موجبه بود حكمش همان بود كه تالى را بانفراد باشد مانند آنك در نوع اول گفتيم يعنى نتيجه متصله بود و مقدمش مقدم كبرى و تاليش نتيجه كه از آن دو حملى بر تقدير انفراد لازم آيد و در كميت تابع كبرى مثالش كل ج ب و كلما كان ه ز فكل ب ا نتيجه دهد كه كلما كان ه ز فكل ج ا چه حصول كل ب ا مشروط است به وضع ه ز پس\r\n","description":"","footnote":"","page_name":" 272 ","page_number":290},
  {"content":"\r\n\r\nنتيجه هم چنان بود و اگر بجاى كلما كان قد يكون اذا كان بود در نتيجه نيز هم چنان بود و اگر متصله سالبه بود تالى بايد كه در هر ضربى نقيض آن قضيه بود كه در كبرى آن ضرب افتد بر تقدير انفراد پس از شرايط انتاج آنچه متعلق بكبرى بود مقابل شرايط مذكور باشد و باقى به حال خود يعنى در شكل اول صغرى موجبه بايد و كبرى جزوى و در شكل دوم اتفاق در كيف و كبرى هم جزوى بود و در شكل سيم صغرى موجبه و يكى از دو مقدمه جزوى و در شكل چهارم كبرى ضرب اول و سيم سالبه جزوى و كبرى ضرب دوم سالبه كلى و كبرى دو ضرب آخر موجبه جزوى و نتايج هم متصله سالبه بود در كميت تابع كبرى مقدمش مقدم كبرى و تالى نقيض آن نتيجه كه در آن ضرب از حمليات بسيط لازم آيد مثال ضرب اول از شكل اول كل ج ب و ليس البته اذا كان ما ليس كلما كان ه ز فليس بعض ب ا نتيجه دهد كه ليس البته اذا كان ما ليس كلما كان ه ز فليس بعض ج ا و بيانش هم بر اين قياس مذكور بود برد متصله سالبه با موجبه و انتاج بر آن تقدير و رد نتيجه موجبه با سالبه پس ضروب منتج در اين نوع نيز هفتاد و شش بود از چهار شكل\r\nنوع سيوم حملى صغرى و اشترك در مقدم\r\nو اين نوع از طبع دور تر است و به اين سبب سخن بعضى مصنفان در اين باب از خبط خالى نيست و پيش از تقرير مطلوب گوئيم در قياس هميشه دو مقدمه مستلزم نتيجه است و اين سخن موجبه كلى است پس عكسش جزوى حق بود يعنى در بعضى احوال وضع نتيجه وضع هر دو مقدمه صادق بود و چون يكى از دو مقدمه وضع كنيم بر اطلاق از وضع ديگر مقدمه وضع نتيجه لازم آيد در همه احوال و از وضع نتيجه وضع آن مقدمه لازم نباشد در همه احوال اما در بعضى احوال صادق بود چه اگر در هيچ حال صادق نبود حكم اول باطل باشد و بعد از تمهيد اين اصل\r\n","description":"","footnote":"","page_name":" 273 ","page_number":291},
  {"content":"\r\nگوئيم در اين اقتران وضع يك مقدمه حملى كه صغرى قياس است بر اطلاق حاصل است و تاليف ميان آن دو مقدمه و مقدمه متصله است و تالى متصله و تالى نتيجه هميشه يك قضيه بود و متغير نشود مثالش در ضرب اول شكل اول گوئيم كل ج ب و كلما كان كل ب ا فه ز پس كل ج ب كه قضيه حملى است بر اطلاق وضع كرده ايم و تاليف ميان اين قضيه و ميان كل ب ا است كه مقدم متصله است و از وضعش ه ز لازم است و مقدم نتيجه مىبايد كه از ج و ا مؤلف باشد و تاليش هم ه ز بود بعينه پس اگر نتيجه كه از اين دو حملى آيد و آن كل ج ا باشد در نتيجه وضع كنيم از وضعش وضع كل ب ا كه مقدمه آن نتيجه است در همه احوال لازم نيايد اما در بعضى احوال صادق بود چنانك گفتيم و بر آن تقدير ه ز حق باشد پس نتيجه متصله جزوى بود بر اين صورت كه قد يكون اذا كان كل ج ا فه ز و ليكن از تاليف كل ج ا كه مقدم نتيجه است با كل ج ب كه وضع كرده ايم بر هيات شكل سيم لازم آيد كه بعض ب ا پس اگر كبرى قياس چنين بود كه و كلما كان بعض ب ا فه ز نتيجه متصله كلى باشد بر اين صورت كه و كلما كان كل ج ب فه ز از جهت آنك از وضع كل ج ا با صغرى كه وضعش معلوم است مقدم كبرى كه مستلزم ه ز است لازم مى آيد پس قياسات اين نوع دو صنف بود يكى آنك تاليف صغرى با مقدم كبرى مقتضى انتاج مقدم نتيجه بود و نتايج اين صنف هميشه متصله جزوى بود و ديگر آنك تاليف صغرى با مقدم نتيجه مقتضى انتاج مقدم كبرى باشد و نتايج اين صنف هميشه متصله كلى بود و در اين صنف اگر كبرى جزوى باشد منتج نبود چه محتمل بود كه مقدم كبرى كه لازم مقدم نتيجه است از مقدم نتيجه عامتر باشد پس آن بعض از مقدم كبرى كه مستلزم ه ز باشد غير آن بعض بود كه لازم مقدم نتيجه باشد و تفصيل اشكال اين است\r\n","description":"","footnote":"","page_name":" 274 ","page_number":292},
  {"content":"\r\n\r\nشكل اول\r\nضروب منتج از صنف اول شانزده بود بحسب ضرب چهار كه ضروب اين شكل باشد در چهار كه عدد محصورات بود چه هر ضربى از ضروب اين شكل بحسب وقوع كبرى در مقدم متصله كه يكى از محصورات چهار گانه بود چهار شود مثلا ضرب اول كل ج ب و كل ب ا است پس چون كل ب ا مقدم متصله شود آن متصله اگر موجبه كلى بود چنين شود كه و كلما كان ب ا فه ز و اگر سالبه كلى بود چنين كه و ليس البته اذا كان كل ب ا فه ز و در دو جزوى هم بر اين قياس و همچنين در ديگر ضربها و نتايج هميشه متصله جزوى بود در كيف تابع صغرى و مقدم هر يكى نتيجه ضربى از حمليات كه مقدمات بر آن مشتمل بود و تاليش تالى كبرى بعينه مثلا نتيجه ضرب اول و سيوم از اين چهار ضرب مذكور چنين بود كه فقد يكون اذا كان كل ج ا فه ز و نتيجه ضرب دوم و چهارم چنين كه فقد لا يكون اذا كان كل ج ا فه ز و اما بحسب صنف دوم در اين شكل تاليف حملى و مقدم نتيجه بر هيات شكل سيوم تواند بود حملى بجاى صغرى پس هميشه موجبه باشد و مقدم كبرى كه نتيجه شكل سيم باشد هميشه جزوى بود و چون ضروب شكل سيوم شش است و ضرب شش در چهار بيست و چهار بود پس ضروب اين صنف به اين اعتبار بيست و چهار باشد اما يك نيمه كه كبرى متصلات جزوى بود و منتج نباشد چنانك گفتيم ساقط شود و چون صغرى كلى را اگر كبرى كلى بود و اگر جزوى نتيجه يكسان بود پس عدد آنچه صغرى كلى در وى افتد هم با نيمه آيد و ضروب منتج هشت بماند چهار آنچه صغرى كلى و مقدم نتايج در وى كلى و جزوى بهم باشد و چهار آنچه صغرى جزوى بود و مقدم نتايج كلى تنها بود به اين تفصيل 1 كل ج ب و كلما كان بعض ب ا فه ز و كلما كان كل ا ز و بعض ج ا فه ز\r\n","description":"","footnote":"","page_name":" 275 ","page_number":293},
  {"content":"\r\n2 كل ج ب و كلما كان ليس بعض ب ا فه ز و كلما كان لا شىء او ليس بعض ج ا فه ز 3 كل ج ب و ليس البته اذا كان بعض ب ا فه ز و ليس البته اذا كان كل ا و بعض ج ا فه ز 4 كل ج ب و ليس البته اذا كان ليس بعض ب ا فه ز فليس البته اذا كان لا شىء او ليس بعض ج ا فه ز 5 بعض ج ب و كلما كان بعض ب ا فه ز فكلما كان كل ج ا فه ز 6 بعض ج ب و كلما كان ليس بعض ب ا فه ز فكلما كان لا شىء من ج ا فه ز 7 بعض ج ب و ليس البته اذا كان بعض ب ا فه ز فليس البته اذا كان كل ج ا فه ز 8 بعض ج ب و ليس البته اذا كان ليس بعض ب ا فه ز و ليس البته اذا كان لا شىء من ج ا فه ز و بيان اين جمله بلميت چنانك گفته آمد و بخلف چنان بود كه گوئيم اگر نتيجه حق نبود نقيضش حق بود و نقيضش متصله بود در صنف اول هميشه كلى و در صنف دوم هميشه جزوى و در كيف مخالف كبرى چه نتيجه تابع كبرى بوده است و در تالى مشارك او پس بر هيات شكل دوم به شرط آنك نقيض نتيجه در صنف اول كبرى كنند و كبرى قياس را صغرى و در صنف دوم بر عكس نتيجه بدهد متصله سالبه كه مقدمش در صنف اول مقدم كبرى قياس بود و در صنف دوم مقدم نتيجه قياس و اين نتيجه مقتضى آن بود كه در بعضى احوال با وضع مقدم تالى موجود نبود و ليكن وضع مقدم با حملى كه صغرى قياس است و وضعش معلوم اقضاء لزوم نتيجه كند كه تالى است در اين قياس پس خلف لازم آيد بسبب فرض وضع مقدمات قياس و لا حصول نتيجه مثالش در ضرب اول صنف اول نتيجه اين است كه فقد يكون اذا كان كل ج ا فه ز و گوئيم اگر اين نتيجه حق نبود نقيضش حق بود كه ليس البته اذا كان كل ج ا فه ز و كبرى قياس اين است كه و كلما كان كل ب ا فه ز پس از شكل دوم نتيجه آيد كه فليس البته اذا كان كل ب ا فكل ج ا و ليكن صغرى كه كل ج ب است با وضع كل ب ا اقتضاء انتاج كل ج ا كند و اين خلف باشد و در ضرب اول صنف دوم نتيجه اين بود كه و كلما كان كل ا و بعض ج ا فه ز و اگر اين باطل بود نقيضش قد لا يكون اذا كان كل ا و بعض ج ا فه ز حق\r\n","description":"","footnote":"","page_name":" 276 ","page_number":294},
  {"content":"\r\n\r\nبود و كبرى قياس اين بود كه و كلما كان بعض ب ا فه ز پس از شكل دوم نتيجه دهد قد لا يكون اذا كان كل ا و بعض ج ا فبعض ب ا و ليكن صغرى كه كل ج ب است با وضع كل ا و بعض ج ا از شكل سيم اقتضاء انتاج بعض ب ا كند و اين خلف باشد و در باقى اشكال خلف هم بر اين سياقت بود بعينه و خاصيت اين شكل آن بود كه چون حملى موجبه كلى باشد اگر مقدم شرطى كلى بود نتيجه جزوى بود و مقدمش كلى بود و اگر مقدم شرطى جزوى بود نتيجه كلى بود و مقدمش جزوى و چون حملى موجبه جزوى باشد اگر مقدم شرطى كلى بود نتيجه و مقدمش هر دو جزوى بود و اگر مقدم شرطى جزوى بود هر دو كلى بود\r\nشكل دوم\r\nضروب منتج از صنف اول هم شانزده بود بر قياس شكل اول مثال ضرب اول كل ج ب و كلما كان لا شىء من ا ب فه ز فقد يكون اذا كان لا شىء من ج ا فه ز و از صنف دوم هشت بود هم بر آن قياس مثال ضرب اول كل ج ب و كلما كان بعض ا ب فه ز و كلما كان كل ا و بعض ج ا فه ز و ضرب دويم همچنين اما كبرى و نتيجه هر دو سالبه كلى و ضرب سيم لا شىء من ج ب و كلما كان ليس بعض ا ب فه ز و نتيجه مانند ضرب اول ضرب چهارم همچنين اما كبرى و نتيجه هر دو سالبه كلى ضرب پنجم بعض ج ب و كلما كان بعض ا ب فه ز و كلما كان كل ج ا فه ز ششم همچنان اما كبرى و نتيجه سالبه كلى هفتم ليس بعض ج ب و كلما كان ليس بعض ا ب فه ز و نتيجه مانند پنجم هشتم همچنان اما كبرى و نتيجه سالبه كلى و تاليف صغرى و مقدم نتيجه در اين شكل هم بر هيات شكل سيوم باشد اما مقدمات بر عكس آنك در شكل اول بود و بيان لمى و خلف چنانك گفته آمد و خاصيت اين شكل آنست كه مقدم كبرى اگر كلى بود مخالف صغرى بود در كيف و نتايج جزوى بود و اگر جزوى بود موافق بود و نتايج كلى و صغرى كلى را نتايج اگر جزوى بود مقدمش كلى بود و اگر\r\n","description":"","footnote":"","page_name":" 277 ","page_number":295},
  {"content":"\r\n\r\nكلى بود مقدمش جزوى بود و صغرى جزوى را نتايج و مقدم آن يا بهم كلى بود يا بهم جزوى\r\nشكل سيوم\r\nضروب منتج از صنف اول بيست و چهار بود كه از ضرب شش در چهار حاصل آيد مثال ضرب اول كل ب ج و كلما كان كل ب ا فه ز فقد يكون اذا كان بعض ج ا فه ز و از صنف دوم هشت و باعتبارى دوازده چنانك گفته آمد و تاليف صغرى و مقدم نتيجه در اين شكل بر هيات شكل اول بود و به اين سبب مناسب طبع باشد مثال ضرب اول كل ب ج و كلما كان كل ب ا فه ز و كلما كان كل ج ا فه ز و چون صدق كلى مستلزم صدق جزوى بود اگر كبرى چنين بود كه كلما كان بعض ب ا فه ز همين نتيجه بعينه بدهد و اين را ضربى مفرد گرفته اند ضرب سيم كل ب ج و ليس البته اذا كان كل ب ا فه ز فليس البته اذا كان كل ج ا فه ز چهارم همچنان و مقدم كبرى موجبه جزوى پنجم كل ب ج و كلما كان لا شىء من ب ا فه ز و كلما كان لا شىء من ج ا فه ز ششم همان و مقدم كبرى سالبه جزوى هفتم مانند پنجم اما كبرى و نتيجه سالبه كلى هشتم همچنان اما مقدم كبرى سالبه جزوى و اين هشت ضرب را صغرى كلى بود نهم بعض ب ج و كلما كان بعض ب ا فه ز فكلما كان كل ج ا فه ز دهم همچنان اما كبرى و نتيجه سالبه كلى يازدهم و دوازدهم مانند نهم و دهم اما مقدم كبرى سالبه جزوى و مقدم نتيجه سالبه كلى و دوازده ضرب ديگر كه كبرى جزوى باشد منتج نبود و خواجه ابو على سينا آن را هم از منتجات شمرده است مثال يك ضرب كل ب ج و قد يكون اذا كان كل ب ا فه ز گفته است نتيجه اين است كه فقد يكون اذا كان كل ج ا فه ز و بحجت اين گفته است كه در آن حال كل ج ا باشد لازم آيد كه كل ب ا باشد و اين صادق است اما در كبرى نگفته اند هر گاه كه كل ب ا باشد ه ز\r\n","description":"","footnote":"","page_name":" 278 ","page_number":296},
  {"content":"\r\n\r\nبود بل گفته اند گاه بود پس مرجع اين حجت با شكل اول است و كبرى جزوى اينجا منتج نبود و خاصيت اين شكل آنست كه نتايج جزوى را مقدم جزوى بود و نتايج كلى را كلى شكل چهارم ضروب منتج از صنف اول بيست باشد مثال اول كل ب ج و كلما كان كل ا ب فه ز فقد يكون اذا كان بعض ج ا فه ز و در صنف دوم تاليف صغرى و مقدم نتيجه بر هيات همين شكل بود مثال ضرب اول كل ب ج و كلما كان بعض ا ب فه ز و كلما كان كل ج ا فه ز و ضرب دوم را كبرى و نتيجه سالبه كلى بود و مقدم هر دو همان كه در ضرب اول و اين دو ضرب از ضرب اول اين شكل بر خيزد و دو ضرب كه كبرى جزوى باشد ساقط شود پس چون از هر ضربى هم بر اين منوال دو ضرب برخيزد ضروب منتج از اين صنف ده باشد و از جهت آنك صدق كلى مستلزم صدق جزوى بود از دو ضرب كه مقدم كبرى سالبه كلى باشد دو ضرب ديگر لازم آيد كه مقدم كبرى سالبه جزوى بود چنانك در شكل سيم گفتيم پس جمله ضروب منتج دوازده شود و بيان بلميت و خلف چنانك معلوم است پس جمله ضروب منتج در اين نوع اقتران صد و شانزده بود بيست و چهار از شكل اول و بيست و چهار از شكل دويم و سى و شش از شكل سيم و سى و دو از شكل چهارم و در شكل اول و دوم هيچ ضرب در هر دو صنف متحد نيفتد چه كبريات يك صنف را در هر دو شكل هميشه مقدم كلى باشد و در كبريات ديگر صنف را مقدم جزوى و اما در شكل سيم و چهارم ممكن بود كه بهرى ضروب در هر دو صنف متحد باشد و نتايج مختلف بود بحسب اختلاف اعتبار مثلا ضرب اول شكل سيوم در هر دو صنف چنين باشد كه كل ب ج و كلما كان كل ب ا فه ز و نتيجه بيك اعتبار جزوى بود و مقدمش هم جزوى و به ديگر اعتبار كلى بود و مقدمش هم كلى و اگر خواهند كه ضروب متحد را يك ضرب گيرند دوازده ضرب از اين\r\n","description":"","footnote":"","page_name":" 279 ","page_number":297},
  {"content":"\r\n\r\n\r\nمبلغ بيفتد چه هشت ضرب در شكل سيم متحد بود و چهار در شكل چهارم پس ضروب منتج با صد و چهار آيد\r\nنوع چهارم حملى كبرى و اشتراك در مقدم\r\nو اين نوع بنوع گذشته نزديك است و در اين نوع كبرى وضع كرده باشند على الاطلاق و مقدم صغرى و مقدم نتيجه مقرون به شرط بود و تالى صغرى و تالى نتيجه متحد بود پس اگر مقدم صغرى چنان بود كه از تاليف او با كبرى مقدم نتيجه لازم آيد نتيجه جزوى بود اگر مقدم نتيجه چنانك از تاليف با كبرى مقدم و صغرى لازم آيد نتيجه كلى بود پس تاليفات اين نوع نيز دو صنف بود\r\nشكل اول\r\nمثال ضرب اول از صنف اول كلما كان كل ج ب فه ز و كل ب ا مىگوييم نتيجه آيد كه فقد يكون اذا كان ج ا فه ز چه به حكم وضع كبرى هميشه از وضع ج ا لازم آيد كه ج ب صادق بود و به حكم صغرى هميشه از وضع ج ا لازم است كه ه ز صادق بود پس به حكم شكل سيم در بعض اوقات وضع ج ا ه ز صادق بود و در ضرب دوم حدود همين باشد و صغرى سالبه كلى و بيان همين كه گفتيم تا لازم آيد كه فقد لا يكون اذا كان ج ا فه ز و در ضرب سيم و چهارم حدود همين بود و صغرى موجبه جزوى و سالبه جزوى و نتايج جزوى و در كميت تابع صغرى و اين چهار ضرب از يك ضرب شكل اول برخيزد پس جمله ضروب شانزده شود و نتايج هميشه جزوى بود و اما در صنف دوم تاليف كبرى با مقدم نتيجه بر هيات شكل دوم باشد و مقدم صغرى چون نتيجه شكل دوم بود هميشه سالبه بود و كبرى چون كبرى شكل دوم باشد هميشه كلى بود و ميان كبرى و مقدم نتيجه\r\n","description":"","footnote":"","page_name":" 280 ","page_number":298},
  {"content":"\r\n\r\n\r\nاختلاف در كيف مثال ضرب اول كلما كان لا شىء من ج ب فه ز و لا شىء من ب ا فكلما كان كل ج ا فه ز چه از وضع كل ج ا با كبرى از ضرب اول لازم آيد كه لا شىء من ج ب و هميشه اين وضع مستلزم ه ز است پس هميشه وضع كل ج ا مستلزم ه ز باشد و از هر ضربى چهار ضرب بحسب عدد محصورات بر خيزد اما صغرى جزوى در اين صنف منتج نبود هم به علت مذكور در نوع گذشته پس ضروب منتج هشت بود و از استلزام صدق مقدم صغرى كلى صدق آن جزوى را كه در تحت او بود چهار ضرب ديگر اضافت شود اما اين ضروب در مقدمات با چهار ضرب اصلى متحد باشد و نتيجه مختلف باشد پس باعتبار تغاير ضروب منتج دوازده باشد و نتايج جمله كلى بود\r\nشكل دويم\r\nاز صنف اول شانزده ضرب منتج حاصل شود كه نتايج جمله جزوى بود مثال ضرب اول كه كلما كان كل ج ب فه ز و لا شىء من ا ب فقد يكون اذا كان لا شىء من ج ا فه ز و در صنف دوم تاليف كبرى و مقدم نتيجه بر هيات شكل اول باشد پس مقدم نتيجه هميشه موجبه بايد و كبرى قياس كلى و مقدم صغرى موافق كبرى در كيف و موافق مقدم نتيجه در كم و ضروب منتج هم هشت بود و چهار اضافه شود كه با چهار اصلى متحد باشد و نتيجه مختلف پس دوازده گردد و نتايج كلى بود مثال ضرب اول كلما كان كل ج ب فه ز و كل ا ب و كلما كان كل ج ا فه ز\r\nشكل سيوم\r\nاز صنف اول بيست و چهار ضرب منتج حاصل آيد و نتايج جزوى بود مثال ضرب اول كلما كان كل ب ج فه ز و كل ا ب فقد يكون اذا كان بعض ج ا فه ز و در صنف دوم تاليف كبرى و مقدم نتيجه هم بر هيات شكل دوم بود اما وقوع مقدمات بر عكس آنچه در شكل اول افتاده است پس\r\n","description":"","footnote":"","page_name":" 281 ","page_number":299},
  {"content":"\r\n\r\n\r\nمقدم نتيجه هميشه كلى بود و مخالف كبرى در كيف و مقدم صغرى هميشه سالبه بود و ضروب منتج هم هشت باشد و باضافت چهار دوازده شود و نتايج جمله كلى بود مثال ضرب اول كلما كان لا شىء من ب ج فه ز و كل ب ا فكلما كان لا شىء من ج ا فه ز و بر اين قياس\r\nشكل چهارم\r\nاز صنف اول بيست ضرب منتج حاصل آيد و نتايج جزوى بود مثال ضرب اول كلما كان كل ب ج فه ز و كل ا ب فقد يكون اذا كان بعض ج ا فه ز و در صنف دوم تاليف كبرى و مقدم نتيجه هم بر هيات اين شكل باشد و مقدم نتيجه بجاى كبرى بود و ضروب منتج ده بود و باضافت دو جزوى كه با دو ضرب اصلى متحد باشد و نتيجه مختلف دوازده شود مثال ضرب اول كلما كان بعض ب ج فه ز و كل ا ب فكلما كان كل ج ا فه ز و باقى ضروب بر اين قياس و بيان جمله ضروب اشكال اين نوع بخلف همچنان بود كه در نوع گذشته گفتيم بعينه پس جمله ضروب منتج از اين نوع صد و بيست و چهار بود و از شكل اول و دوم هر يكى بيست و هشت و از شكل سيم سى و شش و از شكل چهارم سى و دو و اتحاد ضروب بحسب اصناف در هيچ شكل ممكن نبود اما در شكل اول و سيوم از جهت آنك مقدم صغرى در يك نوع هميشه موجبه بود و در ديگر صنف هميشه سالبه و در شكل دوم از جهت آنك مقدمات در يك صنف مختلف الكيف بود و در ديگر صنف متفق الكيف و در شكل چهارم به حكم استقراء و چون ضروب متحد اسقاط كنند صد و چهارده ضرب منتج بماند\r\nفصل پنجم در اقترانيات از حمليات و منفصلات\r\nاين تاليف گاه بود كه باشتراك با يك جزو باشد از منفصله بى ملاحظت جزو ديگر و گاه بود كه باعتبار ملاحظت همه اجزاء بود و اول چنانك\r\n","description":"","footnote":"","page_name":" 282 ","page_number":300},
  {"content":"\r\n\r\nگوئيم كل ا ب و اما ان يكون كل ب ج و اما ان يكون د ه و حكم اين قسم از نوع گذشته معلوم شود چه هر منفصله در قوت متصله باشد مثلا اين منفصله در قوت اين متصله است كه كلما كان ب ج فليس كل د ه و در قوت چند متصله ديگر پس حكم اين اقترانات از معرفت نوع گذشته معلوم شود و آنچه بملاحظت همه اجزا بود يا حملى بجاى صغرى بود يا بجاى كبرى اگر بجاى صغرى بود تاليف بر هيات يكى از اشكال باشد اما بر هيات شكل اول چنانك گوئيم كل ا ب و كل ب اما ج و اما د نتيجه دهد كه كل ا اما ج و اما د و در اين صورت ممكن بود كه ا بعينه يكى از ج يا د باشد و حكمش حكم قياسى بود كه دو حد در او بيك معنى باشد و همچنين كل ا ب و لا شىء من ب اما ج و اما د فلا شىء من ا اما ج و اما د و دو ضرب ديگر كه حملى موجبه جزوى باشد و اما بر هيات شكل دوم منتج نباشد و بر هيات شكل سيوم چنين بود كه كل ا ب و كل ا اما ج و اما د نتيجه دهد كه بعض ب اما ج و اما د و بر هيات شكل چهارم چنين بود كه كل ا ب و اما كل ج ا و اما كل د ا و حكمش حكم شكل دوم بود و اگر حملى بجاى كبرى بود نشايد كه حملى بعدد يكى بود چه يك حملى را تعلق بيك جزو بيش نتواند بود و بر آن تقدير اين قسم راجع باشد با قسم اول و چون حملى بعدد زياده از يكى بود يا جمله را اشتراك بود در يك محمول يا نبود و اين دو قسم باشد و نوع قياس كه آن را استقراء تام خوانند بسبب مشابهت با استقراء چنانك بعد از اين معلوم شود و خواجه ابو على آن را قياس مقسم خواند از قبيل قسم اول باشد\r\nقياس مقسم\r\nو اين قياس بر هيات هر يكى از اشكال تواند بود اما بر هيات\r\n","description":"","footnote":"","page_name":" 283 ","page_number":301},
  {"content":"\r\nشكل اول چنان بود كه اجزاء منفصله را در موضوع اشتراك بود و منفصله لا محاله موجبه بايد و اجزاء او همه موجبه و حمليات متشاكله الكيف و نتيجه اين قياس حملى باشد مثال ضرب اول كل ا اما ب و اما ج و اما د و كل ب و ج و د ه فكل ا ه مثال ضرب دوم صغرى همان و لا شىء من ب و ج و د ه فلا شىء من ا ه مثال ضرب سيوم بعض ا اما ب و اما ج و كبرى موجبات كليه مثال ضرب چهارم صغرى همان و كبرى سالبات كليه و اما بر هيات شكل دوم هم بر اين منوال بود مثال ضرب اول كل ا اما ب و اما ج و لا شىء من د ب و لا ج فلا شىء من ا د و مثال ضرب دوم اين دو مقدمه بر تقديم و تاخير و اين ضرب و امثال آن عايد بود با آن قسم كه حملى بر منفصله مقدم باشد و مثال ضرب سيوم بعض ا اما ب و اما ج و لا شىء من د كذلك فليس بعض ا د و مثال ضرب چهارم ليس بعض ا ب و لا ج و كل د اما ب و اما ج فليس بعض ا د و منفصله جزوى با سالبه منتج نبود و اما بر هيات شكل سيوم بايد كه منفصله كلى بود و شركت در همه اجزاء مثال يك ضرب اما كل ا ب و اما كل ج ب و كل ا و ج د فبعض ب د ضربى ديگر بر عكس ضربى ديگر اما كل ا ب و اما كل ج ب و كل ا د فبعض ج د ضربى ديگر بر عكس ضربى ديگر اما كل ا ب و اما بعض ج ب و بعض ا د و كل ج د و اما اگر دو جزوى با هم افتد چنانك گوئيم اما كل ا ب و اما بعض ج ب و كل ا د و بعض ج د منتج حملى نبود چه بر آن تقدير كه جزو كلى كاذب بود تاليف ميان دو جزوى باشد و انتاج متصله كند كه مقدمش رافع جزو غير منتج باشد بر اين وجه كه ان كان لا شىء من ج ب فبعض ب د و ضربى ديگر اما كل ا ب و اما كل ج ب و لا شىء من ا و لا من ج د فبعض ب د ضربى ديگر اما كل ا ب و اما كل ج ب فليس بعض ا و لا بعض ج د ضربى ديگر اما كل ا ب و اما بعض ج ب و ليس بعض ا و لا واحد من ج د و منفصلات سالبه و جزوى\r\n","description":"","footnote":"","page_name":" 284 ","page_number":302},
  {"content":"\r\nدر اين اقترانات منتج نبود و اما بر هيات شكل چهارم چنين بود كه ضرب اول كل ا و كل ج ب و كل د اما ا و اما ج فبعض ب د ضرب دوم كل ا و كل ج ب و بعض د اما ا و اما ج و ديگر ضروب بر اين قياس و تقديم منفصلات در اين شكل متعذر بود و اما اگر حمليات را در يك محمول اشتراك بود بر هيات شكل اول چنين بود كه گوئيم كل ا اما ب و اما ج و كل ب د و كل ج ه نتيجه آيد كه كل ا اما د و اما ه اما اين منفصله مانع خلو تنها بود چه هر دو محمول شايد كه متداخل باشند يا متساوى و شرط اين تاليف همان بود كه در شكل اول يعنى منفصله موجبه بايد و حمليات كلى پس اگر حمليات سالبه بود سلب در نتيجه جزو هر يكى از اجزاء منفصله شود مثلا و لا شىء من ب د و لا شىء من ج ه نتيجه آيد كه كل ا اما ان لا يكون د و اما ان لا يكون ه و اگر حمليات صغرى بود و منفصله كبرى چنانك گوئيم كل ا ب و كل ج د و اما ان يكون كل ب ه و اما ان يكون كل د ه نتيجه آيد كه اما ان يكون كل ا ه و اما ان يكون كل ج ه و سالبه منفصله در اين موضع منتج بود و اما بر هيات شكل دوم چنين بود كه كل ا اما ب و اما ج و لا شىء من د ب و لا من ه ج نتيجه چنين باشد كه كل ا اما ان لا يكون د و اما ان لا يكون ه و اين نتيجه هم مانع خلو باشد و اگر حمليات موجبه باشد منتج نبود و تقديم حمليات بر منفصله نتيجه چنين دهد كه بعض ما ليس ز او ه فهو ا و اما بر هيات شكل سيم چنين بود كه اما كل ا ب و اما كل ج د و كل ا ه و كل ج د و نتيجه دهد اما بعض ب ه و اما بعض ا ج و اما بر هيات شكل چهارم چنين بود كه كل ا ب و كل ج د و كل ه اما ا و اما ج و نتيجه آيد كه بعض ما هو ب او د هو ه و بر اين قياس و اعتبار منفصلات غير حقيقى با رعايت قواعد گذشته آسان باشد و استقصاء در هر نوعى مقتضى تطويل چه صاحب ذكا را اين قدر\r\n","description":"","footnote":"","page_name":" 285 ","page_number":303},
  {"content":"\r\n\r\nو كمتر از اين كافى بود و بليد را بزيادت انتفاع نبود و چون در هر يك از اين اقترانات قضيه كه در قوت يكى از دو مقدمه باشد بجاى او بنهند هر چند حال حد اوسط در كيف و كم بر قرار بماند تاليفات ديگر كه در قوت اين تاليفات باشد حاصل آيد\r\nفصل ششم در انواع قياساتى كه اشتراك از هر دو جانب در جزوى غير تام باشد\r\nو اين نوع چنانك گفته ايم جز در شرطيات تنها صورت نبندد و چون حال تاليف حمليات و شرطيات معلوم شده است هر گاه كه تاليف ميان دو شرطى در جزوى غير تام بود يك ركن شرطى را كه تاليف با وى باشد چون از شرطى جدا كنيم قضيه حملى باشد پس حكم تاليف عايد شود با تاليف حمليات و شرطيات بعد از آن نگاه كنيم تا از اتصال آن ركن به ديگر ركن و وقوع آن حملى در شرطى چه تفاوت در آن حكم حادث شود و بر مقتضاء آن تفاوت در نتيجه حكم كنيم مثلا در متصلات تنها اگر دو مقدمه باشد بر اين شكل كلما كان ا ب فكل ج د و كلما كان ه ز فكل د ه و چون اشتراك در هر دو تالى است بر هيات شكل اول پس اگر كل د ه بانفراد حاصل باشد اقتران از متصله و حملى باشد و نتيجه بر اين وجه بود كه كلما كان ا ب فكل ج د و ليكن وضع كل د ه مقيد است به وضع ه ز پس در نتيجه اين قيد زيادت بايد كرد و چنين شود كه كلما كان ه ز فكلما كان ا ب فكل ج د و اين نتيجه متصله باشد مقدمش حملى و تاليش هم متصله و اگر اشتراك يكى در مقدم باشد مثلا كبرى چنين بود كه كلما كان كل د ز فح ط از انفراد اين مقدم با صغرى نتيجه چنين آيد كه كلما كان ا ب و كل ج ز و ليكن وضع كل ج ز مقيد است\r\n","description":"","footnote":"","page_name":" 286 ","page_number":304},
  {"content":"\r\nببعضى اوقات وضع ح ط به حكم انعكاس كبرى پس در نتيجه اين قيد زيادت بايد كرد و چنين شود كه قد يكون اذا كان ح ط فكلما كان ا ب فكل ج ز و بر تقدير انفراد كل ج د وضع هر دو مقدم نتيجه مختلف شود بتقديم و تاخير و چون هر دو متصله نتيجه كلى بود حكم بحقيقت كلى بود و اگر يكى يا هر دو جزوى بود حكم جزوى بود و اين تاليف نيز چهار نوع بود و ضروب هر نوع بر منوال گذشته و جمله هم بر اين قياس بود و در منفصلات تنها از دو موجبه بر هيات شكل اول چنين باشد كه كل ا اما ب و اما ج و كل ب اما د و اما ه فكل ا اما د و اما ه و اما ب و اگر موضوع منفصله اول مشترك نباشد چنانك گوئيم اما ا ب و اما ج د و ب اما ه و اما ز فدايما اما ا ه او د ز و اما ج د و اگر كبرى سالبه بود چنين بود كه و ليس البته اما ب ه و اما ب ز نتيجه چنين باشد كه فاما ان لا يكون ه او لا يكون ز و اما ج د و اگر يك جزو سالبه بود و يكى موجبه چنين بود كه و ب اما ان لا يكون ه و اما ان يكون ز نتيجه چنين آيد كه اما ان لا يكون ب ه و اما ان يكون ب ز و اما ان يكون ج د و هم بر اين قياس اگر صغرى موجبه جزوى بود و كبرى موجبه كلى يا سالبه كلى اما لا محاله صغرى موجبه بايد و كبرى كلى و اگر بر هيات شكل دوم باشد چنين بود كه كل ا اما ب و اما ج و ليس البته د اما ب و اما ج نتيجه حملى دهد كه لا شىء من ا د و سه ضرب ديگر بر اين قياس و اين اقتران در قوت حمليات تنها بود و در متصلات و منفصلات بر هيات شكل اول چنين باشد كه كلما كان ا ب فج د و كل د اما ه و اما ز نتيجه دهد كه و كلما كان ا ب فج اما ه و اما ز و اگر كبرى سالبه بود چنين كه و ليس البته د اما ه و اما ز نتيجه چنين بود كه كلما كان ا ب فليس البته ج\r\n","description":"","footnote":"","page_name":" 287 ","page_number":305},
  {"content":"\r\n\r\nاما ه و اما ز و اگر صغرى جزوى بود در هر دو صورت هم بر اين قياس و بر هيات شكل دويم چنانك گوئيم كلما كان ا ب فج اما د و اما ه و لا شىء من ز اما د و اما ه فكلما كان ا ب فلا شىء من ج ز و در اين صورت صغرى مؤلف است از حملى و متصله و اگر سالبه مقدم بود و يا صغرى جزوى بود هم بر اين قياس باشد و بر جمله اگر اقتران ميان دو متصله بسيط بود اشتراك ميان دو مقدم بود يا ميان دو تالى يا ميان يك مقدم و يك تالى و بر هر تقديرى اشكال چهارگانه حادث شود و اگر در ميان دو منفصله بود اين اقسام نباشد اما تاليف بر هيات يكى از اشكال بود و اگر ميان متصله و منفصله بود اشتراك با مقدم متصله بود يا با تالى و هر يكى بر هيات يكى از اشكال و اگر اقتران ميان شرطيات مركب باشد از ديگر قضايا احتمالات و اقسام زيادت شود تا بما لا يتناهى و از معرفت اين قواعد تطرق بمعرفت آنچه حاجت باشد آسان بود اين است تمامى سخن در قياسات اقترانى\r\nفصل هفتم در قياسات استثنايى\r\nقياس استثنايى چنانك پيش از اين گفته ايم آن بود كه نتيجه يا نقيض نتيجه در مقدماتش مذكور بود بالفعل و آن از شرطيات تواند بود كه مشتمل باشد بر قضايا تا ممكن بود كه قضيه در مقدمه مذكور باشد بالفعل و چون هر قياسى مشتمل بر دو مقدمه است چنانك بعد از اين بيان كنيم پس در استثنايى از آن دو مقدمه يكى شرطى بود و ديگر استثنايى و استثناء در معنى مشتمل بود بر اطلاق وضع حكمى كه در شرطى آن حكم مقيد به شرط باشد و در لفظ تكرار عين يا نقيض يكى از مقدم يا تالى باشد مجرد از شرط پس استثناء هميشه قضيه حملى بود و نتيجه مشتمل بر اطلاق آن حكم باشد كه در شرطى موقوف بود بر اطلاق مستثنى و آنچه\r\n","description":"","footnote":"","page_name":" 288 ","page_number":306},
  {"content":"\r\nدر قياس باستثناء مكرر شود در نتيجه ساقط شود پس بجاى حد اوسط بود و نتيجه هم هميشه قضيه حملى باشد و بعد از تمهيد اين اصل گوئيم اين قياس يا از متصلات باشد يا از منفصلات اما در متصلات چون از متصله لزومى كلى قياس استثنايى بيايد و لزومى كلى يا موجبه بود يا سالبه اگر موجبه بود باستثناء عين مقدم عين تالى نتيجه دهد و باستثناء نقيض تالى نقيض مقدم نتيجه دهد چنانك گوئيم اگر زيد كاتب است بيدار است و ليكن كاتب است پس بيدار است و ليكن بيدار نيست پس كاتب نيست و باستثناء نقيض مقدم و عين تالى هيچ نتيجه ندهد چه اگر گوئيم كاتب نيست يا بيدار است هيچ لازم نيايد پس از چهار استثناء كه ممكن است دو منتج باشد و دو عقيم مگر كه لزوم از طرفين بود و آنجا استثناء عين هر دو جزوى نقيض ديگر جزو و استثناء نقيض هر جزوى عين ديگر جزو نتيجه دهد اما آنجا بحقيقت دو لزوم بود چنانك گفته ايم و اين قياس كامل بود و از بيان مستغنى و چون متصله لزومى سالبه بود باستثناء عين هر جزوى نقيض ديگر جزو نتيجه دهد مثالش چنين نيست كه اگر زيد كاتب است خفته است و ليكن كاتب است پس خفته نيست و ليكن خفته است پس كاتب نيست و باستثناء نقيض هيچ نتيجه ندهد چه اگر گوئيم كاتب نيست يا خفته نيست چيزى لازم نيايد و بيان اين انتاج برد سالبه است با موجبه لزومى كه متلازم اوست و آن اين است كه هر گاه زيد كاتب باشد خفته نباشد تا باستثناء عين مقدم انتاج عين تالى كند يا باستثناء نقيض تالى عين مقدم چنانك گفتيم و اما آنك متصلات جزوى يا اتفاقى كلى منتج نيست ظاهر است و اما از منفصلات منفصله حقيقى كلى موجبه باستثناء عين هر جزوى نقيض ديگرى جزو و باستثناء نقيض هر جزوى عين ديگر جزو نتيجه دهد مثالش اين عدد زوج است يا فرد ليكن زوج است پس فرد نيست ليكن فرد است پس زوج نيست ليكن زوج نيست پس فرد است ليكن فرد\r\n","description":"","footnote":"","page_name":" 289 ","page_number":307},
  {"content":"\r\nنيست پس زوج است و در اين صورت هر چهار استثناء كه ممكن است منتج است و اگر منفصله كثير الاجزاء باشد باستثناء عين بعض اجزاء نقيض باقى اجزاء و باستثناء نقيض بعضى اجزاء ثبوت حكم در باقى اجزاء بر سبيل انفصال نتيجه دهد مثالش اين عدد تام است يا زايد يا ناقص و ليكن تام است پس نه زائد است و نه ناقص و ليكن تام نيست پس يا زائد است يا ناقص و اگر اجزاء محصور نبود حكمش حكم مانع جمع بود و منفصله غير حقيقى كلى موجبه اگر مانع جمع تنها بود به عين هر جزوى نقيض باقى نتيجه دهد مثالش اين شخص حيوانست يا نبات و ليكن حيوانست پس نبات نيست و ليكن نبات است پس حيوان نيست و بنقيض نتيجه ندهد چه اگر گوئى و ليكن حيوان نيست يا نبات نيست هيچ لازم نيايد و اگر مانع خلو تنها بود نقيض هر جزوى عين ديگر جزو نتيجه دهد اگر ذو جزوين باشد و يا ثبوت حكم در باقى اجزاء بر سبيل انفصال نتيجه دهد اگر كثير الاجزاء بود مثالش اين شخص حيوانست يا انسان نيست ليكن حيوان نيست پس انسان نيست ليكن انسانست پس حيوانست و به عين نتيجه ندهد چه اگر گوئى و ليكن حيوان است يا انسان نيست هيچ لازم نيايد و اين قياسات هر چند كامل است اما بحقيقت عايد است با متصله لزومى چه انتاج حكمى حكمى ديگر را بسبب استلزام يك حكم باشد ديگر حكم را و عناد همين بيش نيست كه جزوى لازم نقيض ديگر جزو است يا ملزومش پس انتاج در قضاياى متعانده هم بسبب تلازم است و منفصلات سالبه جزوى منتج نباشد و هر چند از قواعد گذشته اين معانى مقرر است اما چون موضع ايراد اين باب اين موضع است اين قدر بر سبيل اقتصار گفته آمد و سخن در قياسات بسيط تمام شد و اما قياس خلف چون از قياسات مركبه است و به عكس قياس مشابهتى دارد اولى آنك بيانش بعد از بيان تركيب و عكس قياس ايراد كنيم و چون\r\n","description":"","footnote":"","page_name":" 290 ","page_number":308},
  {"content":"\r\n\r\nتركيب از عوارض قياس است ذكر قياسات مركبه در فن دويم لايقتر باشد و ختم اين فن ببيان احتياج قياسات اقترانى و استثنايى به يكديگر كنيم .\r\nفصل هشتم در بيان وجه احتياج قياسات اقترانى و استثنايى به يكديگر\r\nقياسات استثنايى لزومى است يا عنادى و عنادى هم راجع با لزومى است و در لزومى موضع حكم دو است يكى موضع لزوم و ديگرى موضع استثناء و چون هر دو بين باشند عبارت از قياس بر ترتيب مذكور مشتمل بر تكرار بود بل اين قدر كافى بود كه گويند چون آفتاب طالع است پس روز موجود است و اگر بين نباشد اثبات وضع مستثنى كه حملى باشد هم بقياسى استثنايى و هم بقياسى اقترانى ممكن بود چه استنتاج حملى از هر دو صنف صورت بندد اما اثبات لزوم جز بقياس اقترانى ممكن نباشد چه استثنايى انتاج شرطى نكند پس به اين اعتبار قياس استثنايى باقترانى محتاج است و در قياس اقترانى نيز استلزام وضع مقدمات بضرورت وضع نتيجه را بايد كه معلوم باشد تا فائده او از قوت بفعل آيد و از اين روى محتاج باشد بقياسى استثنايى اما ميان اين دو احتياج تفاوت است چه احتياج استثنايى باقترانى احتياج بمبدا است و اقتضاء تقدم اقترانى كند بطبع و احتياج اقترانى باستثنائى احتياج بمعاون است و اقتضاء مقارنت استثنايى كند در اتمام فائده و رد اين دو قياس با يكديگر بتكلف چنانك عادت بعضى است اقتضاء تعسفى تمام كند و از فائده خالى باشد اين است تمامى سخن در قياس و بالله التوفيق\r\n","description":"","footnote":"","page_name":" 291 ","page_number":309},
  {"content":"\r\n\r\nفن دويم از علم قياس در لواحق و عوارض قياس و ذكر تاليفاتى كه شبيه بود بقياس\r\nدوازده فصل است\r\nفصل اول در بيان آنك در يك قياس بسيط يك حد اوسط و دو مقدمه بيش نتواند بود و بيان وجه وقوع آنچه زيادت ازين باشد\r\nاثبات حكم در قياس يا بنفى مقابلش كنند يا به چيزى ديگر و اول مانند قياس خلف و استثنايى منفصله بود و لا محاله استدلال از نفى چيزى بر اثبات مقابل او استدلال از ملزوم بر لازم باشد پس قياساتى كه از اين جنس بود لزومى بود و اگر اثبات حكم به چيز ديگر كنند و آن چيز اقتضاء حكم از آن وجه كند كه او را بهر يكى از محكوم به و محكوم عليه تعلقى باشد ايجابى يا سلبى يا ميان هر دو بتوسط او تعلقى هم چنان حادث شود يا نه چنين بود بل وجود و وضع او مقتضى وجود وضع حكم باشد خواه او را بهر يكى يا به يكى از هر دو تعلقى خاص باشد و خواه نه و اول قياس اقترانى بود و دويم هم قياس لزومى بود و آن چيز كه اثبات حكم به او كنند حد اوسط بود يا بمثابت حد اوسط بود و بايد كه در هر قياس بسيط حد اوسط يك چيز باشد يا اگر چيزهاى بسيار بود حكمش حكم يك چيز بود چه اگر زيادت از يك چيز بود اما در لزومى يا وضع همه بهم مستلزم حكم بود يا وضع بعضى دون بعضى يا وضع هر بعضى به انفراد و بر تقدير اول لازم آيد كه همه در حكم يك چيز بوده باشد و بر تقدير دوم لازم آيد كه ديگر بعض حشو بود و بر تقدير سيوم لازم آيد كه قياسات بسيار بوده باشد بر اثبات يك حكم نه يك قياس و\r\n","description":"","footnote":"","page_name":" 292 ","page_number":310},
  {"content":"\r\nما يك قياس فرض كرده ايم و اما در اقترانى همچنين يا همه را بهم بهر يكى از محكوم عليه و محكوم به تعلق باشد يا بعضى را بانفراد دون بعضى تعلق بهر دو حاصل بود يا هر بعضى را حاصل بود يا بعضى را تعلق بمحكوم عليه بود و ديگر بعض را تعلق بمحكوم به و بر تقدير اول جمله در حكم يك چيز بوده باشد و بر تقدير دوم لازم آيد كه ديگر بعض حشو بود و بر تقدير سيوم لازم آيد كه قياسات بسيار بوده باشد بر اثبات يك حكم نه يك قياس و بر تقدير چهارم اگر آن بعض را به ديگر بعض همين تعلق نباشد محكوم عليه را بمحكوم به تعلق حاصل نيايد پس نه قياس بوده باشد و اگر همين تعلق باشد قياس مركب بود نه بسيط مثلا اگر ا محكوم عليه بود و د محكوم به و ب و ج حد اوسط و تعلق ب به ا بود و تعلق ج به د و ب را به ج تعلق نبود پس از اين تركيب دو مقدمه متباين حاصل آيد يكى ميان ا و ب و ديگر ميان ج و د و از اين دو مقدمه قياس نيايد و اگر ج را به د تعلق بود قياس مركب بود چه مقدمه ديگر ميان ج و د حاصل آيد پس اول بتوسط ب ا را تعلق به ج باشد و بعد از آن بتوسط ج ا را به د تعلق حاصل آيد تا اول بتوسط ج ب را تعلق به د بود و بعد از آن بتوسط ب ا را به د تعلق حاصل آيد و چون اين اقسام جمله باطل شد معلوم شد كه در قياسى بسيط يك حد اوسط بيش نتواند بود و چون چنين بود هر قياسى بسيط را دو مقدمه باشد و كمتر و بيشتر از آن محال بود اما در لزومى اثبات لزوم و استثناء ملزوم و اما در اقترانى تعلق اوسط بهر يكى از محكوم عليه و محكوم به بايجاب يا بسلب و اين است مطلوب پس اگر در علوم يا مخاطبات مقدمات بسيار يافته شود در اثبات يك حكم حال از دو نوع خالى نبود يا تمامى آن مقدمات ضرورى بود يا نبود اگر تمامى آن مقدمات ضرورى بود لا محاله بعضى از آن مشتمل بود بر اثبات بعضى مقدمات قياس اصل\r\n","description":"","footnote":"","page_name":" 293 ","page_number":311},
  {"content":"\r\n\r\nپس آنچه زيادت بود يا مقدمات قياسى ديگر بود يا مقدمات استقرائى يا تمثيلى كه بان مقدمه اثبات كرده باشد و استقراء و تمثيل بعد از اين بيان كنيم و بر اين تقدير آن قياس مركب بوده باشد نه بسيط و اگر تمامى آن مقدمات ضرورى نبود آنچه بمثابت حشو باشد يا از جهت حيلت ايراد كرده باشد يا از جهت زينت يا از جهت ايضاح سخن و اما حيلت مانند آنك در قياسات امتحانى و مغالطى از مناقشت مخاطب در تسليم مطلوب محترز باشند پس بطريق تلبيس با اظهار تدقيق متن سخن با حشو آميخته كنند تا مخاطب متحير شود و مطلوب را نا شناخته مسلم دارد و اما زينت مانند آنك در خطابيات و شعريات سخن را بانواع تشبيب و تشبيه و استعارت و كنايت و آنچه بدان ماند آراسته كنند تا بر مستمعان رواج يابد و اما ايضاح سخن مانند آنك در تفهيم متعلمان سخن را بامثله و استشهادات مقرر و مؤكد گردانند چنانك در صناعات خمسه معلوم شود\r\nفصل دوم در قياسات مركبه\r\nچون قياسات بسيار بر اثبات يك حكم مجتمع شود آن را مركب نخوانند بل قياسات مركبه آن را گويند كه نتايج بعضى مقدمات بعضى باشد تا با هر يك مطلوب حاصل آيد و چون هر قياسى را دو مقدمه باشد هميشه عدد نتايج و عدد قياسات متساوى بود و عدد مقدمات ضعف آن و چون عدد مقدمات هر قياس زوج است و مقدمات هر مقدمه زوج پس هميشه عدد مقدمات هر قياسى كه باشد بسيط و مركب زوج بود و اگر در موضعى فرد باشد يا بسبب زيادتى بود يا بسبب نقصانى و حال زيادت گفته آمده است و نقصان يا بسبب حذف مقدمه باشد چنانك در بعضى قياسات كه آن را ضمير خوانند كبرى حذف كنند و آن يا بسبب استغنائى بود كه از جهت شهرت حاصل باشد يا بر وجه مغالطه بود يا چون پندارند كه مشهور\r\n","description":"","footnote":"","page_name":" 294 ","page_number":312},
  {"content":"\r\n\r\nاست وضعش نكنند و باشد كه صغرى حذف كنند هم بسببى مانند اين و باشد كه نتيجه قياسى مقدمه قياسى ديگر باشد پس چون يك بار در نتيجه گفته شود تكرارش در مقدمه تخفيف كنند چنانك گويند كل ا ب و كل ب ج فكل ا ج و كل ج د فكل ا د و چون هر دو مقدمه به دو قياس اثبات كنند حذف هر دو از كار دور باشد و اولى بحذف آن مقدمه بود كه قياسش بمطلوب نزديكتر بود چه دور تر از خاطر رفته باشد و محتاج بذكر بود و قياس مركب موصول بود يا مفصول اما موصول آن بود كه نتايج در او بجاى خود ايراد كنند و همان نتايج را چون در مقدمات قياسى ديگر افتد مكرر كنند مثالش كل ا ب و كل ب ج فكل ا ج و كل ا ج و كل ج د فكل ا د و همچنين اگر مقدمه دوم را كه كل ج د است بقياسى ديگر اثبات كرده باشند و مفصول آن بود كه نتايج محذوف باشد چنانك گوئيم كل ا ب و كل ب ج و كل ج د فكل ا د و بعضى موصل و مفصل گويند و اگر در ميانه مفصل مقدمه سالبه در آيد اولى آنك آنجا موصل گردانند چه بسالبه نظام بريده شود اما اگر ابتدا بسالبه كرده باشند شايد كه مفصل بود تا آخر و در هر قياسى اقترانى سه حد بود چنانك گفته ايم پس اگر قياسات بسيار متباين بود به همين نسبت حدود زيادت شود اما اگر نتيجه هر قياسى مقدمه قياسى ديگر باشد بهر يك مقدمه كه بيفزايد يك حد بيفزايد چنانك گوئيم كل ا ب و كل ب ج و اين دو مقدمه و سه حد است پس چون گوئيم و كل ج د مقدمات سه شود و حدود چهار و هم بر اين ترتيب پس در اين صورت هميشه عدد حدود از مقدمات به يكى زيادت بود اما اگر اين قياسات بر اثبات يك مقدمه بود و مقدمه ديگر خارج از اين سلك مقارن شود چنانك گوئيم كل ا ب و كل ب ج و كل ا ج و كل ج د و كل ا د عدد مقدمات و حدود متساوى باشد و امثال اين نسق در موضعى تواند\r\n","description":"","footnote":"","page_name":" 295 ","page_number":313},
  {"content":"\r\n\r\nبود كه همه قياسات از يك ضرب بود چنانك در اين صورت كه مطلوب موجبه كلى است چه هر گاه كه مطلوب موجبه كلى بود مقدماتش و مقدمات مقدماتش چندانك بود جز موجبه كلى نتواند بود و هيات تاليف جز از ضرب اول شكل اول ممكن نبود اما اگر مطلوب سالبه كلى بود يك مقدمه او را كه موجبه كلى بود حكم همين باشد و ديگر مقدمه را كه سالبه كلى بود اثبات به شكل اول يا دوم يا چهارم توان كرد و ترتيب بحسب آن مختلف باشد و اگر مطلوب موجبه جزوى بود هر دو مقدمه او موجبه كلى بود و حكمش همان بود كه به اول گفتيم اما اگر يك مقدمه جزوى بود اثبات آن مقدمه به شكل اول يا سيوم يا چهار توان كرد و اگر سالبه جزوى بود بر اين قياس بايد كرد .\r\nفصل سيم در ذكر حكمهائى كه از قياسات بتبعيت مطلوب لازم آيد\r\nو اين را باب استقراء النتايج التابعه للمطلوب الاول خوانند گوئيم هر قياس كه انتاج حكمى كلى كند انتاج هر جزوى نيز كند كه در تحت آن كلى باشد و در صدق لازمش بود و انتاج عكس مستوى و عكس نقيض آن نتيجه و انتاج جزوى كه در تحت عكس باشد كرده باشد و هر قياس كه انتاج حكمى جزوى كند اگر موجبه بود انتاج عكس مستويش و اگر سالبه بود انتاج عكس نقيضش كرده باشد و همچنين انتاج ديگر لوازم هر يكى ليكن نتيجه اول را كه مطلوب اول باشد بالذات انتاج كند و ديگر نتايج را بالعرض و هر قياس كه انتاج حكمى كلى كند انتاج مثل آن حكم بر جمله موضوعات اصغر كرده باشد و اين انتاج بحقيقت از قياسى مركب از دو قياس بود كه كبرى دوم نتيجه اول باشد و نتايجش را به نسبت با قياس اول ما تحت النتيجه خوانند و همچنين\r\n","description":"","footnote":"","page_name":" 296 ","page_number":314},
  {"content":"\r\n\r\nهر قياسى كه انتاج حكمى كند خواه كلى و خواه جزوى انتاج همان حكم كرده باشد بر آنچه در صغرى بجاى اصغر توان نهاد به شرط بقاء كيفيت و كميت بقرار اول و اين انتاج بحقيقت از قياسى ديگر بود كه اصغرش غير اصغر اول بود و ضرب همان ضرب و اوسط و اكبر همان و نتايجش را به نسبت با قياس اول ما مع النتيجه خوانند و اگر اين صنف خاص كنند به چيزهائى كه با اصغر بهم در تحت اوسط باشد تا هر حكم كلى كه بر اوسط كنند به قوت بر ايشان كرده باشد ما مع النتيجه جز در شكل اول نتواند بود\r\nفصل چهارم در بيان لزوم نتيجه صادق از قياسات صادق و غير صادق\r\nصدق قياس مستلزم صدق نتيجه بود و كذب نتيجه مستلزم كذب قياس اما از كذب قياس كذب نتيجه لازم نيايد و نه از صدق نتيجه صدق قياس چه اين لازم عامتر است از ملزوم پس بسيار بود كه قياس كاذب بود و نتيجه صادق نه بر آن وجه كه صدق آن نتيجه مستفاد از آن قياس باشد بل بر آن وجه كه آن نتيجه فى نفس الامر صادق بود وضع اين مقدمات را نيز لازم باشد مثالش در اين صورت كه گوئيم كل انسان حيوان و كل حيوان حساس اگر حيوان را با حجر كنيم و گوئيم كل انسان حجر و كل حجر حساس يا در اين صورت كه گوئيم كل انسان حيوان و لا شىء من الحجر به حيوان اگر كيفيت هر دو مقدمه بدل كنيم و گوئيم لا شىء من الانسان به حيوان و كل حجر حيوان هر دو مقدمه كاذب باشد و نتيجه همان كه به اول بود و حال مقدمه كلى از سه بيرون نبود يا بكل صادق بود يا بكل كاذب بود يا آميخته بود يعنى ببعض هم صادق بود و هم كاذب و كاذب بكل را ضد و نقيض هر دو صادق بود و كاذب ببعض را نقيض صادق بود اما ضد صادق نبود و حال مقدمه جزوى از دو بيرون نبود يا صادق بود يا كاذب پس هر قياس كه هر دو مقدمه او كلى بود حالش از نه نوع خالى نبود چه ضرب سه در سه\r\n","description":"","footnote":"","page_name":" 297 ","page_number":315},
  {"content":"\r\nنه بود به اين تفصيل 1 هر دو مقدمه صادق بكل 2 هر دو كاذب بكل 3 صغرى كاذب بكل و كبرى ببعض 4 بر عكس 5 هر دو كاذب ببعض 6 صغرى تنها كاذب بكل 7 كبرى تنها چنان 8 صغرى تنها كاذب ببعض 9 كبرى تنها همچنان و هر قياس كه يك مقدمه جزوى بود از شش نوع خالى نبود چه ضرب سه در دو شش بود به اين تفصيل 1 هر دو صادق و كلى بكل 2 هر دو كاذب و كلى بكل 3 هر دو كاذب كلى ببعض 4 كلى تنها كاذب بكل 5 كلى تنها كاذب ببعض 6 جزوى تنها كاذب و از نوزده ضرب منتج كه در چهار شكل افتد نه ضرب از صنف اول است و ده ضرب از صنف دوم و صنف اول بر تقدير هر يكى از انواع نه گانه شايد كه نتيجه صادق دهد مگر در هفت موضع 1 ضرب اول شكل اول چون كبرى تنها بكل كاذب بود مثالش كل ج ب و كل ب ا فكل ج ا چه اگر كبرى تنها بكل كاذب بود ضدش لا شىء من ب ا صادق بود و بر آن تقدير نتيجه لا شىء من ج ا آيد و هم صادق بود پس ضدان بر صدق جمع آمده باشد و اين خلف بود 2 همين ضرب چون صغرى ببعض كاذب بود و كبرى بكل چه بر آن تقدير بعض ج ب و لا شىء من ب ا صادق بود پس ليس بعض ج ا صادق بود و جمع نقيضان بر صدق لازم آيد 3 و 4 ضرب دوم شكل اول هم در اين دو موضع و به همين بيان 5 ضرب اول شكل چهارم چون صغرى تنها بكل كاذب بود مثالش كل ب ج و كل ا ب فبعض ج ا چه بر اين تقدير ضد صغرى صادق بود و نتيجه لا شىء من ج ا آيد پس جمع نقيضان بود بر صدق 6 ضرب سيوم اين شكل چون صغرى تنها بكل كاذب بود و بيان بامتناع جمع ضدين 7 همين ضرب چون صغرى بكل كاذب بود و كبرى ببعض و بيان بامتناع جمع نقيضين و صنف دوم بر تقدير هر يكى از انواع ششگانه هم شايد كه نتيجه صادق آيد بى استثناء\r\n","description":"","footnote":"","page_name":" 298 ","page_number":316},
  {"content":"\r\n\r\nمثال ضرب اول شكل اول نتيجه صادق از دو صادق چنانك معلوم است و از دو كاذب بكل چنانك گفتيم و از صغرى كاذب بكل و كبرى ببعض چنانك گوئيم كل غراب ابيض و كل ابيض حيوان و از دو كاذب ببعض كل انسان اسود و كل اسود حيوان و از صغرى تنها كاذب بكل كل انسان فرس و كل فرس حيوان و از صغرى تنها كاذب ببعض كل انسان كاتب و كل كاتب حيوان و از كبرى تنها كاذب ببعض كل انسان حيوان و كل حيوان ناطق و در ديگر ضروب اشكال بر هر يكى از تقديرها هم بر اين منوال باشد و الله اعلم\r\nفصل پنجم در طلب قياس بر هر مطلوبى و طريق اكتساب مقدمات\r\nببايد دانست كه فائده علم قياس به اين باب تمام شود چه اتفاق نيفتد كه كسى تاليف قياسى كند تا از آن نتيجه كيف اتفق حاصل آيد بل هميشه چنين باشد كه مطلوبى معين را كه اثبات خواهند كرد به اول بنهند پس طلب قياسى كنند كه منتج آن مطلوب باشد و به اين سبب قياس را قدماء عكس تحليل خوانده اند و تحصيل قياس بر هر مطلوبى بعد از معرفت صور قياسى جز باكتساب مقدماتى كه منتج آن مطلوب باشد صورت نبندد و پيش از خوض در طريق اكتساب مقدمات گوئيم حمل محمولات بر موضوعات يا بالذات بود و بر حسب امر طبيعى يا بالعرض و خلاف آنچه مقتضاء طبع بود فى نفس الامر و اول حمل ذاتى اعم بود بر موضوع يا حمل خواص و اعراض او بر او مانند حمل حيوان و ضاحك و ماشى بر انسان و دوم حمل معروض بر عارض بود يا حمل عارض بر عارضى ديگر يا حمل ذاتى اخص بر موضوع اعم مانند حمل انسان بر ضاحك يا ضاحك بر كاتب يا انسان بر بعضى از حيوان و مراد از محمول در اين موضع صنف اول است و چون\r\n","description":"","footnote":"","page_name":" 299 ","page_number":317},
  {"content":"\r\nانتهاء محمولات با محمولاتى است كه از آن عامتر نتواند بود مانند مقولات و وجود و لواحق ايشان پس محمولات هر موضوعى متناهى باشد و بعد از تقديم اين مقدمات گوئيم چون خواهيم كه بر مطلوبى قياسى اقامت كنيم دو حد آن مطلوب بنهيم و از جهت مواد ايجاب محمولات هر حدى بنهيم چه ذاتى و چه عرضى و محمولات محمولات چندانك ممكن باشد و آن جنس و فصل هر يكى بود تا بجنس عالى و همچنين عوارض هر يكى و جنس و فصل هر عارضى و عارض هر عارضى و موضوعات هر يكى نيز چه ذاتيات و چه معروضات تا رسيدن به اشخاص چندانك ممكن باشد بنهيم و در هر يكى ازين دو طرف آنچه محمول بر بعضى باشد جهت ايجاب جزوى هم بنهيم و از جهت مواد سلب كلى امورى كه بر هر يكى از دو حد محمول نباشد بكل بنهيم و بطلب امورى كه هر يكى از آن دو حد برو محمول نباشد حاجت نبود چه در سلب كلى حكم جانبين يكى بود بخلاف ايجاب و از جهت سلب جزوى امورى كه بر بعضى از هر حدى محمول نباشد يا بعضى از هر يكى بر او محمول نباشد بنهيم و چندانك از اين مواد بيشتر با دست آريم بهتر بود و ضرورت و امكان و اطلاق در هر حملى و وضعى اعتبار كنيم تا در مطلوب بحسب آن حكم كنيم و چون از اين جمله فارع شديم حد اوسط طلب كنيم و آن چنان بود كه اگر مطلوب ايجابى كلى بود از محمولات حد اصغر لاحقى طلب كنيم كه ملحوق حد اكبر باشد چه هر گاه كه چنين لاحقى يافته شود قياسى بر هيات ضرب اول از شكل اول مؤلف شود و اگر مطلوب سلبى كلى بود لاحقى يك حد را كه محمول نبود بر ديگر حد طلب كنيم تا قياسى بر هيات شكل اول يا دوم يا چهارم حاصل آيد و فرق بود ميان آنچه لاحق نبود و آنچه ضد بود يا مقابل و اول عامتر بود پس اگر در صورتى لاحق حدى ضد لاحق ديگر حد يابيم هر يكى از آن دو ضد حد اوسط را شايسته بود در مطلوبى سلبى پس از آن دو ضد دو\r\n","description":"","footnote":"","page_name":" 300 ","page_number":318},
  {"content":"\r\nقياس حاصل آيد مثالش ا و ج دو حدانند و ب لاحق ا و د لاحق ج و هر دو ضدانند پس از وجود ب ا را و لا وجودش ج را قياسى حاصل آيد و همچنين از د و اگر مطلوب حكمى جزوى ايجابى بود چيزى كه ملحوق هر دو حد بود به كلى يا يكى را بكل و ديگر را ببعض طلب كنيم تا قياس بر هيات شكل سيوم باشد يا لاحق بعض يك حد كه ملحوق بود بكل ديگر حد را يا ملحوق يك حد كه لاحق بود ديگر حد را هم بكل يا بر هيات شكل اول يا چهارم باشد و اگر مطلوب سالبه جزوى بود حدى كه لاحق بعض يك حد بود و مسلوب از ديگر حد بكل يا مسلوب از بعض يك حد بود و لاحق ديگر حد بكل يا ملحوق حدى بود و مسلوب از ديگر حد هر دو بكل يا يكى تنها بكل تا قياس بر يكى از اين اشكال چهارگانه حاصل آيد و اگر در اين دو جزوى قياسى كه منتج كلى باشد با دست آيد هم مطلوب حاصل شود و هر گاه كه اين چيز به اين شرط يافته شود قياس چنانك معلوم است باعتبار جهات تاليف كنيم و از طلب نسبتى كه اقتضاء عقم كند احتراز كنيم مثلا از طلب لاحقى هر دو حد را يا چيزى كه لاحق هيچ كدام نبود يا چيزى كه مسلوب بود از اصغر و ملحوق اكبر بود در طلب لاحق بايد كه ابتدا از محمول اعم كنيم چه اگر مطلوب اعم لاحق نبود معلوم شود كه آنچه تحت او باشد هم لاحق نبود چنانك جوهر بياض را پس اگر اعم لاحق باشد بلاحق اقرب آييم اگر اقرب لاحق باشد معلوم شود كه هر چه ميان هر دو افتد هم لاحق باشد و اگر اقرب لاحق نبود در يك مرتبه از آنچه تحت اعم بود نظر مىكنيم تا بلاحق اقرب و در متصلات هم بر اين منوال لوازم هر يك قضيه و ملزوماتش طلب كنيم جهت ايجاب و منافى جهت سلب و در منفصلات معاند طلب كنيم و در خلف از لواحق و ملحوقات يك طرف مقدمه صادق طلبيم تا مطلوب نتيجه صادق بدهد يا با نقيضش نتيجه محال بدهد و در استقراء چون يك حد با ملحوقش موضوعات ديگر حد را لاحق يابيم\r\n","description":"","footnote":"","page_name":" 301 ","page_number":319},
  {"content":"\r\n\r\nاستقراء حاصل شود و در تمثيل چون هر دو حد را در لاحقى اشتراك يابيم حكم كنيم باشتراك در لاحقى ديگر كه معلول لاحق اول باشد در يك حد و اين معانى بعد از معرفت خلف و استقراء و تمثيل مقرر شود و ببايد دانست كه اين لواحق و ملحوقات بعضى حقيقى بود و بعضى بحسب شهرت و بعضى شبيه بود بحقيقى يا مشهور و بهر اعتبار كه گيرند مقدماتى كه بحسب آن اعتبار حاصل شود از آن مقدمات قياساتى مناسب آن مقدمات حاصل آيد برهانى يا جدلى يا مغالطى چنانك بعد از اين معلوم شود و بعضى قسمت تنها را از اقسام قياس شمرده اند و آن غلط باشد چه از قسمت مقدمه شرطى انفصالى بيش حاصل نيايد و تاليف قياس از اقتران با مقدمه ديگر يا استثناء عين با نقيض يك ركن تواند بود و بعضى گفته اند بقسمت و حد يعنى قول شارح اكتساب توان كرد و بيان فساد اين مقالت نيز بعد از اين معلوم شود و در اين مقام معلوم شد كه بى معرفت اجناس عاليه و آنچه بمثابت آن باشد از امور عامه اكتساب مقدمات صورت نبندد چنانك در صدر مباحث مقولات عشره گفته ايم\r\nفصل ششم در تحليل قياس\r\nقياساتى كه در علوم و اثناء محاورات از جهت اثبات و ابطال مطالب ايراد كنند بيشتر آن بود كه از ترتيبهاى مذكور تحريف يافته باشد و باشد كه مقارن چيزهائى بود كه بمثابت حشو بود يا بر نوعى اضمار مشتمل بود پس چون خواهند كه حال قياس و مقدمات استكشاف كنند لا محاله آن را بتحليل يا به ترتيب طبيعى بايد برد و چون خواهند كه تحليل كنند اول مطلوب را از حشو و زوايد ملخص بايد كرد و حدودش از يكديگر متميز تا كيف و كم تصور كرد و اگر بعضى حدود مقيد بود به قيدهاى بسيار يا الفاظ بسيار بود مؤلف بتاليف تقييدى اولى آن بود كه لفظى مفرد بجاى آن بنهند\r\n","description":"","footnote":"","page_name":" 302 ","page_number":320},
  {"content":"\r\nتا از تشويشى كه فكر را بسبب تكثير معانى و لواحق لازم آيد ايمن باشند بعد از آن در اجزاء قياس نظر بايد كرد و اجزاء اول قياس مقدمات بود و اجزاء دوم حدود و طلب مقدمات بر طلب حدود تقديم بايد كرد چه عدد مقدمات كمتر بود پس يافتنش آسانتر بود و چون مقدمات يافته شود و از تلخيص اجزاء آن چنانك در مطلوب گفتيم حدود يافته شود بى زيادت كلفتى اما اگر اول حدود طلبيم عدد حدود بيشتر بود تجشم طلب زيادت بود و چون حدود يافته شود در تركيب مقدمات از آن بر هياتى كه مؤدى بود بمطلوب به نظرهاى مستانف احتياج افتد چه تركيب مقدمات از حدود بحسب اختلافات كيفى و كمى و وضع هر حدى در موضع محكوم عليه يا محكوم به و همچنين هيات مقدمات بحسب اشكال چهارگانه و ضروب منتج و عقيم هر يك محتمل وجوه بسيار تواند بود پس طريق تحليل دراز و دشوار گردد و چون يك مقدمه يافته شود نگاه بايد كرد تا با مطلوب هيچ اشتراك دارد يا نه اگر اشتراك داشته باشد و بهر دو جزو مطلوب بود آن مقدمه شرطى تواند بود و قياس استثنايى باشد و ديگر مقدمه را با مقدمه اول اشتراك در آن جزو بود كه در مطلوب مفقود بود و آن استثناء بود پس از حال مقدمه و كيفيت اشتراك با مطلوب كه به عين جزو يا نقيضش بود و از حال استثناء معلوم بايد كرد كه متصله است يا منفصله و كدام ضرب است و اما اگر اشتراك آن مقدمه كه يافته باشيم با مطلوب در يك جزو بود قياس اقترانى بود پس نگاه كنيم اگر اشتراك در محكوم عليه مطلوب بود آن مقدمه صغرى بود و كبرى مؤلف از دو جزو باقى باشد از هر دو و اگر اشتراك در محكوم به بود آن مقدمه كبرى بود و صغرى مؤلف از دو جزو باقى باشد از هر دو و بعد از وجود هر دو مقدمه حال شكل و ضرب باسانى معلوم شود و اگر دو مقدمه يافته شود يا از تاليف آن دو مقدمه مطلوب\r\n","description":"","footnote":"","page_name":" 303 ","page_number":321},
  {"content":"\r\nحاصل تواند آمد يا نتواند آمد و بر تقدير اول يكى از آن دو مقدمه شرطى بود و ديگر استثنايى اگر قياس استثنايى بود و يا هر دو مقدمه را با يكديگر اشتراك بود بجزوى و با مطلوب بجزوى ديگر اگر قياس اقترانى بود و اگر از تاليف آن دو مقدمه مطلوب حاصل نتواند بود و آن دو مقدمه ضرورى بود در مطلوب قياس مركب باشد و چون دو مقدمه را با مطلوب از سه اشتراك چاره نيست تا منتج باشد يكى اشتراك صغرى با مطلوب در اصغر و ديگر اشتراك كبرى با او در اكبر و سيم اشتراك هر دو مقدمه با يكديگر در اوسط پس هر گاه كه دو مقدمه مفيد اين سه اشتراك باشد مطلوب از آن دو مقدمه حاصل آيد اگر بر هيات ضربى منتج بود و آن قياس لا محاله بسيط بود چنانك گفته آمد اما اگر مفيد اين سه اشتراك نبود حال آن دو مقدمه با مطلوب خالى نبود از آنك يا مفيد دو اشتراك باشد يا مفيد يك اشتراك تنها يا مفيد هيچ اشتراك نباشد و قسم اول دو گونه بود يكى آنك اشتراك ميان يك مقدمه و مطلوب بود و ديگر ميان هر دو مقدمه و دوم آنك هر دو اشتراك ميان يك مقدمه و مطلوب بود و هر دو مقدمه را با يكديگر اشتراك نبود مثال قسم اول اگر مطلوب موجبه كلى بود مانند كل ج ا و اشتراك باصغر بود در يك مقدمه و آن كل ج د بود و ديگر مقدمه كل د ب بود پس حكمى ديگر محذوف بود كه در قياس مذكور يا مضمر بوده باشد تا افادت اشتراك باقى كند و آن اگر يك مقدمه بود كل ب ا باشد و اگر زيادت بود بايد كه از تاليف آن جمله انتاج اين مقدمه لازم آيد مانند كل ب ه فكل ا ه و اشتراك در اصغر بر اين گونه كه گوئيم كل د ج در اين مطلوب منتج نتواند بود و نه نيز اگر مقدمه دوم كه كل ب د باشد بحسب اصول گذشته اما اگر\r\n","description":"","footnote":"","page_name":" 304 ","page_number":322},
  {"content":"\r\nاشتراك مقدمه با مطلوب باكبر بود مثلا كل ب ا و ديگر مقدمه كل د ب باشد حكم محذوف با اين مقدمه بايد كرد كه كل ج د يا مقدماتى كه انتاج اين مقدمه كند و اگر مقدمه اول كل ا ب بود با ديگر مقدمه كل د ب بود منتج نبود چه اين مطلوب جز بيك ضرب از شكل اول حاصل نيايد و در آن ضرب اوسط البته بايد كه محمول اصغر و موضوع اكبر بود و اگر مطلوب سالبه كلى بود مانند لا شىء من ج ا مقدمه كه با مطلوب اشتراك داشته باشد هم موجبه تواند بود و هم سالبه موجبه مشارك اصغر مانند كل ج ب بود و مشارك اكبر مانند كل ا ب و نشايد كه كل ب ج يا كل ب ا بود و ديگر مقدمه اگر هم موجبه بود با كل ج ب كل ب د تواند بود و محذوف لا شىء من د ا بود يا عكسش و يا آنچه منتج يكى از اين دو مقدمه بود و با كل ا ب كل ب د تواند بود و محذوف لا شىء من ج د يا عكسش يا آنچه از تاليفش يكى از اين دو لازم آيد و اگر ديگر مقدمه سالبه بود با كل ج ب لا شىء من د ب باشد يا عكسش و محذوف به همه حال جز كل ا د يا آنچه منتج اين مقدمه بود نشايد و با كل ا ب لا شىء من د ب بود يا عكسش و محذوف به همه حال كل ج د يا آنچه منتج اين مقدمه بود و اگر مقدمه كه با مطلوب اشتراك داشته باشد سالبه بود و آن چهارگونه ممكن بود لا شىء من ب ج و لا شىء من ج ب و لا شىء من ا ب و لا شىء من ب ا و با اول و دوم كه اشتراك باصغر بود ديگر مقدمه جز كل د ب نباشد و محذوف كل ا د يا آنچه مؤدى به اين مقدمه و يا سوم و چهارم كه اشتراك با اكبر بود ديگر مقدمه جز كل د ب نتواند بود و محذوف جز كل ج د يا آنچه مؤدى بود بان چه انتاج اين مطلوب جز به چهار ضرب از سه شكل ممكن نباشد و اگر مطلوب جزوى بود موجبه يا سالبه هم بر اين جمله قياس بايد كرد و مثالش قسم دوم كه هر يكى را از آن دو مقدمه\r\n","description":"","footnote":"","page_name":" 305 ","page_number":323},
  {"content":"\r\nبا مطلوب اشتراك بود و آن دو مقدمه را با يكديگر اشتراك نبود و در اين صورت لا محاله محذوف بايد كه اقتضاء تاليف كند ميان آن دو مقدمه و اشتراكش با هر يكى بجزوى باشد كه در مطلوب مفقود بود اما در مطلوب موجبه كلى مانند كل ج ا آن دو مقدمه مانند كل ج د و كل ب ا تواند بود و محذوف يا كل د ب يا آنچه از تاليفش اين مقدمه لازم آيد و اما در مطلوب سالبه كلى مانند لا شىء من ج ا مقدمه كه اشتراكش باصغر بود اگر موجبه بود مانند كل ج د ديگر مقدمه هم موجبه و هم سالبه تواند بود اگر موجبه بود مانند كل ا د محذوف لا شىء من ب د بود يا عكسش يا آنچه انتاج يكى از اين دو كند و اگر مقدمه كه اشتراكش باصغر بود سالبه بود مانند لا شىء من ج ب ديگر مقدمه به همه حال موجبه بود مانند كل ا د و محذوف كل د ب يا آنچه مؤدى بود بان و هر مقدمه كه غير اين مقدمات بود نافع نباشد در اين مطالب و اگر مطلوب جزوى بود هم بر اين قياس بايد كرد و اما قسم دويم كه هر دو مقدمه مفيد يك اشتراك بيش نبود و آن چنان بود كه مقدمه با مطلوب مشترك بود و ديگرى را با هيچ كدام اشتراك نبود چنانك مطلوب كل ج ا بود و آن دو مقدمه كل ج د و كل ب ه يا آن دو مقدمه كل ب ه و كل د ا بوده يا هر دو مقدمه را با يكديگر اشتراك بود و با مطلوب نبود چنانك هم در اين مطلوب آن دو مقدمه كل ب د و كل د ه بود و در اين موضع محذوف زيادت از يك حكم باشد چه دو اشتراك ديگر از محذوف معلوم خواهد شد مثلا در صورت اول حكمى بايد كه اقتضاء كل د ب كند و حكمى ديگر كه اقتضاء ه د كند و در صورت دوم حكمى كه اقتضاء كل ج ب كند و حكمى ديگر كه اقتضاء ه د كند و در صورت سيوم حكمى ديگر كه اقتضاء كل ج ب كند و حكمى كه اقتضاء كل ه ا كند پس چون محذوف بسيار بود ضابط اوضاع درازتر تواند بود و اولى آن بود كه در اين موضع از نفس قياس طلب مقدمه ديگر كنند و اما\r\n","description":"","footnote":"","page_name":" 306 ","page_number":324},
  {"content":"\r\nدر قسم سيوم كه آن دو مقدمه را نه با يكديگر اشتراك بود و نه با مطلوب و امثال آن مقدمات بحقيقت نه مقدمات قريب بان مطلوب بوده باشد پس طلب مقدمات باسر بايد گرفت اين است قانون تحليل قياس و اقتصار بر اين قدر كفايت باشد چه ايراد تمامى آنچه صاحب صناعت را در هر موضع به قوت قريحت استنباط بايد كرد از حد امكان متجاوز باشد و ختم اين فصل بر ذكر بعض اسباب دشوارى تحليل قياس كنيم تا بر آن منوال اعتبار مىكنند پس گوئيم گاه بود كه سبب دشوارى تحليل قياس عدم اطلاع بود بر اشتراك مقدمات با يكديگر يا با مطلوب از جهت آنك عبارت از معنى مشترك در هر موضعى بر وجهى ديگر يا بلفظى ديگر كرده باشند و محلل از اعتبار ترادف غافل بود مثالش حيوان ناطق حيوانست و هر چه جسم ذو نفس حساس بود جوهر بود پس انسان جوهر است و چون بالفاظ اعتبار نكنند و بر ملاحظت مجرد معانى اقتصار كنند از اين آفت ايمن باشند و گاه بود كه سبب دشوارى تحليل اهمال تميز حدود بود از يكديگر مثالش گاه گوئيم سواد در جسم است پس در جوهر بود و گاه گوئيم سواد در جسم است پس عرض بود و در صورت اول ادات در جزو اوسط نيست و در صورت دوم جزو اوسط است و در قيدها همين معنى اعتبار بايد كرد تا با موضوع باشد يا با محمول و چون حدود از يكديگر جدا كنند و در مقدمه و مطلوب يكسان استعمال كنند از اين آفت ايمن باشند و گاه بود كه بجاى بعضى مقدمات لازم آن مقدمه نهاده باشند و محلل از آن غافل بود پس نتيجه نه آن نتيجه آيد كه مطلوب بود مثالش گوئيم هر چه جزو جوهر بود بطلانش مقتضى بطلان جوهر بود و هر چه جوهر نبود بطلانش مقتضى بطلان جوهر نبود پس هر چه جز جوهر بود هم جوهر بود و صورت قياس چنان مىنمايد كه از شكل دويم است و نتيجه بر آن تقدير چنين بود كه هيچ جزو جوهر غير جوهر نبود و اين نه آن نتيجه است كه به اول\r\n","description":"","footnote":"","page_name":" 307 ","page_number":325},
  {"content":"\r\nگفتيم و سبب آنست كه بجاى گبرى عكس نقيض او نهاده ايم پس چون با اصل كنيم از شكل اول آن نتيجه كه گفتيم لازم آيد و وضع سالبه و معدوليه بجاى يكديگر از اين باب بود و چون محلل از آن غافل بود حكم كند بانتاج آنچه عقيم بود يا عقم آنچه منتج بود مثلا گوئيم سواد جوهر نيست و هر چه جوهر است عرض نيست پس سواد عرض است و به صورت صغرى سالبه است از شكل اول منتج نباشد بل هر دو مقدمه سالبه است و از دو سالبه قياس نيايد و بحقيقت صغرى معدوليه المحمول مىنمايد و كبرى معدوليه الموضوع و در اين صورت چون جوهر و عرض اقتسام احتمالات كرده اند سالبه و معدوليه الموضوع در قوت يكديگرنند پس چون هر دو مقدمه با اصل برند انتاج مطلوب مذكور لازم آيد و چون رعايت نسبت كنند ميان حدود نتيجه و حدود قياس از اين آفت ايمن شوند و گاه بود كه مطلوب بحسب صورت از چند شكل لازم آيد مانند سالبه جزوى كه از هر چهار شكل استنتاج توان كرد و بحسب ماده بيك شكل خاص بود و محلل پندارد كه با شكل ديگر مىبايد برد مثالش اگر مطلوب ليس كل حيوان ضاحك بود و حد اوسط انسان و محلل خواهد كه با شكل اول يا سيم يا چهارم برد بر او متعذر بود چه اين حدود از شكل دوم مطلوب نتيجه دهد و گاه بود كه قياس مركب بود و مقدمه ظاهر مضمر بود و محلل از اعتبار تركيب و اضمار غافل بود و قياس بسيط شمرد پس نتيجه نه آن چنان آيد كه بايد چنانك در قياس مساوات كه گويند ج مساوى ب است و ب مساوى ا است پس ج مساوى ا است و صورت قياس چنان اقتضاء مىكند كه ج مساوى مساوى ا است اما چون اين مقدمه مضمر كه مساوى مساوى ا مساوى ا باشد باز آورند نتيجه اول از دو قياس حاصل آيد و گاه بود كه مطلوب يا مقدمه از مقدماتش اثبات باستقراء يا تمثيل كرده باشند و محلل پندارد كه قياس است پس به دشوارى با صورت قياس تواند برد چنانك بعد از اين معلوم شود و اينقدر در اين موقع كفايت بود .\r\n","description":"","footnote":"","page_name":" 308 ","page_number":326},
  {"content":"\r\n\r\n\r\nفصل هفتم در قياس دور و عكس\r\nهر گاه نتيجه قياس اقترانى را با يك مقدمه تاليف كنند بر هياتى قياسى يا ديگر مقدمه نتيجه دهد آن قياس را داير خوانند و هر گاه كه مقابل نتيجه را با يك مقدمه تاليف كنند تا مقابل ديگر مقدمه نتيجه دهد آن قياس را معكوس خوانند و دور و عكس از عوارض قياسند پس اين بحث تعلق بعلم قياس دارد و باشد كه در بعضى تاليفات عكس مقدمه يا عكس نتيجه را بجاى مقدمه و نتيجه به كار دارند چون تاليف بر آن وجه انتاج مطلوب كند و وقوع دور و عكس در علوم كمتر باشد و در امتحان و مغالطه بسيار بود اما در علوم مثال وقوع دور چنان بود كه مطلوبى را بنوعى از برهان ان كه آن را دليل خوانند بيان كرده باشند پس چون خواهند كه آن بيان با برهان لم رد كنند قياس داير شود چنانك گوئيم اين چوب سوخته است و هر چوب كه سوخته باشد آتش به او رسيده باشد پس اين چوب را آتش رسيده است و اين برهان ان است پس چون با لم كنيم گوئيم اين چوب را آتش رسيده است و هر چوب كه آتش به او رسيده باشد سوخته باشد پس اين چوب سوخته است و ظاهر است كه يك بار نتيجه بمقدمه اثبات كرديم و يك بار مقدمه بنتيجه و اسم دور بر اين قياس از اين جهت نهاده اند و حال اين دو برهان در كتاب برهان بيان كنيم و مثال وقوع عكس چنان بود كه مطلوبى را بقياس خلف بيان كرده باشند پس چون خواهند كه آن بيان با قياس مستقيم رد كنند قياس معكوس شود چنانك در بيان آنك چوبى سوخته را آتش رسيده باشد بطريق خلف گوئيم اگر اين قضيه كه اين چوب را آتش رسيده است كاذب بود نقيضش كه اين چوب را آتش نرسيده است صادق بود و هر چوب كه آتش به او نرسيده باشد سوخته نبود پس اينچوب سوخته نيست\r\n","description":"","footnote":"","page_name":" 309 ","page_number":327},
  {"content":"\r\nو ليكن سوخته فرض كرديم پس اين خلف باشد و چون با مستقيم رد خواهيم كرد گوئيم اين چوب سوخته است و هر چوب كه آتش به او نرسيده باشد سوخته نباشد پس اين چوب آتش نا رسيده نيست يعنى آتش رسيده است و ظاهر است كه يك بار نتيجه بمقدمه اثبات كرديم و يك بار مقابل مقدمه بمقابل نتيجه و اسم عكس بر اين قياس از اين جهت نهاده آمد و حال رد خلف با مستقيم بعد از اين بيان كنيم در باب خلف و اما در امتحان و مغالطه وقوع دور چنان بود كه در اثبات مقدمه متنازع از قياسى كه ديگر مقدمه او مسلم بود نتيجه را بطريق تلبيس به عبارتى ديگر ايراد كنند تا مستمع آن را مقدمه ديگر شمرد و مسلم دارد پس از تاليفش با مقدمه مسلم انتاج مقدمه متنازع كنند و وقوع در عكس چنان بود كه در ابطال مقدمه متنازع از قياسى كه ديگر مقدمه او مسلم بود مقابل نتيجه را هم بحيلت در قياسى ديگر ايراد كنند تا بعد از تسليم مستمع از تاليفش با مقدمه مسلم انتاج مقابل مقدمه متنازع كنند و عادت چنان رفته است كه دور و عكس در يك يك ضرب بحسب امكان استخراج كنند و هر چند با تمهيد اصول گذشته بايراد آن تفاصيل احتياج نباشد اما نظر در آن بحث تشحيذ قريحت و تمرن بر وضع حدود قياس فائده دهد و ناظر بايد كه اين اصلها را كه بر سبيل تذكره باز آورديم مستحضر باشد و آن اين است شكل اول و چهارم به عكس با قلب مقدمات در بدل افتند و به اجتماع عكس و قلب بر قرار اصل بمانند و شكل دوم و سيوم به عكس مقدمات در بدل افتند و بقلب بر قرار اصل بمانند و قلب اقتضاء انعكاس نتيجه كند و عكس نتيجه را بر قرار اصل بگذارد اقتران صغرى و نتيجه در شكل اول و دويم بتقديم و تاخير هر دو مستوى بر هيات شكل سيم باشد و هر دو معكوس بر هيات شكل دوم و صغرى مستوى و نتيجه معكوس به شرط تقديم صغرى يا بر خلاف به شرط تقديم نتيجه بر هيات شكل چهارم و صغرى معكوس و نتيجه مستوى به شرط تقديم صغرى يا بر خلاف\r\n","description":"","footnote":"","page_name":" 310 ","page_number":328},
  {"content":"\r\nبه شرط تقديم نتيجه بر هيات شكل اول و تقديم صغرى بر نتيجه در اين اقتران در شكل اول منتج عين كبرى بود و در شكل دوم منتج عكسش و خلاف اين ترتيب در شكل اول منتج عكس كبرى بود و در شكل دوم منتج عينش و همين اقتران در شكل سيم و چهارم بتقديم و تاخير چون صغرى مستوى و نتيجه معكوس باشد بر هيات شكل دوم بود و بر خلاف بر هيات شكل سيم و هر دو مستوى به شرط تقديم صغرى يا هر دو معكوس به شرط تقديم نتيجه بر هيات شكل اول بود و هر دو معكوس به شرط تقديم صغرى يا هر دو مستوى به شرط تقديم نتيجه بر هيات شكل چهارم و تقديم صغرى در اين اقتران در شكل سيوم منتج عين كبرى بود و در شكل چهارم منتج عكسش و تقديم نتيجه در شكل سيم منتج عكس كبرى بود و در شكل چهارم منتج عينش و اقتران كبرى و نتيجه در شكل اول و سيم بتقديم و تاخير هر دو مستوى بر هيات شكل دوم باشد و هر دو معكوس بر هيات شكل سيم و كبرى مستوى و نتيجه معكوس به شرط تقديم كبرى يا بر خلاف به شرط تقديم نتيجه بر هيات شكل اول و كبرى معكوس و نتيجه مستوى به شرط تقديم كبرى يا بر خلاف به شرط تقديم نتيجه بر هيات شكل چهارم و تقديم كبرى در اين اقتران در شكل اول منتج عكس صغرى باشد و در شكل سيم منتج عينش و تقديم نتيجه در شكل اول منتج عين صغرى باشد و در شكل سيم منتج عكسش و همين اقتران در شكل دوم و چهارم بتقديم و تاخير چون كبرى مستوى و نتيجه معكوس باشد بر هيات شكل سيوم و بر خلاف بر هيات شكل دوم و هر دو مستوى به شرط تقديم كبرى يا هر دو معكوس به شرط تقديم نتيجه بر هيات شكل چهارم بود و هر دو معكوس به شرط تقديم كبرى يا هر دو مستوى به شرط تقديم نتيجه بر هيات شكل اول باشد و تقديم كبرى در اين اقتران در شكل دوم منتج عكس صغرى باشد و در شكل\r\n","description":"","footnote":"","page_name":" 311 ","page_number":329},
  {"content":"\r\nچهارم منتج عينش و تقديم نتيجه در شكل دوم منتج عين صغرى بود و در شكل چهارم منتج عكسش و از اين جمله باعتبار وضع حدود باشد مجرد از كيفيت و كميت و از جهت آنك تا در نظر آيد در اين جدول نهاده آمد و جدول اين است :\r\nجدول اشكال و نتايجى ك از تاليف نتايج و مقدمات قياسات حادث شود\r\nاشكال - مقدمات - حدود - صغرى دو رو عكس - نتيجه - عكس نتيجه - ا ج - ا ج - كبرى دو رو عكس - نتيجه - عكس نتيجه - ج ا - ج ا\r\nشكل اول -\r\nصغرى - ج ب - 3 عكس كبرى 1 - 3 كبرى 1\r\nعكس صغرى - ب ج - 4 عكس كبرى 2 - 1 كبرى 2\r\nكبرى - ب ا - 2 صغرى 4 - 2 عكس صغرى 2\r\nعكس كبرى - ا ب - 1 صغرى 3 - 4 عكس صغرى 3\r\nشكل دوم -\r\nصغرى - ج ب - 3 كبرى 1 - 3 عكس كبرى 1\r\nعكس صغرى - ب ج - 4 كبرى 2 - 3 عكس كبرى 3\r\nكبرى - ب ا - 1 صغرى 3 - 4 عكس صغرى 3\r\nعكس كبرى - ب ا - 2 صغرى 4 - 3 عكس صغرى 1\r\nشكل سيوم -\r\nصغرى - ب ج - 4 عكس كبرى 2 - 1 كبرى 2\r\nعكس صغرى - ج ب - 2 عكس كبرى 1 - 2 كبرى 4\r\nكبرى - ا ب - 2 عكس صغرى 4 - 2 صغرى 1\r\nعكس كبرى - ا ب - 1 عكس صغرى 3 - 4 صغرى 3\r\nشكل چهارم -\r\nصغرى - ب ج - 4 كبرى 2 - 1 عكس كبرى 2\r\nعكس صغرى - ج ب - 3 كبرى 1 - 3 عكس كبرى 4\r\nكبرى - ا ب - 1 عكس صغرى 3 - 4 صغرى 3\r\nعكس كبرى - ب ا - 2 عكس صغرى 4 - 2 صغرى 1\r\nرقوم علامات اشكال است و نتايج عين يا عكس مقدمات چنانك نوشته آمده است .\r\n","description":"","footnote":"","page_name":" 312 ","page_number":330},
  {"content":"\r\n\r\nو چون اين اصول مقرر باشد اختلاف وقوع حدود با كيف و كم در ضروب اشكال بحسب آنك دور يا عكس مطلوب باشد باسانى مضبوط شود و بعد از تذكر اين اصول گوئيم قدما گفته اند قياس دور آن بود كه نتيجه را با عكس هر مقدمه تاليف كنند تا انتاج ديگر مقدمه كند و اگر حدى غريب به كار دارند دور نبود و در اين موضع عكس بايد كه حافظ كميت بود تا اين معنى متمشى شود مثالش در ضرب اول شكل اول گوئيم هر انسانى ناطق است و هر ناطقى ضاحك پس هر انسانى ضاحك است اگر انتاج صغرى خواهيم گوئيم هر انسانى ضاحك است و هر ضاحكى ناطق و اگر انتاج كبرى خواهيم گوئيم هر ناطقى انسانست و هر انسانى ضاحك و اگر يك مقدمه بر اين وجه منعكس نشود از او قياس نيايد و اما در ضرب دوم از نتيجه و عكس كبرى تاليف قياس متعذر باشد چه از دو سالبه قياس نيايد ليكن در اين موضع بحيلت عقد قياس كنند و آن چنان باشد كه سالبه با معدوليه كنند كه در قوت اوست تا موجبه شود و در صغرى با معدوليه المحمول و در كبرى با معدوليه الموضوع مثالش در اين ضرب كه گوئيم كل ج ب و لا شىء من ب ا فلا شىء من ج ا پس لا شىء من ج ا كه صغرى است با كل ج ليس ا كنند و لا شىء من ا ب كه عكس كبرى قياس اول است و كبرى قياس دوم با كل ما ليس به ا فهو ب كنند تا از هر دو انتاج صغرى صورت بندد و از آنچه پيش از اين گفته ايم معلوم شده است كه تا موضوع و محمول اقتسام احتمالات نكرده باشند تلازم ميان سالبه كلى و معدوليه الموضوع صورت نبندد پس همچنانك در موجبه كلى بايد كه محمول مساوى موضوع باشد در سالبه كلى بايد كه موضوع و محمول اقتسام احتمالات كرده باشند تا چنانك در موجبه ايجاب محمول مساوى موضوع باشد و خاص به او در سالبه نيز سلب\r\n","description":"","footnote":"","page_name":" 313 ","page_number":331},
  {"content":"\r\nمحمول مساوى موضوع باشد و خاص به او و بدانك بعضى متاخران چون شنيده اند كه قدما گفته اند در اين موضوع كه نتيجه با عكس هر دو مقدمه انتاج ديگر مقدمه كند چنان فهم كرده اند كه شرط قياس دور اين است و هر چه نه بر اين وجه بود قياس دور نبود و حق آنست كه اين شرط خاص است ببيان اين دو ضرب از شكل اول چنانك گفتيم چه در ضرب اول شكل دوم انتاج صغرى از نتيجه و عين كبرى هم چنان بود كه در شكل اول از عكس كبرى بعينه بسبب آنك كبرى اين شكل به عكس كبرى شكل اول شود پس اگر گويند اين قياس دور نيست بسبب آنك كبرى عكس نكرده اند تعسف باشد و در مباحث عقلى تتبع الفاظ و نصوص معتبر نباشد بل اعتبار صحت معانى و حصول مقاصد را بود و ما در اين موضع باك نمىداريم اگر دور بر وجهى ديگر حاصل آيد پس گوئيم موجبه كلى كه در قياس دور افتد بايد كه از موادى بود كه محمول مساوى موضوع باشد يا منعكس شود چنانك گوئيم كل انسان ضحاك و كل ضحاك انسان و چون در سالبه مىشايد كه موجبه اى كه در قوت اوست به كار دارند در موجبه هم شايد كه هر سالبه اى كه در قوت او باشد بجاى او به كار دارند و آن چهار سالبه بود يكى معدوليه الموضوع و ديگر عكسش و سيوم معدوليه المحمول و چهارم عكسش پس از اين شش قضيه سه كه موضوع و محمول بجاى خود باشد و آن كل انسان ضحاك و لا شىء مما ليس به انسان هو ضحاك و لا شىء مما هو انسان ليس بضحاك باشد بجاى يك قضيه كه موجبه كلى است به كار توان داشت و سه قضيه كه عكسهاى اين قضايا باشد و هم در قوت يكديگر باشد و آن كل ضحاك انسان و لا شىء مما هو ضحاك ليس به انسان و لا شىء مما ليس بضحاك انسان باشد بجاى يك قضيه كه عكس موجبه كلى است به كار توان داشت و موجبه جزوى بايد كه از موادى بود كه هر يكى را موضوع و محمول از يكى ديگر بوجهى عامتر بود مانند حيوان و اسود تا هم اين شش قضيه\r\n","description":"","footnote":"","page_name":" 314 ","page_number":332},
  {"content":"\r\nمتلازم كه سه در قوت اصل باشد و سه در قوت عكس در وى صادق بود و سالبه كلى بايد كه از موادى بود كه چنانك گفتيم موضوع و محمول اقتسام احتمالات كرده باشند مانند واحد و كثير و قديم و محدث و جوهر و عرض و واجب و ممكن و امثال آن تا موجبه را كه در قوت آن دو سالبه بود محمول مساوى موضوع باشد چنانك در موجبه شرط كرده ايم پس هر يكى از اين مواد هم شش قضيه متلازم كه سه بجاى اصل بود مانند لا شىء من الواحد بكثير و كل ما ليس بواحد فهو كثير و كل واحد فهو ليس بكثير و سه بجاى عكس بود مانند لا شىء من الكثير بواحد و كل ما ليس بكثير فهو واحد و كل كثير هو ليس بواحد حاصل آيد و سالبه جزوى بايد كه از موادى بود كه هر يكى از محمول و موضوع از ديگر يك عامتر بود چنانك در موجبه جزوى گفتيم مانند حيوان و متحرك و چون چنين بود منعكس باشد و اين شش قضيه مذكور از آن حاصل آيد پس هر قياسى كه از اين مواد بود اگر هر دو مقدمه و نتيجه كلى بود همچنانك نتيجه از دو مقدمه انتاج مىكند هر يكى از مقدمات نيز از نتيجه و ديگر مقدمه انتاج توان كرد و اگر يك مقدمه جزوى بود و لا محاله نتيجه نيز جزوى بود پس انتاج مقدمه كلى از دو جزوى ممكن نباشد اما انتاج مقدمه جزوى از نتيجه و مقدمه كلى ممكن بود و اگر نتيجه تنها جزوى بود مانند نتيجه شكل سيوم و بعضى از چهارم از نتيجه و مقدمه كلى ديگر مقدمه انتاج توان كرد اما جزوى باشد و در كميت موافق مقدمه نبود مثلا در اين صورت كه گوئيم كل ب ج و كل ب ا فبعض ج ا از نتيجه و عكس صغرى انتاج كبرى توان كرد بر اين وجه كه بعض ج ا و كل ج ب اما نتيجه جزوى باشد كه در تحت كبرى بود و در كم موافق كبرى نبود و در شكل چهارم هم بر اين قياس و صغرى سيوم اگر از مواد منعكس باشد انتاج كلى از او ممكن بود چه به عكس با كبرى شكل اول شود و همچنين اگر هر دو مقدمه موجبه در شكل چهارم هم از اين مواد باشد و دور متمشى شود اما چون\r\n","description":"","footnote":"","page_name":" 315 ","page_number":333},
  {"content":"\r\nاصل وضع شكل بر آنست كه بانتاج جزوى كند اولى آنك هم بر آن سياقت بگذارند چه تصرفى كه بحسب ماده در مقدمات اين قياس مىرود تعلق بكيف دارد و در كم هيچ تصرف نرفته است و مع ذلك اگر كسى اين تصرف كند بر او حرجى نباشد و چون اين متلازمات بجاى يكديگر به كار دارند از هر شكل دوازده ضرب منتج بود و چهار ضرب كه از تاليف دو جزوى باشد بيش عقيم نبود چه سالبه در هر موضع كه منتج نباشد برد با موجبه منتج شود مثالش در شكل اول از دو سالبه چنانك گوئى لا شىء من ج ب و لا شىء من ب ا نتيجه ايجابى آيد برد هر دو مقدمه با ايجاب تا با هيات ضرب اول شود بر اين وجه كه كل ج ليس ب و كل ما ليس ب فهو ا و كل ج ا و با نتيجه ايجابى سلبى آيد برد صغرى با ايجاب تا با هيات ضرب دوم شود بر اين وجه كه كل ما ليس ج فهو ب و لا شىء من ب ا فلا شىء مما ليس به ج فهو ا و اين نتيجه برد با ايجاب همان شود كه از ضرب اول آيد و همچنين در شكل دوم از دو موجبه و در شكل سيوم صغرى سلبى و در شكل چهارم هم به اين طريق از دو موجبه كلى نتيجه آيد برد صغرى با سالبه كلى تا با هيات ضرب سيوم شود و از دو موجبه صغرى جزوى نتيجه آيد برد كبرى با سالبه تا با هيات ضرب پنجم شود و بعد از آن نتيجه را اگر خواهند از سلب با ايجاب يا از ايجاب با سلب رد مىكنند و اگر در بعضى قياسات يك مقدمه بحسب ماده مستعد اين تصرفات نباشد قياس دور از ديگر مقدمه و نتيجه منعقد باشد بى تكافى همچنانك در يك مقدمه جزوى گفته آمد مثلا در شكل اول گوئيم كل انسان حيوان و كل حيوان حساس فكل انسان حساس چه انتاج صغرى از كبرى و نتيجه ممكن بود اما انتاج كبرى ممكن نبود بسبب عصيان ماده صغرى از قبول عكس و چون اين اصول مقرر شد در هر ضربى شانزده تاليف كه از اقتران هر دو مقدمه و عكس هر دو با نتيجه و عكسش بر تقديم و تاخير ممكن باشد امتحان بايد كرد تا كدام منتج است و كدام عقيم\r\n","description":"","footnote":"","page_name":" 316 ","page_number":334},
  {"content":"\r\n\r\nو آنچه منتج است از كدام شكل و ضرب است و كدام تاليف باشد كه به عين مقدمات منتج باشد و كدام بود كه به قوت لوازم منتج باشد و معلوم شود كه در شكل اول نتيجه يا عكس هر يكى از دو مقدمه چنانك گفتيم عين ديگر مقدمه نتيجه دهد و صغرى كبرى شود و صغرى بجاى صغرى بود و كبرى بجاى كبرى و عكس نتيجه با هر يكى از دو مقدمه عكس ديگر مقدمه نتيجه دهد و صغرى كبرى شود و كبرى صغرى و در شكل چهارم بخلاف اين يعنى عكس نتيجه با عكس هر مقدمه عين ديگر مقدمه انتاج كند به شرط آنك صغرى و كبرى متبدل شوند و عين نتيجه با عين هر مقدمه عكس ديگر مقدمه انتاج كند به شرط آنك صغرى هم صغرى بود و كبرى هم كبرى و در شكل دوم نتيجه با عكس كبرى عين صغرى نتيجه دهد و عكس نتيجه با صغرى عين كبرى به شرط آنك نتيجه در هر دو تاليف صغرى بود و عكس كبرى با عكس نتيجه عكس صغرى انتاج كند و عكس صغرى با عين نتيجه عكس كبرى به شرط آنك نتيجه در هر دو كبرى بود و در شكل سيوم چون نتيجه جزوى است كبرى شكل اول را نشايد پس عين هيچ مقدمه از ديگر مقدمه و نتيجه حاصل نيايد اما عكس صغرى از عين نتيجه و عكس كبرى با عكس كبرى از عكس نتيجه و عكس صغرى انتاج توان كرد به شرط آنك نتيجه صغرى بود و اين نتايج جمله از شكل اول بود و باقى تاليفات بر اين قياس و ما جدولى وضع كرديم كه حال جمله تاليفات ممكن در همه ضروب اشكال از آنجا معلوم شود پس اين قدر در بيان قياس دور كافى بود و از اين بيان كه در قياس دور گفته آمد معلوم شد كه اگر در بعضى مواد نتيجه اى كه از ضرب اول شكل اول آيد منعكس شود تا حفظ كميت لازم آيد كه هر دو مقدمه نيز منعكس باشد با حفظ كميت چه از تاليف عكس نتيجه با هر مقدمه عكس ديگر مقدمه نتيجه آيد چنانك گفتيم و اما عكس قياس چنانك گفتيم از تاليف مقابل نتيجه و مقدمه باشد و مقابل نتيجه يا بتقابل تضاد بود يا بتقابل تناقض و تقابل تضاد در جزويات نتواند بود چه مقابل\r\n","description":"","footnote":"","page_name":" 317 ","page_number":335},
  {"content":"\r\nجزوى هم جزوى بود و هر دو جزوى بر صدق جمع آيند پس هر كلى را دو مقابل بود و يكى ضد و يكى نقيض و هر جزوى را يك مقابل بيش نبود و آن نقيض بود و در اين باب از لوازم جز عكس مستوى به كار ندارند و كسانى كه شكل چهارم را اسقاط كنند عكس مستوى را هم به كار ندارند چه جز در بيان ضروب آن شكل باعتبار عكس مستوى احتياج ضرورى نباشد و چون در آن موضع احتياجى هست پس ما در همه مواضع اعتبار كرديم و موجبه كلى را عكس ضد بود اما نقيضش را عكس نبود و سالبه كلى را عكس هر دو يكى بود و موجبه جزوى را نه ضد بود و نه عكسش و سالبه جزوى را همچنين و عكس مناقضش به حكم آنك جزوى بود از تاليف او مقابل ديگر مقدمه حاصل نيايد و به اين سبب تاليفات ممكن در هر ضربى از آنچه منتج كلى بود بسبب اقتران دو مقدمه و عكس هر دو با ضد و نقيض نتيجه و يك عكس بتقديم و تاخير بيست و چهار باشد و در هر ضربى از آنچه منتج موجبه جزوى بود شانزده و از آنچه منتج سالبه جزوى بود هشت و معلوم شود كه ضد نتيجه با كبرى در شكل اول بر هيات شكل دوم انتاج ضد صغرى كند و نقيضش انتاج نقيض صغرى كند و ضد و نقيض نتيجه هر دو با صغرى بر هيات شكل سيم انتاج نقيض كبرى كند و انتاج ضد نكند چه شكل سيم انتاج كلى نكند و صغرى بجاى صغرى بود و كبرى بجاى كبرى و اما در شكل دوم ضد نتيجه با كبرى بر هيات شكل اول انتاج ضد صغرى كند و نقيضش انتاج نقيض او و ضد و نقيض نتيجه با صغرى بر هيات شكل سيم انتاج نقيض كبرى كند و انتاج ضد نكند و نتيجه در هر دو بجاى صغرى بود و اما در شكل سيم نتيجه را ضد نبود و نقيضش با صغرى بر هيات شكل اول و با كبرى بر هيات شكل دوم انتاج ضد ديگر مقدمه كند اگر هر دو مقدمه كلى بود و الا انتاج نقيضش كند و نتيجه در هر دو بجاى كبرى بود و اما در شكل چهارم نقيض نتيجه با هر دو مقدمه بر هيات همين شكل\r\n","description":"","footnote":"","page_name":" 318 ","page_number":336},
  {"content":"\r\n\r\nانتاج ضد با نقيض ديگر مقدمه كند و صغرى و كبرى هم بجاى خود بود و باقى تاليفات هم بر اين قياس و ما جدولى وضع كرديم كه حال جمله تاليفات ممكن در ضروب اشكال از آنجا معلوم شود و اين قدر در بيان قياس عكس كافى بود و دور و عكس در قياسات اقترانى شرطى هم بر اين منوال باشد و جدول اين است\r\nفصل هشتم در قياس خلف\r\nهر گاه كه اثبات مطلوب بابطال نقيضش كنند آن را قياس خلف خوانند و آن چنان بود كه قياسى تاليف كنند از نقيض مطلوب و مقدمه غير متنازع كه انتاج حكمى ظاهر الفساد كند تا معلوم شود كه علت انتاجش نقيض مطلوب بوده است و بان فساد نقيض مطلوب ظاهر شود پس صحت مطلوب معلوم گردد و قياسهاى ديگر را كه شرح داده ايم بازاء اين قياس مستقيم خوانند و معنى خلف باطل و محال باشد و اين قياس بحقيقت از قياسات مركب بود و شبيه بود به عكس قياس و فرق ميان خلف و مستقيم از چند وجه بود ا آنك قياس مستقيم از ابتدا متوجه باثبات مطلوب بود و خلف به اول متوجه بانتاج حكم ظاهر الفساد تا از فساد آن حكم بر فساد نقيض مطلوب استدلال كنند و بعد از آن باز گردند و از فساد نقيض مطلوب اثبات صحت مطلوب كنند ب آنك مقدمات قياس مستقيم موافق مطلوب باشد چه مطلوب در آن به قوت بود و مقدمات قياس خلف مشتمل بود هم بر مناقض او و هم بر موافق او ج آنك در قياس مستقيم انتاج مشروط بود بتسليم هر دو مقدمه تسليمى حقيقى يا ظنى يا تقدير تسليم يا شبه تسليم چنانك در صناعات خمسه معلوم شود و در قياس خلف شرط تسليم در يك مقدمه كه نقيض مطلوب بود ساقط شود د آنك نتيجه قياس مستقيم به اول مفروض نباشد تا از قياس\r\n","description":"","footnote":"","page_name":" 319 ","page_number":337},
  {"content":"\r\nلازم آيد و نتيجه قياس خلف به اول مفروض باشد تا از نقيضش تركيب قياس كنند و تركيب قياس خلف از دو قياس بود يكى اقترانى مؤلف از متصله و حملى و ديگر استثنايى از متصله كه باستثناء نقيض تالى انتاج نقيض مقدم كند و مقدم متصله كه در اقترانى افتد فرض كذب مطلوب بود و تاليش فرض صدق نقيض مطلوب و اين متصله لزومى بود ظاهر اللزوم چه اگر مطلوب كاذب بود نقيضش به همه حال صادق بود و آن حملى كه در اقترانى افتد قضيه بود كه وضعش غير متنازع بود پس اين اقتران منتج متصله اى باشد مقدمش مقدمه متصله اول بعينه و تاليش نتيجه كه از اقتران تالى آن متصله و حملى مذكور لازم آيد و اين نتيجه ظاهر الفساد بود بسبب مناقضت با حكمى ديگر غير متنازع پس اين متصله در قياس استثنايى وضع كنند و تاليش را كه ظاهر الفساد است بنقيض استثناء كنند تا نقيض مقدم لازم آيد و مقدم چنانك گفتيم فرض كذب مطلوب است پس لازم آيد كه آن فرض باطل باشد و مطلوب حق بود مثالش مطلوب لا شىء من ج ا است و دو حكم غير متنازع داريم يكى لا شىء من ا ب و ديگر كل ج ب پس چون اين مطلوب بخلف اثبات خواهيم كرد گوئيم اگر لا شىء من ج ا كه مطلوب است حق نباشد نقيضش بعض ج ا حق باشد و لا شىء من ا ب حق است و اين قياس اقترانى بود چنانك گفتيم نتيجه دهد كه اگر لا شىء من د ا حق نباشد ليس بعض ج ب حق باشد پس اين متصله را در قياس استثنايى وضع كنيم و چون تاليش نقيض كل ج ب است كه غير متنازع است لا محاله باطل باشد پس آن را چون استثناء كنيم بنقيض و گوئيم ليكن ليس بعض ج ب حق نيست نقيض مقدم نتيجه دهد كه لا شىء من د ا حق باشد و اين است مطلوب و اصل قياس خلف قياسى است كه از تالى متصله اول و حملى مؤلف باشد و گاه بود كه قياس خلف آن را خوانند بانفراد چه باقى اجزاء هر دو قياس\r\n","description":"","footnote":"","page_name":" 320 ","page_number":338},
  {"content":"\r\nتابع آن قياس بود و وجه مشابهت خلف به عكس آنست كه مؤلف از نقيض مطلوب است و از مقدمه كه اثبات مطلوب بقياس مستقيم مبنى باشد بر آن چنانك در رد خلف با مستقيم بيان كنيم و قياس عكس همين حكم دارد بعينه و فرق ميان هر دو آنست كه عكس هميشه بر عقب قياسى مستقيم بود كه صغرى و كبرى در وى موضوع و معين باشد تا از مقابل نتيجه و يك مقدمه انتاج ديگر مقدمه كنند و در خلف اين معنى شرط نبود بل شايد كه بر سبيل ابتدا ايراد كنند و اگر بر عقب قياس باشد واجب نبود كه انتاج مقابل مقدمه معين كند بل اين قدر كافى بود كه مقابل حكمى ظاهر الصحه نتيجه دهد خواه آن مقدمه حكم باشد و خواه چيزى ديگر و نيز در قياس عكس مقابل شايد كه ضد گيرند و شايد كه نقيض چه مطلوب در وى ابطال ديگر مقدمه باشد فحسب اما در خلف البته مقابل نقيض بايد گرفت چه اگر بضد گيرند از فساد ضد مطلوب صحت مطلوب لازم نيايد از بهر آنك ضدان ممكن بود كه بر كذب جمع آيند و نيز اگر مقابل بضد گيرند متصله اول كه اگر مطلوب حق نبود ضدش حق بود هميشه صادق نبود پس معلوم شد كه خلف بوجهى از عكس عامتر است و بوجهى خاصتر و در خلف بايد كه معلوم باشد كه علت فساد نتيجه فاسد نقيض مطلوب است تا وضع تاليش به علت كه يكى از اسباب غلط باشد چنانك گفته شود لازم نيايد و بيان آنك علت فساد نتيجه نقيض مطلوب است آن بود كه چون قياس مركب از نقيض نتيجه و مقدمه غير متنازع بحسب صورت مستلزم نتيجه فاسد است و فساد تالى اقتضاء فساد مقدم كند پس معلوم شود كه قياس مشتمل بر چيزى فاسد است و آن نه صورت قياس باشد كه صحتش معلوم شده است و نه مقدمه غير متنازع كه صحتش متفق عليه بود پس مقدمه متنازع بود بى اشتباه و بعد از تقديم اين مباحث گوئيم اگر مطلوب موجبه كلى بود قياس كه از تالى متصله اول و حملى غير متنازع\r\n","description":"","footnote":"","page_name":" 321 ","page_number":339},
  {"content":"\r\nمؤلف شود كه اصل قياس خلف خود آنست كه از ضرب چهارم شكل دوم يا ضرب پنجم شكل سيم تواند بود چه نقيض اين مطلوب كه سالبه جزوى باشد جز با موجبه كلى تاليف نتوان كرد و وقوع سالبه جزوى در صغرى جز در ضرب چهارم شكل دوم نباشد و در كبرى جز در ضرب پنجم شكل سيوم نباشد و اين قياس بر هيات شكل اول و چهارم ممكن نبود چه سالبه جزوى در مقدمات اين دو شكل نيفتد و سه محصوره باقى بهر يك از اشكال چهارگانه بيان توان كرد اما سالبه كلى بهشت ضرب چه نقيضش كه موجبه جزوى بود در شكل اول و دوم در صغرى بيش نيفتد و تاليفش با موجبه كلى يا سالبه كلى تواند بود و هر دو در شكل اول واقع باشد و در شكل دوم جز با سالبه نبود و در شكل سيوم با موجبه كلى هم در صغرى و هم در كبرى افتد و با سالبه كلى جز در صغرى نيفتد و در شكل چهارم با موجبه در كبرى افتد و با سالبه در صغرى و اين هشت ضرب بود و موجبه جزوى به ده ضرب بيان توان كرد هم بر اين قياس و نقيضش در صغرى در شكل اول و سيم نيفتد و سالبه جزوى بپانجده ضرب بيان توان كرد و نقيضش در صغرى و كبرى همه اشكال افتد اين است احوال قياس خلف و اما رد خلف با مستقيم بايراد قياس معكوس بود بر عقب خلف چه خلف مؤلف از نقيض مطلوب و مقدمه مسلم است و انتاج قضيه ممنوع مىكند پس چون نقيض نتيجه ممنوع را كه لا محاله مسلم باشد با همان مقدمه مسلم تاليف كنند انتاج مطلوب كند بر استقامت هم چنانك در عكس قياس گفته آمده است بى هيچ تفاوت پس اگر قياس اصل خلف بر صورت شكل اول بود و نقيض مطلوب در صغرى افتاده رد با مستقيم بر هيات شكل دوم بود و اگر در كبرى افتاده باشد بر هيات شكل سيوم بود و نقيض نتيجه فاسد و رد هم در آن مقدمه افتد كه نقيض مطلوب در خلف افتاده باشد و اگر قياس خلف بر هيات شكل دوم باشد و نقيض مطلوب در صغرى قياس بود بر هيات شكل اول باشد و اگر در كبرى بود بر هيات شكل سيم بود و نقيض\r\n","description":"","footnote":"","page_name":" 322 ","page_number":340},
  {"content":"\r\nنتيجه فاسد هميشه نتيجه ندارد در صغرى رد افتد و اگر قياس خلف بر هيات شكل سيم بود و نقيضش مطلوب در صغرى قياس رد بر هيات شكل دوم باشد و اگر در كبرى بود بر هيات شكل اول و نقيض نتيجه فاسد هميشه در كبرى رد افتد و اگر قياس خلف بر هيات شكل چهارم باشد قياس رد هم بر هيات اين شكل بود و نقيض نتيجه فاسد در رد غير آن مقدمه افتد كه نقيض مطلوب در قياس خلف افتاده باشد و هر چند اين احكام از قياس عكس معلوم شده است اما اينجا امثله آنچه به اين موضع تعلق دارد در اين جدول باز آورديم و خلف در باقى اقترانيات هم بر اين قياس باشد و جدول اين است و اما وقوع وضع تاليش به علت علت در اين قياس چنان بود كه نقيض مطلوب علت فساد نتيجه فاسد نباشد پس از استدلال از فساد نتيجه فاسد بر فساد نقيض مطلوب مغالطه باشد و آن دو نوع بود يكى آنك نقيض مطلوب را كه با مقدمات قياسى كه انتاج نتيجه فاسد كند در حدود اشتراك نبود و اين مغالطه پوشيده نماند الا بنادر و مثالش چنان بود كه كسى گويد در اثبات آنك ضلع مشارك قطر نباشد زيرا كه اگر مشارك باشد بفلان قياس اجنبى لازم آيد كه خلا موجود بود و اين محال است پس ضلع مشارك قطر نباشد ديگر آنك اشتراك حاصل آيد مثالش چنانك مطلوب ليس كل ج ا باشد و گويند اگر اين باطل بود نقيضش كل ج ا حق بود و كل ا ب و كل ب د حق است پس كل ا د حق باشد ليكن ليس كل ا د حق است و اين خلف باشد يا گويند اگر اين باطل بود نقيضش كل ج ا حق بود و كل د ب و كل ج ب حق است پس كل د ج حق باشد ليكن ليس كل د ج حق است و اين خلف باشد پس ليس كل ج ا حق بود و نقيض مطلوب را در اين هر دو قياس هيچ اثر نيست پس اين خلف را با او هيچ تعلق نباشد و اين نوع باشد كه پوشيده ماند و در قياس مستقيم اين معنى واقع نباشد چه آنجا دعوى كذب هيچ قضيه نكند\r\n","description":"","footnote":"","page_name":" 323 ","page_number":341},
  {"content":"\r\n\r\nتا آن را علتى بايد اين است تمامى سخن در اين باب\r\nفصل نهم در تاليف قياس از مقابلات و مصادره بر مطلوب\r\nهمچنانك از اشتراك مقدمات در قياسات عوارضى مانند دور و عكس لازم مىآيد از اشتراك حدود هم عوارضى ديگر مانند سلب الشىء عن نفسه و مصادره بر مطلوب اول لازم آيد و اول از جهت اشتراك حد اصغر و اكبر باشد و قياسى كه منتج سلب چيزى بود از نفس خود مؤلف از مقدمات متقابل تواند بود و دوم از جهت اشتراك حد اوسط با يكى از دو حد ديگر باشد و در آن مقدمه لا محاله موضوع و محمول يك چيز بود و مقدمه ديگر مطلوب باشد بعينه و ما هر يكى از اين دو نوع بر سبيل اختصار بيان كنيم\r\nتاليف قياس از مقدمات متقابل\r\nهر قياس اقترانى كه از مقدمات متقابل بود و هر دو حد نتيجه در او يكى بود هر دو مقدمه را لا محاله در اجزاء اشتراك باشد و بسلب و ايجاب مختلف باشند تا انتاج سلب كنند پس اگر كميت هم مختلف باشد مانند متناقضان يا موجبه جزوى بود و سالبه كلى يا موجبه كلى و سالبه جزوى و اگر در كميت متفق باشند مانند متضادان دو كلى باشند و دو جزوى نتوانند بود چه دو جزوى نه بحقيقت متقابل بود و نه در مقدمات قياس واقع و اين قياس بر هيات دوازده ضرب از جمله نوزده ضرب منتج كه در اشكال چهارگانه واقع است بيش نتواند بود و آن ضربها آنست كه منتج سالبه باشد و سلب الشىء عن نفسه كه نتيجه اين قياس بود باشد كه حقيقى بود و باشد كه ظنى بود و حقيقى بالفعل بود يا بالقوه و بالفعل صريح بود يا غير صريح اما صريح چنان بود كه اصغر و اكبر هم باسم و هم بمعنى يك چيز باشند مانند لا شىء من الانسان به انسان و اما غير صريح چنان بود كه بمعنى يكى باشند و باسم مختلف مانند لا شىء من الانسان ببشر و اين هر دو بالفعل\r\n","description":"","footnote":"","page_name":" 324 ","page_number":342},
  {"content":"\r\nبود و اما بالقوه چنان بود كه يكى جزوى بود در تحت ديگر مانند لا شىء من الانسان به حيوان يا عكس و اين صنف بحقيقت راجع بود با قياس مركب مضمر و ببساطت و عدم اضمار از قوت بفعل آيد چه حكمى كه بر كلى بود لا محاله جزوى را كه در تحت او باشد شامل بود پس چون قضيه ديگر كه مشتمل بود بر دخول جزوى كه تحت كلى باشد با آن مقدمه كه مشتمل بود بر حكم كلى مؤلف شود نتيجه كه از تاليفش با ديگر مقدمه قياس اول سلب الشىء عن نفسه از قوت بفعل آيد مثلا اگر صورت قياس مؤلف از دو متقابل چنين بود لا شىء من الانسان بحساس و كل حيوان حساس بتاليف اين قضيه كه كل انسان حيوان با كبرى نتيجه آيد كه كل انسان حساس پس از تاليف اين نتيجه با صغرى سلب صريح انتاج كند پس آن سلب كه در قياس اول به قوت بوده باشد بفعل آمده باشد و اين صنف اگر نتيجه كلى دهد شايد كه هر يكى از جزوى يا كلى در هر يكى از دو حد افتد اما اگر نتيجه جزوى دهد جزوى بايد كه اصغر بود چنانك ليس بعض الانسان به حيوان و نشايد كه اكبر بود چنانك ليس بعض الحيوان به انسان چه از اين حكم سلب الشىء عن نفسه لازم نيايد بل اين حكم حق بود و اما ظنى چنان بود كه يكى از دو حد ملزوم بود و ديگر لازم مانند لا شىء من الانسان بناطق او ضاحك چه مقدمات اين قياس نه متضاد باشند در حقيقت و نه متناقض و اين قياس چون منتج باطلى باشد قياس برهانى نتواند بود بل وقوعش در جدل بود يا در امتحان و مغالطه اما جدل در قياسى بود كه تبكيت خوانند و اين نقيض وضعى باشد كه كسى مستلزم آن وضع شود پس چون آن كس را در مقدماتى كه مسلم داشته باشد از جهت اثبات آن وضع تناقضى لازم آيد بعد از تحصيل آن مقدمات بالفعل مجرد از زوايد اين قياس بود تاليف كنند تا انتاج شنيعترين محالى كند و آن سلب الشىء عن نفسه باشد مثلا\r\n","description":"","footnote":"","page_name":" 325 ","page_number":343},
  {"content":"\r\n\r\nچنانك كسى بنفى جزو لا يتجزى گويد و زمان حال را گويد قابل انقسام نيست پس او را از حكم اول لازم آيد كه جسم مؤلف از جزو لا يتجزى نباشد و از حكم دوم آنك مؤلف از جزو لا يتجزى بود و از تاليف اين دو مقدمه بر هيات شكل دوم آنك هيچ جسم جسم نبود و بر هيات شكل سيوم آنك بعض از آنچه جزو لا يتجزى بود جزو لا يتجزى نبود و گاه بود كه يك كس را در رايهائى كه با نفس خود مسلم داشته باشد همچنين مناقضات مخفى به قوت لازم آمده باشد و چون به قوت فكر آن مناقضات بفعل آرد اين عكس قياس مؤلف شود و جمله اصناف اين قياس به اين اعتبار ممكن الوقوع بود و اما آنك كسى چگونه به چيزى هم عالم بود و هم جاهل تا بر دو طرف متقابل حكم كند بعد از اين گفته شود و اما در امتحان و مغالطه باشد كه اين قياس بر سبيل ابتدا تاليف كنند و در آن صورت مقدمات منتج صريح سلب نتواند بود چه تسليم دو مقدمه متقابل ظاهر التقابل از عاقل ممكن نبود اما بترادف اسماء غير آن ممكن بود كه حيلت سازند تا تقابل مقدمات پوشيده شود و هر دو بر مستمع رواج يابد پس تاليف اين قياس كنند و نيز ممكن بود كه بنوعى از ابهام مقدمات تلبيس كنند تا مسلم دارند چنانك گويند انسان حيوان ناطق است و هيچ حيوان ناطق نيست و به اكبر ناطق تنها خواهند و باشد كه از قياسات مركب انتاج مقدمات متقابل كنند و اين به رواج نزديكتر بود\r\nمصادره بر مطلوب اول\r\nو چون يك مقدمه قياس مطلوب باشد بعينه آن را مصادره بر مطلوب اول خوانند و لا محاله دو حد ديگر كه در يك مقدمه افتد يك چيز بود چنانك گفتيم و آن يك چيز را بترادف اسم يا نوعى از تلبيس چنان فرا نمايند كه دو چيز است يكى محمول بر ديگر و اين را در مغالطه به كار دارند و همچنانك سلب الشىء عن نفسه شنيعترين محالى است ايجاب\r\n","description":"","footnote":"","page_name":" 326 ","page_number":344},
  {"content":"\r\nالشىء على نفسه مشهورترين حقى باشد و مصادره بر مطلوب گاه بود كه ظاهر باشد و گاه بود كه مخفى باشد و هر يكى باشد كه حقيقى بود و باشد كه ظنى بود يا بحسب شهرت اما ظاهر چنان بود كه گويند كل انسان بشر و كل بشر ناطق فكل انسان ناطق و نتيجه در اين قياس كبرى است بعينه و اين جنس كمتر افتد كه خلل آن پوشيده نماند و اما مخفى چنان بود كه در قياسات مركب باشد تا نتيجه و مقدمه از يكديگر دور افتد و بان سبب رواج يابد و چندانك دور تر باشد بقبول نزديكتر باشد مثالش اگر كسى در بيان اين مسئله از علم هندسه كه چون خطى بر دو خطى متوازى افتد دو زاويه حادث در يكجهت مساوى دو قائمه بود گويد زيرا كه اگر مساوى نبود بهم رسند پس مثلثى حادث شود كه دو زاويه او مساوى دو قائمه بود و اين خلف است مصادره بر مطلوب كرده باشد چه حكم دوم به حكم اول بيان توان كرد پس لا محاله حكم اول يكى از مقدمات اثبات حكم دوم شود و دو ركن يك مقدمه لازم آيد كه مشترك باشد و اما ظنى چنان بود كه آن دو حد دو امر متساوى باشند مانند ضاحك و متعجب يا خاص و عامى و بحسب ظنى يك چيز شمرند و بحسب شهرت چنان بود كه اتحاد هر دو حد باعتبار شهرت باشد و مصادره بر مطلوب چون در يك قياس افتد بايد كه نتيجه در كيف و كم مانند يك مقدمه بود و آن دوازده ضرب بيش نتواند بود و از نوزده ضرب كه در اشكال چهارگانه منتج است و در هفت ضرب باقى و آن چهارم شكل اول و سيوم شكل دوم و اول و دوم و ششم شكل سيوم و اول و چهارم شكل چهارم باشد واقع نبود چه نتيجه در اين ضروب بكيف يا كم مخالف هر دو مقدمه باشد و چون مصادره بر مطلوب در شكل اول باشد و مطلوب موجبه كلى بود شايد كه مقدمه كه بعينه مطلوب بود صغرى باشد و شايد كه كبرى باشد و اگر سالبه كلى بود جز كبرى نتواند بود و اگر موجبه جزوى باشد جز صغرى نتواند بود و در\r\n","description":"","footnote":"","page_name":" 327 ","page_number":345},
  {"content":"\r\n\r\nديگر شكلها بر اين قياس و مقدمه متحد الحدين نيز از اينجا معلوم شود كه در كدام مقدمه افتد و مطلوب سالبه جزوى جز در دو ضرب از شكل دويم و سيوم نتواند بود\r\nفصل دهم در بيان كيفيت تعارض علم و جهل يا علم و ظن در راى يك شخص و اسباب آن\r\nيك حكم يك شخص را در يك وقت بيك وجه هم معلوم و هم مجهول بجهل بسيط كه عدم علم بود يا بجهل مركب كه ضد علم بود و يا هم معلوم و هم مظنون محال بود اما به دو وجه ممكن بود و آن چنان بود كه بر وجه عام يا به قوت معلوم بود و بر وجه خاص يا بفعل معلوم نبود پس از آن وجه كه معلوم نبود شايد كه مجهول بود بجهل مركب يا مظنون بود مثال آنك بر وجه عام معلوم بود و بر وجه خاص نه چنان بود كه كسى داند كه هر چه پنج بود فرد بود اما نداند كه آن پنج كه در دست زيد است فرد است بسبب آنك نداند كه آنچه در دست اوست پنج است پس باشد كه اعتقاد كند كه آنچه در دست اوست زوج است يا گمان برد كه زوج است و چون آنچه در دست اوست پنج است بحقيقت در آن حكم عام كه معلوم دارد داخل است پس بر اين وجه عام معلوم او است اما بر وجه خاص معلومش نيست و مثال آنك به قوت معلوم بود و بفعل نه چنان بود كه كسى داند كه كواكب اجرام سماوىاند و نداند كه اجرام سماوى در ماده مشارك عناصر نباشند پس چون كوكبى سرخ را بيند پندارد كه جرم او از آتش است و در اين صورت چون دو مقدمه كه منتج حكم باشد بانك آن كواكب از آتش نيست معلوم او است پس آن حكم او را به قوت معلوم است اما بفعل معلوم نيست چه علم بمقدمات به شرط تاليف مستلزم علم بنتيجه باشد و مستلزم غير لازم بود و عدم شرط مقتضى عدم مشروط پس وجود مقدمات پراكنده بى وجود نتيجه ممكن باشد و چون حكم نتيجه\r\n","description":"","footnote":"","page_name":" 328 ","page_number":346},
  {"content":"\r\nحاصل نبود و حصول حكم مقابلش ممتنع نبود پس باشد كه بقياسى فاسد يا بتقليد يا ظن بمقابلش حكم كند و در اول كبرى حاصل است و صغرى نه و در دوم مقدمات حاصل است و نتيجه نه پس يك چيز به دو وجه هم معلوم و هم مجهول بوده باشد و به اين سبب گاه بود كه مردم در فكر خود متحير شود و باشد كه به فكر صغرى قياس اول حاصل كند يا مقدمات قياس دوم را تاليف كند تا نتيجه خاص و بفعل حاصل آيد پس دو حكم متقابل او را لازم آيد و از آن قياسى مقتضى سلب الشىء عن نفسه مؤلف شود چنانك گفته آمد و شبهه كه در ميان متاخران متداول است و آن آنست كه مطلوب اگر معلوم بود چگونه طلبند و اگر مجهول بود بعد از حصولش چه داند كه مطلوب اوست به اين بيان منحل شود چه بوجه عام يا به قوت معلوم باشد و به ديگر وجه مجهول و مطلوب و بعد از حصول چون در تحت عام معلوم داخل بود يا همان چيز بود كه به اول به قوت بود و باخر بفعل آيد دانند كه مطلوب اوست و گفته اند از متقدمان شخصى منن نام از سقراط اين سؤال كرده است و او بجواب مسئله هندسى دعوى كرده و گفته اين مطلوب است و مجهول است و بعد از آن آن را بقياسى برهانى بيان كرده و گفته همين مطلوب است كه معلوم شد و بعد از او افلاطون گفته اين جواب نيست بل ايراد ماده است مشتمل بر معارضه بحجتى ديگر و جواب محرر آنست كه علم تذكر است پس بمعرفت سابق مطلوب را باز دانند چنانك كسى را باز شناسد و واضع منطق گفته اين هم جواب نيست بل ايراد مثال بعيد است و چگونه توان گفت حكم به كلى بر جزوى كه بعد از حدوث آن جزوى آن حكم او را حاصل شود تذكر است چه تذكر استدعاء علمى سابق كند و علم سابق اقتضاء وجودى سابق بل جواب آنست كه گفته آمد\r\n","description":"","footnote":"","page_name":" 329 ","page_number":347},
  {"content":"\r\n\r\nاين است وجه تعارض علم و جهل يا علم و ظن يك كس را در يك وقت و باشد كه آن تعارض بحسب دو قوت مختلف بود مانند عقل و وهم يا بحسب عقل مثلا حكم كند بيك طرف و بحسب وهم حكم كند به ديگر طرف يا شاك بود در ديگر طرف چنانك بعضى مردم بحسب عقل حكم كنند بامتناع وجود خلا و بحسب وهم رفعش نتوانند كرد يا بحسب عقل دانند كه در موضعى تاريك شدن از خطر خالى است و بحسب وهم از آن خايف باشند\r\nفصل يازدهم در تاليفاتى كه شبيه بود بقياس مانند استقراء و تمثيل\r\nاز آنچه پيش از اين گفته ايم معلوم شده است كه توصل از معلومات بمجهولى كه مطلوب باشد يا بطريق استلزام باشد يا بطريق اشتمال و طريق استلزام انتقال بود از ملزوم بلازم و قياسات استثنايى عايد با آن طريق باشد و طريق اشتمال انتقال بود از امرى بامرى كه ميان هر دو بمعنى اشتمال مناسبتى باشد و خالى نبود از آنك يا ميان معلوم و مطلوب خصوص و عمومى بود يا نبود و اگر بود يا معلوم عام بود و مطلوب خاص يا بر عكس و اگر نبود لا محاله عامى بر هر دو مشتمل باشد يا ميان ايشان مناسبتى اشتمالى بود پس طريق اشتمال سه قسم بود يكى انتقال از حصول حكمى امرى كلى را بحصولش جزوى را كه آن كلى بر او مشتمل بود و اصناف قياسات اقترانى عايد با اين قسم بود و دوم بر عكس يعنى اشتمال از حصول حكمى كه جزويات را باشد بحصول همان حكم آن كلى را كه بر آن جزويات مشتمل باشد و اين قسم را استقراء خوانند و سيم انتقال از حصول حكمى امرى را بحصولش امرى ديگر را كه هيچ كدام از آن دو امر بر ديگر امر مشتمل نبود و اما امرى ثالث بر هر دو مشتمل بود و اين قسم را تمثيل خوانند و راجع بود با تركيب دو قسم اول چه انتقال\r\n","description":"","footnote":"","page_name":" 330 ","page_number":348},
  {"content":"\r\n\r\nبحقيقت از يك جزوى به كلى باشد و از كلى به ديگر جزوى و چون از مباحث قياسات فارغ شديم اكنون مباحث اين دو طريق ديگر نيز كه مشابه قياسند ايراد كنيم و\r\nاستقراء\r\nچنانك گفتيم حكمى ايجابى يا سلبى بود بر امرى كلى بسبب حصول آن حكم در جزويات آن امر كلى مانند حكم بر حيوان خرد زهره به طول عمر بسبب حصول اين حكم در يك يك صنف از اصناف حيوانات خرد زهره مانند مردم و اسب و گاو و پيل و اين ترتيب عكس ترتيب قياسى است چه ترتيب قياسى بل سياقت طبيعى چنان بود كه انسان و فرس و فيل حد اصغر باشند و حيوان قليل المراره اوسط و طويل العمر اكبر پس گويند انسان و فرس و فيل حيوان قليل المراره اند و هر حيوان كه چنين بود طويل العمر بود تا تاليف بر وضع طبيعى بود اما چون حد اصغر و اوسط متبدل شوند از وضع طبيعى بگردد و بر اين سياقت شود كه حيوان قليل المراره انسان و فرس و فيل باشد و ايشان طويل العمرند و اين استقراء باشد پس اگر اصغر و اوسط متساوى باشند در دلالت و آن چنان بود كه جزويات محصور بود و حكم در همه ثابت حكم بر آن كلى صادق بود و آن استقراء برهانى بود و آن را استقراء تام خوانند چنانك در اقسام قياس ذكرش را كرده ايم و اگر جزويات منتشر باشد و حصر معلوم نه تساوى اين دو حد ظاهر نباشد پس حكم بر كلى يقينى نتواند بود چه ممكن بود كه جزوى ديگر باشد غير آنچه مذكور است بخلاف جمله و حكم كلى را نقض كند چنانك در مثالى كه گويند حيوان در حال مضغ تحريك فك اسفل كند بسبب وجود اين حكم در انسان و فرس و ثور چه اين حكم بتمساح منتقض گردد و اين استقراء ناقص بود پس به اين سبب استقراء مطلقا موثوق به نيست اما فوائدش بسيار است چه بسيار حكمهاى يقينى حسى\r\n","description":"","footnote":"","page_name":" 331 ","page_number":349},
  {"content":"\r\nيا تجربى بتوسط استقراء اكتساب كنند و اگر چه مستقرى نداند كه آن حكم باستقراء كسب كرده است چنانك در برهان گفته شود و بحقيقت به نسبت با حس استقراء را بر قياس تقدم باشد و اگر چه به نسبت با عقل قياس را برو تقدم باشد و هر حكم غير بين كه ميان محمول و موضوع واسطه كه بان واسطه موضوع را و محمول او را بين باشد يافته نشود و محمول موضوعات را بين بود طريق اثبات آن حكم جز استقراء نباشد و باشد كه حكمى باستقراء ثابت شود صغرى يا كبرى قياس بود پس اگر كبرى شكل اول بود نشايد كه اصغر يكى از آن جزويات بود كه مفيد حكم باشد بر اوسط چنانك در كبرى گوئيم كل ب ا از جهت آنك ب يا ج يا د بود و هر دو ا اند پس نشايد كه اصغر ج يا د باشد بعينه چه اين بيان دورى شود بل بايد كه بر يكى از دو وجه بود اول آنك اصغر جزوى ديگر بود اوسط را كه بقسمتى غير قسمت اول حاصل شود چنانك ب بقسمتى ديگر يا ه يا د بود پس ه يا د اصغر باشد و مثالش چنان بود كه حيوان را بناطق و غير ناطق قسمت كنيم و بماشى و غير ماشى قسمت كنيم پس حكمى كه حيوان را بحسب ناطق و غير ناطق ثابت شود باستقراء ماشى را نيز بقياس ثابت شود بتوسط حيوان دوم آنك اصغر جزوى بود كه در تحت يك قسم باشد چنانك بعضى از ناطق را بقياس ثابت شود و آنچه حيوان را بحسب ناطق و غير ناطق باستقراء ثابت شده باشد و اگر چه بهتر چنان بود كه حكمى كه بر حيوان كنند بر ناطق بتوسط حيوان باشد و بر جزويات ناطق بتوسط ناطق چنانك در علم برهان معلوم شود و استقراء ناقص در جدل بسيار افتد و ليكن آنجا دعوى حصر جزويات كنند و وقوعش در جدل مغالطه نبود اما در برهان مغالطه بود و در\r\n","description":"","footnote":"","page_name":" 332 ","page_number":350},
  {"content":"\r\n\r\nاستقراء چندانك عدد جزوياتى كه در تحت كلى باشد فى نفس الامر كمتر بود و عدد آنچه حصول حكم در او معلوم باشد بيشتر بود حكم مقبولتر بود چه بحصر نزديكتر بود .\r\nتمثيل\r\nو تمثيل چنانك گفتيم حكم است بر چيزى مانند آنك بر شبيهش كرده باشند بسبب مشابهت و آن را قياس فقهى خوانند چه اكثر فقها به كار دارند چنانك گويند سركه مزيل حدث است همچون آب زيراك مانند آب سيال است و حدود اين تاليف چهار بود يكى سركه كه محكوم عليه است در مطلوب و بجاى حد اصغر است در قياس دوم آب كه شبيه اوست و سيم سيال كه سركه و آب در آن مشاركت دارند و بجاى حد اوسط است و چهارم مزيل حدث كه محكوم به است در مطلوب و بجاى حد اكبر است و شبيه اصغر را اصل خوانند و اصغر را فرع و اكبر را حكم و اوسط را كه وجه مشابهت بود معنى و وجه جامع و علت حكم و امر مشترك و اين تاليف را قياس خوانند پس گويند قياس الحاق فرعى بود باصلى در حكمى از جهت وجهى جامع هر دو و حكم در اصل معلوم باشد بنص شارع پس در فرع به او الحاق كنند از جهت مشابهت و قومى جدليان متكلمان را پيش از اين در احتجاجات عقلى اعتماد بر اين تاليف بوده است و ايشان اصل را شاهد گويند و فرع را غايب و بشاهد آن خواهند كه حكم در او موجود و معلوم باشد و بغايب آنك در او مطلوب و مجهول باشد خواه هر دو حاضر باشند و خواه هر دو غايب و خواه يكى حاضر و ديگر غايب مثلا گويند آسمان محدث است مانند خانه زيراك همچون خانه مشكل است و تمثيل بتحليل با قوت دو قياس آيد يكى بر اين صورت كه آسمان مشكل است و مشكل محدث و صغرى اين قياس هميشه بين بود و كبرى غير بين و اصل تمثيل اين قياس بود و قياس دويم مشتمل باشد\r\n","description":"","footnote":"","page_name":" 333 ","page_number":351},
  {"content":"\r\nبر بيان كبرى بر اين صورت كه مشكل چون خانه بود و خانه محدث است پس مشكل محدث بود و اين قياس شبيه بود باستقراء چه اوسط جزوى اصغر است و فرق آن بود كه در استقراء حصر جزويات كنند تا چنان فرا نمايند كه حكم در همه جزويات حاصل است و در اين موضع تعرض دعوى حصر نرسانند بل بر ايراد يك جزوى بطريق مثال قناعت كنند و باشد كه زيادت از يك جزوى ايراد كنند اما حصر متوقع نباشد و در قياس دوم كبرى هميشه بين بود و خلل در صغرى باشد و بسبب رجوع اين تاليف با اين دو قياس كه گفتيم تمثيل مركب از قياس و استقراء است پس در تمثيل سه حكم بين بود يكى حكم باوسط بر اصغر مثلا آسمان مشكل است و دوم حكم بر اوسط بر شبيه اصغر مثلا خانه مشكل است و سيم حكم باكبر بر شبيه اصغر مثلا خانه محدث است و دو حكم محتاج بود ببيان يكى حكم باكبر بر اصغر كه مطلوب است مثلا آسمان محدث است و ديگر حكم باكبر بر اوسط مثلا هر چه مشكل است محدث است و حكم اول مبنى است بر حكم دوم پس اگر حكم دوم ثابت شود حكم اول كه مطلوبست بر هيات قياسى از شكل اول لازم آيد چنانك گفتيم و بر آن تقدير ذكر شبيه و ايراد قياس دوم حشو و فضله باشد و كسانى كه اعتماد بر تمثيل دارند در بيان آنك اوسط محكوم عليه است باكبر تمسك بدعوى تعليل حكم كنند در اصل بوجه جامع تا لازم آيد كه چون در فروع نيز علت موجود باشد معلول نيز موجود باشد و ايشان در اين مقام مطالب شوند به دو چيز يكى آنك چرا حكم در اصل معلل بوضعى مغاير ذات اصل است چه اگر اين قاعده در همه احكام مطرد باشد دور يا تسلسل لازم آيد و اگر حكمى بذات معلل باشد قطع دور و تسلسل را چرا حكم مفروض در اصل آن حكم نيست كه بذات معلل است و دوم آنك بر تقدير\r\n","description":"","footnote":"","page_name":" 334 ","page_number":352},
  {"content":"\r\nتسليم آنك هر حكمى معلل باشد بوضعى چرا حكم معلل بوجه جامع است و بوضعى ديگر معلل نيست پس در اثبات تعليل حكم بوجه جامع تنها بعضى تمسك بدوران كنند و بعضى بطرد و عكس و بعضى بتقسيم و سبر و تمسك بدوران چنانك گويند چون حكم با وجه جامع داير است وجودا و عدما پس معلول او باشد و اين حجت فاسد است چه همچنانك معلول با علت داير بود علت نيز با معلول دائر بود پس اگر دوران اقتضاء عليت علت كند لازم آيد كه اقتضاء عليت معلول نيز كنند و تمسك بطرد و عكس چنان بود كه گويند در هر موضع كه تشكل حاصل است بيرون موضع منازع حدوث حاصل است و اين طرد است و در هر موضع كه حدوث حاصل نيست تشكل حاصل نيست و اين عكس است و اعتماد در اثبات هر دو بر استقراء كنند پس گويند چون چنين است تشكل علت حدوث بود و حكم اين حجت همان است كه حكم دوران و تمسك بتقسيم و سبر چنان بود كه در آنك علت حكم چيست قسمتى منتشر ايراد كنند و بعضى اوصاف اصل بر شمرند مثلا علت حكم تشكل باشد تا تربيع يا فلان يا فلان پس بسبر استثناء نقيض يك يك قسم مىكنند تا وجه جامع تنها بماند پس گويند علت او باشد و در اين مقام اولا بحصر اقسام مطالب شوند و بر آن حجتى اقامت نتوانند كرد پس قومى گويند اگر قسمى ديگر موجود بودى بر وجودش دليلى بودى و ما لا دليل على اثباته وجب نفيه و اين حجت هم فاسد است بل حق آنست كه كل ما وجب نفيه فلا دليل على اثباته و عكسش كلى نبود و ايشان مهمل ايراد كنند و بجاى كلى به كار دارند و آن مغالطه باشد و مع ذلك نه هر چه بر وجودش دليلى ندانند بر وجودش دليلى نباشد و ثانيا ممكن بود كه علت يكيك قسم مفرد بود و ممكن بود كه دو دو قسم باشد يا سه سه قسم ثنايى و ثلاثى و چندانك برسد و ممكن بود كه علت ذات اصلى بود به شرط بعضى اوصاف و ممكن\r\n","description":"","footnote":"","page_name":" 335 ","page_number":353},
  {"content":"\r\n\r\nبود كه حكم را در هر صورتى علتى ديگر بود و بابطال اين همه مطالب شوند و از عهده اين اشكالات بيرون نتوانند آمد و به اول خود يكى اشكال بيش نبود و اگر اين جمله بطريق مسامحت مسلم دارند تا ثابت شود كه وجه جامع علت حكم است در اصل اما واجب نبود كه هر چه علت چيزى بود در صورتى ديگر علت همان چيز بود چه سقمونيا اقتضاء اسهال صفرا كند از ابدان انسانى در بهرى بقاع و در بهرى بقاع نكند پس هميشه در ايراد فرق ميان اصل و فرع بعد از تسليم تعليل حكم بوجه جامع در اصل اثنينيتى كه ميان هر دو باشد منعش را در فرع كافى بود و به اين وجه معلوم شود كه تمثيل اقتضاء علم بثبوت مطلوب نكند بل ان كان و لا بد موقع ظنى بيش نباشد و بهترين تمثيلات وجه جامع علت حكم باشد در اصل كه حالش گفته آمد و ناقصتر از آن در ايقاع ظن تمثيلى بود كه وجه جامع در او علت حكم نباشد و ناقصتر از آن تمثيلى كه وجه جامع در او سلبى بود يا از وجه جامع خالى بود و هر دو بحقيقت يك حكم دارد چه هر دو چيز را كه فرض كنند در سلب غير ايشان از ايشان اشتراك بود و موضع تمثيل قياسات خطابى و اقناعى باشد چنانك بعد از اين گفته آيد و در برهان و جدل از وى نفعى نباشد اين است سخن در استقراء و تمثيل و ظاهر شد كه هر يكى در قوت قياسند اما صغرى آن قياس در استقراء و كبرايش در تمثيل محتاج بود ببيان و اين است وجه تشبيه اين دو تاليف بقياس\r\nفصل دوازدهم در اصناف قياساتى كه بحسب صور يا مواد مخصوصند بالقاب\r\nقياس مقاومت\r\nهر گاه كه قياس منتج حكمى باشد و خواهند كه منع آن قياس كنند بايراد قياسى ديگر كه منتج مقابل مقدمه باشد از قياس اول كه اساس\r\n","description":"","footnote":"","page_name":" 336 ","page_number":354},
  {"content":"\r\nآن قياس بر آن مقدمه باشد مانند كبرى در شكل اول يا مقدمه كلى در اقترانى كه يك مقدمه از او جزوى باشد تا با بطلان آن مقدمه منع قياس اول كرده باشند قياس دوم را قياس مقاومت خوانند و آن مقدمه را كه قياس مقاومت موجه بانتاج مقابلش باشد مقدمه كلى و مقاومت يا بر وجه عناد بود يا بر وجه مناقضت و بر وجه عناد چنان بود كه قياس مقاومت انتاج ضد مقدمه كلى كند و بر وجه مناقضت چنان بود كه انتاج نقيضش كند پس در مقاومت عنادى ضد مقدمه كلى بر وجهى كه موضوعش عامتر بود بگيرند و مقدمه اى كه موضوعش موضوع مقدمه كلى بود و محمولش آنچه موضوع بود در اين ضد با آن تاليف كنند و لا محاله آن تاليف بر هيات شكل اول باشد و انتاج ضد مقدمه كلى كند مثالش اگر مقدمه كلى چنين بود كه هر دو چيز كه متضاد بود علم بهر دو يك علم باشد ضدش بر وجهى كه موضوع عامتر باشد چنين بود كه هيچ دو چيز كه متقابل بود علم بهر دو يك علم نباشد پس اين مقدمه كه هر دو چيز كه متضاد بود مقابل باشند با اين مقدمه تاليف كنند نتيجه دهد كه هيچ دو چيز كه متضاد باشند علم بهر دو يكى نباشد و اين قياس جز بر هيات شكل اول نبود چه اگر مقدمه كلى سالبه باشد انتاج ضدش جز ضرب اول شكل اول نكند و اگر موجبه باشد جز به عكس مقدمات با شكل ديگر نشود و عكس مقدمه در قبول و رواج و بودن بر وضع طبيعى چون اصل نبود و اما مقاومت بر وجه مناقضت چنان بود كه جزوى را كه در تحت موضوع مقدمه كلى باشد و آن حكم از او مسلوب بود بگيرند و يك بار بوجود آن موضوع او را و يك بار بسلب محمولش از او حكم كنند تا قياس بر هيات شكل سيم منتج نقيض مقدمه كلى حاصل آيد مثالش گوئيم سواد و بياض متضادانند و علم بهر دو يك علم نيست\r\n","description":"","footnote":"","page_name":" 337 ","page_number":355},
  {"content":"\r\n\r\n\r\n\r\n\r\nپس بهرى متضاد چنان آيد كه علم بهر دو يك علم نباشد پس قياس مقاومت بر هيات يكى از اين دو شكل باشد\r\nضمير\r\nچنانك گفته ايم قياسى بود كه كبرايش محذوف بود و علت حذف يا غايت وضوح بود چنانك گوئيم خط ا ب و خط ا ج از يك مركز بيك محيط شده اند پس متساوى باشند يا آنك خواهند كه كذب مخفى باشد چنانك گويند فلان شخص بشب طوف مىكند پس خائن است چه بتصريح كبرى كذبش ظاهر شود و اين صنف در خطابيات بيشتر افتد\r\nدليل\r\nنزديك بعضى متقدمان قياسى بود كه كبراى او رائى باشد و رائى مقدمه محمود باشد مشتمل بر حكم بانك چيزى موجود است يا نيست يا بودنى است يا نيست يا كردنى است يا نيست حكمى عام يا اكثرى و هر چند مراد در آن مقدمه كلى بود اما بر وجه اهمال استعمال كنند بر اين وجه كه الاصدقاء ناصحون و من طلب و جد وجد و اضاعه الفرصه غصه و امثال اين وقوعش در قياسى بود كه صغرايش شخصى بود و در اكثر احوال صغرى حذف كنند چنانك در اثناء محاورات متداول بود و اين قياس را دليل از بهر آن خوانند كه مقدمه كبرى دليل حصول آن حكم باشد در شخص مذكور\r\nقياس علامت\r\nضميرى بود كه اوسطش علامت حصول اكبر بود در اصغر و بر هيات اشكال افتد اما در شكل اول چنانك گويند اين زن شير دارد پس بزاده است و در شكل دوم چنانك گويند اين زن زرد روى است پس آبستن است و در شكل سيم چنانك گويند شجاعان ظالم باشند چه حجاج شجاع بود و ظالم بود و از اين قياسات آنچه بر هيات شكل اول بود مطرد باشد بخلاف ديگرها از بهر آنك اوسط در آنچه بر هيات\r\n","description":"","footnote":"","page_name":" 338 ","page_number":356},
  {"content":"\r\n\r\nشكل دوم باشد عامتر از هر دو طرف بود و در آنچه بر هيات شكل سيوم باشد خاصتر و به اين سبب كبراى شكل دوم اگر عكس كنند كاذب بود چه در مثال مذكور آبستن زرد روى بود اما لازم نبود كه زرد روى آبستن بود و اختيار محققان آنست كه آن را كه بر هيات شكل اول باشد دليل خوانند و ديگرها را علامت و اين اصطلاح معنوىتر است و باشد كه اوسط تنها را دليل و علامت خوانند\r\nقياسى فراسى\r\nبه صورت بر هيات تمثيل بود و بماده از مواد دليل و علامت و به اين قياس از هياتى بدنى بر خلقى نفسانى دليل سازند و اين معنى مبنى باشد بر تسليم آنك اخلاق كه تابع انفعالات نفسانىاند و هيات بدنى بهم معلول امزجه و احوال تركيب ابدان باشد پس انتقال از يك معلول به ديگر استدلال باشد از ملزوم بر لازم و اين قياس از اين روى شبيه بود بدليل و علامت و اما در تاليف بر هيات تمثيل ايراد كنند مثلا گويند فلان كس را اعالى بدن عظيمتر است مانند شير پس او نيز شجاع باشد و استدلال از عظم اعالى بدن بر شجاعت بنوعى استقراء يا طرد و عكس باشد چنانك در تمثيل گفتيم و آن چنان بود كه چون در شير اين هيات با شجاعت و اخلاق ديگر مانند كرم و حيا يافته شود و در ديگر سباع اين هيات هم با شجاعت موجود بود و اخلاق ديگر مفقود باشد پس از عدم تخلف يكى از ديگر مساوات ميان هر دو معلوم شود و چون چنين باشد وجود هيات دليل وجود خلق باشد پس در آن شخص كه هيات يافته شود بوجود خلق حكم كنند و از جهت ايضاح حال كبرى بر هيات تمثيل ايراد كنند اين است تمامى سخن در علم قياس و بالله التوفيق\r\n","description":"","footnote":"","page_name":" 339 ","page_number":357},
  {"content":"\r\n\r\nمقالت پنجم در برهان\r\nو آن را انولوطيقاء دوم خوانند و اين مقالت مشتمل است بر دو فن فن اول در برهان و دوم در حد\r\nفن اول\r\nدر كيفيت اكتساب تصديقات يقينى ببرهان هژده فصل است\r\nفصل اول\r\nدر اشاره بانچه مطلوب است از علم برهان و ذكر ديگر صناعات علمى و بيان شرف مرتبه برهان علم چنانك گفته ايم تصور است يا تصديق و هر يكى مكتسب يا نا مكتسب اكنون مىگوييم تصور چيزها يا تصورى تام بود بر وجهى كه صورت ذهنى آن چيز مطابق صورت خارجى باشد بى هيچ تفاوت يا تصورى غير تام بود بر وجهى كه صورت ذهنى نزديك بود به صورت خارجى يا شبيه بان يا تصورى فاسد بود غير مطابق و قسم اول يك نوع بيش نتواند بود و ديگر اقسام را انواع بسيار بود مرتب بحسب قرب و بعد و وضوح و خفا و چون اكتساب تصورات بواسطه اقوال شارحه باشد و اقوال شارحه يا مشتمل بر محمولات ذاتى و عرضى بود يا نبود و هر يكى را از آن ذاتى و عرضى اقسام است بعضى خاص بموضوع كه اقتضاء تميز كند\r\n","description":"","footnote":"","page_name":" 340 ","page_number":358},
  {"content":"\r\nو بعضى مشترك ميان او و غير او پس قول شارح مشتمل يا بر ذاتيات بود يا بر عرضيات يا بر هر دو يا بر هيچ كدام و مشتمل بر ذاتيات يا بر مجموع ذاتيات بود يا بر بهرى و قسم دوم يا افادت تميز كند از جمله چيزهائى كه غير موضوع بود يا از بهرى يا افادت تميز نكند و مشتمل بر عرضيات نيز يا افادت تميز كلى كند يا افادت تميز جزوى يا افادت تميز نكند و مركب همچنين و آنچه مشتمل نه بر ذاتيات بود و نه بر عرضيات لا محاله افادت صورتى كند شبيه بمطلوب بحسب مشابهتى قريب يا بعيد و الا آن قول شارح نبود پس اقوال شارحه بحسب اين اعتبارات اصناف بسيار باشد و از آن جمله آنچه مشتمل بر مجموع ذاتيات باشد محققان آن را حد تام خوانند و آن قولى بود دال بر ماهيت محدود و لا محاله مفيد صورتى باشد مطابق او در وجود و آنچه مشتمل بر بهرى ذاتيات بود آن را حد ناقص خوانند پس اگر افادت تمييز كلى كند بهترين حدود ناقصه باشد و اهل ظاهر ميان آن و حد تام فرق نكنند چه مطلوب نزديك ايشان تمييز بود نه تصور حقيقى و آنچه از عرضيات تنها بود يا آميخته با ذاتيات آن را رسم خوانند پس اگر افادت تمييز كلى كند تام بود و الا ناقص و بهترين آن بود كه مركب بود از هر دو صنف و هر حد و رسم كه افادت تمييز نكند اصلا آن را در تعريف مدخلى نبود و اما آنچه نه ذاتى بود نه عرضى و افات صورتى شبيه كند آن را مثال خوانند و اين اقسام باعتبار مواد است و بحسب صور كه از ترتيب وضع اين اوصاف حادث شود هم اقسامى ممكن باشد چه بهرى ترتيبها چنان بود كه بايد و بهرى نزديك بان يا شبيه بان و بعضى بخلاف آن اما اين اقسام را نامهائى خاص وضع نكرده اند و همچنين تصديق يا مقتضى اعتقادى بود يا نبود و اگر بود آن اعتقاد جازم بود يا نبود و جازم مقارن حكم بود بامتناع نقيض آن تصديق مقارنتى بفعل يا بقوتى نزديك بفعل و چون امكان عبارت از عدم امتناع است پس هر چه از اين\r\n","description":"","footnote":"","page_name":" 341 ","page_number":359},
  {"content":"\r\nمقارنت خالى بود لا محاله حكم باشد بامكان نقيض به قوت يا بفعل و آن غير جازم بود و اعتقاد جازم يا مطابق باشد با آنچ فى نفس الامر باشد يا با آنچ مقتضاى وضعى عام يا خاص بفعل يا به قوت يا مطابق نبود اول يقينى باشد و دوم بحسب شهرت يا الزام بود و سيم غلط بود و در غير جازم اگر مقارنت حكم بامكان نقيض بالفعل نبود و سبب قبولش مسامحت نفس بود آن تصديق اقناعى باشد و اگر مقارنت بالفعل بود و امكان اقلى باشد يا اكثرى آن تصديق كه متعلق به طرف راجح باشد ظنى بود و اگر متساوى بود مشكوك مطلق و از آن منفعتى نبود در علوم و همچنين آن تصديقى كه متعلق به طرف مرجوح بود و هر تصديقى كه مقتضى اعتقادى نبود اگر مقتضى تاثيرى بود در نفس بقبض يا بسط بر وجهى از وجوه آن را تخييلى خوانند و اگر مقتضى هيچ تاثيرى نبود از اعتبارش فائده نبود و از اين جمله تصدق يقينى يك نوع بيش نتواند بود و آن بحقيقت ممتنع الزوال بود و ديگر تصديقات را انواع بسيار بود و آن را مراتب باشد بحسب بعد و قرب از يقين و بحسب شدت و ضعف در شهرت يا در مشابهت بيقين يا در ايقاع ظن يا در اقتضاء تخييل و جمله آن انواع ممكن الزوال بود و چون اكتساب تصديق بواسطه اقوال جازمه باشد پس هر قول جازم كه مفيد يقين بود بالذات آن را برهان خوانند و هر چه مفيد رائى مشهور با مقتضى الزامى باشد آن را جدل خوانند و هر چه مفيد اعتقادى جازم غير مطابق بود آن را مغالطه خوانند و هر چه مفيد اعتقادى غير جازم بود آن را خطابت خوانند و هر چه مفيد تخييلى بود آن را شعر خوانند و جمله اقوال جازمه كه در علوم و محاورات استعمال كنند باعتبار مواد اين پنج قسم بود و هر قسم مشتمل بر اصناف بسيار و تعلم هر قسمتى صناعتى مفرد باشد و اما بحسب صورتها اگر برهانى باشد بايد كه قياس بود و اگر نزديك بان يا شبيه بود بان استقرا يا تمثيل بود چنانك گفته ايم و مطلوب بالذات از اين اقسام حد تام است كه تصور حقيقى\r\n","description":"","footnote":"","page_name":" 342 ","page_number":360},
  {"content":"\r\nفائده تصديق دهد و قياس برهانى كه تصديق يقينى فائده دهد چه غايت تعلم منطق بالذات معرفت طريق اكتساب اين دو مطلوب است و بالعرض معرفت ديگر اقسام كه شبيه است بهر دو بر وجهى از وجوه مناسبت يا مضادت و صناعت برهان مشتمل بر بيان كيفيت تحصيل اين دو مطلوبست پس خلاصه منطق اين مقالت باشد و تصور اگر چه در اكثر احوال مقارن تصديق باشد چه هر تصور كه از مقارنت تصديقات خالى بود در علوم نا منتفع بود اما چون استلزام تصديق تصور را واجب است مانند استلزام صورت يا مركب ماده را و استلزام تصور تصديق را واجب نيست پس اكتساب قياس برهانى مستلزم اكتساب حد حقيقى باشد و مشتمل بر آن مانند اشتمال كل بر اجزاء و اين حكم را عكس واجب نبود و به اين سبب اين جزو را در منطق علم برهانى خوانند و اگر چه بحقيقت علم حد و برهان است و تقديم علم قياس بر اين علم از جهت آن باشد كه قياس عامتر است از برهان چه قياس اقسام پنجگانه را مثابت صورت است و به اين سبب هر برهانى بر هيات قياس بود اما نه هر چه بر هيات قياس بود برهانى بود و ترتيب طبيعى در تعليم اقتضاء تقديم اعم كند بر اخص چه اعم بعقل نزديكتر بود چنانك اخص بحس نزديكتر بود پس قياس بتقديم اولى باشد و اما تقديم آنچه پيش از قياس است بر قياس از جهت تقديم اجزاء است بر كل بطبع و صناعات چهارگانه باقى هر چند باعتبار مواد بوجهى از برهان عامتر آيد چنانك گفته آيد اما برهان بر ايشان متقدم است به چند وجه ا آنك برهان مطلوب بالذات است و ديگران بالعرض ب آنك برهان هم بحسب شخص نافع است و هم بحسب نوع و ديگر صناعات بحسب مشاركت نوعى است تنها ج خطابت و شعر متعلق بمطالب جزوىاند بخلاف برهان و مغالطه و جدل هر چند متعلقند بمطالب كلى اما مغالطه بالذات ناقع نيست بل منفعت او از آن وجه است كه از او احتراز كنند و اين بالعرض باشد و مواد\r\n","description":"","footnote":"","page_name":" 343 ","page_number":361},
  {"content":"\r\n\r\nجدل اگر چه از مواد برهان عامتر باشد بوجهى چه صادق بحسب اغلب مشهور بود و نه هر مشهورى صادق بود اما اعمى عرضى است چه تعلق صدق به شهرت ضرورى نيست بخلاف قياس كه اعمى ذاتى است چه جزو صورى است پس به اين سبب تقديم برهان بر اين صناعات واجب است\r\nفصل دوم در احوال صناعات پنجگانه و مبادى اصناف قياسات\r\nدر مفتتح اين صناعت گفته آمد هر تعليمى و تعلمى ذهنى بعلمى سابق باشد و بيان اين سخن مشتمل بر چند بحث است ا اكتساب كه اخراج چيزى باشد از قوت بفعل لا محاله متعلق بود بهياتى و آن هيات را دو نسبت بود يكى با مؤدى و فاعل آن هيات چه هر چه از قوت بفعل آيد آن را بفعل آرنده باشد و دوم با قابل و محل آن هيات و چون آن هيات علم بود نسبت اول را تعليم خوانند خواه مؤدى استاد باشد و خواه قوت فكر يا چيزى ديگر و نسبت دوم را تعلم خوانند خواه قابل تلميذ باشد يا قوت ادراك يا غير آن و چون مراد در اين موضع علم مكتسب است آن را با هر يكى از اين دو نسبت فرا گرفته اند تا غير مكتسب از آن خارج باشد ب تعليم و تعلم باشد كه فكرى بود و آن چنان بود كه تاليف مقدمات از حدود يا تصور حدود باكتسابى بود كه قوت فكر كرده باشد بعد از تجشم طلب و باشد كه حدسى بود و آن چنان بود كه بعضى از آن تاليفات يا تصورات بى تجشم طلب در ذهن متمثل شود و باشد كه تفهيمى بود و آن چنان بود كه از تعليم استاد يا كسى ديگر حاصل شود و باشد كه تنبيهى بود و آن چنان بود كه آن تاليف يا تصور اولى بود از جهت عبارت ملتبس پس بايضاح عبارت دفعه حاصل شود و ذهنى از اين جمله عامتر بود و به اين سبب تعليم و تعلم بذهنى مقيد كرده اند ج اكتساب تصورات بعد از تصور اجزاء اقوال شارحه تواند بود و آن محمولات باشد يا امثله و اكتساب\r\n","description":"","footnote":"","page_name":" 344 ","page_number":362},
  {"content":"\r\nتصديقات بعد از تصور محكوم عليه و محكوم به و بعد از تصور حدهاى قياسى يا استقرائى يا تمثيلى كه منتج آن تصديق بود و بعد از تصديق بمقدمات آن تاليف و اين جمله سابق بود بر مكتسب د بسبقت علم سبقتى ذاتى خواسته اند چه باشد كه در بعضى صور سابق و مسبوق به زمان مع باشند ه مراد بعلم عامتر است از تصور و تصديق و از اقسام تصديق چون يقين و ظن و شك و آنچه اقتضاء تخييل كند بل آن معنى است كه شامل اين اقسام باشد چنانك تصديق بر آنچه اقتضاء حكمى جازم و بر آنچه اقتضاء حكمى غير جازم و بر آنچه اقتضاء تخييل كند اطلاق مىكنند و چون اين بحثها مقرر شد و معلوم شد كه هر علمى مكتسب مسبوق است بعلمى يا به چند علم گوئيم نشايد كه همه علوم مكتسب باشند چه دور يا تسلسل كه هر دو مستلزم امتناع اكتساب بود لازم آيد پس انتهاء علوم مكتسب در تحليل با علومى باشد كه بى اكتساب حاصل آيد و آن علوم در تصورات امورى عام باشد مانند موجود و واحد و بعضى از مقولات و اصناف محسوسات مانند سواد و بياض و در تصديقات مقدماتى كه آن را مبادى قياسات خوانند و بر اطلاق شانزده صنف است ا محسوسات چنانك آفتاب روشن است ب مجربات چنانك ضرب خشب مولم است ج متواترات چنانك بغداد موجود است به نسبت با كسى كه آنجا نرسيده باشد يا چنانك سقراط موجود بوده است و اعتبار در اين دو صنف حصول يقين را بود نه كثرت امتحان يا عدد شهود را د اوليات چنانك كل از جزو بزرگتر است ه حدسيات چنانك نور ماه از آفتاب است و اين بعد از مشاهده اختلاف تشكلات ماه بود بحسب بعد و قرب از آفتاب و وقوف بر احوال خسوفات و قضايائى كه قياسات آن قضايا در فطرت مركوز بود مانند تصديق بانك دو نيمه چهار است و اين دو\r\n","description":"","footnote":"","page_name":" 345 ","page_number":363},
  {"content":"\r\nصنف يعنى پنجم و ششم هر چند بحقيقت از مبادى نيستند اما چون مستلزم قياسىاند مفيد حكم بى تجشم كسبى آن را از مبادى شمرده اند و فرق آنست كه حد اوسط در اول بحدس معلوم شود و در دوم با دو حد ديگر مقارن در ذهن متمثل شود و اين شش صنف را الواجب قبولها خوانند و مبادى قياسات برهانى باشند ز وهميات و آن حكم وهم بود بخلاف عقل بر چيزهائى كه وهم را بان طريقى نبود مانند تصديق بانك هر چه موجود است ذو وضع است و داخل فلك است يا خارج و علامت اين صنف آن بود كه قياسى مؤلف از مقدمات واجبه القبول كه وهم در قبول آن با عقل مساعدت كند بر نقيض اين قضايا منعقد شود و وهم از قبول نتيجه بعد از تسليم مقدمات ابا كند چه وهم از ادراك بسيار معقولات مانند وجود و نهايت و كلى مبداء و علت و غير آن قاصر باشد و احكام آن بر احكام محسوسات و جزويات قياس كند بخلاف عقل و آن احكام باطل بود و اما حكمش بر محسوسات جزوى و بر آنچه منتزع بود از محسوسات مانند اشكال هندسى حق بود و مطابق حكم عقل بود و بسبب معاونت وهم عقل را از معارضات خيالى و غير آن ايمن بود و از اشتباه و التباس دور و آن را از اين صنف نشمرند ح مشبهات و اين قضايائى بود كه بحقيقت در آن اشتباهى بود و بوجهى حق بود و بوجهى باطل بر ظواهر عقول رواج يابد از جهت مشابهت حق پس چون بر آن وجه استعمال كنند آن را مشبهات خوانند چنانك گويند هر عينى مبصر است و به عين چشمه آب خواهند و اين دو قسم از مبادى قياسات مغالطى بود ط مشهورات حقيقى مطلق چنانك عدل حسن است و ظلم قبيح و اين حكم بحسب مصالح جمهور يا بسبب عادات فاضله و اخلاق جميله كه\r\n","description":"","footnote":"","page_name":" 346 ","page_number":364},
  {"content":"\r\nدر نفوس راسخ باشد يا بسبب قوتى از قوتهاى نفس ناطقه غير عقلى مانند رقت يا حميت يا حيا يا غير آن مقبول بود بنزديك همه كس و بر جمله بنزديك عقل عملى صحيح باشد و اما نزديك عقل نظرى بعضى صادق بود و بعضى كاذب و آنچه صادق بود باشد كه صدقش ببرهانى معلوم شود و ببايد دانست كه نه هر مشهورى صادق بل مقابل مشهور شنيع بود و مقابل صادق كاذب و صادق هر چند به حكم اغلب مشهور بود اما گاه بود كه بسببى از اسباب چنانك گفته شود مشهور نبود و نقيضش مشهور بود و باشد كه حكمى بقيدى خاص صادق بود و بى آن قيد مشهور و مثال مشهور كاذب قبح ايذاى غير است بسبب منفعت خود چه ذبح حيوان كه نوعى از آن است بحسب عقل قبيح نيست و اين صنف را ذايعات نيز خوانند و آنچه از آن جمله بحسب مصلحت عموم يا بحسب سيرتى پسنديده بود آن را آراء محموده خوانند ى مشهورات محدود و آن چنان بود كه بنزديك قومى مشهور باشد چنانك تصديق بانك تسلسل محال است بنزديك متكلمان و هر اهل علمى و صناعتى را مانند آن مشهورات باشد كه بنزديك غير ايشان باشد كه مقبول نبود يا قضايائى كه شخص معين تسليم كرده باشد و آن را ملتزم شده و آن را در حجتى كه بر ابطال راى او تاليف كنند به كار توان داشت و مبداء قياسى شود و آن را وضعيات خوانند و اين سه صنف مبادى قياسات جدلى بود يب قضايائى بود كه متعلم را در مبادى تعليم تسليم بايد كرد تا بعد از آن در علمى ديگر يا هم در آن علم تصديقش معلوم شود و آن تسليم اگر بر سبيل استنكار بود آن را مصادرات خوانند و اگر بر سبيل مسامحت و طيب نفس بود اصول موضوعه خوانند و اين صنف جز در مبادى علوم نيفتد و اين صنف را با وضعيات بهم مسلمات خوانند يج مقبولات و آن قضايائى بود كه از كسى كه بصدق او\r\n","description":"","footnote":"","page_name":" 347 ","page_number":365},
  {"content":"\r\nواثق باشند فرا گيرند چنانك نصوص واضعان شرايع و اشارات ائمه دين و اين سيزده صنف را مسلمات خوانند چه بهرى مسلم است بنزديك عقل اول و بهرى بنزديك وهم و بهرى بنزديك جمهور و بهرى بنزديك قومى خاص و بهرى بنزديك شخصى يد مشهورات ظاهرى و آن قضايى بود كه در بادى الراى مشهور و محمود نمايد و باشد كه به تفكر و تعقب معلوم شود كه شنيع است مانند تصديق بانك نصرت برادر بايد كرد در هر حال كه بود اگر ظالم بود و اگر مظلوم چه مشهور حقيقى آن است كه نصرت ظالم نبايد كرد و اگر چه برادر يا فرزند بود يه مظنونات مانند حكم بانك كسى كه در شب به بام كسى شود خاين بود اين سه صنف آخر مبادى قياسات اقناعى و خطابى بود يو مخيلات و آن قضايى بود كه تصديق نيفكند و ليكن تخييل افكند و در نفس بواسطه آن تخييل قبضى يا بسطى يا شوقى يا نفرتى يا حالى از حالها حادث شود پس بسبب آنك آن تخييل بجاى تصديقى بود در تاثير آن قضايا مبادى و مقدمات قياسات شعرى شود مثالش حكم بانك مطبوخ طلخ مانند شراب آسان تناول توان كرد چه بسيار بود كه اين تخييل سبب آسانى تناول مطبوخ شود و نفوس عوام تخييل را مطيعتر از آن بود كه تصديق را و از تصديقات اقناعيات را مطيعتر از آن بود كه يقينيات را اين است اصناف مبادى قياسات و ظاهر است كه استعمال آن يا از جهت تخييل است يا از جهت تصديق و آنچه از جهت تصديق است يا بحسب ترجيح يك طرف است از دو طرف نقيض يا بحسب حكم جزم و آنچه بحسب حكم جزم بود يا بسبب ترويج آن بود بر عقل يا بسبب تسليمى يا بسبب تحقيق و تسليم يا از يك شخص بود يا از قومى خاص يا از عموم مردم و بعضى گفته اند تسليم يا مقارن تصديقى بود يا مقارن تكذيبى يا خالى بود از هر دو و مقارن تصديقى\r\n","description":"","footnote":"","page_name":" 348 ","page_number":366},
  {"content":"\r\nمانند مشهورات حقيقى مطلق و محدود ظاهرى و مقارن تكذيب مانند وضعيات و خالى از هر دو مصادرات و على الجمله اين تاثيرات را مراتبى است و بعضى مواد مشترك است و مراتب چنان است كه اول تخييل است پس ترجيح پس ترويج و تسليم پس تحقيق و تخييل مطلوب است در شعريات و ترجيح در خطابيات و ترويج در مغالطات و تسليم در جدليات و تحقيق در برهانيات و هر قضيه كه افادت تحقيق كند بحسب اغلب در معرض تسليم و ترويج باشد و هر چه مقارن تسليم يا ترويجى بود لا محاله ترجيحى كرده باشد و هر چه اقتضاء ترجيحى كند بر تخييلى نيز مشتمل بود و اين احكام منعكس نشود يعنى واجب نبود كه هر چه بترويج و تسليم موصوف بود افادت تحقيق كند يا هر چه اقتضاء ترجيح كند بصدد ترويج و تسليم بود يا هر چه اقتضاء تخييل كند مستلزم تصديقى بود پس مواد شعريات از همه عامتر بود چه مواد برهانى و جدلى و ديگر اصناف در وى استعمال توان كرد بسبب اقتضاء تخييل نه بسبب اقتضاء تصديق و بعد از آن مواد خطابى پس مغالطى و جدلى و مواد برهانى از جمله خاصتر بود چه مواد خاص هيچ صنف از اصناف چهارگانه در برهانى استعمال نتوان كرد اين است وجه اشتراك مواد و اين حكم كلى نيست بل بحسب اغلب و اكثر است و الا مواد برهانى باشد كه مروج و مسلم نبود و بنوعى از تلطف و تدقيق در معرض تسليم و ترويج آيد و مواد جدل و مغالطه باشد كه اوهام عوام بان نرسد و البته در خطابت نيفتد و مواد همه اصناف باشد كه در شعريات نيفتد و از اقتضاء تخييل خالى بود و چون معلوم شد كه در هر صناعتى كدام اعتبار واجب است استعمال هر ماده بدان اعتبار دشوار نبود و مانعى نبود از آنك يك قضيه پنج اعتبار مختلف در اين پنج صناعت استعمال كنند و آنچه بعضى مهوسان گفته اند مواد برهان جمله صادق بود\r\n","description":"","footnote":"","page_name":" 349 ","page_number":367},
  {"content":"\r\nو مواد شعر جمله كاذب و مواد جدل و مغالطه و خطابت آميخته اما صدق در جدل اكثرى و در مغالطه اقلى و در خطابت متساوى از تحقيق دور است و اين حكم جز در برهان صادق نيست و همچنين آنچه گفته اند مواد برهان از واجبات بود و مواد مغالطه از ممتنعات و مواد سه صنف ديگر از ممكنات اكثرى و اقلى و متساوى بر آن منوال كه در صدق گفتيم هم از تحقيق دور است و اصلا صادق نيست چه اين مواد جمله در برهان واقع باشد چون مطالب از آن جنس بود چنانك بعد از اين معلوم شود و اگر خواهند كه قسمتى كنند مشتمل بر اصناف مبادى مذكور گويند هر قضيه كه مبداء اول قياسى باشد يا مقتضى تصديق بود يا مقتضى تخييل يا هيچ كدام اقتضاء نكند و قسم سيوم در هيچ قياس نيفتد پس مبداء نبود و مقتضى تصديق يا جازم بود يا غالب و جازم يا ضرورى بود يا غير ضرورى و ضرورى يا ظاهرى يا غير ظاهرى و ظاهرى يا بحس تنها بود و آن محسوسات بود يا بمشاركت امرى خارج و آن متواترات بود يا بمشاركت امرى غير خارج و آن مجربات بود و غير ظاهر يا بعقل بود و يا به غير عقل و عقلى يا مجرد عقلى بود و آن اوليات بود و يا باعانت امرى قياسى بود و آنچه باعانت امرى قياسى بود يا اوسطش در عقل مركوز بود يا مستفاد بود و اول قضايائى بود كه قياسش فطرى بود و دوم لا محاله حدسى بود چه اگر مستفاد از قوت فكر بود از مبادى نتواند بود و غير عقلى وهميات بود و جازم غير ضرورى لا محاله مقارن تسليمى بود تام يا غير تام و تام يا بسبب ترويجى باطل بود يا نبود و اول مشبهات بود و دوم يا تسليم جمهور بود يا تسليم قومى خاص يا تسليم شخصى و اول مشهورات مطلق بود و دوم مشهورات محدود و سيم يا آن شخص معاند بود يا نبود و اول وضعيات بود و غير معاند يا معلم بود يا متعلم و اول مقبولات بود و دوم مصادرات و اصول موضوعه و مقارن تسليم غير تام مشهورات ظاهرى و\r\n","description":"","footnote":"","page_name":" 350 ","page_number":368},
  {"content":"\r\n\r\nمقتضى تصديق غالب مظنونات بود و مقتضى تخييل مخيلات اين است تمامى سخن در اين باب\r\nفصل سيوم در اصناف مطالب\r\nمطالب دو صنف باشد اصول و فروع صنف اول آنست كه اقتصار بر آن كافى بود در اكثر مواضع و آن سه مطلب بود كه هر يكى منقسم شود به دو قسم و بان اعتبار شش شود ا مطلب ما و آن يا طلب معنى اسم را بود چنانك عنقا چيست و يا طلب حقيقت و ماهيت مسمى را چنانك حركت چيست ب مطلب هل و آن يا بسيط بود يا مركب و بسيط طلب وجود موضوع را بود چنانك فرشته هست و مركب طلب وجود محمول بود موضوع را چنانك فرشته ناطق است و وجود در اين قسم رابطه باشد و در قسم اول محمول و ارسطاطاليس اول را موجود بكل خواند و دوم را موجود بجزو ج مطلب لم و آن يا بحسب اقوال بود يا بحسب نفس امور و اول طلب علت وجود تصديق را بود در ذهن چنانك چرا عالم را علتى است و دوم طلب آن علت را در خارج چنانك چرا مغناطيس جذب آهن كند و صنف دوم از مطالب كه فروع است بعدد بسيار بود و مشهورترين شش بود مطلب اى و مطلب كيف و مطلب كم و مطلب اين و مطلب متى و مطلب من و جمله راجع بود با مطلب هل مركب اگر موضع طلب بتعيين معلوم بود چنانك گوئى هل هو ناطق و هل هو اسود و هل هو عشره و هل فى الدار و هل هو الان و هل هو زيد و از جمله بسيطتر مطلب اى است و آن طلب تميز را بود بفصول ذاتى يا بخواصى عرضى و اگر خواهند مطلب اى را نيز از اصول شمرند و ديگر فروع را به او راجع كنند چنانك\r\n","description":"","footnote":"","page_name":" 351 ","page_number":369},
  {"content":"\r\nگوئى اى لون له و اى مقدار له فى اى موضع هو فى اى زمان هو اى شخص هو و بر آن تقدير مطالب اصلى چهار شود دو طالب تصور و آن ما و اى بود و دو طالب تصديق و آن هل و لم بود و بر جمله مطالب ذاتى در علوم اين است و آن را امهات مطالب خوانند و فرق است ميان مطلب ماى شارح اسم و طالب حقيقت چه اول آن معنى طلبد كه اسم بر او اطلاق كنند بر اجمال خواه آن معنى موجود باشد و خواه معدوم و دوم آنچه حد اسم آن را شامل بود بتفصيل و آن بعد از ثبوت و وجود اين معنى تواند بود و تعلق اول بلغت زيادت بود و تعلق دوم بمنطق و باشد كه يك شرح به دو اعتبار مطلب هر دو ما باشد چنانك تفسير مثلث در فاتحت كتاب اقليدس مثلا شرح اسم است و بعد از تحقيق شكل اول كه چون وجود مثلث معلوم شود همان تفسير بعينه حد حقيقى مثلث باشد پس اول بمثابت معرفت است و دوم بمثابت علم و به اين بيان معلوم شود كه مطلب ماى شارح اسم بر همه مطالب مقدم بود و بعد از او مطلب هل بسيط بود پس مطلب ماى دوم و مطلب اى كه طالب فصول بود در اين مطلب داخل بود بحقيقت و مطلب هل مركب اگر بعد از تحقيق ماهيت بود بعد از مطلب ماى دوم بود بوجهى و تحقيقش بمطلب لم بود و مطلب لم طالب تصديق تنها بر مطلب لم طالب علت مقدم بود و اگر اول روشن بود ساقط شود و دوم بماند چنانك گويند چرا مغناطيس جذب آهن كند و باشد كه هر دو يكى بود چون حد اوسط علت بود و ببايد دانست كه مطلب لم بهر دو مطلب هل متصل باشد چه لم اگر طالب علت تصديق مجرد بود و اگر طالب علت تصديق و وجود بهم در هر دو حال يا طلب علت وجود يا عدم موضوعى كند بر اطلاق يا طلب علت وجود يا عدم چيزى موضوع را و اين هر دو مطلب هل است و قياسى كه بان هل بسيط بيان كنند اولى آن بود كه استثنايى متصله بود و علت در\r\n","description":"","footnote":"","page_name":" 352 ","page_number":370},
  {"content":"\r\nجزو مستثنى افتد چنانك گوئيم اگر موجودى هست واجب الوجودى هست و آنچه هل مركب بان بيان كنند شايد كه حملى بود و علت حد اوسط باشد چنانك گوئيم عالم ممكن است و ممكن محتاج بود بموجدى و مطلب ما بحسب ذات تابع هر دو مطلب هل باشد اما تابع هل بسيط بر آن وجه كه گفتيم و اما تابع هل مركب در دو موضع بود يكى آنجا كه طلب اكبر كنند و ديگر آنجا كه طلب حد اوسط كنند و اول چنان بود كه موضوعى را كه بمائيت و هليت معلوم باشد اثبات عرضى ذاتى يا نفيش خواهند كرد و لا محاله وجود آن عرض بقياس با آن موضوع از باب هل مركب بود و بقياس با خود از باب هل بسيط بود چه هر عرضى ذاتى كه موضوع خود را موجود بود فى نفس الامر موجود بوده باشد و هر چه موضوع خود را موجود نبود فى نفس الامر ممتنع الوجود بود پس طريق اثبات هليت بسيط اعراض ذاتى اثبات هليت مركب آن اعراض توان كرد موضوعات را چنانك در فاتحت كتاب اقليدس وجود مثلث متساوى الاضلاع فى نفسه بوجود اين حكم مثلثى را كه بر نصف قطرى مشترك ميان دو دائره متقاطع كرده باشند اثبات كنند پس همچنانك از آن روى كه عرض ذاتى بهل بسيط مطلوب باشد مطلب ما تابع وى افتد چه موضع اين طلب اينجا باشد چنانك گفته آمد و اگر چه گاه بود كه آنچه در مطلب ماى شارح گفته باشد بقياس با اين موضع كافى بود و از تكرار معنى از آن روى نيز كه بهل مركب مطلوب باشد و مطلب ما كه طالب حقيقت حد اكبر بوده باشد تابع هل مركب باشد و در موضع دوم چنان بود كه بما علت هل مركب طلبند بالفعل چنانك گويند ما عله انخساف القمر يا بالقوه چنانك گويند هل القمر منخسف گويند نعم پس حد اوسطى كه علت اين حكم باشد و در ضمن اين جواب به قوت مذكور بلم طلب كنند و بحقيقت لم همان بود كه ما الحد الاوسط\r\n","description":"","footnote":"","page_name":" 353 ","page_number":371},
  {"content":"\r\n\r\nيا ما العله فى ذلك پس ما چون در اين موضع طالب حد اوسط هل مركب باشد تابع او بوده باشد و مطلب لم نيز به اين وجه راجع بود با مطلب ما و از جهت اشتراك ما و لم در بعضى مواضع ميان اجزاء حد حقيقى و برهان مشاركت افتد چنانك بعد از اين معلوم شود و به اين بحث معلوم شد كه همه مطالب به قوت در هر دو مطلب هل و ما كه يكى طالب برهان بود و ديگر طالب حد حقيقى مندرج باشد و چون مطلب هل بر ماى ذاتى مقدم است مباحث برهان بر مباحث حد حقيقى مقدم بايد داشت و چون تحقيق هر يكى از اين دو مطلب يعنى هل و ما به قوت متعلق است بمعرفت علت كه لم طالب آنست بالفعل در هر يكى از مباحث برهان و حد احتياج باشد بمعرفت علل و ما در اين موضع احوال علل بر سبيل مصادره ايراد كنيم\r\nفصل چهارم در ذكر اصناف علل و مباحثى كه بان متعلق باشد بر وجهى كلى\r\nعلت و سبب در اين موضع دو اسم مترادف است دال بر يك معنى و در علوم ديگر مقرر است كه اقسام آن چهار باشد ما منه و آن فاعلى بود و ما له و آن غايتى بود و ما فيه و آن مادى بود يا آنچه بجاى ماده بود مانند موضوع و ما به و آن صورى بود و اين علل را احوال مختلف باشد بحسب قرب و بعد از معلول و بحسب آنك علت بالذات بود يا بالعرض و بالفعل بود يا بالقوه و خاص بود يا عام يا مساوى و جزوى بود يا كلى و بسيط بود يا مركب و ما امثله اين اصناف بحسب اختلاف آن احوال در جدولى نهاديم تا باسانى در نظر آيد و آن جدول اين است\r\n","description":"","footnote":"","page_name":" 354 ","page_number":372},
  {"content":"\r\nو بعد از معرفت اين اصول چند بحث ديگر از احوال علل مفيد باشد در اين علم و آن اين است ا از اين علتها بعضى علل وجودانند و آن فاعل و غايت بود و بعضى علل ماهيت و آن ماده و صورت بود كه اجزاء معلول باشند و موضوع از علل وجود بود اما قابل بود نه فاعل ب اين علتها باشد كه صناعى بود مانند علل تخت از نجار و چوب و صورت تختى و جلوس بر وى و باشد كه طبيعى بود مانند طبيعت كه علت فاعلى حركت و سكون است در اجسام طبيعى و ماده و صورت طبيعى و حصول در مكان طبيعى كه غايت حركت اجسام طبيعى است و باشد كه نفسانى بود و آن نفوس و اجرام نباتى و حيوانى و فلكى بود و صور و غايات افعال ايشان و باشد كه ازين جمله خارج باشد و از جمله امورى بود مفارق ماده كه آن را امورى ابداعى خوانند و آن دو گونه بود يكى آنچه ابداعى باشد بالذات مانند مفارقات كه مبادى اولى وجودند و ديگر آنچه ابداعى بالحد باشد مانند مقادير و اعداد ج باشد كه بعضى از اين علتها علت وجود بعضى بود چنانك فاعل علت وجود صورت باشد و باشد كه علت عليت بعضى بود چنانك غايت كه علت فاعل شدن فاعل بود د غايت بماهيت علت بود و بوجود معلول پس بماهيت متقدم بود و بوجود متاخر و فاعل بهر دو وجه علت بود و متقدم ه باشد كه بعضى از اين علل با يكديگر بنوع متفق باشند مانند محرك و متحرك چون هر دو جسم باشد و مانند آتش كه مقتضى احالت بعضى اجسام باشد با آتش و در اين صورت فاعل و صورت و غايت بنوع متحد باشند و باشد كه مختلف باشند و فاعل باشد كه فاعل تام بود يعنى بر تمام جهات مؤثريت مشتمل بود و به چيزى خارج از ذات خود محتاج نبود در\r\n","description":"","footnote":"","page_name":" 355 ","page_number":373},
  {"content":"\r\nفاعليت مانند آنچه بالاى طبيعت بود و بعضى از علل طبيعى و در آن صورت اگر فعل مادى بود موقوف جز بر استعداد ماده نبود و با استعداد ماده بهم حاصل آيد مانند افاضت صور بر ماده و اگر فعل مادى نبود هميشه موجود بود مانند نفس ماده كه ابداعى است و فاعل كه تام نبود مانند فاعلان صناعى كه تا قدرت و ارادات و آلت و شرايط ديگر حاصل نشود فاعل نتواند بود و فاعلان طبيعى كه تا شرايط ديگر حاصل نبود هم فاعل نتوانند بود مانند طبيعت كه تحريك جسم طبيعى بر استقامت بعد از خروجش كند از مكان طبيعى به شرط زوال موانع و شرايط ديگر و مانند افيون كه اظهار تاثير بعد از آن كند كه از حرارت غريزى متاثر شود و همچنين در فاعلان نفسانى پس فعل در امثال اين فاعلان از ايشان متاخر باشد و حصول استعداد ماده در فعل كافى نبود و بعد از حصول شرايط فعل بواسطه حركتى از فاعل صادر شود و حركت در زمانى بود پس فعل بزمانى حاصل آيد و وجود غايت در وقت انتهاء حركت يعنى در آخر آن زمان صورت بندد و هر فعل كه از فاعلى تام بالفعل صادر شود بى توسط حركت بود از بهر آنك در او چيزى به قوت نبود كه بتدريج حاصل آيد پس آنجا غايت بر اين وجه نبود بل باشد كه در نفس صورت بود ز چون علت بفعل علت بود معلول هم بفعل حاصل بود و چون علت به قوت بود لازم نيايد كه معلول به قوت بود چه قوت و امكان معلول مستفاد نيست از علت بل آن او را لذاته است بخلاف وجودش كه مستفاد از فاعل و غايت است ح وجود صورت و غايت مستلزم وجود فعل باشد چه وجود صورت بذات متقدم بود و به زمان مقارن و وجود غايت متاخر و وجود\r\n","description":"","footnote":"","page_name":" 356 ","page_number":374},
  {"content":"\r\nماده در بعضى امور طبيعى كه فاعل تام بود هم مستلزم وجود فعل باشد مانند ماده انگشت ششم ط وجود معلول مستلزم وجود همه علل باشد بالفعل الا وجود غايت كه از او متاخر است مانند جامه خواب كه وجودش مستلزم وجود اضطجاع بر وى نبود و دندان كه وجودش مستلزم وجود مضغ نباشد ى علت تام آن بود كه از وجود او بالذات وجود معلول لازم آيد و اين علت قريب بود و بالذات و بالفعل و خاص معلول از آن جهت كه علت او باشد و ديگر علتها ناقص بود و بحقيقت علت نبود بل جزو علت بود و قيد بالذات به جهت آن كرديم كه گاه بود كه وجود بعضى علل مستلزم وجود معلول بود مانند صورت يا غايت تنها اما آن لزوم بالعرض بود چه بسبب استلزام حصول ديگر علل بود يا لم چون طالب علت بود طالب علت تام بود چه اگر علتى ناقص ايراد كنند سؤال بلم منقطع نشود و ما دام كه شرطى يا جزوى از علت باقى بود سؤال را مدخلى باشد پس چون علت تام شود سؤال ساقط شود يب هر چه علت تام معلول بود علت تام احوالى بود كه معلول را واجب بود و اما احوالى كه معلول را ممكن بود محتاج بود بعلتى ديگر مثلا علت وجود جسم علت حصول او بود لا بعينه اما حصولش در مكانى معين محتاج بود بعلتى ديگر يج علم تام به علت تام مقتضى علم بود بمعلول بر وجهى تام چه معلول اثر علت است و لازم او بطريق وجوب و علم تام به چيزى مشتمل بود بر علم با آثار آن چيز و بانچه واجب الحصول بود او را پس اگر علم به علت حاصل بود و بمعلول نه از جهت نقصان علم بود يا از جهت نقصان علت در عليت و هر علت كه علم به او مقتضى علم بود بمعلول آن را\r\n","description":"","footnote":"","page_name":" 357 ","page_number":375},
  {"content":"\r\nبين و واضح خوانند و باشد كه علت غير تام نيز بين بود چون مستلزم معلول باشد پس هر چه تام بود بين بود و نه هر چه بين بود تام بود يد علم تام بمعلول مقتضى علم تام بود بعلل ماهيت معلول كه اجزاء او باشد و مقتضى علم بود بعلل وجود معلول بر وجهى ناقص چه علت وجود را ماهيتى است و عليت او حالى عارض آن ماهيت و تعلق معلول به او از جهت آن حال است نه از جهت مجرد ماهيت او اما آنك آن علت چيست علم ديگر است مگر كه مساوات معلوم باشد و بر آن تقدير علم بمساوات غير علم بود بمعلول تنها و مسبوق بود بعلم به علت و حاصل آنست كه علم بمعلول مقتضى علم بوجود علت تام و مقتضى علم نبود بماهيتش يه علم بيك معلول مقتضى علم بود به ديگر معلول بتوسط علت اما هم تام نبود از جهت اشتمالش بر انتقال از معلول به علت يز فرق است ميان اجزاء ماهيت در خارج يعنى صورت و ماده و ميان آنچه بمثابت اجزايند در عقل يعنى جنس و فصل چه اول نه بر يكديگر مقول باشند بمواطات و نه بر مركب و نه مركب بر ايشان و دوم مقول باشند به اين وجوه و جنس و فصل نيز بحقيقت اجزاء نباشند نوع را در وجود بل اجزاء حد باشند در قول چنانك بعد از اين ياد كنيم و باشد كه يك چيز باعتبارى ماده بود و باعتبارى جنس مانند جسم حيوان را و بازاء آن حساس باعتبارى صورت بود و باعتبارى فصل و بيانش آنست كه جسم بان اعتبار كه جوهرى ذو ابعاد است و بس چنانك اگر چيزى غير اين معنى با اين معنى مقارن شود خارج بود از او و مضاف باشد با او و ماده بود و حساس به همين اعتبار صورت و هم جنس بى اين اعتبار بل چنانك اگر چيزهاى ديگر كه متمم وجود او باشد بر وجه تحصل با او مقارن\r\n","description":"","footnote":"","page_name":" 358 ","page_number":376},
  {"content":"\r\nشوند مانند حساس و ناطق و غير آن حمل جوهر ذو ابعاد بر مجموع صادق بود و يا هيچ مقارن او نباشد تا وجود او مبهم و غير محصل بماند و مع ذلك هم حمل جوهر ذو ابعاد بر او صادق بود جنس باشد و حساس به همين اعتبار فصل تا هم جسم را حساس توان گفت و هم حساس را جسم و هم مركب را هر دو و هم هر دو را مركب و اگر به مثل جسم را باعتبار مقارنت آنچه وجود او بود مانند حساس بگيرند و او به اول غير محصل بوده باشد و بان اعتبار محصل شده با آن متمم بهم نوع بود پس جسم باعتبار لا مقارنت غير ماده است و باعتبار مقارنت غير نوع و بلا اعتبار مقارنت و غير مقارنت جنس و دانستن اين اعتبارات از مهمات باشد و حال جنس و فصل در باب عليت مخالف حال ماده و صورت بود چه ماده و صورت علل مركبند و جنس و فصل اگر چه بحسب طبيعت متقدم باشند بر نوع چنانك بعد از اين ياد كنيم اما بحسب آنك مقولند بر نوع معلول نوعاند بسبب آنك اگر جنس و فصل را وجودى بودى باستقلال تا افادت وجود نوع كردندى حمل هر دو بر نوع محال بودى چه هيچ موجود محصل مقول بر موجودى ديگر نباشد كه مستفاد بود از او بطريق هو هو بل وجود نوع مقتضى وجود امرى است در عقل كه محتمل او و غير او باشد بر اجمال و مقتضى وجود امرى ديگر كه مفصل و محصل آن امر باشد هم در عقل چه تا آن انسان موجود نبود نه آن حيوان بود كه انسانست و نه آن ناطق و همچنين تا حيوانيت انسان تعقل نكنند نه حمل جسم و نه حمل حساس كه جنس و فصل حيوانند بر انسان تعقل نتوان كرد و بسبب آنك آن جسم و آن حساس كه محمولند بر او مباين حيوانيت او نيستند پس حيوان سبب حمل جسم و حساس بود بر انسان و اگر چه بوجهى ديگر جسم و حساس كه بمثابت ماده و صورت باشند سبب وجود حيوان باشند اما وقوع جسم و حساس بر هر دو باشتراك باشد و از اينجا معلوم شود\r\n","description":"","footnote":"","page_name":" 359 ","page_number":377},
  {"content":"\r\n\r\nكه عام علت حمل اعم باشد بر خاص يعنى لحوق عامتر از جنس نوع را بتوسط جنس بود و همچنين هر چه عامى و خاصى را لاحق باشد لحوقش اول عام را بود و بتوسط او خاص را چه اگر لحوقش خاص را از جهت خصوصيت بودى ديگر جزويات عام را لاحق نبودى پس عام را لاحق نبودى مانند صحت و مرض كه لاحق حيوان و انساناند پس بسبب حيوانيت لاحق انسانند و الا لاحق فرس و ثور نبودندى و از اين بحث معلوم شد كه بسيط باعتبار خارج ديگر است و باعتبار عقل ديگر چه باعتبار خارج آنست كه ماده و صورت ندارد و باعتبار عقل آنك جنس و فصل ندارد و بسيط عقلى خاصتر بود چه هر چه در عقل بسيط بود مانند وجود و جوهر در خارج بسيط بود و باشد كه در خارج بسيط بود مانند عقل و نفس و مادت و صورت بل مانند لون و سواد و در عقل نبود و مركب بخلاف اين بود\r\nفصل پنجم در ذكر برهان و اقسامش و نسبت حدودش با يكديگر و طريق اقامت برهان بر هر مطلوبى كه آن را سببى باشد\r\nبرهان قياسى بود مؤلف از يقينيات تا نتيجه يقينى از او لازم آيد بالذات و باضطرار چه لازم از مقدمات يقينى كه مؤلف باشد بتاليفى يقينى بالذات و اضطرار هم يقينى بود و يقينى چنانك گفته ايم اعتقادى بود جازم مطابق و اعتقاد جازم مركب بود از تصديقى مقارن تصديقى ديگر بامتناع نقيض تصديق اول و تصديق اول كه حكم باشد بثبوت يا انتفاء محمول موضوعى را ضرورى و غير ضرورى و دايم و غير دايم تواند بود بحسب اصناف جهات مذكور و تصديق دوم كه حكم است بانك تصديق اول بر آن وجه كه هست ضرورى الثبوت است باشد كه بضرورت باشد\r\n","description":"","footnote":"","page_name":" 360 ","page_number":378},
  {"content":"\r\nيعنى ضرورى بود كه آن حكم چنان دانند و باشد كه نه بضرورت باشد پس اگر بضرورت باشد لا محاله تصديق اول مطابق وجود باشد و آن تصديق به اين اعتبار يقينى بود و اگر نه بضرورت باشد تصديق اول هر چند آنك مقارن حكم است بامتناع نقيضش جازم باشد اما يقينى نبود چه اين مقارنت واجب نيست فى نفس الامر پس يقين تصديقى است ضرورى يا غير ضرورى مقارن تصديقى ديگر بانك وقوع تصديق اول بر آن وجه كه هست ضرورى است مقارنتى ضرورى و هر چه ضرورى بود دايم بود پس تصديق دويم در آنچه يقينى باشد دايم بود اما تصديق اول كه دايم و غير دايم مىتواند بود اگر متعلق باشد بوقتى معين مانند حكم با آنك امروز شمس منكسف است چه اين حكم در غير اين وقت صادق نبود آن را يقين موقت و متغير خوانند و اگر متعلق نباشد بتعيين وقت مانند حكم بانك شمس در بعضى اوقات معين منكسف باشد چه اين حكم هميشه صادق بود آن را يقين مطلق دايم خوانند و اطلاق اسم يقين بر اين قسم اولى باشد و هميشه مقدمات و نتايج قياسات برهانى يقينى به اين معنى باشد و بعد از تقديم اين بحث گوئيم هر حكم كه در قضيه باشد بسببى بود يا بى سببى و سبب يا نفس اجزاء قضيه بود يا امرى خارج و بر هر دو تقدير يا سببيت سبب واضح بود در عقل يا نبود پس اگر حكم را سببى بود لا محاله به نظر با وجود سبب وجود حكم واجب بود و به نظر يا عدمش واجب نبود بل ممكن بود پس هر حكم كه آن را سببى بود دانستن آن حكم بى دانستن سببش يقينى نتواند بود از جهت عدم مقارنت آنچه مقتضى وجوب حكم باشد پس دانستنى بود ممكن الزوال و چون سبب يقينى نفس اجزاء قضيه بود يعنى موضوع لذاته اقتضاء ثبوت يا انتفاء محمول كند خود را و سببيت او واضح بود آن قضيه اولى باشد و از اثبات بقياس مستغنى و اما اگر سبب امرى خارج بود يا\r\n","description":"","footnote":"","page_name":" 361 ","page_number":379},
  {"content":"\r\nنفس اجزاء قضيه بود و ليكن سببيت او واضح نبود و بامرى خارج واضح شود اثبات آن قضيه بقياسى برهانى تواند بود و حد اوسط در آن قياس سبب حكم بود يا در خارج و عقل يا در عقل تنها پس از اين بحث معلوم شد كه حد اوسط در قياس برهانى هميشه سبب وجود حكم بود در عقل يعنى علت تصديق باشد بعد از اين گوئيم خالى نبود از آنك حد اوسط با آنك سبب وجود حكم است در عقل سبب وجودش نيز بود در خارج تا هم علت تصديق بثبوت اكبر اصغر را يا انتفايش از او بوده باشد در عقل و هم علت ثبوت اكبر اصغر را يا انتفايش از او فى نفس الامر يا نبود و اول را برهان لم خوانند چه مفيد لميت است بهر دو وجه و دويم را برهان ان خوانند چه مفيد انيت و ثبوت حكم است تنها و حد اوسط در اين قسم كه علت حكم نيست در خارج باشد كه معلول حكم بود در خارج يا آنك علتش بود در ذهن و باشد كه نبود و قسم اول را از برهان ان دليل خوانند و قسم دوم را لقبى خاص نبود مثال برهان لم در موجبه اين محموم را مواد متوجه است به اعالى بدن پس در معرض سرسام است و در سالبه اين حيوان در خلقت عادم الريه است پس متنفس نيست و مثال برهان ان كه آن را دليل خوانند بر عكس اين ترتيب در اوسط و اكبر و مثال ديگر قسم از برهان ان در موجبه اين محموم را بول ابيض خاثر است پس در معرض سرسام است و در سالبه اين حيوان عادم الصوت است پس متنفس نيست چه اوسط و اكبر در اين صورت\r\n","description":"","footnote":"","page_name":" 362 ","page_number":380},
  {"content":"\r\nدو معلولند يك علت را و ببايد دانست كه وجود اكبر اصغر را غير نفس اكبر و اصغر بود پس علت او غير علت هر يكى از اين دو حد باشد و وضع علت اوست تنها در اوسط كه مقتضى لميت برهان بود نه وضع علت نفس اكبر اگر چه باشد كه يك چيز هم علت اكبر بود و هم علت وجود اكبر اصغر را و آن چنان بود كه علت اكبر مساوى او باشد در وجود تا علت او بود هر كجا كه بود در اصغر و غير اصغر يا اكبر را خود وجود جز در اصغر نبود تا علت اكبر بعينه علت وجودش بوده باشد در اصغر مثال اول زيد را خلط صفراء خارج عروق متعفن است پس تب غبش مىآيد چه اين وسط علت اين تب است علتى مساوى پس علت اوست در ابدان يكيك شخص كه زيد از آن جمله است و مثال دوم قمر را زمين حجاب آفتاب شده است پس منخسف است چه اين اوسط علت اكبر است و اكبر را جز در اصغر وجود نيست پس علت وجود اوست در اصغر و در غير اين دو صورت باشد كه اوسط علت اكبر نبود بل معلول او بود و يا معلول اصغر يا معلول هيچ كدام نبود و ليكن علت وجود اكبر بود اصغر را و برهان برهان لم بود مثال اول اين چوب بر سمت حركت آتش است پس آتش به او رسيده است چه حركت آتش معلول آتش است و علت رسيدن او به چوب و همچنين جسم مؤلف است پس او را مؤلفى است چه وجود مؤلف اول مؤلف را بود كه اعم است و بتوسط او جسم را كه مؤلفى خاص است و مثال دوم مثلث را زوايا مساوى دو قائمه است پس\r\n","description":"","footnote":"","page_name":" 363 ","page_number":381},
  {"content":"\r\nمساوى نصف زواياى مربع است چه اوسط كه معلول اصغر است علت حصول اكبر است او را و همچنين انسان حيوانست پس جسم است يا حساس چه اوسط معلول اصغر است در وجود چنانك گفته ايم و علت وجود اكبر است او را مثال سيم اين حيوان غراب است پس اسود است چه اوسط در اين صورت معلول يكى از دو وصف ديگر نيست اما علت اسود بودن اين حيوانست و نشايد كه اوسط با وجود اكبر اصغر را در عقل متكافى بود مانند متضايفان يا از او متاخران بود يعنى حصول اكبر اصغر را معلوم شود و بتوسط او اوسط مثال اول اين شخص پدر زيد است پس زيد پسر اوست چه حصول اين دو معنى در ذهن چون مقارن يكديگر باشند اقتضاء حصول يكديگر نتوانند كرد بل نتيجه در وضوح مانند صغرى بود بعينه پس از اين حدود قياس نيايد تا ببرهان چه رسد و مثال دوم اين عدد فرد نيست پس زوج است چه حكم بانك اين عدد فرد نيست اگر مستفاد بود از غير علت يقينى نبود و اگر مستفاد از علت بود و علتش فقدان حد فرد بود در عدد مذكور و يا اول حد زوج موجود نبود اين فقدان صورت نبندد پس اوسط متاخر بود در معرفت از نتيجه اما اگر اوسط معلول حصول اكبر بود اصغر را در خارج نه معلول اكبر تنها يا اصغر تنها به عكس آنچه در برهان لم گفته ايم و علت تصديق باشد آن تاليف دليل بود و از اقسام برهان ان باشد چنانك گوئيم اين شخص را تب غب است پس خلط صفراوى خارج عروق متعفن است و در اين موضع بايد كه معلول مساوى علت بود و مساوات او علت را معلوم باشد تا از وجودش وجود علتش كه حكم مذكور است معلوم شود و سخن در آنك علم بمعلول چگونه مقتضى علم به علت باشد گفته آمده است پس دليل در اكثر احوال مفيد علمى ناقص جزوى باشد و اكثر وقوعش در جزويات بود و در\r\n","description":"","footnote":"","page_name":" 364 ","page_number":382},
  {"content":"\r\nكليات مفيد يقينى تام مطلق نبود مثلا اگر گويند انسان ضحاك است پس ناطق است اين قياس مفيد يقين نباشد چه ضاحكى انسان اگر بعقل معلوم شود بايد كه اول ناطقى او كه علت ضاحكى است معلوم باشد پس ضاحكى بتوسط ناطقى معلوم شده باشد و اگر بحس يا تجربه معلوم شود يقينى كلى مطلق نبود چنانك بعد از اين گفته آيد و نيز در حال عدم ضحك اين حكم صحيح نبود و اثبات حكم بقياس خلف از باب برهان ان بود چه در خلف صدق نتيجه بكذب نقيضش كه مستلزم محال بود بيان كنند و اين جمله امور خارجى بود مقتضى تصديق تنها مگر در خلفهائى كه برد با مستقيم برهان لمى شود پس در قوت لمى باشد و قياس مقسم كه استقراء تام باشد و حكم موضوع بجزويات اول اثبات كنند هم از اين باب بود و باسر تمامى سخن اول شويم گوئيم هر حكم كه آن را سببى بود اگر سبب نفس اجزاء قضيه بود و واضح بود آن حكم اولى باشد چنانك گفته ايم و اگر واضح نبود وضوحش لا محاله باوسطى تواند بود كه مقتضى تصديق تنها باشد و باقتران آن اوسط با دو حد ديگر يقينى تام حاصل آيد از جهت آنك لميت بهر دو وجه معلوم باشد و برهانى كه در اين صورت مفيد يقين باشد برهان ان بود اما اگر سبب امرى خارج بود و سببيت او واضح بود برهانى كه از وضع او در اوسط حاصل آيد برهان لم بود چنانك گفتيم و اگر سببيت واضح نبود از وضعش در اوسط سؤال به لم منقطع نشود و جواب لا محاله به چيزهائى بود كه متمم سببيت آن سبب باشد چه عدم وضوح از آن جهت بود كه سبب اول بعيد بوده باشد يا ناقص يعنى جزو سبب بر وجهى بود كه مستلزم مسبب نباشد اما چون قريب و تام بود واضح بود و اگر چه باشد كه واضح بود و قريب يا تام نبود پس چون سبب واضح شود برهان تمام\r\n","description":"","footnote":"","page_name":" 365 ","page_number":383},
  {"content":"\r\nگردد و هم برهان لم بود و سبب بعيد يا سبب ناقص چون واضح بود برهان را از لميت بيرون نبرد اما سبب غير واضح و اگر چه وضع او در حد اوسط نوعى از قياس بود اما در برهان لم واقع نبود مثلا گوئيم اين موجود ناطق است پس انسان است چه ناطق علت انسان بودن اين موجود به شرط حيوانيت اوست از بهر آنك اگر از مفارقات باشد اقتضاء انسانيت او نكند چنانك بعد از اين گفته شود پس فقدان شرط اقتضاء نقصان علت و عدم وضوح او مىكند و خروج قياس از آنك برهانى باشد هم از اين جهت است و بايد كه سبب در برهان لم با آنك واضح و كامل بود يعنى مستلزم وجود مسبب دايم بود تا حكم كه معلول او باشد يقينى دايم بود چه اگر علت او خاص بود بوقتى تعلق يقين بان حكم مقصور بود بر آن زمان چنانك در مثال كسوف گفته آمد و چون معلوم شده است كه هر حكم كه آن را علتى بود بيانش بى وضع علت يقينى نبود پس هر حكم كه ببرهان لم بيان توان كرد بيانش ببرهان ان يقينى نبود مثالش از بياض و خثورت بول در تب لازم معلوم نشود كه مريض در معرض سرسام است تا علت آن دو معلول و وجه تعلق يكى به ديگرى معلوم نشود و همچنين استدارت زمين در علم هيئت بانيت اثبات كنند و در علم طبيعى بلميت و آنچه در هيات گويند بيش از آن فايده ندهد كه زمين را در وقت احساس باحوال او مستدير يابند اما آنك هميشه مستدير بود معلوم نشود پس حكم يقينى دائم فائده ندهد اما در طبيعى معلوم شود كه طبيعت زمين از جهت بساطت اقتضاء استدارت او كند و اين حكم يقينى دائم بود بدوام وجود اين طبيعت و به اين بيان معلوم شد كه براهين علم\r\n","description":"","footnote":"","page_name":" 366 ","page_number":384},
  {"content":"\r\n\r\nهيات بى براهين طبيعى مفيد يقين نتواند بود چه افادت انيت تنها كنند نه افادت لميت و روشن شد كه اطلاق اسم برهان بر لمى و انى بتشكيك باشد و به اين سبب برهان مطلق لمى را گويند و كيفيت وقوع اسباب در حدود وسطى براهين بتفصيل در فصلى مفرد و عقب اين فصل ياد كنيم انشاء الله تعالى\r\nفصل ششم در كيفيت وقوع اصناف علل در حدود وسطى براهين\r\nعلتى كه در حد اوسط افتد بايد كه در سببيت كامل بود يعنى در وجود مستلزم معلول بود تا اقتضاء ثبوت نتيجه كند و بايد كه عليت او واضح بود به خود يا بانچه متمم عليت او بود چنانك گفته آمد تا در ذهن هم مستلزم معلول باشد و چون چنين بود وقوع هر يكى از علل كه به اين صفت باشد كافى بود از جهت اشتمالش بر ديگر علل به قوت چنانك گفته ايم چه فاعل بى قابل فاعل تام نبود و قابل بى فاعل قابل بالفعل نبود و فعل را اگر غايتى نبود فاعليت فاعل صورت نبندد و حصول غايت دال بود بر حصول ديگر علل پس هر يكى از علل بالفعل قايم مقام باقى علل باشد و از اينجا معلوم شود كه برهان بر يك مطلوب بحقيقت عايد با ايراد يك علت باشد كه مشتمل بود بر همه علل اما بحسب ظاهر باشد كه براهين بسيار بود بحسب اختلاف علل مثال وقوع علت فاعلى در اوسط بيان خسوف بتوسط ارضى و مثال وقوع علت صورى بيان مساوات دو مثلث كه دو ضلع و زاويه متخلل ميان هر دو متساوى باشند در هر دو و هر يكى با نظير خويش بتطبيق و مثال وقوع علت مادى بيان وجود اصبع زائده بوجود ماده مستعد قبول صورت و مثال علت وقوع موضوعى بيان ضرورت موت بامتناع دوام اعتدال قسرى در اركان كه موضوع حيات و موتند و مثال علت غائى بيان نفع\r\n","description":"","footnote":"","page_name":" 367 ","page_number":385},
  {"content":"\r\nرياضت سبك بود بعد از تناول عشا باستقرار طعام در معده تا مستعد انهضام باشد در وقت خواب و باشد كه يك مسئله بهر چهار علت بيان كنند چنانك ضرورت موت به علت فاعلى از جهت انتفاء حرارت غريزى و غريب رطوبت غريزى را و به علت مادى از جهت وجوب طريان فساد بر آنچه كون بر او طارى شود و اين بان اعتبار بود كه حيات صورت كمالى بود و اما اگر حيات عرضى نهند بيان به علت موضوعى بايد كرد چنانك گفتيم و به علت صورى از جهت وجوب تناهى افعال قوى جسمانى و به علت غائى از جهت حصول كمالاتى كه نوع را ممكن بود بتعاقب اشخاص به نظر با نوع يا از جهت تجريد مطلق نفس ناطقه از شوائب ماده به نظر با شخص و از جهت اختلاف علوم بحسب اختلاف موضوعات چنانك بعد از اين معلوم شود و گاه بود كه بعضى علل از موضوع علمى خارج باشد پس برهان بحسب آن علل از علمى ديگر افتد چنانك بعد از اين بيان كنيم و مواد و صور خارج از موضوع علم نتوانند بود اما فاعل و غايت ممكن باشد كه خارج باشند چنانك فاعل اول در طبيعيات كه از امور طبيعى خارج بود بالذات و غايت فعل او خارج بود بوجهى به حد و بوجهى بذات و باشد كه هم در طبيعيات بعضى جزويات را علل چهارگانه از ذاتيات موضوع علم بود پس داخل بود در علم مانند انسان كه فاعل ظاهر و قريب او انسانى يا نطفه يا قوتى و صورتى است و ماده اخلاط با اركان و صورت نفسى كه كمال جسمى طبيعى باشد و غايت وجود كاملترين مركبى از اجرام كاين فاسد بر وجهى مؤدى باتحاد بدنى و نفسى كه از شان نفس او بود بقاء ابدى و نيل سعادت اخروى و اين جمله اعراض موضوع علم طبيعى است و در طبيعيات غايتى كه بحسب فاعلى بود كه در آن علم افتد متصل بود بنهايت حركت\r\n","description":"","footnote":"","page_name":" 368 ","page_number":386},
  {"content":"\r\nو آن وجود تعريض بود مثلا در انسان و اما غايتى كه متاخر بود مانند مضغ بحسب فاعلى بود بلندتر از آنك در آن علم باشد چه غايت اول بحسب طبيعت با قوت مصوره باشد و غايت دوم بحسب مفارقات كه مصور كمالات كاينات باشد و آنچه فاعل و غايت و صورت از يك نوع بود چنانك گفته ايم از قبيل صنف اول تواند بود و در علمى كه اوسط از علل صورى بايد گرفت مانند هندسيات برهان ممكن نبود كه از علمى ديگر افتد چه در آن علمى صورى كه در معرض بحث بود از مواد منتزع بود و چون ماده را مدخلى نبود حركت و قوت را كه تابع ماده اند هم مدخلى نباشد پس غايات نفس صور بود و فاعل هم داخل بود در صور مانند خطوط سه گانه كه فاعل مثلثند و داخلند در صورت او و چون علل مختلف نباشد براهين مختلف نتواند بود پس از علمى ديگر بر مسائل آن علم برهان نتوان گفت و در امور طبيعى گاه بود كه علل و معلولات بر سبيل دور بود چنانك ترى زمين از باران مثلا علت تبخير بود و تبخير علت حدوث ابر و ابر علت ترى زمين از باران و برهانى كه از امثال اين علل باشد دورى بود چنانك گويند زمين تر است از باران و چون زمين تر باشد از باران تر شود از باران چه در اين كبرى سؤال از مطلب لم باقى است و جواب آنست كه زيراك حرارت آفتاب آن را تبخير كند پس ديگر بار بلم سؤال كنند كه چرا چون تبخير كند از باران تر شود گويند زيراك آن بخار چون منعقد شود ميغ باشد گويند چرا چون بخار ميغ شود زمين تر شود از باران گويند زيراك چون ميغ سرد متكاثف شود باران آيد\r\n","description":"","footnote":"","page_name":" 369 ","page_number":387},
  {"content":"\r\nپس زمين تر شود و تر شدن از باران از آن روى كه نوع است داير است چه علت و معلول يكىاند اما باعتبار شخص علت غير معلول است و دور نيست و برهان بر نوع نباشد بلك بر تر شدنى معين باشد از نوع و همين وسايط بعينها در دليل افتد چون ترتيب منعكس شود و دليلى داير باشد و چون در يك مسئله علت و معلول متساوى بود برهان لم و ان به يكديگر بدل شود به عكس كبرى و هر چند اقامت هر دو بهم دور باشد اما بسبب اختلاف اعتبار دور نبود چنانك در قياس دور گفته ايم و ترجيح بحسب تقدم بود در معرفت مثلا اگر بابتداء كسوفى باحساس معلوم شود ببرهان ان توسط زمين معلوم كنند و اگر اول توسط به حساب معلوم شود كسوف ببرهان لم معلوم كنند و اگر معلولى را علل بسيار بود چنانك تب را عفونت خلط و تشبث حرارت بعضو و التهاب روح عللند پس از وقوع يكى در اوسط برهان بر وجود معلول حاصل آيد و لا محاله آن علت به نسبت با آن معلول خاصتر بود و از اينجا معلوم شود كه علتى كه در اوسط افتد شايد كه مساوى بود و شايد كه خاصتر بود بخلاف حد كه در او خاصتر نشايد چنانك بعد از اين بيان كنيم و علت به قوت مانند فاعل و ماده غير تام و بالفعل در برهان نيفتد چه اقتضاء وجود معلول نكنند بل از وجود معلول بر ايشان دليل توان ساخت پس معلولات ايشان شايد كه اوسط بود در دليل و معلولات شخصى را كه مقيد بود بوقتى از ماضى يا مستقبل علل كه در اوسط افتد هم مقيد بايد بان زمان بعينه تا اقتضاء آن حكم كند و علل اتفاقى مانند رفتن زيد بسوى طلب غريم خود كه علت فاعلى يافتن گنجى باشد باتفاق و اين يافتن كه علت غائى رفتن است باتفاق از قبيل اسباب عرضى باشد و در علوم از آن انتفاعى نبود چه وجود آن اقلى باشد و بنادر و مسائل مختلف بسبب اشتراك كه در علت يك مسئله شوند مانند بيان انجذاب پوست در محجمه و\r\n","description":"","footnote":"","page_name":" 370 ","page_number":388},
  {"content":"\r\n\r\nو احتباس آن در سراقه ملان و اندفاعش در انبوبها چه علت جمع بنوع يكى است و آن ضرورت عدم خلاست و باشد كه علت بحسب جنس يكى بود مانند صدا و قوس قزح كه علت هر دو انعكاس محسوس است اما در يكى سمعى و در ديگرى بصرى و اگر علت در مسائل بسبب قرب و بعد مختلف شود اقتضاء اتحاد مسائل نكنند مانند وجود ريه كه علت وجود تنفس و وجود صوتست اما در دوم بتوسط اول است و جنس چون علت حمل امورى شود عامتر يا مساوى خود بر نوع مانند حيوان كه علت حمل جسم و حساس بود بر انسان اوسط علت فاعلى بوده باشد نتيجه را چنانك گفتيم و اگر چه علت غائى اكبر تنها باشد چه نوع از كمالات جنس بود و آنچه بعضى منطقيان گفته اند كه علت موضوعى است خطا است چه موضوع اينجا نه بان معنى است كه در علل به كار دارند و منشا اين سهو اشتراك لفظ است\r\nفصل هفتم در حال مطلوبهائى كه آن را سببى نبود و حال استقراء و تجربه و ذكر مبادى برهان\r\nهر حكم كه آن را سببى نبود يقينى نتواند بود چه موضوع قضيه چون اقتضاء وجوب حكم نكند و اوسطى كه از جهت افادت حكم وضع كنند غير سبب باشد لا محاله حكم به نظر با غير سبب ممكن بود نه واجب پس يقينى نبود و همچنانك قياس در اين موضع افادت يقين نكند استقراء هم نكند چه در استقراء جزويات موضوع كه مساوى او باشند در دلالت متوسط شوند ميان محمول و موضوع پس بثبوت حكم در هر يكى از جزويات با هم بى سببى تواند بود يا بسببى و اول بين بود يا نبود اگر بى سببى بود و بين بود و در اكثر مواضع كه استقراء به كار دارند بر اين وجه بود\r\n","description":"","footnote":"","page_name":" 371 ","page_number":389},
  {"content":"\r\nخالى نباشد از آنك حكم در هر يكى از جزويات بحس معلوم شود يا بعقل اگر بحس معلوم شود حكم يقينى دائم نبود چه حكم حس به زمان احساس مخصوص باشد و زوالش در غير آن زمان ممتنع نبود و اگر بعقل بود خالى نبود از آنك محمول هر يكى از جزويات موضوع را ذاتى مقوم بود يا عرضى اگر ذاتى باشد لازم آيد كه ذاتى موضوع نيز بوده باشد چه حكم بر همه جزويات كلى حكم بود بر طبيعت كلى مگر كه موضوع مساوى آن جزويات نباشد بل عامتر بود مانند حيوان كه موضوع بود و ناطق كه ذاتى زيد و عمرو است و عرضى حيوان محمول بود ليكن عموم موضوع قادح باشد در صحت استقراء اما چون موضوع مساوى جزويات باشد چنانك شرط استقراء است هر حكم كه بر همه جزويات كنند بر طبيعت موضوع كرده باشند پس ذاتى همه جزويات اگر نفس آن طبيعت نبود ذاتى آن طبيعت بود و ليكن در اين موضع نشايد كه محمول ذاتى موضوع بود چه بر اين تقدير تصور موضوع مشتمل بود بر تصور محمول پس حكم مطلوب نتواند بود ببيان از غايت وضوح و اگر محمول عرضى مجموع جزويات بود عروض او اول نوع جزويات را بوده باشد يا چيزى را كه مقوم نوع باشد مانند ضحك و حركت ارادى كه اشخاص انسان را عارض شود و الا عارض همه جزويات نباشد پس معروض اول سبب عروض محمول باشد جزويات را و ما بى سبب فرض كرده ايم و اين خلف باشد و اگر ثبوت حكم در هر يكى از جزويات بى سببى بود و بين نبود سخن در ثبوتش هر يكى از جزويات را همان بود كه در ثبوتش موضوع را و بيان بقياس يقينى نبود و باستقرائى ديگر مؤدى بتسلسل بود اما اگر ثبوت حكم را در جزويات سببى بود آن سبب اول مقتضى ثبوت حكم در موضوع بوده باشد كه اعم است و بتوسط او در جزوياتش كه اخصند پس حكم در موضوع بى توسط جزويات\r\n","description":"","footnote":"","page_name":" 372 ","page_number":390},
  {"content":"\r\nثابت بوده باشد و اين خلف است اگر گويند پس از اينجا لازم آيد كه تجربه هم افادت حكم يقينى نكند چه حكم بر آنك سقمونيا مسهل صفرا است بواسطه احساس بيكبار كه اين فعل كرده باشد حاصل شود و اين هم استقرائى است و شما مجربات را از مبادى برهان شمرده ايد و نيز اگر فرض كنيم كه در وقتى از اوقات هيچ انسان جز زنگى موجود نبود تجربه چنان اقتضاء كند كه انسان اسود باشد و اين حكم باطل بود گوئيم فرق است ميان استقراء و تجربه و آن آنست كه تجربه مشتمل است بر برهانى لمى پوشيده بخلاف استقراء و آن آنست كه تكرار احساس به تاثير سقمونيا مقتضى علم باشد بانك صدور اين فعل از او اتفاقى نيست چه اتفاقى نه دايم بود نه اكثرى بل آن را سببى است و سبب نشايد كه جسميت سقمونيا باشد يا آنچه جارى مجرى آن باشد و الا همه اجسام همين تاثير كردندى پس مصدر آن تاثير امرى است خاص بسقمونيا و علم بوجود سبب از آن روى كه آن سبب سبب مسببى معين باشد و اگر چه ماهيت سبب معلوم نباشد در استلزام علم بوجود آن مسبب كافى بود پس به اين وجه حكم بانك سقمونيا مسهل صفرا است حكمى كلى ضرورى است مستفاد از علم بسببى كه مقتضى حكم است و لا محاله چنين حكمها يقينى دائمى باشد و در استقراء نه چنين است و چون همه مجربات در اشتمال بر وجود سببى بر اجمال و عدم علم بماهيت سبب بتفصيل اشتراك دارند مجربات را در مبادى شمرده اند يعنى قضايايى است كه در ثبوت آن باقامت براهين مستانف احتياج نيست و اگر چه بحقيقت از مبادى نيستند و ببايد دانست كه در مجربات جملگى شرايط تجربه و قرائنى كه در وقت تجربه بر سبيل استمرار يافته باشند بضرورت اعتبار بايد كرد چه هر حكم كلى كه مقيد بان اعتبارات و قراين صادق باشد ممكن بود كه با اطلاق از آن قيود كاذب چنانك در مثال سقمونيا اگر حكم در مكان\r\n","description":"","footnote":"","page_name":" 373 ","page_number":391},
  {"content":"\r\nو زمان و ابدانى خاص يافته باشند حكم به همان قيود مقيد باشد چه باشد كه در غير آن صحيح نبود و از اخذ ما بالعرض مكان ما بالذات احتراز بايد كرد تا در غلط نيفتد چنانك در مغالطات بيان كرده آيد و باشد كه در بعضى مجربات تفصى از فرق ميان اعتبارات واجب و غير واجب متعذر بود و بان سبب حكم در معرض تخطئه باشد و يقينى نبود و هم به اين بيان معلوم شد كه در آن وقت كه بالفرض انسان جز زنگى نبود چون حكم كنند كه هر انسانى كه ببلاد زنگ باشد اسود بود حكم يقينى بود پس حكم مجربات هر چند كلى است اما كلى مطلق نيست بل كلى مقيد است بشروط و اعتبارات و حس نيز چنانك گفته آمد افاده يقينى دائم نكند بسبب عدم وجوب حكم در غير وقت احساس مگر كه مقارن سببى بود چنانك در مجربات گفته آمد مانند حكم بسواد غراب چه اين حكم مقارن حكم باشد بانك غراب را مزاجى ذاتى است كه اقتضاء سياهى ظاهر جسم او مىكند و الا اين حكم دايم نبودى پس حكمش حكم مجربات بود و از اين بحث معلوم شد كه حس بانفراد اقتضاء رايى كلى نكند و تجربه اگر چه اقتضاء رايى كلى كند اما اقتضاء كلى مطلق نكند و استقراء اقتضاء ظنى غالب بيش نكند و متواترات راجع بود با حكم باحساس غيرى پس حكمش حكم محسوسات بود و اما آن استقراء و تجربه كه مقتضى اقتناص رايى كلى يقينى مطلق باشد در مبادى فطرت بوقت اكتساب معقولات اولى از قبيل معدات نفس باشد در قبول آن راى مانند شهادات در متواترات نه از قبيل طريق اكتساب معقولات نظرى بر سبيل استلزام چنانك حالش ياد كنيم پس منطقى را از آن انتفاعى نبود در اين موضع و معلوم شد كه معظم اعتمادى در مبادى براهين بر اوليات است كه مفيد راى كلى يقينى مطلق است\r\n","description":"","footnote":"","page_name":" 374 ","page_number":392},
  {"content":"\r\n\r\nفصل هشتم در كيفيت انتفاع بحس در اكتساب علوم\r\nهر چند حس بانفراد افادت راى كلى نكند چنانك گفتيم اما بايد كه معلوم باشد كه مفتاح ابواب علوم كلى و جزوى حس است چه نفس انسانى از ابتداى فطرت تا آنگاه كه جملگى معقولات اولى و مكتسب او را حاصل شود اقتناص مبادى تصورات و تصديقات بتوسط حواس تواند كرد و به اين سبب معلم اول گفته است در اين علم كه من فقد حسا فقد فقد علما و آن چنان بود كه چون نفس به يكى از حواس ظاهر ادراك محسوسى كند صورتى مساوى آن محسوس در خيال او مرتسم شود تا بعد از غيبت آن محسوس بهر وقت كه خواهد بادراك آن صورت معاودت تواند كرد در باطن خود و آن صورت مساوى صورت اول بود در همه عوارض و لواحق كمى و كيفى و وضعى و اينى و غير آن الا آنك در ادراك محسوس اول بحضور ماده كه مكفوف بود بان عوارض احتياج بود و در ادراك اين صورت احتياج نيست بعد از آن نفس بتوسط فكر و قوت تمييز در آن صورت تصرف كند و عوارض و لواحق غريب را از ماهيت آن صورت نقص كند و از اشراق نورى كه از مبادى او بحسب استعداد بر او فايض شود تجريدى اكتساب كند تا آن ماهيت را كه مجمع اعراض غريب است و مستعد قبول اضداد و متقابلات به تنهائى ادراك كند و آن طبيعت آن محسوس باشد كه آن را كلى طبيعى خوانده ايم و از آنجا كه آن طبيعت بود نه واحد بود و نه كثير و نه كلى و نه جزوى و نه موجود و نه غير موجود بل آن طبيعت بود تنها اما نسبت او با همه اشخاص يكسان بود چنانك اگر از همان نوع احساس جزويات بسيار كند واحدا بعد واحد هيچ كدام در نفس او تاثيرى مستانف نكند بل از آن جمله همان يك صورت حاصل\r\n","description":"","footnote":"","page_name":" 375 ","page_number":393},
  {"content":"\r\nشود و آن تصورى عقلى بود مستفاد از حس و هيچ حد و رسم و تعريف و بيان عقلى در افادت آن صورت بجاى حس نتواند ايستاد پس چون تصورات بسيار همه بر اين نسق اقتناص كند آن را هم به قوت تاييدى كه از مبادى خود يابد تركيب كند تركيباتى تقييدى خبرى تا تصورات و تصديقات مكتسب حاصل آيد و هر ادراكى معد باشد نفس را در حصول ادراكى ديگر و بان سبب ادراك دوم بر او آسانتر از ادراك اول بود پس چون در تجريد كمالى حاصل كند كه مستعد تعقل ذواتى شود كه از نيل حواس منزه باشد تا تمامى موجودات را تعقل كند چه موجودات محسوسات بود يا معقولات و محسوسات را به تصرف مذكور معقول بايد گردانيد تا تعقل توان كرد و اما معقولات را بتصرفى حاجت نبود بل معقول لذاته باشند و با حصول استعداد حاصل شوند اين است طريق توصل نفس از ادراك جزويات حسى به نيل تصورات عقلى و ظاهر است كه فقدان بعضى حواس مقتضى فقدان بعضى از معارف باشد و اما اعانت حس در ادراك تصديقات بر چند وجه تواند بود ا چون تصورات عقلى حاصل شود ميان آن بسبب تعلقاتى كه ماهيات آن تصورات را به يكديگر باشد از اشتمال و استلزام و عروض و تقابل نسبى ايجابى و سلبى ادراك كند بهرى به مجرد اشراق نور مبادى او بر او و آن اوليات بود چه حصول اوليات بر حصول تصور حدود بيش موقوف نباشد و بهرى با آن بهم بمعاونت قوت فكر در طلب حدود وسطى كه علت ايقاع آن نسبتها بود و آن مكتسبات باشد و اعانت حس در اين باب بالعرض بود چنانك گفته آمد ب آنك حكمى در جزويات محسوسات بر سبيل استمرار ادراك كند پس همچنانك كه در استقراء از جزويات به كلى توصل كنند نفس را از آن جزويات بر حكمى كلى اولى اطلاع حاصل شود الا آنك در استقراء ظنى بود و در اين موضع يقينى بى هيچ اشتباه و تردد و استقراء در اين موضع افادت حكم نكند بل افادت\r\n","description":"","footnote":"","page_name":" 376 ","page_number":394},
  {"content":"\r\nتذكير و تنبيه كند كه معدات نفس باشد و نفس بعد از حصول حكم ملاحظت جزويات نكند بخلاف استقراء و بيشتر مقدمات هيات و طبيعى مانند آنك كوكب را طلوعى و غروبى است و حركت ثوابت حافظ وضعى است و آتش خفيف است و زمين ثقيل و امثال اين از آن قبيل باشد بل حكم بانك كل از جزو بزرگتر است در مبادى فطرتهاى كودكان هم بر اين سياقت حاصل شده باشد الا آنك چون بكمال عقل رسند استقراء سابق فراموش كنند و پندارند كه آن تصديق هميشه در عقول ايشان مركوز بوده است و به اين سبب بود كه ناقص فطرتان را بر تصديق اوليات به اين جنس استقرائى تنبيه دهند بل بعضى عاقلان را نيز از اهل نظر مثلا از تذكر مماست دو جسم از دو طرف وسطى را كه مانع هر دو باشد از ملاقات بر وجوب حكم بامكان تجزى وسط تنبيه دهند ج آنك بتجربه حكمى يقينى اكتساب كنند و آن مركب بود از استقراء و قياس چنانك گفته ايم د آنك افادت قياسى جزوى كند و آن چنان بود كه حكمى كلى بر جنسى معلوم باشد پس از احساس بعضى جزويات آن جنس تصور نوعى كه در تحت جنس باشد اقتناص كنند و بقياس از حكم جنس به حكم نوع توصل كنند پس حس اعانت كرده باشد در حصول آن قياس و اين قسم بحقيقت عايد است با قسم اول و چون طريق اكتساب تصديقات قياس است يا استقراء حقيقى و مقدمات اولى قياسى بمعاونت استقراء حاصل مىشود و در استقراء معول بر احساس است پس معلوم شد كه هيچ علم بى اعانت حواس حاصل نشود و معنى سخن حكيم ظاهر شد اما بايد معلوم باشد كه از حس در تصور معقولات جز اعانتى مستفاد نيست و حاكم بالذات در همه مواضع عقل است و به اين سبب حس بانفراد افادت هيچ راى كلى نكند چنانك گفتيم بل حكمى جزوى خاص بوقت احساس بيش فائده ندهد اما همچنانك\r\n","description":"","footnote":"","page_name":" 377 ","page_number":395},
  {"content":"\r\n\r\nتكرار احساس بحواس ظاهره مستتبع حفظ صورتى جزوى باشد در باطن تكرار جزويات در حس مستتبع حصول صورتى كلى باشد در عقل و چون از تقرير اين معانى فارغ شديم باسر مباحث برهان شويم\r\nفصل نهم در شرايط مقدمات برهان\r\nمقدمات برهان را چند شرط باشد ا آنك يقينى الصدق باشند تا بطبع انتاج صادقى كنند بيقين نه بحسب وضع تنها مانند قياس چه انتاج صادق از غير صادق چنانك در جدل و ديگر صناعات افتد برهانى نبود از جهت آنك بالطبع و بالذات نبود ب آنك اقدم باشند بالطبع يعنى بطبع بر نتايج مقدم باشند چه علل نتايجند ج آنك در عقل نيز اقدم باشند به زمان تا توصل از آن بنتايج صحيح بود د آنك اعرف باشند در عقل يعنى از نتايج واضحتر و يقينىتر باشند تا اقتضاء وضوح و يقينى بودن نتايج كنند نه آنك در يقينى بودن نتايج قصورى افتد بل بان وجه كه حكم يقينى اول مقدمات را بود و بتوسط مقدمات نتايج را ه آنك مناسب نتايج باشند بحسب علمى كه نتايج از آن علم باشد يا علمى كه مشارك آن علم بود چه علت مناسب معلول باشد و معنى مناسب آن بود كه محمولات موضوعات را ذاتى بود چنانك گفته آيد و آنك اوائل براهين بر آن مقدمات هم اقدم و اعرف بود تا رسيدن بمقدماتى كه بنفس خود بين بود و از جمله اقدم و اعرف بود و ببايد دانست كه اقدم فى نفس الامر ديگر بود و به نسبت با ما ديگر و اول اقدم بطبع بود و از اقدم به نسبت با ما اقدم بحسب عقل ما ديگر بود و بحسب حس ما ديگر و همچنين اعرف بطبع ديگر بود و بحسب عقل و ادراك ما ديگر چه اقدم بطبع آن بود كه رفعش مستلزم رفع غيرى بود بى انعكاس و اعرف بطبع آن بود كه آنچه مقتضى وجود و بقاء طبايع موجودات عالم است بر ترتيبى و نظامى كه هست قصد تحصيل و ايجاد وى بالذات كرده\r\n","description":"","footnote":"","page_name":" 378 ","page_number":396},
  {"content":"\r\nباشند نه آنچه بالعرض در طريق تحصيل غيرى افتد و اقدم و اعرف بنزديك ما آنچه سابق بود در ادراك عقلى يا حسى بالذات پس چون اعتبار اجناس و انواع كنند بحسب طبع اجناس اقدم بود چه رفعش مقتضى رفع انواع بود و انواع اعرف بود چه اگر تحصيل اجناس بالذات مقصود طبيعت بودى اجناس بى انواع محصل توانستى بود و نيز بر تحصيل يك نوع اقتصار افتادى و بنزديك ما اجناس هم اقدم بود و هم اعرف چه در بدايت عقول اول اعم متمثل شود و بعد از آن بتدريج اخصى بعد از اخصى بحسب استكمال عقول و مزيد نظر و تامل تا ختم بر نوع آخر افتد و اما چون اعتبار انواع و اشخاص كنند با كليات معقول و جزويات محسوس انواع بحسب طبايع كلى هم اقدم بود و هم اعرف اقدم چنانك گفتيم و اعرف بسبب آنك مقصود از وجود اشخاص استيفاء انواع بود و بحسب طبايع جزوى انواع اقدم بود و اشخاص اعرف چنانك گفته آمد و بنزديك ما اقدم و اعرف اشخاص بود بحسب حس و انواع بحسب عقل با آنك نه عقل مدرك اشخاص بود و نه حس مدرك انواع چه به اول تا احساس اشخاص نكنيم تعقل انواع و ديگر كليات نتوانيم كرد و چون تعقل انواع كنيم تعقل همه اشخاص توانيم كرد بى توسط احساس و اگر اعتبار بسايط و مركبات كنند بطبع بسايط اقدم بود و مركبات اعرف و در عقل گاه بود كه بسايط اقدم و اعرف بود چون اطلاع اول بر بسايط باشد و بطريق تركيب توصل كنند بمركبات مانند سركه و انگبين سكنگبين را و گاه بود كه مركبات اقدم و اعرف بود چون بطريق تحليل به عكس توصل كنند ببسايط مانند جسم ماده و صورت را و در علل و معلولات بحسب طبع علل مطلقا اقدم بود و فاعل و غايت اعرف نيز بود از جهت تقدم در وجود و ماده و صورت بخلاف آن بل چنانك در بسايط و مركبات گفتيم و در عقل حال علل و معلولات چون حال بسايط و مركبات بود و چون اين مقدمات مقرر شد گوئيم سلوك از اجناس بانواع و از بسايط بمركبات و از علل بمعلولات به شرط آنك بسايط و علل بنزديك\r\n","description":"","footnote":"","page_name":" 379 ","page_number":397},
  {"content":"\r\n\r\nما اقدم و اعرف باشند سلوكى برهانى بود اما در اول و دوم سلوك از اقدم و اعرف بطبع و عقل و از اعرف به نسبت با ما به اعرف بطبع بود و در سيوم اگر علل مادى يا صورى باشد همچنان و الا سلوك از اقدم و اعرف بطبع و عقل به غير اقدم و اعرف بود بهر دو وجه و سلوك از مركبات ببسايط و اشخاص بانواع بر وجه استقراء سلوك استدلالى بود نه برهانى اين است شرطهائى كه در همه مقدمات برهانى واجب باشد رعايت آن و باقى شرايط مقدمات آنست كه محمول موضوع را ذاتى و اولى بل كلى و ضرورى باشد و معنى هر يكى از اين شرايط غير آنست كه در پيشتر گفته ايم اما ذاتيت محمول وجه مناسبت مذكور باشد و در همه مقدمات واجب بود كه رعايت كنند و باقى شرايط خاص بود بانچه مطلب در وى كلى و ضرورى باشد چنانك حال هر يك بشرح ياد كنيم انشاء الله تعالى\r\nفصل دهم در ذاتى بحسب اين صناعت\r\nمناسبت مقدمات و نتايج برهانى آن بود كه محمولات مقدمات موضوعات خود را ذاتى باشند تا غريب نبود چه غريب علت حكم نتواند بود و ذاتى در اين موضع عامتر است از آنچه در ايساغوجى گفته ايم چه ذاتى آنجا اجزاء حد باشد كه مقومات محدود بود و آن جنس و فصل بود و جنس و فصل هر يكى از جنس و فصل و اينجا اعراضى ذاتى را هم ذاتى خوانند و آن محمول باشد كه لحوقش موضوع را بحسب ذات موضوع بود نه بسبب امرى عامتر يا خاصتر از او مانند حركت ارادى حيوان را و امثال اين محمولات را باشد كه مقابل نبود مانند تساوى زوايا با دو قائمه مثلث را و قبول تجزيه نا متناهى مقدار را و باشد كه مقابل بود مانند زوجيت و فرديت عدد را و استقامت و انحناء خط را و باشد كه ميان\r\n","description":"","footnote":"","page_name":" 380 ","page_number":398},
  {"content":"\r\nدو مقابل نيز متوسطى بود مانند نقصان و زيادت و مساوات عدد را و نقصان و مساوات و زيادت كم را و اگر چه بحقيقت اين تثليث از تقابل خواسته است و راجع با تقابل است و باشد كه لازم بود مانند ضحك به قوت انسان را و باشد كه نبود مانند ضحك بفعل او را و بر جمله لواحقى كه بر اطلاق يا بر وجه تقابل عارض چيزى باشد بحسب جوهر و طبيعت و ذات او وجودش در غير آن چيز محال بود آن را اعراض ذاتى آن چيز خوانند و چنانك بعد از اين معلوم شود حد هيچ كدام نتوان گفت تا ذكر موضوع در حد ايراد نكنند مثلا از ماهيت استقامت عبارت نتوان كرد تا خط كه معروض او باشد با او بهم ياد نكنند پس چون خواهند كه اين دو ذاتى را به اين هر دو مفهوم در يك رسم جمع كنند گويند ذاتى موضوع چيزهائى بود كه حد موضوع آن را يا حد آن موضوع را شامل باشد و چون هر علمى را موضوعى است كه در آن علم بحث از احوال آن كنند مانند عدد علم حساب را و علوم بحسب تباين موضوعات از يكديگر ممتازند چنانك بعد از اين ياد كنيم ذاتى بوجه دوم از آنچه گفتيم هم عامتر شود چه اعراض ذاتى موضوع هر علمى همچنانك بر آن موضوع محمول باشد بر انواعى كه در تحت اين موضوع باشد هم محمول باشد و بر آن تقدير حد عرض ذاتى شامل نفس موضوع قضيه نبود بل شامل جنس او باشد چنانك تساوى زواياى دو قائمه را چون بر مثلث متساوى الساقين حمل كنند حد اين محمول مشتمل بر اين موضوع نبود بل بر مثلث بود كه جنس اوست و همچنين از اعراض بعضى بر بعضى محمول باشد و بر انواعى كه در تحت بعضى باشد محمول باشد و بر آن تقدير حد محمول شامل موضوع نبود بل شامل معروض موضوع يا شامل معروض جنس موضوع بوده باشد مثلا در علم حساب عدد موضوع علم است و زوج و فرد عرض ذاتى اوست و ناقص و زايد و تام همچنين و در اين علم گاه گويند عدد زوج است و گاه گويند\r\n","description":"","footnote":"","page_name":" 381 ","page_number":399},
  {"content":"\r\nهشت كه نوعى از عدد باشد زوج است و گاه گويند فرد ناقص باشد و گاه گويند زوج الزوج ناقص باشد و در صورت اول حمل عرض ذاتى است بر معروض او و در صورت دوم بر نوعى از انواع معروض او و در صورت سيم بر عرضى ذاتى ديگر معروض او را و در صورت چهارم بر نوعى از انواع كه در تحت عرضى ديگر است معروض او را و محمولات در هر چهار صورت مشتمل بر عدد است كه جز در قضيه اول موضوع قضيه نيست بل در قضيه دوم جنس موضوع است و در سيوم معروضش و در چهارم معروض جنسش و جمله اين محمولات را در اين علم ذاتيات شمرند اين موضوعات را و اگر چه عرض ذاتى حقيقى محمول اول بيش نيست چه ديگران بتوسط موضوع او لاحق شده اند پس بسبب امرى اعمند و ليكن چون اين جمله را ذاتى خوانند او را به اولى قيد كنند و تحقيق معنى اولى بعد از اين بيان كنيم پس ذاتى به اين اعتبار يا محمولى بود كه در حد موضوع افتد و يا موضوع با جنسش يا معروضش يا معروض جنسش در حد او افتد و چون اين جمله مقومات موضوعند و اگر چه بيك معنى مقوم نيستند توان گفت كه موضوع يا يكى از مقوماتش در حد او افتد اما بايد كه معلوم باشد كه اين حكم بر اطلاق نبود مثلا اگر جنس موضوع قضيه در حد محمول افتد و آن جنس خارج بود از موضوع علم مانند كم كه از عدد عامتر است و از موضوع علم حساب خارج پس چون عرض ذاتى او بر عدد حمل كنند محمولى بود كه جنس موضوعش در حد وى افتاده باشد و مع ذلك بان اعتبار نكنند و امثال اين محمولات را در اين شمار نيارند چه از لحوق او به اين موضوع در اين علم انتفاعى نباشد مگر وقتى كه آن محمول را بموضوع صناعت مخصص گردانند يعنى لحقوقش بحصه نوعى كه موضوع صناعت است خاص كنند مثلا مساوات و مناسبت از اعراض ذاتى كم است چون در علم حساب بر عدد حمل كنند به همان معنى از آن فائده صورت نبندد\r\n","description":"","footnote":"","page_name":" 382 ","page_number":400},
  {"content":"\r\nاما چون بمساوات مساوات عددى خواهند و تخصيصش در لفظ چنان كنند كه گويند اين عدد مساوى آن عدد است نه آنك گويند مساوى مطلق است يا مساوى آن مقدار است محمول ذاتى موضوع باشد به اين اعتبار مذكور و همچنين در مناسبت چه مناسبت عددى غير مناسبات ديگر باشد و چون اين بحث ملخص شد اگر خواهند كه اين دقيقه در رسم ذاتى اعتبار كنند گويند ذاتى آن محمول بود كه در حد موضوع افتد و يا موضوع و يا مقوماتش كه از علم مفروض باشد در حد او افتد و يا گويند ذاتى آن محمول بود كه در حد موضوع افتد يا موضوع علم در حد او افتد و چون اين اصل ممهد شد معلوم شد كه ذاتى عامتر از موضوع تواند بود مانند زوج هشت را و خاصتر مانند زوج عدد را و مساوى مانند ضاحك انسان را و خاصتر بوجهى و عامتر بوجهى مانند اول زوج را و همچنين باشد كه يك چيز ذاتى بود هم جنس را و هم نوعش را مانند زوج عدد را و هشت را و بر عكس مانند زوج و زوج الزوج عدد را و باشد كه نوع ذاتى نوع بود و جنس ذاتى جنس مانند زوج عدد را و منقسم كه جنس اوست كم را و همه اجناس و انواع را از نوع اخير تا جنس عالى ذاتى تواند بود چنانك ضاحك انسان را و موجود نه در موضوع جوهر را و همچنين امور عامه را كه غير اجناس باشند هم ذاتى بود مانند كثرت و وحدت وجود را اما ذاتى اولى يا ذاتى مقوم در بهرى از اين صورتها ممكن الوقوع نبود و ببايد دانست كه ذاتى موضوع مطلق غير ذاتى موضوع باشد با مقارنت اعتبارى يا وصفى مثلا وجود قطب و محور كره را بر اطلاق ذاتى نبود و باعتبار حركت ذاتى بود و تحقيق اين معنى در موضوعات علوم از مهمات باشد\r\n","description":"","footnote":"","page_name":" 383 ","page_number":401},
  {"content":"\r\n\r\nفصل يازدهم در اولى بحسب اين موضع\r\nهر چه لاحق شود چيزى را و بتوسط آن چيزى ديگر را لحوق او متوسط را اول بود چه بالذات متقدم بود و پيش از اين گفته ايم هر چه محمول بود بر عامى و خاصى اول محمول بر عام بوده باشد و بتوسط عام بر خاص پس در اين موضع هر محمولى كه بر عامتر از موضوعى محمول نبود آن حمل را اولى خوانند و اگر چه حمل اولى بحقيقت خاصتر از آن باشد و چون اين معنى مقرر شد گوئيم محمول اولى يا مقوم بود يا نبود و مقوم باشد كه عام بود مانند جنس نوع را و باشد كه مساوى بود مانند فصل و حد نوع را اما خاص نتواند بود و غير مقوم باشد كه عام بود مانند تساوى دو زاويه داخل از يك جهت با دو قائمه وقوع خطى را بر دو خط كه اقتضاء تساوى متبادلان كنند و وقوع خطى را بر دو خط كه اقتضاء تساوى خارجه و داخله كنند چه اين دو معروض اگر چه بذات يكىاند اما باعتبار دواند و باشد كه مساوى بود مانند ضاحك ناطق را و باشد كه خاصتر بود مانند زوج عدد را و خاصتر باشد كه مقوم انواع بود مانند فصول مقسمه جنس را و باشد كه نبود مانند عرضيات غير منوع و هر يك باشد كه استيفاء اقسام كنند بر وجه تقابل چنانك اتصال و انفصال از فصول كم را و حركت و سكون از غير فصول جسم را و باشد كه نكنند چنانك ناطق و صهال از فصول و طاير و ماشى و سابح از غير فصول حيوان را و باشد كه با صحت انقلاب اقسام بود مانند حركت و سكون جسم را و باشد كه نبود بل لازم بود معروض خود را مانند ذكر و انثى حيوان را چه شايد كه جسم متحرك ساكن شود و نشايد كه حيوان ذكر انثى شود و همچنين باشد كه لحوقش نفس موضوع را باشد مانند ذكر و انثى حيوان را و باشد كه انواع او را باشد مانند زوج و فرد عدد را بيانش آنست كه حيوان\r\n","description":"","footnote":"","page_name":" 384 ","page_number":402},
  {"content":"\r\nتواند بود كه ذكر بود و تواند بود كه نبود چه فصول مقسم كه محصل نوع باشند مانع آن قسمت نبود و در عدد بخلاف اين بود چه تحصيلش بفصول اگر مستلزم زوجيت بود فرديت بر او محال بود و به عكس و بوجهى ديگر ذكورت و انوثت لاحق بحسب ماده است كه مناسب جنس باشد و زوجيت و فرديت بحسب صورت كه مناسب فصل باشد و محصل وجود صورت بود نه ماده و در اين موضع باشد كه ميان فصول و اعراض اشتباه افتد بخلاف آنچه با صحت انقلاب اقسام بود و بيان آنك مثال اين اعراض فصول نيستند آنست كه تصور حيوان بى تصور ذكورت و انوثت صحيح بود و نيز ذكورت و انوثت راجع با حال آلات تناسل و تناسل بعد از حيات صورت نبندد و حيات بفصلى متقوم شود پس تا متنوع نشود محصل نشود و تا محصل نباشد تناسلش صورت نبندد و همچنين تا عدد كه موضوع انقسام و عدمش است محصل نباشد عروض اين دو عارض كه مقتضى زوجيت و فرديتند صورت نبندد و بحقيقت آنچه لاحق انواع بود لحوق او نفس موضوع را اولى نبود اما بحسب اصطلاحى كه در صدر اين فصل گفتيم اولى شمرند و فرق باشد ميان قضيه اولى و ميان قضيه اى كه حملش اولى بود و ميان قضيه اى كه برهانش اولى بود و اول آنست كه ميان محمول و موضوع اوسطى نباشد و قضيه بنفس خود بين بود چنانك در مبادى برهان گفته آمد و دوم آنست كه محمول او بر عامتر از موضوع او محمول نبود چنانك گفتيم و شايد كه ميان هر دو وسايط بسيار بود اما اوسط لا محاله مساوى اصغر باشد و باشد كه مساوى هر دو حد بود و آن اعراض مساوى بود مانند حال زواياى مثلث مثلث را و سوم آنست كه برهان اول و بالذات بر وى بود مانند برهانى كه اقتضاء حال زواياى مثلث كند مثلث\r\n","description":"","footnote":"","page_name":" 385 ","page_number":403},
  {"content":"\r\n\r\nمطلق را چه همان برهان انواع مثلث را كه جزويات اصغر باشد ثانى و بالعرض بود و برهان حقيقى به نسبت با هر مطلوبى آن بود كه اول بود در اين صورت باشد كه برهان اولى بود و نتيجه غير اولى چون اوسط عامتر از اصغر بود چه حمل اكبر در آن صورت بر اصغر اولى نبود اما چون اوسط مساوى اصغر بود برهان و نتيجه هر دو اولى بود\r\nفصل دوازدهم در كلى بحسب اين صناعت\r\nدر بارى ارميناس گفته ايم قضيه كلى آن بود كه محمولش يك يك شخص را از اشخاص موضوع متناول بود و آنجا ميان مقول بر كل و كلى فرق نكرده ايم در اين موضع مىگوييم دو شرط ديگر اعتبار بايد كرد تا حكم كلى بود يكى آنها همه زمانها وجود موضوع نيز متناول بود و باقتران اين شرط با شرط اول قضيه مقول على الكل باشد و ليكن كلى نبود و ديگر آنك اولى بود و كلى مستجمع اين سه شرط باشد يعنى محمولش مقول بود بر يك يك شخص در همه زمانها حملى اولى باشد اما شرط دوم از جهت آنك در اين موضع چون مطلوب يقينى دايم باشد مقدماتش دايم بايد و حكم دايم شامل اشخاص كه مقول بر كل بود مطلقا هم چنانك بيك شخص كه از آن خالى بود عمومش منتقض شود بيك زمان كه شخصى از آن خالى بود دوامش منتقض شود پس مقول بر كل نبود بر اطلاق و شمول اطلاق خاص دايم وصفى را بر وجه مذكور پيش از اين مخالف اين سخن نيست چه اطلاق آنجا باعتبار ذات است و دوام باعتبار وصف و ميان هر دو مناقضت نباشد و اينجا دوام متعلق به وصف باشد چنانك بعد از اين گفته شود پس مناقض اطلاقى بود كه هم بحسب وصف بود و اما شرط سيوم از جهت آنك هر حكم كه اولى نبود بر عامتر از موضوع صادق بود پس بر\r\n","description":"","footnote":"","page_name":" 386 ","page_number":404},
  {"content":"\r\nموضوع تنها جزوى بود و معلم اول گفته است بسيار باشد كه ما حكمى كلى اولى كنيم و پندارند جزوى است و بسيار بود كه حكمى جزوى كنيم و پندارند كلى است مثلا در صورت اول گوئيم شمس در فلك خويش چنين حركت كند و قمر چنين و زمين در ميان اجرام است و اين احكام اگر چه پندارند شخصى است اما بحقيقت همه كلى اولى است چه كلى مفرد چنانك گفته ايم طبيعى مفرد بود كه در وجود مقارن كثرت يا امكان كثرت يا امتناع كثرت باشد و اين هر سه اعتبار مختلف زايد بود بر نفس تصور او تنها از آن روى كه مانع شركت نبود بل قابل شركت و لا شركت بود و موضوع قضيه كلى آن امر مشترك بود ميان اين هر سه كه معروض معنى سور باشد چنانك گفته ايم پس حكمى كه بر شمس كنيم بر طبيعت شمس كرده باشيم به اين اعتبار تا مقول بود نه بر اين شمس محسوس و چون چنين بود كلى اولى بود و اگر حكمى كنيم بر اين شمس آن حكم نه كلى بود و نه اولى و نه مقول و اما آنك در وجود يك شمس بيش نيست مانع حكم نباشد بر طبيعت مذكور و اگر چه مقتضى ظن بود بجزويت حكم و صورت دوم دو گونه بود يكى آنك به ظاهر مخالف صورت اول نمايد در دو چيز يكى آنك حكم پندارند كه در صورت اول مقول على الكل نيست و در اين صورت مقول على الكل است و ديگر آنك پندارند كه در صورت اول اولى نيست و در اين صورت اولى است و بحقيقت هم مخالف صورت اول باشد اما هر دو حكم بر عكس بود در هر دو صورت مثالش گوئيم هر دو خط كه خطى بر آن افتد چنانك دو زاويه داخله در يك جهت دو قائمه باشد آن دو خط متوازى بود چه اين حكم بر يكيك شخص است و در همه زمانها پس مقول على الكل و اولى مىنمايد و نه چنان است بسبب آنك اگر دو\r\n","description":"","footnote":"","page_name":" 387 ","page_number":405},
  {"content":"\r\nزاويه داخله دو قائمه نبود بل مساوى دو قائمه بود هم متوازى است پس حكم اولى بر آن دو خط باشد كه مشترك بود ميان اين دو صورت يعنى ميان دو داخله يا دو قائمه بود يا مساوى دو قائمه و چون چنين بود حكم اول نه بر يك يك شخص بود از اين موضوع و نه اولى بر آن موضوع پس نه مقول على الكل بود و نه اولى و ديگر آنك موضوع را چند نوع بود و حكمى عام كه بر او بايد كرد بر يك يك نوع كنيم تا از روى ضرورت يا بغلط و حكم بر هر نوعى جزوى بود و كلى پندارند چنانك در وجه اول گفتيم اما وجه ضرورت چند چيز بود ا آنك كلى را اسمى مطابق نبود و عبارت از او بايراد اسامى انواع توان كرد ب آنك هر يكى از انواع موضوع صناعتى برهانى بود بخلاف كلى پس حكم بر او خارج افتد از آن صناعات و صناعتى نبود كه آن حكم داخل افتد در وى ج آنك برهان بر كلى دشوار بود و بر انواعش آسان د آنك تصور كلى از تخيل دور بود و تصور يكيك نوع نزديك و از شان آن علم بود استعانت عقل به خيال مثلا در هندسه گوئيم مقادير متناسبه بعد از ابدال متناسب بود و در اعداد همچنين بيان كنيم و هر يكى از اين دو حكم جزوى باشد چه اين حكم از لواحق كم مطلق است كه جنس است و چون از آن غافل باشند در هر يك كلى پندارند و اين مثال هر چهار وجه ضرورت مذكور را شامل است چه اين جنس را در لغت اسمى مطابق نيست و خارج است از موضوع هر دو صناعت و موضوع صناعتى مفرد نيست و برهان در هندسه باضعاف و در حساب باجزاء آسان است و ايراد بر هياتى شامل هر دو دشوار و تصور يك يك نوع بمعاونت تخيل آسان است و تصور كلى كه خيال در او معاون نيست بخلاف آن و حكم مقدار و انواعش كه خط و سطح و جسم و زمانند در عسر و سهولت تخيل همين بود و اما وجه غلط چنان بود كه حكمى كه در كلى طلب بايد كرد بغلط در يك يك نوع طلبند پس در هر يكى كه يافته شود كلى پندارند و نبود مثلا كسى حكم زواياى مثلث در مثلث مطلق طلب\r\n","description":"","footnote":"","page_name":" 388 ","page_number":406},
  {"content":"\r\n\r\nنكند و در متساوى الساقين طلب كند و چون بيابد از آنك تساوى ساقين را در آن مدخلى نيست و وقوعش در اين حكم بالعرض است غافل باشد يا اگر مثلثى ديگر بيابد از استيفاء اقسام كه مؤدى بود باستقراء تام غافل بود و استقراء ناقص مفيد علم نبود پس پندارد كه حكم در آن انواع كه يافته است كلى است و وجه تحرز از اين غلط آن بود كه حكم در معنى مشترك امتحان كنند و با يك يك لاحق خاص همچنين تا معلوم شود كه لواحق در ثبوت حكم مؤثر هست يا نه اگر نبود حكم كلى بود و الا مقيد بود بلاحق خاص و اختلاف ميان اين دو وجه كه صورت دوم مشتمل است بر آن بحسب اعتبار است و الا در معنى حكم هر دو يكى است\r\nفصل سيزدهم در ضرورى بحسب اين صناعت\r\nهر گاه كه مقدمات برهان مفيد علمى يقينى بود و دايم باشد كه متغير نشود بايد كه ضرورى باشد چه حال نتيجه معلول حال مقدمات است پس اگر مقدمات ممكن بود شايد كه نتيجه متغير شود و چون چنين بود از مقدمات ضرورى در همه اوقات نتيجه يقينى دايم آيد و از مقدمات ضرورى بحسب وقتى نتيجه يقينى آيد بحسب آن وقت و از مقدمات غير ضرورى نتيجه غير ضرورى اگر گويند در باب قياس از صغرى غير ضرورى با كبرى ضرورى نتيجه ضرورى آمده است پس چرا نشايد كه بهرى مقدمات برهان غير ضرورى بود گوئيم آن انتاج اگر يقينى بود هم به قوت برهانى باشد مشتمل بر دو مقدمه ضرورى مثلا در اين صورت كه گوئيم انسان ماشى است باطلاق غير ضرورى و ماشى حيوانست بضرورت كبرى اگر نه بسبب علت دانيم يقينى نبود و به علت چنان توان دانست كه چون دانند صدور مشى از حيوان مقتضاء طبيعى است مقارن او پس دانسته باشد كه هر چه از شان اوست كه ماشى بود حيوان بود و صغرى چنين بايد كه انسانست كه از شان او\r\n","description":"","footnote":"","page_name":" 389 ","page_number":407},
  {"content":"\r\nباشد ماشى بودن و چنين صغرى هم ضرورى بود در اين موضع چنانك بيان كنيم و اوسط طرفين را ذاتى باشد و اگر چه يكى را بمعنئى ديگر بود پس قياس برهانى بود اما اگر صغرى وجودى محض باشد و اگر چه بحسب صورت چنانك در قياس گفته ايم نتيجه ضرورى آيد اما بحسب ماده نتيجه يقينى نتواند بود چه اگر مشى علت حيوانيت انسان بود لازم آيد كه در آن حال كه ماشى نبود حيوان نبود از بهر آنك چون علت مرتفع باشد معلول مرتفع تواند بود و در باب قياس نظر مقصور است بر حال صورت و در اين موضع شامل هر دو اعتبار بايد پس بايد كه مقدمات و نتايج بر آن وضع باشد كه طبع اقتضا كند فى نفس الامر تا مطابق وجود باشد و انتاج ضرورى از غير ضرورى مقتضاء طبع نبود مانند انتاج صادق از غير صادق و اگر چه اين مقدمات باعتبار صورت متناول نتيجه و مستلزم او باشد چه فرق است ميان آنك مقدمات بضرورت انتاج حكمى كند كه آن حكم باتفاق ضرورى بود و ميان آنك مقدمات بضرورت انتاج ضرورى بودن حكمى ضرورى كند و اول اگر چه علمى بود اما نه برهانى بود و دوم برهانى بود و بعد از تقديم اين معانى گوئيم ضرورى در اين علم عامتر از ضرورى مطلق باشد كه در قياس به كار داشته ايم چه ضرورى مطلق آنجا ضرورى بحسب ذات تنها بود و اينجا ضرورى بحسب وصف چنانك ذاتى و وصفى را شامل بود و علتش آنست كه ضرورى در اين موضع محمولى را گويند كه بحسب جوهر اجزاء قضيه ضرورى بود نه بحسب امرى خارجى كه مفيد يقين نباشد و ضرورى بحسب جوهر موضوع ذاتيات مذكور باشد تا اگر در حد موضوع داخل باشد از آن روى كه مقوم ذات باشد ضرورى باشد و اگر موضوع در حد ايشان داخل بود از آن روى كه لازم ذات باشد ضرورى باشد بر اطلاق يا بر وجه تقابل پس محمولات ضرورى در برهان جنس و فصل باشد كه اجزاء حدانند و اعراض ذاتى غير مفارق\r\n","description":"","footnote":"","page_name":" 390 ","page_number":408},
  {"content":"\r\n\r\nبر وجه مذكور و اكثر اين محمولات موضوع را چنان بود كه بزوال وصف متغير شود چه هر نوع كه نوعيت از او زايل شود لا محاله فصل و حد او عرضهائى كه تابع نوعيت او بوده باشد بر او حمل نتوان كرد اما جنس و اعراضى كه تابع جنس بوده باشد شايد كه زايل شود و شايد كه زايل نشود مثلا ابيض چون غير ابيض شود اگر مشف شود جنس او كه ملونست هم زايل شود اما اگر اسود شود تفريق بصر و غير آن زايل شود و جنس و توابعش زايل نشود پس حكم دايم بدوام وصف موضوع شامل بود هم ضرورى ذاتى را و هم اين ذاتيات عرضى را كه ياد كرده آمد و ضرورى مطلق اين است بحسب اين موضع اما در مقدمات برهان ذكر شرط ضرورت نكنند بل بر اطلاق ايراد كنند و بان ضرورى خواهند به اين اعتبار مذكور و از اينجا معلوم شد كه هر قضيه كه ضرورت او نه بحسب جوهر و طبيعت اجزاء او بود افاده يقين را نشايد و آن مانند مشهورات و مقبولات بود كه حال هر يك بعد از اين معلوم شود\r\nفصل چهاردهم در كيفيت وقوع مقدمات غير كلى و ضرورى در علوم\r\nحال مقدمات برهانى اين است كه گفته آمد و شرايط مذكور عام بود همه مقدمات را مگر دو شرط يكى كليت و ديگر ضرورت اما شرط كليت خاص بود بمطالب كلى چه انتاج مطالب كلى جز از كلى ممكن نبود و در مطالب جزوى شايد كه يك مقدمه جزوى بود و ديگر مقدمه به همه حال كلى بود چنانك معلوم شده است و اما شرط ضرورت هم خاص بود بمطالب ضرورى چه انتاج ضرورى بالذات از ضرورى بود چنانك گفته آمد پس اگر مطلوب غير ضرورى مطلق بود يا ضرورى بود بحسب وقتى يا نبود و ضرورى وقتى را يك مقدمه يا هر دو مقدمه هم\r\n","description":"","footnote":"","page_name":" 391 ","page_number":409},
  {"content":"\r\nوقتى باشد و آنچه خالى بود از ضرورت ممكن بود و هر چه ممكن بود نظر يا در وجودش كنند يا در امكانش اگر نظر در امكان كنند و امكان نفس محمول بود يعنى خواهند كه اثبات امكان كنند موضوعى را جهت ضرورى باشد چه امكان ممكنات را ضرورى باشد و اگر امكان جهت بود يك مقدمه يا هر دو لا محاله ممكن باشد و اگر نظر در وجودش كنند يا مطلوب اكثرى الوجود بود يا اقلى الوجود يا متساوى الوجود و العدم مثال اكثرى الوجود وجود پنج انگشت اشخاص نوع مردم را و مثال اقلى الوجود انگشت ششم انسان را و مثال متساوى نرينه زادن حيوانات و اقلى الوجود اكثرى العدم بود پس قسم اول و آخر داخل بود در اكثرى ايجابى و سلبى و به اين اعتبار ممكن اكثرى بود يا متساوى و وجود و عدم در متساوى مطلوب يقين نتواند بود چه آن مشكوك محض بود و تعلق يقين بمشكوك محال بود و اگر طبيعت تساوى مطلوب بود حالش همان بود كه در ممكن گفته آمد و چون وجود اكثرى مطلوب برهانى بود مقدماتش هم اكثرى بايد هر دو يا يكى چنانك گويند مردان را مواد متحلل غليظ شود پس پوست گردن و زنخ ايشان را كثيف گرداند و چون چنين بود در آن وقت ايشان را ريش بر آيد و اين هر دو مقدمه اكثرى است و شايد كه يك مقدمه ضرورى بود چه نتيجه چون تابع اخس مقدمات بود يك مقدمه اخس كافى بود و جمله اين مقدمات بايد كه ذاتى بود اما از ذاتيات غير لازم باشد و اكثريات را مراتب بسيار بود ميان دو حد دوام و تساوى بحسب كثرت وجود و قلتش و مبادى اكثريات و ديگر ممكنات از مجربات بود و بهرى از محسوسات و بيشتر مطالب در فروع طبيعيات مانند حوادث كون و فساد و احوال معادن و نبات و حيوان و ديگر علمهائى كه تحت اين علم بود مانند طب\r\n","description":"","footnote":"","page_name":" 392 ","page_number":410},
  {"content":"\r\n\r\nو فراست و غير آن از اين قبيل بود و وثاقت و عدم وثاقت در آن راجع بود با كثرت وجود و قلتش\r\nفصل پانجدهم در موضوعات و مبادى و مسائل علوم برهانى و آنچه در فواتح بعضى علوم ياد كنند\r\nهر علمى را سه چيز بود موضوع و مبادى و مسايل و موضوع علم آن چيز بود كه علم مشتمل بر بحث از اعراض ذاتى او بود و مبادى علم قضايائى بود كه براهين آن علم مؤلف از آن قضايا باشد و در آن علم بر آن قضايا برهان نگويند يا از جهت وضوح يا از جهت آنك آن قضايا مسائل علمى ديگر بود بلندتر يا فروتر از آن در مرتبه و مسايل آن قضايا بود كه در آن علم برهان بر آن گويند بل علم مشتمل بر آن براهين باشد پس موضوع ما عليه البرهان يا ما فيه البرهان بود و مبادى ما منه البرهان و مسايل ما له البرهان اما موضوع علم يا يك چيز مفرد بود يا چيزهاى بسيار و يك چيز مفرد يا بحسب ذات بر اطلاق موضوع علم بود يا بحسب عارض و عارض يا ذاتى بود يا غريب و اول مانند عدد حساب را و دوم مانند جسم از آن روى كه موضوع تغير است علم طبيعى را و سيوم مانند اگر متحرك علمى را كه به او منسوب است و چيزهاى بسيار را تا با يكديگر مناسبتى نبود كه مؤدى بود بنوعى اتحاد موضوع يك علم نتواند بود و آن مناسبت يا بسبب اشتراك بود در معنى ذاتى چنانك خط و سطح و جسم اگر هر سه را موضوعات هندسه نهند در مقدار ذو وضع كه جنس ايشان است و يا در معنى عرضى چنانك نقطه را با اين سه نوع در اتصال كه در اتصال مناسبت مانند ايشان است اگر او را نيز در هندسه مدخلى نهند و يا در نسبت با مبدا مانند موضوعات علم كلام كه منسوبند بيك مبدا و يا در نسبت با\r\n","description":"","footnote":"","page_name":" 393 ","page_number":411},
  {"content":"\r\nغايتى مانند اركان و امزجه و اخلاط و اعضاء و غيره بنزديك كسى كه آن را موضوعات طب نهد چه غايت معرفت همه حصول صحت است و اما مبادى علوم از جمله مقدمات برهانى بود و نه هر مقدمه مبداى باشد بل مبدا برهان مقدمه باشد كه آن را وسطى نبود يعنى به حدى اوسط كه ميان هر دو حد مقدمه افتد آن را بيان نكنند و آن يا باعتبار علم مطلق بود يا باعتبار علمى خاص و مبدا علم منطق را وسط نبود على الاطلاق يعنى بين بود بنفس خود بى احتياج ببرهانى چه اگر هر مقدمه محتاج برهانى بودى دور لازم آمدى تا هر يكى پيش از آنك بين شوند بين بودندى يا تسلسل و مع ذلك ثبوت هر حدى حدى را كه مجاور او بودى هم بى وسطى بودى و مبدا علم خاص را وسط نبود اما در آن علم خاص و شايد كه در علمى ديگر وسطش بود و سبب آن بود كه وسط متعلق بموضوع علمى ديگر بود پس اگر در آن علم ببيان آن مشغول شوند تداخل علوم لازم آيد و آنگاه همه علمها يك علم شود و بر آن تقدير هر كه خواهد يك فن بشناسد او را همه علوم ببايد شناخت و همچنانك در علم خاص اثبات مبدا نتوان كرد صاحب آن علم را با كسى كه منكر آن مبدا بود يا بنا نه بر آن مبدا نهد منازعت نتواند بود و باعتبارى ديگر مبادى يا عام بود يا خاص و عام همه علوم را بود يا چند علم را مثال عام همه علوم را آنك يك چيز يا ثابت بود يا منتفى و مثال عام چند علم را آنك چيزهائى كه مساوى يك چيز باشد متساوى باشند چه اين مقدمه علوم رياضى را عام است و در غير آن علوم نيفتد و مثال مبدا خاص بعلمى آنك جسم مؤلف از ماده و صورت است علم طبيعى را و آن نيز يا همه اجزاء علم را عام بود يا خاص بود ببعضى اجزاء علم و موضوع در مبدا خاص يا موضوع علم باشد يا جزوى از او يا نوعى در تحت او يا عرضى از اعراض ذاتى او و محمولش يا خاص بود بموضوع يا نبود و اول اقتضاء آن كند كه آن مقدمه جز در آن علم نيفتد\r\n","description":"","footnote":"","page_name":" 394 ","page_number":412},
  {"content":"\r\nو دوم اقتضاء آن كند كه استعمال آن قضيه در آن علم مقتضى تخصيص آن مقدمه بود چنانك در مثال عدد و مساوات گفته ايم و مبادى عام يا به قوت استعمال كنند يا بفعل و اول مانند سلب و ايجاب بود در همه علوم كه از غايت وضوحش تصريح بان معهود نباشد مگر در تبكيتات كه بر وجه تشنيع تصريح كنند بان يعنى معاند انكار واضحات مىكند و استعمالش در علوم بر اين وجه بود كه فلان حكم ثابت بود يا نبود و همچنين اگر فلان نباشد لا فلان باشد و نگويند زيراك يك چيز ثابت و منتفى نتواند بود پس فائده آن تاكيد مقدمات و تكميل قياسات باشد و بنفس خود مقدمه مفرد نگيرند و آنچه بفعل استعمالش كنند آن را بان علم خاص گردانند يا بهر دو جزو چنانك مقدمه عام مذكور را چون به هندسه خاص گردانند گويند مقدار يا مشارك بود يا مباين چه شىء را به مقدار تخصص كرده اند و ثبوت و نفى را بمشاركت و مبانيت يا بموضوع تنها چنانك چيزهاى مساوى را با اعداد مساوى كنند و حال محمولش گفته آمد و آنچه از اين مبادى بالفعل استعمال كنند باشد كه در فاتحه علم ايراد كنند چنانك در هندسيات و باشد كه در اثناء مسائل آورند چنانك در طبيعيات و قومى حدود را كه در فواتح علوم ايراد كنند از جمله مبادى شمرند و بحقيقت از مبادى نبود چه مبادى مقدمات بود و حدود از قبيل مفردات بود و بر جمله آنچه در فواتح علوم وضع كنند سه صنف باشد صنف اول آنچه بهليت تنها وضع كنند و آن مبادى علم باشد و آن را مقدمات موضوعه خوانند و خالى نبود از آنك بنفس خود بين بود يا نبود و اول از اوليات و مجربات و امثال آن باشد و آن را اصول متعارفه و القضايا الواجب قبولها خوانند و مبادى علم مطلق از اين صنف بود و دوم يا چنان بود كه نفس متعلم در بدايت تعليم باسانى آن را اعتقاد كند اعتقادى ظنى يا تقليدى يا نه چنان بود و اول را اصول موضوعه خوانند\r\n","description":"","footnote":"","page_name":" 395 ","page_number":413},
  {"content":"\r\nو دوم را مصادرات و لا محاله نفس متعلم را مقابل آن اعتقاد حاصل بود بتقابل عدم يا ضد يعنى از اعتقاد بهر دو طرف نقيض خالى بود يا معتقد طرف نقيض بود مثال اصل موضوع در هندسه خط مستقيم متناهى بر استقامت اخراج توان كرد و مثال مصادره هر مقدارى متناهى قابل تجزيه نا متناهى بود و بعضى منطقيان ميان اصل موضوع و مصادره فرق نكرده اند و بعضى فرق باعتبارى ديگر كرده اند و در تحقيق آن زيادت فايده نباشد و باشد كه يك مقدمه به نسبت با دو شخص هم اصل موضوع بود و هم مصادره بان اعتبار كه گفتيم و باشد كه قضيه از اصول متعارفه به نسبت با بعضى مردم از قبيل مصادرات بود و سبب آن يكى از چهار چيز تواند بود ا قصورى كه در اصل فطرت يا بعد از فطرت بسبب آفتى يا مرضى افتاده باشد ب تدليسى كه فطرت را به اعتقاد قضاياى مقبول يا مغالطى كه بفعل يا به قوت متناقض مقتضاء آن قضيه بود حاصل آمده باشد ج اشتباهى لفظى كه مقتضى توقف بود در آن حكم و بازالت آن اشتباه توقف زايل شود د غموضى كه معنى را از جهت فرط تجردش از عوارض حسى و خيالى باشد و استقراء جزويات در بعضى از اين مواضع بر تنبيه اعانت كند چه استقراء در تذكير و تنبيه از قياس نافعتر بود صنف دوم از آنچه در فواتح علوم وضع كنند آنچه بماهيت تنها وضع كنند مانند اعراض ذاتى موضوع چه تحقيق هليت آن جزوى از علم بود و چون هليت با مائيت مضاف شود آنچه شارح اسم بوده باشد بعينه حد حقيقى گردد چنانك در مثال مثلث گفته ايم صنف سيوم آنچه هم بهليت و هم بمائيت وضع كنند و آن نفس موضوع علم بود يا آنچه داخل بود در او مانند وحدت در علم اعداد چه تا تصور حقيقى موضوع كه مشتمل بر هليت و مائيت بود بهم حاصل نباشد از او بحث نتوان كرد چنانك گفته ايم و اين هر سه صنف را اوضاع\r\n","description":"","footnote":"","page_name":" 396 ","page_number":414},
  {"content":"\r\nخوانند و اول از قبيل مؤلفات بود و غرض از آن افادت تصديقات باشد و دوم و سيوم از قبيل مفردات بود و آن را حدود خوانند و غرض از آن افادت تصورات باشد و اگر چه در عبارت شبيه بود بتصديقات چنانك گويند نقطه چيزى است كه جزوش نبود و مراد نه حمل اين معنى است بر نقطه بل آنست كه تفسير لفظ نقطه يا حد او چيست و به اين سبب در آن منازعت صورت نبندد و باشد كه در بعضى علوم ببهرى از اين اوضاع بيش احتياج نبود چنانك در حساب كه جز بحدود و اوليات احتياج نباشد و باشد كه به همه اصناف احتياج بود چنانك در هندسيات و طبيعيات اگر چه در يكى تمييز و در ديگر خلط عادت رفته است و اما مسائل علوم يا حملى بود يا شرطى و شرطى بانحلال با حملى آيد و موضوع در حملى يا نفس موضوع علم بود يا داخل در او يا خارج از او و داخل يا جزو بود يا نوع و خارج يا عرض ذاتى بود موضوع را يا نوعش را يا عرضى ديگر را يا نوع عرضى ديگر را چنانك از علم طبيعى در مثال اول گويند جسم متغير واقع است در زمان و در مثال دوم جسم قابل تجزيه نا متناهيست و در مثال سيم آتش خفيف بالطبع است و در مثال چهارم حركت قابل تجزيه نا متناهى است و در مثال پنجم ضوء آفتاب مسخن است و در مثال ششم زمان از آنات مركب نيست چه زمان عرض عرض جسم است و در مثال هفتم بطؤ بتخلل سكنات نيست چه بطؤ عرضى بعضى از انواع حركت است و محمول مسئله يا محمول بود موضوع را با نيت تنها يا بلميت يا بهر دو وجه اگر با نيت تنها بود نشايد كه ذاتى مقوم موضوع بود در آن مسئله چه تصور موضوع چون محصل بود بر تصور آن محمول مشتمل بود پس محمول نبود و اگر چه بيان بعضى از آن به حد اوسط بر هيات قياسى ممكن بود اما نه هر چه بر هيات قياسى بيان توان كرد بيانش مطلوب باشد چه اوليات را چون حدود يا رسوم موضوعات حد اوسط كنند هم بهيات قياسى بيان توان كرد و اما آنك\r\n","description":"","footnote":"","page_name":" 397 ","page_number":415},
  {"content":"\r\nدر بعضى مسائل گويند اين محمول حد يا جنس اين موضوع هست يا نه از اين قبيل نبود چه معرفت محمول از آن روى كه طبيعتى خاص است ديگر است و از آن روى كه ذاتى غيرى است ديگر پس نشايد كه از دو يكى محمول و ديگر مطلوب بود و اين آنگاه بود كه موضوع را بمعرفتى محصل نشناسند و همچنين گاه بود كه موضوع را بعوارض تنها شناسند و اثبات ذاتياتش كنند چنانك گويند نفس جوهر است چه در اين موضع نفس را از آن روى كه كمال جسمى است با مبدا فعلى شناخته باشند و خواهند كه ماهيتش بشناسند و همچنين چون گويند صورت جوهر است چه صورت را در مبدا جز باسم نشناسند و نيز باشد كه با ناقص فطرت بيان ذاتيات بايد كرد بر سبيل تنبيه مانند بيان اوليات و اما اگر محمول موضوع را با نيت معلوم بود و بلميت مطلوب شايد كه از قبيل ذاتيات بود چنانك گويند مميزى انسان از جهت ناطقى اوست يا حساسى او از جهت حيوانى اوست و اين اندك بود و چون اين قاعده مقرر شد گوئيم كه موضوع مسئله موضوع علم بود يا داخل در او و محمول با نيت مطلوب لا محاله از اعراض ذاتى يا مقوماتش باشد به تفصيلى كه معلوم است و اگر موضوع مسئله از موضوع علم خارج بود شايد كه محمولش از امور داخله بود در موضوع بانك جنس موضوع بود يا نوع يا فصل و شايد كه از خارج بود به شرط آنك از مقومات موضوع نبود بل اعراضى ديگر بود و اعراض ذاتى جنس موضوع علم شايد كه محمول همه موضوعات داخل و خارج بود و اما مقدمات برهانى را حكم همين بود چه هر چه محمول مطلوب نتواند بود محمول مقدمه نتواند بود الا مقومات ذاتى كه شايد كه در يك مقدمه تنها محمول باشد و اگر چه نشايد كه در مطلوب محمول باشد پس چون اوسط مقوم اصغر بود و اكبر عرض ذاتى اوسط آن را ماخذ اول خوانند از ماخذ برهان و چون اوسط عارض اصغر بود و اكبر\r\n","description":"","footnote":"","page_name":" 398 ","page_number":416},
  {"content":"\r\nعارض يا مقوم اوسط آن را ماخذ دوم خوانند و مدار براهين بر اين دو ماخذ باشد و ببايد دانست كه مسائل علمهائى كه مبنى بود بر مبادى غير بين و اگر چه در ظاهر بر صورت قياسات حملى باشد اما بحقيقت بر صورت قياسات شرطى اقترانى باشد و مقدم بر وضع مبادى مشتمل بود و تالى صور قياسات مسايل بعينها يعنى اگر مبادى حق بود مسائل بر اين جمله لازم آيد پس نتايج در آن علمها يقينى مشروط بود به وضع مبادى و در علمهائى كه مشتمل بود بر مبادى نتايج به قوت قياسى استثنايى يقين مطلق شود و استثنايى بر اين جمله بود و ليكن مبادى حق است پس آن مسائل يقين مطلق غير مشروط است و علمى كه متمم همه علمها بود مطلقا يعنى مبادى همه علمها در او روشن شود مقتضى اطلاق همه يقينها بود كه در علوم اكتساب كرده باشند پس هيچ علمى بى آن علم تمام نبود و چون معلوم شد كه موضوع و مبادى و مسايل علوم و احكام هر يكى چيست گوئيم موضوع علم منطق كه مباحث جزويست از آن معقولات ثانيه است باعتبار آنك مقتضى وقوف بر كيفيت اكتساب علوم باشد و بمعقولات اولى صورى عقلى مىخواهيم كه مستفاد از اعيان موجودات بود مانند جوهر و عرض و واحد و كثير و غير آن و بمعقولات ثانيه صورى عقلى كه مستفاد بود از معقولات اولى مانند كلى و جزوى و ذاتى و عرضى و امثال آن و نظر در معقولات ثانيه مطلقا از اين علم نبود بل باعتبار مذكور از اين علم باشد و منطق را علم بعلم از آن جهت گويند كه موضوعش معقولات ثانيه است و اما مبادى بين اين علم مانند آن بود كه حكم بر چيزى متناول حكم بود بر جزويات آن چيز و آنچه بر او حكم كنند بايجاب غير آن بود كه بر او همان حكم كنند بسلب و مبادى غير بين\r\n","description":"","footnote":"","page_name":" 399 ","page_number":417},
  {"content":"\r\n\r\nاز قبيل مصادرات بود مانند حكم بوجوب مقارنت علت و معلول در وجود و تقدم علت بر معلوم بذات و مباحث معقولات عاليه را از آن جهت از اين علم نشمرند كه متعلق بمعقولات اولى است اما چون معين است بر اكتساب حد و قياس شبيه بود بمصادرات و مسائل علم ظاهر است و در اين علم اوضاع و مبادى مختلط است بمسائل و هر چند عادت چنان رفته است كه اين معانى در صدر علم ايراد كنند اما از جهت آنك معنى موضوع و مبدا و مسئله اينجا روشن مىشود ايرادش اينجا اولى ديديم\r\nفصل شانزدهم در اختلاف و اشتراك علمها\r\nسبب اختلاف علمها يا اختلاف موضوعات بود يا اختلاف اعتبارات يك موضوع و موضوعات علمهاى مختلف يا متباين بود به همه وجوه يا ميان ايشان اشتراك بود و اول يا در تحت يك جنس باشد يا نباشد اگر باشد مانند مقدار و عدد بود كه موضوع هندسه و حسابند و در تحت كمند و اگر نباشد مانند عدد و بدن انسان كه موضوع حساب و طبند و دويم يا يكى داخل بود در ديگر يا نبود و اگر نبود لا محاله بجزوى اشتراك بود هر يكى را و بجزوى مباينت و آن مانند طب و اخلاق بود كه در قوى نفس انسانى اشتراك دارند و ليكن نظر طبيب از آن جهت بود كه مبادى افعال طبيعى و حيوانى باشد و نظر صاحب اخلاق از آن جهت كه مبادى افعال نطقى باشد و باقى اجزاء موضوع هر دو علم متباين بود و اگر يكى در ديگر داخل بود يا عام جنس خاص بود يا نبود و اول يا خاص را مقارن عارضى فرا گيرند يا نگيرند اگر نگيرند مانند مقادير و مجسمات يا مانند مجسمات و مخروطات بود كه موضوعات اين علمهايند و لا محاله علم خاص جزوى از علم عام بود و داخل در او باشد و اگر خاص را مقارن عارضى گيرند آن عارض ذاتى بود\r\n","description":"","footnote":"","page_name":" 400 ","page_number":418},
  {"content":"\r\nيا غريب اگر ذاتى بود مانند جسم طبيعى باشد و بدن انسان مقارن اعتبار صحت و مرض كه موضوع علم طبيعى و طبند و لا محاله نظر طبيعى در موضوع طب نظرى مطلق باشد و نظر طبيب در او نظرى مقيد باعتبار مذكور و بسبب مقارنت اين قيد علم خاص جزو علم عام نبود بل در تحت او باشد بمرتبه و اگر عارض غريب بود يا افادت هياتى كند موضوع را يا نكند و اول مانند مجسمات و اكر متحركه بود كه موضوع اين دو علمند و دوم مانند جسم طبيعى و بصر حيوان بود باعتبار اتصال مخروط نور با خطوطى تعليمى در آن سطح به او كه موضوعات طبيعى و مناظرند و اين هر دو علم يعنى اگر متحركه و مناظر در تحت هندسه اند و اگر چه موضوع يكى نوع موضوع طبيعى است و موضوع ديگر نوع موضوع هندسه و سبب آنست كه اعراض ذاتى هر يك بحسب مقارنت عارض كه مطالب باشد در آن علم اعراض ذاتى انواع مقدار است و اگر عام جنس خاص نبود يا معرض خاص بود يا عارضش و اول يا خاص مقارن عارضى ديگر باشد يا نبود و اگر باشد مانند جسم طبيعى بود و اصوات باعتبار مقارنت مناسبات عددى كه عارض غريبى است او را و اين هر دو موضوع طبيعى و موسيقىاند و خاص را در تحت رياضى شمرند هم بسبب اعراض ذاتى كه مطلوبست در مسايل اما اگر خاص مقارن عارضى نباشد مانند جسم طبيعى و اصوات مطلق خاص در اين صورت نيز جزو عام بود چه موضوعش از ذاتيات اوست و اما اگر عام عارض خاص بود و عامتر بود مانند وجود و جسم طبيعى كه موضوع فلسفه اولى و طبيعىاند و در اين صورت خاص جزو عام نبود اما در تحت عام بود و اگر عامتر نبود بمثابت دو موضوع متباين باشند مانند جسم طبيعى و تعليمى كه موضوع علم طبيعى و مجسماتند يكى عارض ديگر است و اما اگر موضوع هر دو علم يك چيز باشد و باختلاف اعتبارات مختلف شوند يا يك موضوع\r\n","description":"","footnote":"","page_name":" 401 ","page_number":419},
  {"content":"\r\nمطلق بود و ديگر مقارن اعتبارى يا هر دو مقارن دو اعتبار مختلف باشند و اول مانند اكر و اكر متحركه بود و از اين دو يكى در تحت ديگر باشد جهت مسائل و دوم مانند اجرام عالم كه هم موضوع سماء و عالم است از طبيعيات و هم موضوع هيات از رياضيات اما در اول باعتبار قوى و انفعال و در دوم باعتبار مقادير و اشكال و از اين مباحث معلوم شد كه بودن علم جزو علمى ديگر بسبب آنست كه موضوعش نوع يا عرض ذاتى آن علم بود و بودن علمى مباين علمى ديگر يا مشاركت در موضوع بسبب اختلاف مقارنات است و بودن علمى در تحت علمى بسبب دو چيز است يكى خصوص و عموم موضوع و ديگر اعتبار مسائل و چون هر دو جمع شوند حكم اعتبار مسايل راست و حكم اجزاء علوم در اين ابواب حكم علوم بود و باشد كه جزوى از علمى بسبب عارضى كه با موضوع آن جزو مقارن باشد داخل شود در علمى ديگر چنانك باب هاله و قوس قزح از طبيعيات كه در تحت علم مناظر باشد بخلاف باقى علم و باشد كه يك مسئله را اين حال عارض شود چنانك در طب گويند جراحت مستدير عسر الاندمال بود چه از مقارنت استدارت اين مسئله را بعلم هندسه تعلق عارض شده است و به اين سبب بيان مركب باشد از هر دو علم چنانك گويند اندمال به حركت گوشت نابت بود از وسط به طرف و حركت در مستدير دشوارتر بود از جهت تشابه جهات و انبات بر تساوى از همه جوانب و مقاومت اجزاء با يكديگر اما آنجا كه زاويه بود آسانتر بود از جهت تعيين جهت حركت و موضع انبات و اگر اين علت از هندسه تنها گويند چنين بود كه گويند زيرا كه دايره اوسع اشكال بود و فلسفه اولى بسبب آنك موضوعش اعم اشياست بلندترين علوم است و چون موضوع هيچ علم نوع يا عرض ذاتى موضوع او نيست پس هيچ علم جزو او نيست و چون مبادى بعضى علوم مسايل بعضى است و دور\r\n","description":"","footnote":"","page_name":" 402 ","page_number":420},
  {"content":"\r\nو تسلسل محال پس انتهاى همه علوم با آن علم باشد و فيلسوف بسبب آنك موضوع علمش شامل موضوعات ديگر علوم است نظر او عامتر از نظر ديگر اصحاب علوم باشد و هر چند جدلى و سوفسطائى بوجهى ناظر باشند در اصناف علوم اما فلسفى جز در اعراض ذاتى موجود مطلق كه شامل موضوعات همه علوم است نظر نكند و در موضوعات يك يك علم نظر نكند و ايشان نظر كنند و هر چند ذاتى اعتبار نكنند پس موضوع نظر فيلسوف عامتر است و نظر او خاصتر و عموم نظر او تبع عموم موضوع است و ايشان را موضوعات خاص است و نظر عام و نيز مبادى فلسفه اولى يقينيات بود و غايتش اصابت حق بخلاف اين دو صناعت و اشتراك علوم يا در موضوعات بود يا در مبادى تنها يا در مسايل تنها يا در مسايل و مبادى بهم يا در براهين و اشتراك در موضوعات گفته آمد و معلوم شد كه بر چهار گونه است ا آنك يكى نوعى از موضوع ديگر بود مانند هندسه و مجسمات يا ذاتى موضوع ديگر بود چون طبيعى و كون و فساد ب آنك موضوع يكى مطلق بود و موضوع ديگر مقيد مانند اكر و اكر متحركه ج آنك موضوع هر دو را در يك جزو اشتراك بود مانند طب و اخلاق د آنك هر دو يكى بود و به دو اعتبار استعمال كنند مانند سماء و عالم و هيات و اما در مبادى اشتراك عام را حال گفته آمده است و اشتراك غير عام يا بر تساوى بود يا يكى را اول بود و ديگر را بعد از آن و بر تساوى ميان دو علم تواند بود كه در مرتبه متساوى باشند و در موضوع يا جنس مشترك مانند علم هندسه و اعداد در مبدا مذكور و بر غير تساوى ميان دو علم بود كه يكى عالى بود و ديگر سافل تا مبدا اول عالى را بود و بعد از او سافل را مانند هندسه و مناظر يا حساب و موسيقى و اما\r\n","description":"","footnote":"","page_name":" 403 ","page_number":421},
  {"content":"\r\nشركت در مسايل و آن بعد از شركت در موضوع تواند بود و بسبب اختلاف اعتبار حد اوسط مختلف شود و الا برهان يكى بوده باشد نه مسئله تنها و مثالش كرويت زمين كه از مسائل هيات و طبيعى است اما برهان مختلف است و ارسطاطاليس گفته است باشد كه مطلوبى را كه در علمى بيان كنند اوسطى ديگر باشد از علمى بلندتر پس برهانى كه بر آن مطلوب از علم عالى بود لمى بود و آنچه از سافل بود انى بود و سبب آن بود كه اوسط در علم سافل از معلولات بود يا از علل ناقص يا از معلولى مساوى علت بر معلولى ديگر مانند امارات و غير آن و در علم عالى از علل تام مثلا در علم طبيعى از نظر در حال حركت دايم كه علت وجود زمان است وجود مبداى مفارق طبيعيات را اثبات كنند و آن برهان انى بود و در الهى از نظر در آنك مبدا اول نشايد كه بى توسطى مبدا قريب بطبيعيات بود هم وجود آن مبدا اثبات كنند و اين برهان لمى بود و همچنين آنچه در علوم جزوى بعلامات و امارات دانند و در علوم كلى بعلل مانند مسايل علم فراست به نسبت با علم طبيعى و آنچه اصحاب علوم عملى بقياسات جزوى اكتساب كنند به نسبت با تعليلاتى كه اصحاب نظريات آن علوم از اصول و قواعد يقينى اكتساب كنند و اين جمله تعلق بباب شركت در مسائل دارد و اما شركت در مبادى و مسائل بهم چنان بود كه يك قضيه هم مبدا علمى بود و هم مسئله علمى ديگر و آن دو علم بعلو و سفل مختلف بود يا نبود اگر بود يا مبدا سافل مسئله عالى بود و يا بر عكس و اول بر وضع طبيعى باشد و مبدا حقيقى بود مانند وجود ماده و صورت كه مبدا طبيعيات بود و مسئله اى از فلسفه اولى و اما بر عكس مبدا حقيقى نبود بل بقياس با نظر ما بود مانند نفى جزو لا يتجزى كه مبدا اثبات ماده است در فلسفه اولى و مسئله است از طبيعيات و اگر ميان هر دو علم اختلاف نبود بعلو و سفل لا محاله در موضوع يا جنس او اشتراكى بود و آن مانند مسائل علم حساب بود كه مبادى باشند در جزوى از هندسه كه مشتمل بر\r\n","description":"","footnote":"","page_name":" 404 ","page_number":422},
  {"content":"\r\nبيان مشاركت و مباينت مقادير باشد و اگر چه آن مبدئيت از جهت ضرورت بيان است نه فى نفس الامر و ابو البركات گفته است شايد كه يك قضيه در يك علم هم از مبادى بود و هم از مسائل به شرط آنك در يك مرتبه نبود يا دور نباشد مثلا ا مبدا ب باشد و ب مبدا ج در يك مرتبه و در مرتبه ديگر د مبدا ه و ه مبدا ا و اين سخن مردود است اگر بمبدا مبدا علم مىخواهند چه سبب مبدئيت ا در اين صورت جز بى ترتيبى وضع نيست و الا ا مطلقا از مسائل است و حق آنست كه وقوع اين معنى در يك علم ممكن نباشد اما در دو علم چنانك گفتيم ممكن بود چه وجود ماده از مبادى طبيعى است و نفى جزو كه از مسائل است مبدا اوست و ليكن در علمى ديگر اما اگر بمبدا مبدا مسئله ديگر مىخواهند يعنى بعضى مسائل مبادى مسائل ديگر بود حق است و ليكن مراد در اين موضع مبدا علم است و بر آن تقدير شرط اختلاف مرتبه را وجهى نباشد چه ب كه ميان ا و ج متوسط است همين حكم دارد و اما اشتراك در برهان چنان بود كه مسئله اى در علمى بيان كنند به حدى اوسط از علمى ديگر پس حدود قياس را شايستگى وقوع بود در هر دو علم مانند آنك مسايل علم مناظر كه اعراض ذاتى مخروط نور است باوساط هندسى بيان كنند و اگر مخروط مطلق گيرند همان اوساط و اعراض بعينه مسئله از علم هندسه شود پس برهان از هندسه بوده باشد در اصل و بنوعى تخصيص نقل كرده باشند بعلم مناظر و اين را نقل برهان خوانند و لا محاله اين دو علم تواند بود يكى عالى و ديگر سافل چه دو علم كه نسبت بهم در يك مرتبه باشند يا در موضوع يا در اعتبار مختلف باشند پس ماخذهاى برهانى در هر دو يكى نتواند بود\r\n","description":"","footnote":"","page_name":" 405 ","page_number":423},
  {"content":"\r\n\r\nو بعضى مسئله را كه از علمى نقل كنند و مبدا علمى ديگر سازند نقل برهانى نيز خوانند اما اول به اين اسم اولى است و ببايد دانست كه براهين علم مناظر و موسيقى بحقيقت از هندسه و حساب است اما چون هر يكى از آن صور كه بمثابت فروع باشند در صناعت حدود خود به قوت نظاير بسيار باشد خارج از حد احصاء و اخراج آن بتمامى از اصول صناعت بفعل در وسع بشرى نيايد و اگر بعضى را كه وقتى ديگر يا در علمى ديگر به كار آيد اخراج كنند آن علم نا متناسب شود پس در آن علم تعرض امثال آن نرسانند و در علم سافل چون بان احتياج افتد لا محاله از آنجا بيان بايد كرد پس بر وجهى خاص موضوع آن صناعت بيان كنند و اين است سبب ضرورت نقل برهانى در اين موضع بحقيقت\r\nفصل هفدهم در بيان آنك محمولات غير مناسب در مقدمات و نتايج برهان نيفتد\r\nهر محمول كه موضوع را ذاتى نبود بحسب موضوع يا جنس قريب او مناسب او نبود چنانك گفته آمد پس يا بحسب جنسى بعيد ذاتى بود يا نبود اگر بود وجودش موضوع را در آن علم كه بان موضوع خاص بود مطلوب نتواند بود اما ممكن بود كه در علمى بلندتر كه موضوعش جنس بعيد باشد مطلوب بود مثلا حكم بانك بدن انسان ملون بود يا مشف در علم طب مطلوب نتواند بود اما در طبيعى شايد كه مطلوب بود و ليكن در طبيعى اين محمول غير ذاتى و غير مناسب نباشد پس محمولات عرضى كه عامتر از موضوعات بود و اگر چه لازم بود در هيچ صناعت مطلوب نتواند بود بر اطلاق و همچنانك مطلوب نتواند بود حد اوسط نيز نتواند بود هيچ مطلوب را چه اقتضاء حكمى موضوع را از آن جهت كه موضوع است نتواند كرد بل اگر كند از جهت امرى عامتر كند و آنگاه آن امر را عارض عام نبوده باشد بل ذاتى بوده باشد مثلا سواد غراب را\r\n","description":"","footnote":"","page_name":" 406 ","page_number":424},
  {"content":"\r\nاثبات قبض بصر از آن جهت كه غراب است نتواند كرد چه زنگى و قير غير غرابند و در اين حكم با او يكسانند بل اثبات اين حكم چيزهائى را كند كه غراب يكى از آن باشد و آن حكم ذاتى اولى باشد و تناولش غراب را ثانيا و بالعرض پس اگر كسى قياسى تركيب كند از اين حدود آن قياس صادق بود اما برهان نبود و به اين بيان معلوم شد كه محمولات عرضى عام در علوم برهانى نه حد اكبر تواند بود و نه حد اوسط و اما آن محمول كه ذاتى نبود نه بحسب جنس قريب و نه بحسب جنس بعيد بل غريب مطلق بود مانند حسن و قبح خط را و زوجيت و فرديت ابوت را خود ظاهر است كه محمول نتواند بود تا بان چه رسد كه حدود برهانى باشد يا نباشد و ارسطاطاليس گفته است قياسى كه ابروسن در اثبات تربيع دايره ايراد كرده است برهانى نيست بان سبب كه مناسب علم هندسه نيست و اگر چه مقدماتش صادق و بين است و قياس اين است كه گفته است دائره از جمله اشكال مضلع مستقيم الاضلاع نامتناهى كه به او محيط فرض توان كرد يكى كهتر از ديگر كهتر بود و از جمله مضلعات نامتناهى كه داخل او فرض توان كرد يكى مهتر از ديگرى مهتر بود پس مساوى مضلعى بود كه بزرگتر از مضلعات نامتناهى داخل بود و خردتر از مضلعات نامتناهى خارج بود و هر مضلعى مساوى مربعى تواند بود چنانك در آن علم معلوم است پس دايره مساوى مربعى تواند بود و گفته است به جهت آن برهانى نيست كه اين سخن خاص نيست به هندسه بل چيزهاى مختلف الاجناس را شامل است و بعضى شارحان گفته اند وجه خلل آنست كه اين سخن به قوت اين مقدمه ثابت مىشود كه گويند چيزهائى كه بزرگتر از چيزهاى معلوم باشد مانند مضلعات داخل و خردتر از چيزهاى معلوم مانند مضلعات خارج آن چيزها متساوى بود مانند\r\n","description":"","footnote":"","page_name":" 407 ","page_number":425},
  {"content":"\r\nدايره و مضلع مطلوب پس چون موضوع مقدمه كه چيزهاست خاص نيست به هندسه برهانى نباشد و خواجه ابو على سينا گفته است كه اين وجه كه گفته اند علت اختلال اين قياس نيست چه اين مقدمه بتبديل لفظ چيزها باشكال خاص شود و خلل باقى باشد بل علت آنست كه مضلعات نامتناهى مرتب كه در مقدمه گفته است جز به قوت موجود نباشد و همچنين مضلع مطلوب در نتيجه و قوت و فعل از اعراض ذاتى وجود باشد و بطريق تخصيص جز در علمهائى كه متعلق بود به حركت و تغير واقع نباشد اما در علوم منتزع از ماده مانند هندسه استعمال نتوان كرد چه عارض غريب بود و امورى كه در اين علم واقع باشد به شرط وجود بود و چون مضلع مطلوب مشار اليه نيست بالفعل بل بالقوه موجود است قياس برهانى نيست بل جدلى يا منطقى است اين سخن اوست و ظاهرتر آنست كه آنچه از اين قياس لازم آيد آنست كه سطحى بود بزرگتر از مضلعات داخل و خردتر از مضلعات خارج و اين خود معلوم است چه دائره كه موجود است به اين صفت است اما آنك آن سطح مضلع بود بالفعل از اين سخن لازم نيايد و مطلوب در اصل همين بيش نبوده است و امكان وجودش كافى نبود چه امكان وجود اشكال از مطالب هندسى نباشد چنانك گفته است و به اين سبب اين قياس تعرض مطلوب نرسانيده است بر وجه خاص به اين علم پس وجه خلل اين است نه وقوع امور بالقوه در مقدمات چه در اين علم امور بالقوه بسيار ايراد كنند به شرط آنك هر چه از آن جمله فرض وجودش كنند حكمش حكم موجودى ديگر مفروض بود مانند فرض اضعاف نامتناهى در رسم تناسب و نقطه نامتناهى در طلب مركز دائره بل خط نامتناهى در بيان موازات و غير آن اين است تمامى بحث برهان\r\n","description":"","footnote":"","page_name":" 408 ","page_number":426},
  {"content":"\r\n\r\nفصل هژدهم در نسبت علم و ظن با يكديگر و رسمهاى لفظى چند كه در اين مواضع متداول باشد\r\nعادت چنان رفته است كه ختم مباحث برهانى ببيان نسبت علم و ظن با يكديگر كنند گوئيم علم و ظن متقابلانند بوجهى و اختلاف ايشان بوثاقت و اضطراب است و هر دو داخلند در تحت راى پس راى علم بود يا ظن و علم در اين موضع قسم تصديقى را مىخواهيم بانفراد چه تصور را با ظن نسبتى نبود و چون علم يقينى اعتقاد است به حكم ضرورى يا غير ضرورى يا اعتقاد بانك آن حكم بضرورت چنان است بر وجهى كه ممتنع الزوال بود و هر چه نه علم بود ظن بود پس ظن را اقسام بود يكى وجود اعتقاد اول با اعتقاد دوم تا جازم بود يا بى اعتقاد دوم تا جازم نبود و ليكن هر دو ممكن الزوال باشد و سبب آن بود كه آن حكم را نه بطريق علتش دانند و ديگر وجود اعتقادى ضد اعتقاد اول با اعتقاد بانك آن حكم بضرورت چنان است تا جازم بود يا بى آن اعتقاد تا جازم نبود و سيم وجود اعتقاد اول يا ضدش يا اعتقاد تجويز آنك متقابل آن حكم حق باشد و هر سه اشتراك دارند در آنك ممكن الزوال باشند بامكان قريب يا بعيد و به اين سبب جمله از قبيل ظنند و اول ظنى صادق است و دوم ظنى است با جهلى مركب و سيم ظنى است با جهلى بسيط و همچنانك علم اكتسابى باشد كه از سببى مقتضى وقوع علم حاصل آيد و باشد كه از غير سبب بود ظن نيز باشد كه از سببى مقتضى وقوع ظن بود و باشد كه نباشد و علم و ظن بيك چيز يك كس را در يك وقت جمع نتواند بود چه امتناع زوال و امكان زوال در يك موضوع جمع نتوانند آمد و همچنين دو ظن مختلف جمع نتواند بود چه هر طرف كه راجح بود ظن بان طرف حاصل بود و مرجوح مظنون نبود و اگر هر دو طرف متساوى بود حكم مشكوك بود نه مظنون و در اين موضع رسم چند چيز ايراد كرده اند هر چند موضع آن رسوم علوم ديگر باشد مانند طبيعى و اخلاق و آن اين است كه گويند ذهن قوت استعدادى است نفس را در\r\n","description":"","footnote":"","page_name":" 409 ","page_number":427},
  {"content":"\r\nاكتساب حدود و رايها و فهم شايستگى اين قوت تحصيل تصورى را كه نفس منبعث شود در طلب آن و حدس قدرت اين قوت بر اقتناص حد اوسط در هر مطلوب بذات خود و ذكا شايستگى او آن را كه آنچه بحدس اقتناص كند در زمانى اندك باشد و فكر حركت ذهن باحضار مبادى تا از آنجا رجوع كند با مطالب بر استقامت و صناعت ملكه نفسانى بود كه با حصول آن افعال ارادى كه مقصود باشد بحسب آن ملكه بى رويتى از او صادر شود و حكمت بفعل آمدن هر كمالى كه در نفس انسانى به قوت باشد از علم و عمل اما در علم بانك تصور او موجودات را و تصديقش به احكام هر يك چنان باشد كه هست تصورى تام و تصديقى يقينى و اما در عمل بانك خلق عدالت كه مشتمل بود بر تهذيب قوتهاى نطقى و شهوى و غضبى او را حاصل بود و باشد كه استكمال نفس را باحاطت او بمعقولات نظرى و عملى بى اعتبار خلق حكمت خوانند و ما سخن در كيفيت اكتساب تصديقات يقينى ببرهان بر اين فصل ختم كنيم و بعد از اين سخن در كيفيت اكتساب تصورات تام به حد گوئيم انشاء الله تعالى\r\n","description":"","footnote":"","page_name":" 410 ","page_number":428},
  {"content":"\r\n\r\n\r\nفن دويم در كيفيت اكتساب تصورات تام به حد و آن دوازده فصل است\r\nفصل اول در بيان امكان اكتساب تصورات\r\nقومى گفته اند اكتساب تصورات بحدود و آنچه جارى مجراى حدود باشد ممكن نيست چه مطلوب اگر در ذهن حاصل بود از اكتساب مستغنى بود و اگر حاصل نبود اكتسابش صورت نبندد چه آنچه متصور نبود مطلوب نتواند بود و اگر متصور شود نتوان دانست كه مطلوب او بوده است يا غير او بخلاف تصديقى كه تصورات اجزايش معلوم تواند بود و حكم باثبات يا نفى مطلوب بود و سبب اين غلط غفلت از شعور بكيفيت حصول تصورات بود و آن آنست كه معرفت چيزها امرى نيست كه حصول آن دفعه واحده باشد بل آن را مراتب است در قوت و ضعف و وضوح و خفا و خصوص و عموم كمال و نقصان و باشد كه شيئا بعد شىء حاصل شود تا به حد كمال رسد و بيانش آنست كه معرفتى هست چيزى را بذات آن چيز و معرفتى هست همان چيز را بذاتيات آن چيز و معرفتى هست همان چيز را بعرضياتش و معرفتى هست او را باشباه و نظايرش و يكى از ديگر تمامتر است ميان حدى در نقصان كه جهل محض باشد و حدى در كمال كه تمامى احاطت باشد مانند مراتب نور در ظهور و خفا و مثالش در محسوسات چنان بود كه كسى شخصى را از دور بيند داند كه جسمى كثيف است و نداند كه سنگى است يا درختى يا جانورى پس معرفت او آن شخص را معرفتى مبهم عام ناقص بود محتمل اين انواع بعد از آن اگر او را متحرك يابد معلومش شود كه حيوانست پس اين معرفت محصلتر و خاصتر و كاملتر شود بى آنك در آن شخص تفاوتى حادث شود و همچنين اگر بوقوف بر اثرى ديگر معلومش شود كه فرس يا انسانست\r\n","description":"","footnote":"","page_name":" 411 ","page_number":429},
  {"content":"\r\n\r\nپس كدام صنف است پس كدام شخص و تحصيل و استكمال اين معرفت در ذهن آن كس بسبب وقوف بر مخصصات واحدا بعد واحد مقتضى آن نباشد كه آن شخص را در وقتى وجودى عام بوده باشد و بعد از آن بتدريج خاص شده و مع ذلك اقتضاء آن نكند كه در بعضى احوال آن كس مخطى بوده باشد و معرفت او غير مطابق وجود بوده و بعد از آن مصيب شده و معرفتش مطابق گشته و همچنين اگر كسى آتش را نشناسد و اول احساس دودش كند و آتش را مصدر دود داند و بعد از آن نورش احساس كند و داند كه مصدر دود مضيئى است پس حرارتش احساس كند و داند كه مسخن است پس جرمش مشاهده كند لا محاله معرفت او در تزايد بود تا رسيدن بمعرفت حقيقى و چون حال معارف اين است پس شايد كه يك چيز معروف بود بمعرفتى عام و ناقص و مجهول بود از روى خصوص و كمال و مطلوب بود از آن روى كه بذات يك چيز بود تا بوجه مجهول نيز معروف شود و بعد از وجدان دانند كه مطلوب همان چيز است كه بوجهى معروف بوده است و هيچ نقص بر اين قاعده وارد نباشد و شك او زايل شود\r\nفصل دويم در ذكر تصورات مكتسب و غير مكتسب و اشارت باصناف تعريفات\r\nمعانى متصور در عقول و اذهان يا بنفس خود بين و مستغنى از اكتساب بود يا نبود و قسم اول يا معقول محض بود مانند وجود و وجوب و امكان و امتناع يا محسوس بود بحواس ظاهر مانند حرارت و برودت و سواد و بياض و نور و ظلمت يا مدرك بحواس باطن و وجدان نفس مانند شادى و غم و خوف و شبع و جوع و فرق ميان قسم اول و اين دو قسم آنست كه بمعقول صورتهاى كلى مىخواهيم كه حواس را بادراك جزويات آن طريقى نبود و اگر چه آن جزويات مقارن محسوسات باشند اما از شان عقل بود كه به قوت تمييز آن را به تنهائى مجرد از محسوسات ملاحظه كند بتجريد\r\n","description":"","footnote":"","page_name":" 412 ","page_number":430},
  {"content":"\r\nاز محسوسات كلى شود و بمحسوس و مدرك صورتهاى كلى مىخواهيم كه عقل از جزويات انتزاع كرده باشد و جزوياتش مدرك حواس ظاهر يا باطن بود و هر چند اقتناص اين تصورات در مبادى فطرت بنوعى اكتساب صورت بندد شبيه باستقراء چنانك گفته ايم اما عقل را بعد از تقرير صور التفاتى بوجه اكتساب باقى نماند البته و به اين سبب بين بود و اولى التصور و مبادى تصورات مكتسب از تصورات بين غير مكتسب بود چنانك در تصديقات گفته آمده است و واجب نبود كه هر تصورى غير مكتسب مبدا تصورى مكتسب باشد و توصل از تصورات بين بتصورات غير مكتسب بطريق انتقال بود يا از محمولات ذاتى مقوم كه بمثابت علل باشند در ذهن ماهيات موضوعات را بموضوعات يا از محمولات عرضى ذاتى كه بمثابت معلولات ذهنى باشند يا غير ذاتى بمعروضات يا از علل ذاتى در خارج بمعلولات يا بر عكس يا از شبيه بشبيه يا از مقابل بمقابل و بعضى از اين انتقالات مفيد تصورى حقيقى تام بود و آن انتقال از ذاتيات مقوم بموضوعات يا از علل ذاتى بمعلولات بود و بعضى مفيد تصورى ناقص بود شبيه بتصورى تام يا غير شبيه و آن باقى اقسام بود بر حسب مراتب و از همه بهتر انتقال از اعراض ذاتى بمعروضات يا از معلولات بعلل بود و ناقصترين انتقال از شبيه بشبيه و مقابل بمقابل كه تعريفات مثالى بود و ذاتيات مقوم و علل ذاتى كه مقتضى افادت تصور حقيقى باشند اجزاء حدود باشند و معلولات و عوارض كه مقتضى افادت تصورى باشند غير حقيقى اجزاء رسوم باشند و ايراد نظاير اجزاء امثله و مبادى به همه حال بايد كه از مطالب معروفتر باشند در عقل پس اگر بطبع نيز اقدم باشند افادت معرفت حقيقى كند بر وضع طبيعى و بمثابت برهان لم باشند در تصديقات و اگر بطبع اقدم نباشند افادت معرفتى ناقص كند و بمثابت برهان ان باشند و آنچه از معلولات بعلل بود بمثابت دليل باشند و حاصل آنست كه آنچه نزديك عقول ما بين باشد از حد و رسم مستغنى بود\r\n","description":"","footnote":"","page_name":" 413 ","page_number":431},
  {"content":"\r\nو آنچه بين نبود اگر مركب و معلول بود و مقومات و عللش بين بود آن را بحدود اكتساب توان كرد اكتسابى تام و اگر بسيط يا غير معلول بود و معلولات و اعراض ذاتى و غير ذاتى و خواص و لوازمش بين بود آن را برسوم اكتساب توان كرد اكتسابى ناقصتر از قسم اول و اگر آن را شبيهى يا ضدى بود بمثالى بر آن وقوفى حاصل تواند شد وقوفى بعيد و آنچه به خود بين نبود و آن را مقومات و علل و معلولات و عوارض و نظاير بين نباشد طريقى نبود بمعرفتش اصلا و هر يكى از علل و معلولات كه در حدود آيند بايد كه ذاتى و مساوى بود و معلولات مساوى ذاتى مانند اعراض ذاتى باشد و خواصى كه بمثابت اعراض ذاتى بود و علل متقدم بود بر مطلوب و معلولات متاخر ازو و علل اتفاقى و اعراض غريب را در حدود و رسوم مدخلى نباشد و بعد از تقرير اين معانى باسر سخن شويم و گوئيم تعريفات يا به چيزهائى بود كه بر معرف متقدم بود و آن مقومات و علل باشد يا به چيزهائى كه از او متاخر بود و آن خواص و عوارض بود يا بمركب از هر دو صنف يا بخارج از هر دو صنف و اول يا بمجموع مقومات و علل بود و آن حد تام بود يا ببعض از آن و آن حد ناقص بود و حد تام مشتمل بر اجناس و فصول باشد و در حد ناقص از فصلى چاره نبود و الا افادت تميز نكند و كمترين فائده كه از تعريف مطلوب باشد افادت تميز بود و حد تام يكى بيش نتواند بود و حدود ناقص بسيار بود و چندانك ذاتيات در او بيشتر بود بتام نزديكتر بود و در ترتيب اعم مقدم بايد داشت چه اعم اعرف بود و نيز اخص باستلزام بر اعم دال بود پس از تقديم اخص بر اعم شبه تكرارى حادث شود چه اعم يك بار به قوت در اخص داخل بود و يك بار ديگر بفعل ايراد كرده شود اما چون اعم مقدم بود و باخص مقيد شود از اين علل خالى باشد و اما تعريف بخواص و اعراض رسم مفرد بود و بايد كه افادت تميز كند و الا رسم نبود و افادت تميز يا بخواص بود چنانك تعريف انسان\r\n","description":"","footnote":"","page_name":" 414 ","page_number":432},
  {"content":"\r\nبضاحك منتصب القامه يا باعراض عام زيادت از يكى كه مجموع مساوى معروض باشد چنانك تعريف خفاش بمرغ زاينده و اول بهتر بود چه اول تميز بالذات كند و چون اعراض و خواص جمع شوند اعم مقدم بايد داشت و تعريف باعراض ذاتى حقيقى بهترين تعريفات رسمى بود چه اعراض ذاتى به قوت مشتمل بود بر معروضات و اما تعريف مشتمل بر ذاتيات و عرضيات رسم مركب بود و بهترين آن بود كه ذاتى جنسى بود تا اول ماهيت بوجهى از وجوه وضع كرده باشند و بعد از آن آن را به ديگر اوصاف مقيد گردانند و چندانك جنس قريبتر بود بهتر بود و عام بر خاص تقديم بايد كرد و ذاتى بر عرضى پس اگر عرضى عام بود و ذاتى خاص عرضى مقدم بايد داشت بسبب مذكور و از رسوم آنچه افادت تميز كلى كند آن را رسم تام خوانند و باقى رسوم ناقص باشد و بعضى رسم مركب را تام خوانند و مفرد را ناقص و اما تعريف به غير ذاتيات و عرضيات تعريف بنظاير و اشباه بود و آن به قوت هم تعريف بعرضيات باشد چه وجه مشابهت امرى عارضى بود شبيهى را و ايراد نظاير گاه بود كه جهت بيان تماثل بود و گاه بود كه جهت بيان تقابل بود چه ذهن همچنانك از شبيه بشبيه انتقال كند از مقابل بمقابل انتقال كند و بهترين امثله آن بود كه بر وجه مشابهت و وجه مخالفت مثال و ممثول مشتمل بود چنانك گويند ارادت نفوس فلكى مانند ارادت نفوس حيوانى بود در شعور بفعل خود و ايثار آن و مخالف آن بود در آنك افعال فلكى بر يك نهج بود مانند افعال طبيعى چه اين بيان بر دو مثال مشتمل است هر يكى متضمن وجه مشابهتى و وجه مخالفتى و تعريف كليات بجزويات چنانك گويند جنس مانند حيوان بود و نوع مانند انسان و شخص مانند زيد و مثلث مانند اين مثلث از اين قبيل بود و همچنين تعريف معقولات بمحسوسات چنانك مانند تعريف يقين بنور و تعريف حيرت بظلمت و عقول ناقصه را با امثله\r\n","description":"","footnote":"","page_name":" 415 ","page_number":433},
  {"content":"\r\n\r\nاستيناس زيادت بود و به اين سبب در مخاطبات با متعلمان يا با عوام بيشتر استعمال كنند و بر جمله مقصود بالذات در اين مقدمات حد تام است و ديگر تعريفات مقصود بالعرض و با ديگر صناعات مناسبتر تواند بود چه فائده اصلى از تحديد تحصيل صورت عقلى است مطابق محدود نه تمييز تنها چنانك اهل ظاهر پندارند چه تمييز خود بضرورت تابع تصور حقيقى بود و اقتصار بر طلب تمييز مغنى نباشد از آن با آنك تمييز تام استدعاء تقدم حصول تصور متميز و متميز عنه يعنى هر چه غير او باشد از متصورات نا متناهى كند و اول دور بود و دوم محال و باشد كه چيزى بين بود بحسب بعضى عوارض و غير بين بود بحسب ذات يا بحسب ديگر عوارض مانند نفس از آن جهت كه موجب است و متصرف در بدن بين است و از آن جهت كه ماهيت او چيست و جوهر است يا عرض غير بين است پس باعتبار اول از حد مستغنى بود و باعتبار دوم به حد محتاج و هر چه مطلقا بين بود بحسب عقل يا حس اشتغال بتعريف آن بى فائده بود كه هيچ بيان در تعريف او افادت آن معرفت كه بعقل يا حس حاصل باشد نتواند كرد فضلا عن الزياده و ببايد دانست كه هيچ تعريف حدى و رسمى و مثالى بيك لفظ مفرد نتواند بود چه انتقال از معنئى مفرد بمعنئى ديگر بسبب لزوم يا وجهى ديگر صناعى نباشد و مراد بتعريفات در اين موضع تعريفات صناعى است كه تصرفات اختيارى را در آن مدخلى بود و آن بتاليف معانى باشد كه اجزاء قول باشند در اصناف تعريفات\r\nفصل سيم در ابتداء سخن در حد و بيان مناسبت و مباينت برهان و حد\r\nقومى گفته اند حد قولى باشد مشتمل بر تفصيل آن معانى كه اسم بالذات بر آن دلالت كند بر اجمال بحسب وضع واضعان و فهم مستمعان\r\n","description":"","footnote":"","page_name":" 416 ","page_number":434},
  {"content":"\r\nو فرق ميان اسم و حد آن بود كه دلالت يكى اجمالى بود و دلالت ديگر تفصيلى و بر اين تقدير حدى تام مشتمل بر مجموع ذاتيات و حدى ناقص مشتمل بر بعضى و رسمى مشتمل بر عرضيات نبود چه ذاتى و عرضى مضاف با معانى معقول باشد نه بالفاظ مسموع و چون حكما اين معانى در حد اعتبار كرده اند و وجود خارجى محدودات در حدود حقيقى ملاحظت كرده پس معلوم شد كه همه حدها تفصيل ما دل عليه الاسم اجمالا نباشد و نيز اگر هر چه اسم بر آن دلالت كند حد باشد هر قول مؤلف بل هر قصيده و كتاب كه آن را اسمى بود آن مسمى حد آن اسم باشد و معلوم است كه حد بر اين منوال هم اعتبار نكرده اند پس مفهوم حد بحسب اصطلاح اهل علم از اين تفسير عامتر است بوجهى و خاصتر بوجهى و آنچه تحقيق اقتضاء مىكند آنست كه حدى هست بحسب اسم كه موجود و غير موجود را متناول بود چه هر اسم كه كسى بر معنئى معقول يا غير معقول اطلاق كند آن را تفسيرى باشد بحسب عنايت واضع و مسمى و اگر مستمع همان معنى فهم كند مصيب باشد و الا مخطى و در آن نزاعى صورت نبندد الا آنك ميان آنچه آن اسم بالذات يا بالعرض بر آن دلالت كند اشتباه افتد و آنگاه آن نزاع لغوى بود نه معنوى و غايت كار در بيان وجه صواب تمسك بنقلى باشد يا استشهاد وجه استعمال طايفه اى و مع ذلك هر كس را رسد كه گويد من به اين لفظ اين معنى مىخواهم پس با او سخن بر آن تفسير بايد گفت كه او خواهد و مطلب ما شارح اسم بحسب اين حد باشد و به اين سبب استفسار الفاظ مبهم و متنازع در مبادى محاورات پسنديده باشد تا ميان قائل و مستمع در معانى اتفاقى حاصل شود و حدى ديگر هست بحسب ذات محدود و آن جز محدودى را نبود كه او را ذاتى و ماهيتى موجود بود و چون اعيان موجودات مختلفند بعضى بديهى التصور است و بعضى غير بديهى التصور و از غير بديهى بعضى واضح به قوت و بعضى\r\n","description":"","footnote":"","page_name":" 417 ","page_number":435},
  {"content":"\r\nخفى و بعضى متصور بحقيقت و بعضى بحسب علل و اسباب و بعضى بحسب معلولات و آثار و بعضى بحسب عوارض و لواحق ديگر پس حد دال بر ماهيت نيز مختلف باشد بحسب اين اختلافات بعضى تام بود و بعضى ناقص و بعضى بامور ذاتى و بعضى بامور خارجى و تفصى از ميان اين امور لازم باشد تا حد حقيقى تام كه قولى بود دال بر ماهيت محدود و تصورش مقتضى حصول عقلى صورتى بود مطابق موجود خارجى ملخص شود و مراتب حدود ديگر بحسب قرب و بعد از آن هم معلوم گردد و در اين حد نزاع ممكن باشد چه توان گفت اين حد مطابق محدود است و اين حد مطابق نيست پس هر چه حد بود بحسب ذات باعتبارى باشد كه باعتبار ديگر حد بود بحسب اسم اگر آن ذات را اسمى مطابق بود اما اين حكم منعكس نشود و برهان را با حد بحسب ذات مناسبتى باشد و در تنبيه بر آن در حد منفعتى و اگر چه اكتساب نفس حد ببرهان ممكن نبود چنانك گفته آيد و وجه مناسبت آن بود كه برهان همچنانك افادت وجود حكمى كند موضوع را افادت نفس وجود موضوع نيز كند و تا وجود موضوع معلوم نباشد او را حدى بحسب ذات معقول نبود و وجود موضوع به حد معلوم نتواند شد چه حد مشتمل بر ذاتيات بود و وجود بيشتر اعيان موجودات را ذاتى نبود و برسم نيز معلوم نتواند شد چه رسم مشتمل بر عرضيات بين بود نه آنچه ثبوتش ببيانى محتاج بود و چون اثبات عرضيات غير بين جز ببرهان صورت نبندد پس اثبات وجود موضوعى را كه وجودش بين نبود ببرهان تواند بود و در اين موضع اگر حد بحسب اسم مطابق مسمى بوده باشد و مشتمل بر اوصاف ذاتى و علل ماهيت او بمعاونت برهانى كه معطى لميت مطلق بود حد حقيقى گردد چنانك در مثال مثلث متساوى الاضلاع گفته ايم چه حد مثلث در اول مشتمل بر ذكر اضلاع سه گانه است كه علت ذاتى مثلثند پس بعد از بيان\r\n","description":"","footnote":"","page_name":" 418 ","page_number":436},
  {"content":"\r\nوجود مثلث همان قول حد حقيقى مثلث گردد پس برهان بوجهى اعانت كرده باشد بر اعطاء حد حقيقى و اين است سبب آنك مطلب هل بسيط ميان دو مطلب ما متوسط است در مرتبه و در موضوعهائى كه برهان بر هل مركب بود و افادت وجود عرضى ذاتى كند موضوعى را به شرط آنك حد اوسط هم علت وجود اكبر باشد علتى ذاتى مساوى و هم علت وجودش اصغر را يا وجودش مطلقا بود پس اوسط بان اعتبار كه علت وجود اكبر بود اصغر را مفيد برهان باشد و بان اعتبار كه تصورش علت حصول تصور اكبر بود حد يا جزو حد بود و همچنانك افادت لميت كرده باشد افادت انيت كرده باشد پس برهان مقتضى تنبيه بود بر حد و لا محاله اجزاء برهان و حد در اين موضع مشترك افتد و به اين سبب مطلب ما و لم به يكديگر متعلق بود چنانك پيش از اين گفته ايم و مناسبت برهان و حد بر اين وجه باشد و نفع برهان در اكتساب حد در اين موضع ظاهر گردد اما بايد كه معلوم بود كه اين مشاركت عام نبود چنانك ظن بعضى منطقيان است كه گفته اند هر حدى مشارك برهانى بود و هر برهانى مناسب حدى تا حكم كرده اند كه هر چه حد اوسط بود در برهانى حد محدودى بود چه واجب نيست كه حد اوسط هميشه ذاتى مقوم بود چنانك گفته ايم و نيز اوسط چون علت وجود اكبر بود در اصغر و علت وجود اكبر نبود مطلقا مانند حيوان كه علت وجود جسم است انسان را و علت وجود جسم فى نفسه نيست و اگر علت بود و ليكن علتى مساوى اكبر نبود بل خاصتر بود يا خود مطلقا علت نبود چنانك در برهان ان افتد حد نتواند بود و همچنين واجب نيست كه هر چه حد محدودى بود حد اوسط برهانى بود چه حد بر محدود محمول نبود بحقيقت بلك خود عين او بود\r\n","description":"","footnote":"","page_name":" 419 ","page_number":437},
  {"content":"\r\n\r\nو اگر نيز در لفظ بر محدود حمل كنند آن حمل هميشه كلى و ايجابى و مساوى بود و واجب نبود كه مقدمات برهان هميشه به اين شرايط بود چه در برهان سلبى و جزوى محمولات غير مساوى بسيار افتد و نيز اجزاء حد در ذاتيات مقوم باشد و اجزاء برهان در اكثر احوال اعراض ذاتى و اوليات را ببرهان حاجت نبود و باشد كه اجزاء آن را حدود بايد گفت و ماهياتى كه وجود آن ظاهر بود مانند وحدت كه مبدا موضوع علم حساب است باشد كه به حد محتاج بود و ببرهان نبود پس به اين وجوه و امثال آن معلوم شود كه حد و برهان در بيشتر مواضع متباينند و اشتراك اجزاء ايشان خاص است ببعضى مواد چنانك گفتيم و كيفيت مشاركت بعد از اين بيان كنيم انشاء الله تعالى\r\nفصل چهارم در آنك حد بهر يكى از برهان و قسمت و استقراء به انفراد اكتساب نتوان كرد\r\nبه حكم آنك هر يكى را از برهان و قسمت و استقراء در اكتساب حد نوعى از معاونت است چنانك بعد از اين معلوم شود بعضى را ظن افتاده است بهر يكى از آن كه طريق اكتساب حد همان است بانفراد و آن ظنها باطل است چه اگر حد ببرهان اكتساب توان كرد جز بقياسى از ضرب اول شكل اول نتواند بود كه نتيجه موجبه كلى دهد و بايد كه اصغر كه محدود بود و اكبر كه حد بود متساوى باشند و بر يكديگر منعكس و چون چنين بود اوسط نيز مساوى هر يكى بود لا محاله و هر محمول كه مساوى موضوع بود يا فصل بود يا خاصه يا رسم يا حد و ارسطاطاليس اين جمله در اين موضع خواص خوانده است پس گوئيم نشايد كه اوسط فصل يا خاصه يا رسم اصغر بود چه حمل اكبر بر اوسط يا بر آن وجه\r\n","description":"","footnote":"","page_name":" 420 ","page_number":438},
  {"content":"\r\nبود كه اوسط بان اعتبار كه اوسط است اكبر بر او محمول است يا بر آن وجه كه هر چه موصوف بود باوسط اكبر بر او محمول است و اول كاذب بود چه فصل بان اعتبار كه فصل بود حد نتواند بود و خاصه و رسم همچنين و دوم خالى نبود از آنك بان چيز كه باوسط موصوف است طبيعت محدود خواهند يا يك يك شخص و بر تقدير اول حد معلوم بوده باشد بى توسط اوسط و بر تقدير دوم كاذب بود چه حد طبيعت نوعى حد يك يك شخص نبود اگر چه يك يك شخص در محدود داخل باشند و حاصل آنست كه يا كبرى كاذب است يا مفيد حد نيست اصغر را اما اگر اوسط حد بود و لا محاله حدى ديگر بود و دو حد تام نتواند بود پس يكى ناقص بود و اوسط تام نشايد و الا به وضع كبرى حاجت نبود و اگر اوسط ناقص بود و اكبر تام اوسط جزو اكبر بود پس اكتساب حد به او همان بود كه بتفصيل گفتيم و اگر اكبر حدى ناقص ديگر بود خارج از اوسط همان بود كه بخاصه گفتيم و نيز حمل اكبر بر اوسط يا بر آن وجه بود كه حد اوست و اوسط بر اصغر همچنين تا اكبر حد حد بود يا بر وجه حمل مطلق بود اگر بر وجه اول بود اثبات اوسط اصغر را اثبات حد بود محدود را بى برهان يا بتوسط حدى ديگر يا بتسلسل انجامد و لازم آيد كه ميان هر حدى و محدودى حدود نا متناهى بود و مع ذلك مفهوم كبرى آن بود كه آنچه اوسط حد اوست اكبر حد اوست و اين مصادره بر مطلوب بود چه مطلوب همين قدر بيش نيست كه موضوع بر آن مشتمل است و اگر بر وجه دوم بود از حمل اكبر بتوسط اوسط بر اصغر لازم نيايد كه اكبر حد اصغر بود چه محمولات ذاتى بسيار بود كه حد نبود پس اگر بعد از آن بوجهى ديگر معلوم كنند كه آن نتيجه حد بوده است برهان اول افادت حد نكرده باشد و بعضى گفته اند اكتساب حد بقياس استثنايى توان كرد چنانك گويند\r\n","description":"","footnote":"","page_name":" 421 ","page_number":439},
  {"content":"\r\nچون محدود ضد فلان چيز است ضد حد آن چيز حد محدود بود و اين هم باطل است چه سخن در حد ضد اول همان است كه در حد ضد دوم و دور مفيد نبود و يكى از ديگر واضحتر نباشد و نيز پس آنچه آن را ضد نبود حدش نبود و از اين جمله معلوم شود كه اكتساب حد ببرهان و قياس معقول نبود و قسمت نيز چنانك مفيد قياس نبود بحسب بيان مذكور در باب قياس مفيد حد هم نباشد بانفراد و قسمت چنان بود كه گويند مثلا انسان حيوانست يا نيست و اگر هست ناطق است يا نيست و چون هم حيوان است و هم ناطق پس حيوان ناطق حد اوست و وجه خلل در اين بيان بسيار است ا تعيين حيوان در قسمت اول و ناطق در قسمت دوم دعوى مجرد از بيان است و باستثناء نقيض ديگر قسم بيان نتوان كرد چه نقيض قسم باقى از عين قسم معين خفىتر باشد يا مساوى او و اگر ببيان حاجت نيست پس قسمت نيز حشو است ب بسيار بود كه حمل اوصافى متفرق بر موصوف صحيح بود و مجتمع صحيح نبود چنانك شاعر و نيك بر زيد پس بر تقدير تحصيل اوصاف از قسمت چه دانند كه حملش بر محدود بر سبيل اجتماع صحيح است ج بسيار بود كه جمع اوصاف با صحت مؤدى باتحادى كه محصل ماهيت موصوف باشد نبود مانند اسود و حار و تا چنان نبود حد نبود د باشد كه قسمت بذاتيات نبود بل حيوان بماشى و غير ماشى قسمت كرده باشند پس غير ذاتيات در حد آورده باشند ه باشد كه قسمت اولى نبود چنانك جسم بناطق و غير ناطق قسمت كرده باشند پس بعضى ذاتيات ساقط شود و باشد كه جمع اوصاف بر ترتيبى كه در حد شرط بود اتفاق نيفتد پس از سوء ترتيب اختلال به حد يابد ز چون جمله اوصاف مجتمع شود بچه معلوم شود كه آن اوصاف حد است اگر قياس كنند بر اين وجه كه مجموع آن اوصاف قولى دال بر ماهيت است پس حدود صغرى عين\r\n","description":"","footnote":"","page_name":" 422 ","page_number":440},
  {"content":"\r\n\r\nنتيجه بود يا مشتمل بر آن و استقراء نيز مفيد حد نتواند بود چه استقراء حقيقى از اشخاص محسوس باشد و اشخاص محسوس را حد نبود چنانك گفته اند و نيز در استقراء حدى كه معلوم شود يا اول حد يك يك جزوى باشد بعد از آن آن حد را بنوعى نقل كنند مانند حكمى كه باستقراء معلوم شود يا اول حد نوع بود نشايد كه اول حد جزويات بود چه حد جزويات مختلف بايد و اختلاف بذاتيات نتواند بود و اگر بود پس منقول بنوع زيادت از يك حد بوده باشد و نشايد كه اول حد نوع بود چه حد نوع اول بر نوع افتد و بعد از آن بالعرض جزويات را متناول شود و محال بود كه نوع و حد نوع نا دانسته تناولش جزويات را معلوم باشد اين است بيان آنك هر يكى از اين وجوه بانفراد طريق اكتساب حد نتواند بود و اما آنك انتفاع بهر يكى در اكتساب حد چگونه باشد بعد از اين بيان كنيم انشاء الله تعالى\r\nفصل پنجم در آنك طريق اكتساب حد تركيب است\r\nهر گاه كه معلوم باشد كه محدود در تحت كدام جنس است از اجناس عاليه و محمولات ذاتى مقوم او كه در تحت آن جنس باشد چيست تمامى آن محمولات جمع كنيم چه آنچه عامتر بود از محدود و چه آنچه مساوى او باشد و چه آنچه اولى بود و چه آنچه غير اولى بود و وقوف بر محمولات ذاتى ممتنع نبود چه تصور ذاتيات به قوت در تصور ماهيت مندرج بود پس نگاه كنيم اگر بعضى از آن محمولات در ضمن بعضى داخل باشد مكرر حذف كنيم و اگر مجموع ذاتيات اعم را اسمى محصل يابيم آن اسم بجاى آن ذاتيات بنهيم كه آن جنس قريب محدود باشد و اگر اسمى محصل نيابيم و بعضى را از آن جمله اسمى محصل يابيم آن اسم بجاى آن بعض بنهيم كه آن جنس عالى باشد و همچنين اگر ذاتيات مساوى را اسمى محصل يابيم آن اسم بجاى آن مجموع بنهيم كه فصل بود و اگر اسمى محصل\r\n","description":"","footnote":"","page_name":" 423 ","page_number":441},
  {"content":"\r\nنيابيم و در معنى مختلف باشند و هر يكى بانفراد در افادت تحصيل و تحقق نوع كافى بود جمله ايراد كنيم كه هر يكى فصلى باشد آنچه حاصل شود از اين جمله لا محاله مساوى محدود باشد هم در معنى تا افادت تصور كمال ماهيت محدود كند و هم در انعكاس تا افادت تميز ذاتى كند و آن حدى تام بود مثلا خواهيم كه حد انسان معلوم كنيم نگاه كنيم كه در تحت مقوله جوهر بود و اوصاف ذاتى او قابل ابعاد ثلاثه و ذو نفس غاذيه و ناميه و مولده و حساس و متحرك بارادت و مدرك و مميز و ناطق است و چون در اين اوصاف نگاه كرديم مدرك در ضمن حساس حاصل بود و مميز در ضمن ناطق هر دو را حذف كرديم و اوصاف عام را اسمى مشترك يافتيم و آن حيوانست پس دانستيم كه حيوان جنس است و ناطق فصل و مجموع حد و اگر خواهيم كه حد جنس محدود معلوم كنيم اوصاف اولى از اين جمله حذف كنيم چه اولى خاص فصل محدود بود و عام جنس او و فصل در حد جنس داخل نتواند بود و جنس نيز حد خود نبود پس هيچ كدام را شايستگى وقوع در حد جنس نبود و ديگر اوصاف عام غير اول واقع در جواب ما هو بشركت بگيريم و آن جوهر ذو ابعاد و ذو نفس متحرك و حساس است پس بجاى جوهر ذو ابعاد جسم بنهيم و چون بجاى جسم ذو نفس اسمى محصل نيابيم ماهيتى را كه مؤلف بود از اين مجموع و اگر چه اسمى محصل ندارد دانيم كه جنس حيوانست و چون بجاى متحرك و حساس نيز اسمى محصل نيابيم و دانيم كه هر يكى افادت تحصيل نوع حيوان مىكنند دانيم كه هر يكى فصلىاند پس در حد تام بر يكى اقتصار نكنيم بل هر دو ايراد كنيم و اگر چه در حدى كه افادت تميز كند يكى كافى باشد و بايد كه ترتيب نگاه داريم يعنى تقديم اعم بر اخص چنانك گفته ايم و ترتيب در فصولى كه در مرتبه متساوى باشد چنان بود كه فصلى كه مناسب فاعل و ماده بود مقدم دارند بر آنچه مناسب صورت و غايت بود و غايت از همه متاخر دارند\r\n","description":"","footnote":"","page_name":" 424 ","page_number":442},
  {"content":"\r\n\r\nتا بر ترتيب طبيعى باشد و اگر فصول نه به اين اعتبارات بود مانند حساس و متحرك باراده تقديم يكى اولى نباشد و ببايد دانست كه اجزاء حدود و رسوم را ارتباطى بود تا از مجموع يك چيز حاصل شود كه حد يا رسم باشد و آن ارتباط در حد شارح اسم بربطى تقييدى باشد در لفظ چنانك گفته آمده است و در حد دال بر ماهيت بحصول اتحادى كه مؤدى بود به تصور ماهيتى در عقل مطابق ذاتى موجود در خارج يا هم در عقل\r\nفصل ششم در بيان وجه انتفاع بتحليل و قسمت در اقتناص حدود و غير آن\r\nهمچنانك در قياس اغلب چنان بود كه اول مطلوب وضع كنند و بعد از آن طلب مقدماتى كنند كه منتج مطلوب بود در حدود نيز اول محدود وضع كنند و بعد از آن طلب ذاتيات او كنند بطريق تحليل و قسمت و امثال آن تا از آن تركيب حد كنند و اقتناص محمولات ذاتى بطريق تحليل چنان بود كه در ماهيت محدود تامل كنند تا در تحت كدام جنس افتاده است از اجناس عالى و ديگر انواعى كه با او در تحت آن جنس افتاده اند چيست و مشاركت و مباينت ذاتى ميان آن انواع بكدام صفتست تا هر يكى از ذاتيات مشترك و ذاتيات خاص با دست آيد و استقراء را در اين باب معاونتى تمام باشد مثلا خواهند كه ذاتيات خط معلوم كنند نگاه كنند خط در تحت مقوله كم باشد و از نوع كم متصل و خط مستقيم و خط مستدير و خط منحنى و خط محدب در معنى خط اشتراك دارند پس چون در معانى ذاتى هر يكى تامل رود خط مستقيم طولى بود بى عرض كه نقطهائى كه بر او فرض كنند مقابل يكديگر بود و خط مستدير طولى بود بى عرض كه نقطه فرض توان كرد كه خطهائى كه از آن نقطه به او كشند متساوى بود و خط محدب طولى بود بى عرض كه برو يك نقطه موضع اتصال دو خط مستقيم بود و بر غير استقامت و خط منحنى طولى بود بى عرض كه از محيط قطعى زايد يا ناقص يا متكافى بود پس چون اين خصوصيات بيفكنند حد خط بماند\r\n","description":"","footnote":"","page_name":" 425 ","page_number":443},
  {"content":"\r\nطول بى عرض و طول متضمن معنى كم متصل باشد پس اين معانى مجموع ذاتيات خط باشد و محذوف تفسير خصوصيت هر يكى بوده باشد از انواع و اگر بعد از حذف خصوصيات هيچ معنى مشترك بنماند معلوم شود كه آنچه باشتراك بر آن معانى مقول بوده است بر سبيل اشتراك لفظى بوده است مثلا تشابه بر اشكال و الوان مقول است و معنى يكى تناسب اضلاع و تساوى زوايا است و معنى ديگر انفعال حاسه از هر يكى مانند انفعالش از ديگر يك و چون هر يكى از اين دو معنى خاص است به يكى از اين دو موضوع و هيچ مشترك باقى نمىماند ميان هر دو معلوم شد كه وقوع تشابه بر هر دو باشتراك بوده است و اقتناص مشتركات ذاتى به اين طريق كه از طرف اخص ابتدا كنند به احتياط نزديكتر بود از آنك ابتدا از طرف اعم كنند چه اگر در تشابه نگرند و آنك عارض دو نوع است از جنس كيف گمان افتد كه مگر عرض ذاتى است جنس كيف را و اشتراك انواع در او اشتراك معنوى و اين ظن خطا بود و نيز اقتناص كليات از جزويات در مبدا فطرت هم بر اين منوال بود و چون صناعت محاذى طبيعت بود باتفاق نزديكتر باشد و اما قسمت دو گونه بود قسمت كلى بجزويات و قسمت كل باجزاء و قسمت كلى بجزويات يا بفصول ذاتى بود يا نبود و اول يا به اولى بود يا به غير اولى اما به اولى قسمت جنس بود بانواع قريب مانند قسمت حيوان به انسان و فرس و اما به غير اولى قسمت جنس بود بانواع بعيد مانند قسمت جسم به اين انواع و قسمت به غير فصول ذاتى يا قسمت معروض بود بعوارض يا بر عكس يا قسمت عوارض بعوارض و اول يا بعوارض صنفى بود يا بعوارض شخصى و اول يا قسمت جنس بود باصناف نوع چنانك قسمت حيوان بعرب و عجم يا قسمت نوع باصناف او چنانك قسمت حيوان بذكر و انثى و قسمت انسان بعرب و عجم و دوم يا قسمت جنس بود به اشخاص چنانك\r\n","description":"","footnote":"","page_name":" 426 ","page_number":444},
  {"content":"\r\nقسمت حيوان بزيد و عمرو و يا قسمت نوع چنانك قسمت انسان به اين اقسام و قسمت عارض بمعروضات قسمت صنف بود بمعروضات جنسى مانند كاين و فاسد بمعدن و نبات و حيوان يا بمعروضات نوعى مانند قسمت طاير بعقاب و غراب يا بمعروضات شخصى مانند قسمت عربى بزيد و عمرو و قسمت عوارض بعوارض قسمت اصناف بود باصناف مانند قسمت مرغ بانچه گوشت خورند و آنچه دانه چينند و آنچه گياه خورد و در اين موضع جز از قسمت بفصول ذاتى اولى انتفاع نبود و معرفت حال اين فصول در فصلى مفرد ايراد كنيم و چون ذاتى اعم يعنى جنس عالى بگيرند و قسمت كنند بفصول ذاتى اولى و همچنان قسمت مىكنند تا رسيدن بانواع سافل كه اختلاف در آن جز به اشخاص نبود جملگى فصول بر ترتيب معلوم شود در طول و اگر در ميانه فصلى غير اولى باشد لا محاله طفره افتد چنانك اگر كسى قسمت جسم ذو نفس كند بناطق و صهال فصل حيوان در ميان فرو گذاشته باشد يا اگر قسمت حيوان كند بمتصل الجناح و منفصل الجناح اعتبار طاير فرو گذاشته باشد و اول قسمت جسم ذو نفس بحساس و غير حساس و قسمت حيوان بطاير و غير طاير بايد كرد و بعد از آن اين قسمت و بعد از آن در هر مرتبه نگاه كنند تا اگر جنس را به چند فصل متساوى در رتبت قسمت ممكن بود بحسب اعتبارات مختلف مانند قسمت جسم ذو نفس بحساس و غير حساس باعتبارى و بمتحرك بارادت و غير متحرك باعتبارى ديگر آن فصول را نيز در عرض اعتبار كنند به اين هر دو نوع قسمت لا محاله تمامى ذاتيات را استحضار كرده باشند و قسمت افادت سه چيز كرده باشد ا ترتيب فصول ذاتى مختلف بعموم و خصوص در طول چنانك قابل ابعاد پس ذو نفس پس حساس و متحرك پس ناطق ب حد هر جنسى كه در اين ترتيب افتد چه از تركيب هر فصلى با جنس عالى بعد از فصلى ديگر جنسى ديگر حاصل آيد ج احاطت به همه ذاتيات در\r\n","description":"","footnote":"","page_name":" 427 ","page_number":445},
  {"content":"\r\nطول و عرض تا تركيب حد ممكن باشد و بايد كه ظن نيفتد كه اين قسمت بعد از معرفت فصول نا متناهى كه مقتضى معرفت انواع نا متناهى باشد ممكن شود و چون معرفت نا متناهى محال بود اين قسمت محال بود چه قسمت حيوان مثلا بناطق و غير ناطق كافى بود و اگر محدود در طرف ناطق افتد بمعرفت تفصيلى غير ناطق و اگر چه محتمل بود كه به قوت فصول محصل نامتناهى را شامل بود احتياج نباشد و اگر در طرف غير ناطق افتد بر سبيل استيناف بصهال و غير صهال قسمت بايد كرد و اگر در طرف صهال افتد از تفصيل ديگر طرف استغنا حاصل شود و هم بر اين قياس و چون ذاتيات مقوم بين باشد چنانك گفته ايم طرف مطلوب باسانى معلوم شود پس بمعرفت نا متناهى احتياج نيفتد و قسمت كل باجزاء يا باجزاء متشابه بود مانند قسمت خط به دو قسم يا باجزاء مختلف و آن يا تاليفى بود مانند قسمت حيوان باعضاء يا تركيبى مانند قسمت اعضاء باخلاط و در اين موضع قسمت كل باجزاء تاليفى و تركيبى هم مفيد بود و آن در محدودى بود كه ذو كم باشد مثلا قسمت حيوان بتشريح باعضاء آلى و قسمت اعضاء آلى باعضاء بسيط و قسمت اعضاء بسيط باخلاط و قسمت اخلاط باركان چه همچنانك از قسمت كلى بجزويات معلوم شود كه حيوان در تحت جسم ذو نفس است از قسمت كل باجزاء معلوم شود كه مركب از جسمى رطب و جسمى يابس است و چون اجزاء بسيار شود و انواع بسيار از مقارنات و مباينات اجزاء حكمهاى كلى معلوم شود مانند آنك حيوان عادم اذن بيضه نهد و ذو اذن بچه زايد و لميت وجود بعضى نيز معلوم شود چنانك چون بعضى حيوانات را كرش بود و بعضى را نبود و بعضى را قرن بود و بعضى را نبود و بعضى را بر فك اعلى دندان باشد و بعضى را نبود و بعضى ذو رجلين بود و بعضى نبود و ذو كرش و ذو قرن و عادم السن در وجود متساوى يابند بتجربه و ذو رجلين\r\n","description":"","footnote":"","page_name":" 428 ","page_number":446},
  {"content":"\r\n\r\nاز آن عامتر معلوم شود كه ذو رجلين علت اين اوصاف نيست پس بمعاونت نظر در قواعد طبيعى معلوم شود كه وجود قرن علت عدم سن است بسبب صرف ماده در قرن و عدم سن علت احتياج است به گوش تا تلافى قصورى كه بسبب نقصان مضغ افتد به كرش صورت بندد و همچنين از قسمت نباتيات باجزاء و اعتبار احوال اقسام معلوم شود كه وجود عرض ورق و انتشار آن در درختان مانند انگور و انجير متساوى باشد پس معلوم شود كه رطوبتى كه سبب تماسك اجزاء بود بسبب عرض ورق در معرض تلاشى باشد و به اين وجه عرض سبب انتشار بوده باشد و امثال اين علل در براهين و حدود واقع باشد و از آن انتفاع بود و احتياط در آنك ملزوم هر لازمى بالذات چيست واجب باشد تا بجاى ملزوم امرى عامتر يا خاصتر وضع نكنند كه اخذ ما بالعرض مكان ما بالذات لازم آيد و حكم منتقض شود و ببايد دانست كه مسايل بسيار در علمهاى معادن و نبات و حيوان از اين نوع قسمت مستفاد بود و حدود بسيار چيزها بمعرفت آن معلوم شود و ليكن فائده قسمت كلى بجزويات در حدود بيشتر بود و فائده قسمت كل باجزاء در براهين و اقيسه بيشتر\r\nفصل هفتم در بيان حال حصول\r\nدر اقتناص حدود بعد از معرفت اجناس عاليه هيچ بحث مهمتر از استكشاف حال فصول نباشد چه اجناس و انواع متوسط و سافل بل حدود حقيقى از تركيب جنس عالى با فصول مترتب حاصل شود چنانك گفته ايم و فصول را اوصاف و شرايط بسيار شمرده اند اما اكثر آن شرايط مشترك است ميان فصول و بعض خواص و اعراض ذاتى و آنچه از آن جمله مقوم فصل است كه فصل برعايت آن شرط فصل باشد يك شرط است و آنچه مقتضى كمال فصل است كه فصل برعايت آن شرط قريب باشد يك شرط ديگر و ديگر شرايط هر چند\r\n","description":"","footnote":"","page_name":" 429 ","page_number":447},
  {"content":"\r\nلوازم فصل باشند اما رعايت اين دو شرط از آن جمله مغنى بود و اقتصار بر آن شرايط بى رعايت اين دو شرط كافى نبود و شرط اول از اين دو شرط آنست كه فصل محصل وجود جنس بود بر وجه تنويع چه جنس را وجودى عقلى مبهم محتمل انواع مختلف باشد و در خارج همچنان بى زيادت لاحقى موجود و محصل نتواند بود و چون آن لاحق با جنس مضاف شود مجموع نوعى محصل گردد پس آن لاحق محصل و منوع جنس بود و فصل عبارت است از آن لاحق الا آنك فصول قريب و بعيد در اين معنى اشتراك دارند و شرط دوم كه فصل قريب را از ديگر فصول ممتاز گرداند آنست كه لحوق او جنس را اولى بود يعنى نه بسبب امرى غير ذات جنس بود چه لواحق ديگر كه عامتر از جنس بود يا بسبب جنس حقيقى يا ماده او يا عرضى از اعراض او لاحق شود و آنچه مساوى او بود بسبب فصل جنس يا ماده اى كه او يا عرضى از اعراض او لاحق شود و اين جمله انواع و اشخاص را كه در تحت جنس بود لاحق باشد و تنويع و تقسيم جنس نتواند كرد و آنچه خاصتر بود و اولى نبود جنس را يا فصلى بعيد بود يا لاحق فصلى قريب يا بعيد و فصل قريب بقيد اولى از اين جمله ممتاز شود و اين فصل لا محاله از اعراض ذاتى جنس تواند بود اما از اعراضى غير مساوى بل از اعراض خاص كه جنس را بر سبيل تقابل مانند اتصال و انفصال كم را يا غير تقابل مانند ناطق و صهال حيوان را عارض شود يا قسمت جنس كنند بانواع و اعراض ذاتى اولى غير مساوى كه اقتضاء تقسيم كنند چون از شرط اولى خالى بود فصل نبود مانند ذكورت و انوثت از متقابلات و طاير و سابح و ماشى از غير متقابلات حيوان را و بعد از تقرير اين دو شرط گوئيم باقى اوصاف و شرايط كه اهل صناعت فصول را ياد كرده اند يا راجع است به اين دو شرط مذكور يا از قبيل اوصاف مشترك است ميان فصل و غير فصل و بعضى از آن اوصاف اين است ا آنك مقسم جنس بود و حالش گفته آمد ب آنك طبيعت فصل خارج بود از طبيعت جنس و همه عوارض جنس بود ج آنك فصل علت وجود حصه جنس بود\r\n","description":"","footnote":"","page_name":" 430 ","page_number":448},
  {"content":"\r\nبى دور و صورت با ماده همين حكم دارد و اگر بقيدى خاص كنند به اين موضع راجع باشد با شرط اول د آنك لحوقش بجنس نه بسبب امرى عامتر يا خاصتر بود و اعراض ذاتى همچنين بود و مع ذلك فصل بايد كه بسبب امرى مساوى هم لاحق نباشد و تحقيق اين شرط راجع است با شرط دوم ه آنك قسمت به او لازم بود يعنى قلب اقسام ممتنع بود چه قسمت جسم به حركت و سكون اولى است اما متحرك ساكن تواند شد و ساكن متحرك و ذكورت و انوثت همين حكم را دارد با آنك فصل نيستند و آنك مانع تنوع بود به ديگر انواع يعنى لحوقش بجنس مانع آن بود كه جنس نوعى ديگر شود چه ذكورت و انوثت با لزوم مانع آن نيستند كه حيوان انسان بود يا فرس و بعضى عرضيات نيز چنين بود چه زوجيت يا لزوم قسمت مانع تنوع عدد است بسه و پنج ز آنك قابل شدت و ضعف نبود و اين حكم مطلقا صحيح نبود چه هر نوع كه قابل شدت و ضعف بود فصلش همچنان بود مگر قيد كنند كه در تنويع قابل نبود و آنگاه ديگر علل را همين حكم بود ح آنك عدمى نبود و اين موضع بحث است چه شايد كه جنسى باشد محتمل دو مقابل كه يكى وجودى باشد و ديگرى عدمى و بهر يكى از آن نوعى محصل شود مانند كم كه بوجود و عدم حد مشترك دو نوع شود و همچنين امتداد طولى كه محتمل مقارنت و لا مقارنت عرض بود پس بقيد لا مقارنت نوع خط شود و اين عدمات عدم مطلق نبود بل عدمى بود متقابل وجودى مانند عدم ملكه چه اگر عدم مطلق بود جنسى بعينه طبيعت نوع بوده باشد پس فصلى سلبى نشايد بان معنى كه عدم مطلق بود اما عدمى شايد بان معنى كه وجود فصلى عدمى بود اين است حال اين شرط و بر تقدير صحتش بر اطلاق همه ذاتيات همين حكم دارد ط فصل بايد كه مقول بود در جواب اى شىء هو و اين بذاتى مقيد بود و الا خاصه همچنين بود و باشد كه مقول در جواب اى\r\n","description":"","footnote":"","page_name":" 431 ","page_number":449},
  {"content":"\r\nشىء متضمن اشارت حسى بود يا اسمى علمى و آن آنجا بود كه اى مضاف با چيزهاى مشار اليه بود چنانك گويند ايهم زيد اما اگر اى مضاف با كلى بود چنانك اى شىء زيد جواب جز كلى مميز نشايد و در همه مواضع تميز طلبد و تميز تابع تحصيل ذات بود پس اين شرط نيز راجع با شرط اول باشد ى آنك در يك مرتبه دو فصل نبود چه اگر بيك فصل تحصيل نوع حاصل آيد دوم فضله بود و اگر حاصل نيايد اول فصل نبود و هر چند بحسب تحقيق اين حكم صحيح است و ديگر علل و اعراض ذاتى حقيقى نيز در اين حكم اشتراك دارد اما بحسب اين موضع بايد كه دانند كه فصول بسيار از علل مختلف ممكن بود چنانك ياد كنيم و هر چند علت تام يك چيز بود كه شامل همه علل بود اما در اين موضع هر يكى را بانفراد فصلى خوانند چون افادت تحصيل عقلى لازم آيد و نيز باشد كه بسبب عدم اسماء يا قلت شعور بحقايق فصول از فصلى بلازم اخص او عبارت كنند و يك چيز را كه در غايت بساطت نبود و لازم متساوى در مرتبه تواند بود چنانك حساس و حركت ارادى نفس حيوانى را پس هر يكى را از حساس و متحرك بارادت باعتبارى فصلى شمرند و بر منطقى واجب نباشد بيان آنك اين هر دو بحسب ذات يكىاند يا دو بل برو باشد كه جمله را اعتبار كند همچنانك برو واجب نباشد كه بيان كند كه كدام عرض ذاتى بحسب ذات تنهاست و كدام بحسب اعتبارى ديگر يا آنك مساوى نوع بود و در اين موضع هم بحثى وارد است و آن آنست كه طبيعت فصل را چون بانفراد بگيرند نه از آن روى كه مخصص جنس باشد عامتر از نوع بود باعتبارى ديگر مثلا ناطق مطلقا نفوس و عقول فلكى را نيز شامل تواند بود اما چون به او مقيد كنند انسان را بيش شامل نبود پس اين ناطق كه فصل حيوان بود مساوى نوع بود نه ناطق بر اطلاق و حصه جنس همچنين بود و همچنين انقسام به دو متساوى از زوج عامتر بود اما چون بعدد مقيد شود فصل زوج باشد يا ماهيت زوجيت و بر تقدير صحت\r\n","description":"","footnote":"","page_name":" 432 ","page_number":450},
  {"content":"\r\n\r\nاين شرط بعضى خواص همين حكم دارد اين است بعضى اوصاف فصول كه ايراد كرده اند و حال هر يكى و باقى احوال فصول در مواضع جدلى معلوم شود و ختم اين فصل بر بحثى مهم كنيم از مباحث فصول و آن سؤالى است كه گويند فصول از محمولات اعم بود يا داخل بود در محمولات اعم اگر از محمولات اعم بود اجناس عاليه بود و اگر داخل بود در آن پس تميز و تخصيص فصل از جنس مطلق بفصلى ديگر بود و تسلسل لازم آيد و حل اين اشكال آنست كه فصول اگر از محمولات اعم بود لازم نبود كه اجناس عاليه بود چه اعراض ذاتى اجناس عاليه همه محمولات اعم باشد و امور عام مانند وجود و وجوب و وحدت همچنين و نيز جنس عالى اگر چه فصل خود نتواند بود اما مبدا فصل جنسى ديگر تواند بود و اگر داخل بود در اجناس عاليه هم لازم نبود كه امتيازش بفصلى ديگر بود چه امتياز بفصل خاص است بنوع كه از جنس ممتاز بفصل شود اما امتياز نوع از فصل بجنس بود و امتياز فصل از جنس بذات و همچنين امتياز عوارض از معروضات پس هر چه داخل نبود در جنس دخول نوعى در امتياز بفصلى محتاج نبود و مبادى فصول مانند نطق و حس هر چند باشد كه از انواع اجناس عاليه باشد به شرط آنك در تحت آن جنس باشد كه مقسم او شوند اما چون فصل شوند مانند ناطق و حساس داخل شوند در تحت آن جنس كه مقسم او باشد نه بر آن وجه كه نوعى باشد از آن جنس بل بر آن وجه كه جنس بر ايشان محمول باشد چنانك معروض بر عرض ذاتى محمول بود نه چنانك جنس بر نوع و به اين سبب گويند فصول جوهر جوهر بود و فصول كيف كيف يعنى لازم بود كه جوهر بود يا كيف و هر چند اكثر اين مباحث تعلق بعلمى ديگر دارد اما چون در اين موضع مفيد باشد ايراد كرده آمد\r\nفصل هشتم در كيفيت وقوع علل در حد\r\nهر محدود كه ماهيت و جوهر او را عللى ذاتى مساوى بين بود\r\n","description":"","footnote":"","page_name":" 433 ","page_number":451},
  {"content":"\r\nحد او بايد كه بر آن علل مشتمل بود تا افادت صورتى كند در عقل مطابق محدود در خارج و اگر علت ناقص بود مثلا بعيد بود يا جزو علت افادت صورت نه چنان كند كه بايد و به اين سبب حد تام مؤلف از علل جز يك حد نتواند بود و وقوع علت در حد در موضع فصل بود چه علت محصل و محقق وجود معلول باشد و تخصيص و تحصيل ماهيت متصور بفصل تواند بود پس بايد كه در اصل معلول را وجودى مبهم و منتشر بود تا تحصيلش صورت بندد و تاثير علت به او خاص باشد و دال بر موجودى مبهم و منتشر جنس تواند بود پس بايد كه در جداول جنس وضع كنند و بعد از آن بعلتى كه در موضع فصل افتد مخصص و محصل گردانند و علت نفس فصل نتواند بود چه فصل بر نوع محمول بود و علت بر معلول محمول نبود پس مبدا فصل بود مثلا نگويند تب غب عفونت صفرا بود بل گويند از عفونت صفرا بود و همچنين رعد نگويند انطفاء آتش بود بل از انطفاء آتش بود و علت صورى چون با ماده باشد محمول تواند بود و به تنهائى محمول نتواند بود مانند ناطق و نطق و علتى كه در حد افتد مساوى معلول بايد از جهت وجوب تساوى حد و محدود در معنى و وقوع هر يكى از علل به تنهائى در حد ممكن بود اما فاعلى چنانك گويند غب تبى بود كه از عفونت صفراء خارج عروق حادث شود و مادى چنانك گويند وتر عضوى بود كه از عصب و رباط مؤلف بود و صورى چنانك قايمه زاويه اى بود از قيام خطى بر خطى حادث شود مساوى زاويه اى كه در ديگر جانب افتد و موضوعى چنانك فطوست تقعيرى بود كه در بينى باشد و غايتى چنانك انگشترى حلقه اى بود كه در انگشت كنند و هر چهار بهم چنانك شمشير آلتى بود صناعى آهنين دراز و پهن و كنارها تيز كه بان در حرب اعضاى خصم ببرند چه آلت جنس است و صناعى فصلى است از علت فاعلى و آهنين فصلى از مادى و دراز و پهن و تيز از صورى و باقى از غايى و هر چه اعتبار تصور ماهيت او\r\n","description":"","footnote":"","page_name":" 434 ","page_number":452},
  {"content":"\r\n\r\nكنند بى ملاحظت وجود اقتصار بر علل ماهيت كافى بود و سبب قطع نظر از وجود يا ظهور وجود بود يا آنك حد هنوز بحسب اسم بود اما آنچه ملاحظت وجودش كنند لا محاله علل وجود نيز در فصل بايد گرفت اگر مساوى و ذاتى باشند و باشد كه تصور ماهيتى نه بحسب جوهر ذاتش كنند بل بحسب عرضى از اعراض او و حدش بان اعتبار گويند مثلا به نظر با فاعل اعتبار حرارت در سوخته چه حد سوختن بى ذكر حرارت نتوان گفت و به نظر با غايت اعتبار پوشيدن در جامه و در امور طبيعى چون مواد ملايم صورند و وجود صور بى مواد ممتنع پس علل مادى بضرورت در حد افتد و در هندسى و عددى چون صور از مواد منتزعند مواد در حد نيفتد و از تذكر احوال علل ديگر اعتبارات آسان باشد پس اين قدر در اين موضع كفايت بود\r\nفصل نهم در بيان مشاركت برهان و حد\r\nبرهانى كه مشارك حد بود در اجزاء بر اين مثال بود كه گوئيم قمر جرمى است كه نورش از شمس مستفاد است و از شان اوست كه زمين ميان او و شمس متوسط شود و هر چه چنين بود نورش در وقت توسط منمحى شود پس قمر جرمى است كه نورش منمحى شود و انمحاء نور قمر خسوف بود پس قمر جرمى است كه منخسف شود و اين دو برهان است كه اثبات خسوف قمر به اين دو برهان تمام شود چه اگر بر يكى اقتصار كنند و گويند كه قمر جرمى است كه زمين ميان او و شمس متوسط شود و چون چنين بود قمر منخسف شود يا گويند قمر جرمى است كه نورش منمحى شود و چون چنين باشد منخسف شود برهانى ناقص ايراد كرده باشند و هنوز سؤال لم را مجال بود پس برهان تام اول است كه مشتمل بر دو قياس مذكور است و بر دو حد اوسط يكى توسط زمين و دوم انمحاء نور و اول علت دوم است و دوم حقيقت خسوف از آن جهت كه معلل است به اول و چون حد خسوف گويند همين دو\r\n","description":"","footnote":"","page_name":" 435 ","page_number":453},
  {"content":"\r\nاوسط اجزاء حد خسوف باشد اما وقوع ايشان در حد بر عكس اين ترتيب بود چه حد خسوف چنين بود كه خسوف انمحاء نور ماه بود بسبب توسط زمين ميان او و آفتاب و اين حدى تمام بود و مشتمل بود بر سه چيز يكى توسط زمين كه علت است و آن را مبدا برهان خوانند و دوم انمحاء نور كه معلول است و آن را كمال برهان خوانند و سيوم خسوف كه محدود است و ماهيتش مجموع دو امر اول است و اين هر سه متساوى باشند در عموم و خصوص و بر يكديگر منعكس و الا شايسته وقوع در حد نباشد پس اگر در حد خسوف بر يكى از دو امر اول اقتصار كنند و گويند خسوف انمحاء نور ماه است يا خسوف آنست كه زمين مياه و آفتاب متوسط شود هم حدى بود مفيد تميز از جهت مساوات اما حد تام مفيد كمال تصور ماهيت نبود بل حدى ناقص باشد مستفاد از برهانى ناقص پس حد ناقص در اين موضع دو نوع بود حدى كه از مبدا برهان گرفته باشند و حدى كه از كمال برهان گرفته باشند مثالى ديگر ميغ جرمى رطب است كه آتشى در او منطفى شود و هر رطب كه آتشى در او منطفى شود آوازى در وى حادث شود و هر آواز كه در ميغ حادث شود رعد باشد و اين برهانى تام است بر وجود رعد در ميغ و حد تام رعد آوازى بود كه در ميغ حادث شود بسبب انطفاء آتشى در وى و حد ناقص از مبدا برهان انطفاء آتشى در ميغ و حد ناقص از كمال برهان آوازى كه در ميغ حادث شود و برهانهاى ناقص بر قياس گذشته و جنس در اين مثالها هميشه مقارن نتيجه برهان بود مانند انمحاء نور و آواز كه جنس خسوف و رعد بود و مثال ديگر فلان را آرزوى انتقام است و هر كه را آرزوى انتقام بود خون دلش بجوشد و چون چنين بود او را غضب بود و اين برهان تام است و حد تام غضب جوشيدن خون دل از آرزوى انتقام بود و حدها و برهانهاى ناقص بر منوال مذكور و ظاهر شد كه ترتيب اجزاء در برهان و حد بر عكس يكديگر بود\r\n","description":"","footnote":"","page_name":" 436 ","page_number":454},
  {"content":"\r\n\r\nاما اكثر برهان از علل ذاتى نبود بل از اعراض و لواحق بود چنانك گويند قمر جرمى است كه از شان اوست كه در بعضى استقبالات اشخاص را از او سايه نبود و چون چنين بود خسوف از اجزاء آن حد نيايد بل اگر ممكن باشد رسمى آيد مناسب آن برهان اين است كيفيت مشاركت حد و برهان در اجزاء و اين مشاركت خاص بود بمواضعى كه پيش از اين ياد كرده ايم\r\nفصل دهم در كيفيت وقوع اعراض ذاتى در تعريفات\r\nتعريف باعراض ذاتى و خواص اولى از سه گونه بود ا آنك عرض ذاتى معروفتر از معروض بود پس از تصور عرض توصل كنند به تصور معروض چنانك از ضحك بر آن چيز كه ضحك از او صادر شود و اين تعريف رسمى باشد به شرط تاليف ب آنك ماهيت معروض را بحسب لغت اسمى نبود و بان سبب عبارت از او بمطابقه متعذر باشد پس از عرضى كه عروضش او را معلوم بود دليل سازند بر وى تا تنبيه حاصل شود و عدول از معروض بعارض از روى ضرورت بود در اين موضع و شايد كه عرض در معرفت تابع معروض بود و اين از قبيل تعريفات لفظى بود چنانك ذو وضع گويند در كميات جنس خط و سطح و جسم را ج آنك حقيقت و ذات معروض آن چيز بود كه از شان او بود صدور آن عرض از او و وجود آن عرض او را بين بود و او را جز اين حقيقتى و ذاتى متصور نبود چنانك گويند جاذبه آن قوت بود كه از شان او بود جذب غذا و عرض در اين موضع تعريفى حدى فائده دهد بعد از معرفت وجود چه اين تعريف دال بود بر حقيقت متصور از آن جهت كه متصور است و چون از يك ذات اعراض بسيار صادر شود لا محاله اول و بالذات از آن جمله يكى تواند بود چه از يك ذات مفرد يك معلول بيش صادر نشود و باقى بتوسط آن عرض بود و بسبب\r\n","description":"","footnote":"","page_name":" 437 ","page_number":455},
  {"content":"\r\n\r\nاعتبارات ديگر پس اگر آن عرض بين بود تعريف معروض جز به او نشايد مانند نفس انسانى كه از او تميز و ضحك و خجلت و حيا و غير آن صادر شود اما اول و بالذات متميز بود و باقى بحسب اعتبارات مختلف از قوت مميز صادر شود پس تعريف او جز بصدور تميز از او نشايد و نطق عبارت از آنست اما اگر زيادت از يك عرض بين بود و اوليت يكى از آن اعراض بين نبود تعريف به يكى اولى نبود و ايراد هر يكى باعتبارى ديگر دال بود بر معروض مانند حساس و متحرك بارادت بر نفس حيوانى و وقوع اعراض ذاتى در تعريفات حدى محدودات مركب را در موضع فصول افتد مانند ناطق و حساس در تعريفات انسان و حيوان و نطق و حس كه مجرد عرض باشند نفس فصل نتوانند بود بل دال باشند بر فصل و در تعريفات بسايط ذهنى مانند اجناس عاليه در موضع فصول نيفتد چه آن را فصول مقوم نتواند بود بل بر سبيل تعريف لفظى يا تعريف رسمى باشد ذات معروض را\r\nفصل يازدهم در تمامى سخن در حد و بيان احوال حدود و نسبت حدود با محدودات\r\nمعانى متصور يا بسيط بود يا مركب و هر يكى يا ذهنى يا خارجى بسيط ذهنى مانند اجناس عاليه و محمولات عامه على الاطلاق كه آن را جنسى و فصلى نبود و بسيط خارجى مانند عقل و نفس بل مانند سواد و بياض و مركب ذهنى آنچه آن را جنسى و فصلى بود از ماهيات نوعى و مركب خارجى سه صنف بود ا آنك هيچ جزو را از اجزاء او بانفراد قوامى نبود بل قوام اجزاء به يكديگر بود مانند ماده و صورت در جسم ب آنك هر جزوى را بانفراد قوامى بود مانند سركه و انگبين در سكنگبين\r\n","description":"","footnote":"","page_name":" 438 ","page_number":456},
  {"content":"\r\nج آنك يك جزو را بانفراد قوامى بود و ديگر جزو را قوامى بان جزء بود مانند سواد و جسم در اسود و بسيط ذهنى را حد نبود چنانك گفته آمد و بسيط خارجى را حد بود و حد بسبب اشتمالش بر جنس و فصل اقتضاء تركيب او نكند چه جنس و فصل هر چند اجزاء حد باشند در قول اما اجزاء محدود نباشند فى نفس الامر چنانك گفته ايم بسبب آنك بر محدود محمول باشند بمواطات بخلاف جزو كه بكل محمول نبود و صورت بسيط ماهيت او بود چه در او تركيبى نباشد اما مركب خارجى را صورت غير ماهيت بود چه صورت جزوى بود از مركب و آن جزو حال بود در صنف اول با هيات مقارنت اجزاء با يكديگر كه مقتضى اتحاد و تركب باشد در دو صنف ديگر و ماهيت مركب مجموع آن اجزاء و آن هيات باشد بر وجه تركب كه او بان او باشد و بعد از تقرير اين اصل گوئيم حد مركب مشتمل بود بر حدود اجزاء به قوت مانند حد جسم بر ماده و صورت يا بفعل مانند حد اسود بر حد جسم و سواد و حد سكنگبين بر سركه و انگبين و حدود يا مساوى محدود بوده باشند يا مشتمل بر نقصانى يا مشتمل بر زيادتى و مساوى محدود ذاتى را بود كه بسيط بود و قايم به خود و ناقص مانند حدود ناقصه بود كه بر بعضى از ذاتيات مشتمل نبود و زايد حدود بسايطى بود كه قايم به غير باشد مانند اعراض ذاتى چه تصور عرض بى تصور معروض محال بود و به اين سبب بيان ماهيت عرض مفتقر بود بذكر معروض مانند زوجيت كه انقسامى بود به دو متساوى در عدد پس از ذكر عدد در اين حد چاره نبود و آن غير ذات محدود است و در اضافات زيادتى ديگر لازم باشد و آن ذكر ذاتى بود كه مضاف بقياس با او معقول باشد چنانك گويند ابوت حال حيوانى بود كه از نطفه او شخصى ديگر هم از نوع او كاين شود بان اعتبار كه چنين بود پس ذكر حيوان اول كه اب است و حيوان دوم كه ابن است زيادت است\r\n","description":"","footnote":"","page_name":" 439 ","page_number":457},
  {"content":"\r\nبر ماهيت اضافت و مع ذلك محدود در حد مكرر شود از جهت تنبيه بر آنك وجود اضافت همين معنى است و آن آنست كه گوئيم بان اعتبار كه چنين بود چه اگر قيد حذف كنند اضافت حقيقى نبود و اين قيد تكرار معنى ابوت است و از جهت وقوع مضاف در حد مضاف قومى را گمان افتاده است كه به يكديگر تعريف توان كرد و در مركب از عارض و معروض هم معروض مكرر شود چنانك در حد عدد زوج بايد گفت مؤلف بود از آحادى كه منقسم شود به دو عدد متساوى پس عدد مكرر است يك بار در مؤلف از آحاد كه حد اوست و يك بار در حد عارض او و هر محدودى كه كم يا ذو كم بود و او را بعد از تحصيل نوعيت انقسامى عارض شود بحسب ماده پس خواهند كه جزو او را از آن روى كه جزو اوست حد گويند كل در حد جزو افتد بضرورت از جهت اضافت بخلاف مركبات كه آنجا جزو در حد كل افتد مثلا انسان در حد اصبع و دايره در حد قطعه و قائمه در حد حاده افتد و سطح در اين دو مثال ماده عقلى است و فرق ميان اين مثالها آنست كه اصبع جزو بالفعل است انسان را و قطعه و حاده جزو بالفعل نيستند دائره و قائمه را و نيز تا دائره بالفعل موجود نبود قطعه نتواند بود و اگر چه بعد از حصول قطعه دايره دائره نبود و واجب نبود كه قائمه بالفعل موجود بود تا حاده موجود بود اما تعقل حاده بى تعقل قائمه صورت نبندد چه معنى حدت ميل خطى است بخطى كه به او متصل باشد و تصور ميل بعد از تصور قيام خط بود بر خط بى ميل پس تصور قيام بمماثلت و مساوات است و تصور ميل بخروج از آن و اگر گويند حاده زاويه كهتر است از دو زاويه حادث مختلف كهتر و مهتر هم بعد از تصور مماثلت و مساوات متصور بود چه مهتر زايد از مثل بود و كهتر ناقص از او و بعد از تقرير اين فرق گوئيم اين اجزاء ذاتى مقوم كل نيستند از آن جهت كه طبيعت نوعيت كل باشد\r\n","description":"","footnote":"","page_name":" 440 ","page_number":458},
  {"content":"\r\nپس واقع نيستند در حد كل چه انسان از آن روى كه انسانست اصبع جزو او نبود و در تصورش به تصور اصبع حاجت نبود مگر كه به انسان شخصى كامل الاجزاء خواهند و بر آن تقدير چون اعتبار كمال اجزاء شخص كرده باشند اصبع او را جزو ذاتى بود چه در تصور انسان باعتبار كمال شخص به تصور جملگى اجزاء شخص احتياج افتد و اين انسان نه انسان اول است كه اعتبار ماهيت نوع بيش نكرده باشند اما در حد اصبع چاره نبود از ذكر انسان بان معنى چه اصبع جزو جسم انسان نه بسبب ماده تنهاست بل بسبب لحوق انسانيت است آن ماده را و بر اين قياس در ديگر صورتها و بعد از تقرير اين مباحث گوئيم از فصول گذشته معلوم شد كه حدى است بحسب اسم و حدى است بحسب ذات تام و حدى ديگر ناقص و حدى مشارك برهان تام و حدى ناقص از مبدا برهان و حدى ديگر هم ناقص از كمال برهان و همچنين حدى مساوى محدود و حدى كمتر از محدود و حدى بيشتر از محدود و اين جمله در معنى حد متساوى نيستند بل بعضى از بعضى به اين معنى اولى است پس وقوع حد بر اين جمله بتشكيك باشد و حد بحقيقت آن بود كه مساوى محدود بود در معنى و خواجه ابو على سينا در صعوبت تحديد اعيان موجودات مبالغتى عظيم كرده است و گفته ايراد جنس قريب و فصل ذاتى مقوم اولى بى آنك فصلى مقسم جنس باشد يا مقوم نوع در طول و عرض اهمال كرده باشد يا عرضى بجاى فصلى ايراد كرده بغايت دشوار باشد و بعضى اهل صناعت اين سخن بر او رد كرده اند و در سهولت تحديد مبالغه كرده و گفته حد بحسب اسم باشد و اسم بحسب تصور واضع و فهم مستمع و حق آنست كه اگر حد حقيقى تام خواهند كه مطابق محدود بود بالذات و فى نفس الامر بى زيادت و نقصان حال بر اين جمله بود كه ابو على گفته است و اگر تعريف خواهند بحسب تصور\r\n","description":"","footnote":"","page_name":" 441 ","page_number":459},
  {"content":"\r\n\r\nمتصور حال بر اين جمله بود كه اين معترض گفته است چه از تصور چيزى معلوم بود كه كدام معنى بالذات در وى داخل است و كدام معنى خارج و اين است علت آنك يك چيز را بحسب اعتبارات مختلف حدود مختلف گويند چنانك صورت و طبيعت و قوت را در علم طبيعى با آنك بحقيقت هر سه بحسب ذات يكىاند و آن حدود حدود مفهومات مختلف باشد كه از آن اعتبارات لازم آيد اين است تمامى سخن در حد و از مباحث علم جدل اطلاعى زيادت بر احوال حدود و رسوم ناقص و غير ناقص حاصل شود و وجوه فسادى كه در هر يكى افتد معلوم گردد و اين مقالت بر بيان كيفيت تناول برهان و حد شخصيات را ختم كنيم\r\nفصل دوازدهم در بيان آنك در اشخاص جزوى نه برهان توان گفت و نه آن را حد توان گفت\r\nهر حكم كه بر اشخاص كاين فاسد كنند برهانى نتواند بود چه وجود چنان شخصها جز بحس معلوم نشود و حكمى كه بمقتضاى عقل بود بالذات جز بر موضوعات كلى نبود و هيچ كلى اقتضاء آن نكند كه شخصى معين در او داخل باشد پس اگر شخصى معين اقتضاء آن كند كه او در آن كلى داخل باشد دخول او در آن كلى امرى عرضى بود آن كلى را كه در وقت تكون شخص حادث شود و در وقت فسادش زايل و چون چنين بود محمول را بر شخصى معين حمل نتوان كرد جز در وقت احساس بوجود او و اگر چه آن محمول ذاتى مقوم باشد مثلا حكم به انسان بر زيد جز در وقت احساس بوجود او صادق نبود چه بعد از غيبت از حس اگر منعدم شود زيد معلوم ايشان تواند بود و نيز اثبات آنچه از شان او بود احساس بدان محسوس را جز بحسى ممكن نبود اما لواحق\r\n","description":"","footnote":"","page_name":" 442 ","page_number":460},
  {"content":"\r\nمعقول كه بتوسط يكديگر اثبات توان كردن محسوس را بنوعى قياس اثبات توان كرد چنانك جسمى بتوسط حيوانى مثلا زيد را و ليكن اثبات او زيد را اولى نبود چه اول انسان را بود و حكم بتناول آن قياس شخص را خاص بوقت احساس وجودش بود پس امثال آن قياسات به نسبت با شخصيات افادت حكمى ثابت اولى نكند پس برهانى نبود و اگر كسى بعد از وضوح تفاوت ميان حال آن قياس و ديگر قياسات برهانى آن را برهانى نام كند در عبارت مضايقت نباشد اما بايد كه داند كه وقوع برهان بر آن در حكمها ثابت اولى بيك معنى نباشد و اما برهان بر قضاياى وقتى مانند كسوف افادت حكمى يقينى دائم كند طبيعت كلى آفتاب را نه چنانك متعلق بود بوقتى دون وقتى و تعلق آن برهان بكسوف معين همين حكم دارد كه بر شخصيات گفته آمد و همچنانك بر چنين شخصيات برهان نتوان گفت چنين شخصيات را نيز نه حد توان گفت و نه رسم چه حد بذاتيات بود و امتياز ميان شخصى و شخصى ديگر از نوع او بذاتى نتواند بود پس بذاتيات خصوصيت او معلوم نشود و رسم بعرضيات بود و عرضيات كليات بود و از تركيب كليات جزوى معين حاصل نشود بل مجموع هم كلى بود و افادت تعيين جز از اشارت كه بر تعلق بمكانى خاص و زمانى خاص و ماده خاص دلالت كند معقول نبود و اشارت متعلق باحساس بود يا آنچه جارى مجراى احساس بود و نيز اجزاء حد و برهان مشتركند در بعضى مواضع و چون بر شخصى برهان نتوان گفت پس او را نيز حد نتوان گفت و چون حمل ذاتيات بر شخصيات دايم نتواند بود پس تناول حد او را دايم نبود و حد دال باشد بر ماهيت دائما پس وقوع اسم حد بل اسم ماهيت بر شخصيات و غير شخصيات باشتراك لفظى تنها بود و چون اين معانى واضح شد معلوم شد كه دخول شخصيات در برهان و حد دخول ثانى و بالعرض باشد و متعلق بوقتى دون وقتى و بالله التوفيق\r\n","description":"","footnote":"","page_name":" 443 ","page_number":461},
  {"content":"\r\n\r\nمقالت ششم در جدل و آن را طوبيقا خوانند\r\nسه فن است اول در مقدمات و دويم در مواضع و سيوم در وصايا\r\nفن اول در مقدمات\r\nپنج فصل است\r\nفصل اول در بيان ماهيت و منفعت جدل و ذكر احوال سايل و مجيب\r\nجدل صناعتى علمى است كه با وجود آن اقامت حجت از مقدمات مسلم بر هر مطلوبى كه خواهند و محافظت وضعى كه اتفاق افتد بر وجهى كه مناقضتى لازم نيايد ممكن باشد و به عبارتى ديگر صناعتى كه اقتضاء اقتدار كند بر تمشيت حجتهاى مؤلف از مسلمات يا رد آن بر حسب ارادات و بر احتراز از لزوم تناقض در محافظت وضع و صناعت ملكه نفسانى بود كه با وجودش باسانى بر استعمال موضوعات از سر بصيرت در تحصيل غرض بحسب ارادت به قدر امكان قادر باشد و بحسب اين رسم برهان و جدل و باقى اصناف مذكور بل ديگر علوم و آداب و حرفتها صناعت باشد و مردم باشد كه بحسب فطرت مستعد صناعتى بود يا بحسب مزاولت جزويات آن صناعت او را تجاربى كه معين بود بر تعاطى آن صناعت حاصل شود اما او را به اين سبب صاحب صناعت نخوانند بل صاحب صناعت كسى بود كه او را قانونهائى بود كه رعايت آن موصل بود بغرض از آن صناعت مانند طبيب كه بكياست فطرى و تجارب تنها طبيب نباشد بل بايد كه قوانين حفظ صحت و ازالت مرض را مستحضر بود و همچنين اگر كسى به قوت ذكا يا كثرت ممارست در اين فن شروع كند جدلى نباشد\r\n","description":"","footnote":"","page_name":" 444 ","page_number":462},
  {"content":"\r\nبل بايد كه قوانينى را كه به اين صناعت خاص بود مستحضر بود و نه هر صناعتى متكفل رسيدن بود بكمال اقصى در آن غرض مثلا نه طب متكفل ازالت همه امراض تواند بود و نه مصارعت متكفل افكندن همه مصارعان بل صناعات در رسانيدن باغراض متفاوت باشند بحسب زيادت و نقصان مواد در استقصاء از انفعال يا مساعدت در آن و قرب و بعد امكان وجود غرض پس قصورى كه به اين اسباب در فوات غرض افتد قادح نبود در نفس صناعت بل صناعت رساننده بود بمطلوب به قدر امكان و بتقدير اين مقدمه معلوم شود كه عجز مجادل از تحصيل بعضى مطالب كه حصولش متعذر باشد قادح نبود در صناعت جدل بل مانند عجز ديگر اصحاب صناعت بود از رسيدن بغرضى كه صناعت متكفل حصولش نبود و جدلى دو كس را گويند يكى آن كس كه محافظت وضعى كند و وضع در اين موضع رايى بود كه آن را معتقد يا ملتزم باشند مانند مذاهب و ملل مختلف كه اهل اديان ملتزم آنند و ديگر آن كس را كه نقض آن وضع كند بمقدماتى كه ملتزم وضع آن را مسلم داشته باشد و بر او حجت بود و اول را مجيب خوانند و دوم را سائل و در عرف بعضى متاخران اول را ممهد گويند و دوم را معترض و اعتماد مجيب در تقرير وضع خويش بر مشهورات مطلق يا محدود بود بحسب تسليم اهل وضع و اعتماد سائل بر آنچه مجيب مسلم دارد پس مواد جدلى از مسلمات بود مطلق يا محدود يا بحسب شخصى و صورت حجتها نه قياس تنها بود بل قياس و آنچه شبيه قياس بود از استقراء و غير آن يعنى عامتر بود از آنچه در برهان گفتيم پس قياس در اين صناعت و ديگر صناعاتى كه بعد از اين آيد قولى بود مؤلف از اقوالى كه وضع آن مستلزم قولى ديگر بود فى نفس الامر يا بحسب تصور قايس يعنى مستلزم بود يا پندارند كه مستلزم است و واضع آن قولها يا حق بود و طبيعت وجود و آن مواد\r\n","description":"","footnote":"","page_name":" 445 ","page_number":463},
  {"content":"\r\nقياس برهانى بود يا غير آن مانند جمهور يا قومى يا شخصى و آن بوجهى شامل اول بود چه آنچه غير حق وضع كرده باشند باشد كه فى نفسه مستحق آن بود كه آن را حق نيز وضع كند و باشد كه نبود پس هر يكى از صور و مواد در اين صناعت عامتر از آن بود كه در برهان و مقدمات هر قياسى يك طرف بود از دو طرف نقيض اما در برهان يك طرف بعينه و در جدل لا بعينه چه جدلى را نظر بر الزام بود نه بر تعيين مطلوب چنانك طبيب را نظر بر حصول صحت بود نه بر تبريد مزاج يا تسخين و استعمال او دو طرف متناقض را بحسب دو غرض مختلف مانند استعمال طبيب بود دو داروى متضاد را بحسب دو مرض مختلف و چون هر چه نه يقينى بود ظنى بود يا آميخته بظنى و ظن جهل بود نه علم پس ظنى مطلق مشتمل بر جهل متضاعف بود مانند جهل مركب و آميخته به ظن مقارن جهلى بود و ليكن آن جهل اقتضاء فساد اعتقادى كند كه مقارن او باشد چه هر چه نه بر آن وجه دانند كه بايد و اگر چه چنان بود نه علم بود و استعمال امثال آن در استفادت مطلوبى بسوى نفس خود معتمد نبود پس بالذات مفيد نبود اما بسوى غير باشد كه مفيد بود پس جدل بحسب شخص نافع نبود بالذات بل منفعت او بحسب شركت بود و به اين سبب از برهان متاخر است در مرتبه و وجه منفعت جدل آنست كه تعيش نوع انسان بى معاونت و مشاركت ممتنع است و حسن مشاركت مبنى است بر التزام جمهور دو چيز را يكى آنچه بايد كه بان اقرار كنند مانند اعتراف بوجود خالق و صحت نبوات و اثبات معاد و دوم آنچه بايد كه بر آن عمل كنند مانند عبادات و معاملات پس آنچه مؤدى بود بحصول اين اعتقاد باسانى جمهور را نافع بود در شركت و آنچه مقتضى ابطالش بود ضار بود و برهان كه مبنى بر معقولات صرف بود به نسبت با عقول همه كس اين افادت نتواند كرد چه بعضى را استعداد قبول آن نباشد و بعضى را به دشوارى و روزگار دراز استعداد حاصل شود اما جدل بسبب آنك مبنى بود بر آنچه محمود و مقبول بود\r\n","description":"","footnote":"","page_name":" 446 ","page_number":464},
  {"content":"\r\nبحسب آراء جمهور اين افادت كند پس جدل بالذات نافع بود در امور شركت و متوجه بود به دو غرض يكى تقرير و تاكيد اعتقاد نافع و ديگر كسر و نقض غير نافع و اول متعلق بمجيب بود و دوم بسايل و اما منافع جدل بالعرض چند گونه بود ا آنك صاحب اين صناعت مرتاض شود در اكتساب مقدمات تا مقدمات بسيار بكم و پسنديده بكيف در هر بابى ايراد تواند كرد و متخرج شود در اقامت حجت بر مطالب علمى و غير علمى ب آنك به قوت اين صناعت از تاليف مقدماتى كه انتاج هر دو طرف كند و تفحص حال هر يك تحصيل حق بتخصيص طرف موافق و تزييف ديگر طرف ممكن بود همچنانك از تفحص خواص و اعراض تحصيل فصول توان كرد ج آنك معرفت مشارك و مقابل هر چيزى مفيد زيادت بصيرت بود در معرفت آن چيز چه اقتضاء تميز كند پس نظر در مواد و صور جدلى در برهان نافع بود و به نظر در مقدمات اعم تميز برهانى از غير برهانى دست دهد د آنك متعلم چون در علم خاص تحقيق مصادرات نتواند كرد باشد كه جهل او بان مقتضى استيحاش و تنفر شود و موجب حرمان او باشد از آن علم و مقدمات جدلى چون افادت تصديقى كند ازالت آن وحشت و نفرت كرده باشد پس در تحصيل آن علم جهد كند تا آنگاه كه بمرتبه تحقيق مصادرات رسد ه آنك طالب غلبه را نيز در رسيدن بمطلوب نافع بود و چون مقصود از جدل الزام غير است لا محاله مشتمل بود بر نزاعى و در اغلب احوال جدل را باستعمال نوعى از عناد و احتيال احتياج افتد خاصه آنجا كه راى نافع حق مطلق نبود و بايراد مشهوراتى كه انتاج آن كنند و دفع مشهورات و صادقاتى كه انتاج مقابلش كنند محتاج شود و يا اگر حق بود و ليكن اثباتش ببرهان بحسب ادراك جمهور متعذر بود پس در نصرتش بمشهورات تمحلى و مراوغتى به كار بايد داشت و بضربى از لجاج محتاج شود و لفظ جدل\r\n","description":"","footnote":"","page_name":" 447 ","page_number":465},
  {"content":"\r\nبحسب لغت مبنى بود از نزاعى قولى مشتمل بر تسلطى كه قوت سخن در الزام اقتضاء كند و مقارن استعمال زيادت قوتى و حيلتى كه اندك مايه از عدل صرف و انصاف مطلق خارج باشد پس اين رسم بر اين صناعت نهادند و اين لفظ از ديگر الفاظى كه بضد و اشتراك بود در محاورات علمى با اين صناعت مناسبتر است چه محاورات مثلا ميان دو مستفيد بود كه از انضمام مقتضاء حدس هر دو با يكديگر اقتباس علمى ميسر شود تا هر يك باعتبارى جزو معلمى باشند و باعتبارى متعلمى تمام و مناظره ميان دو صاحب راى متقابل بود كه هر يك متكفل بيان راى خود باشند به شرط آنك هر دو بعد از وضوح مساعدت حق كنند و اين معانى متعلق بعلم مطلق بود و مباحثه استكشاف غامضى بود كيف ما اتفق بطريق تعاون و اما معانده و امتحان و مغالطه از مواد مغالطى باشد الا آنك غرض معاند اظهار نقصان مخاطب و تفخيم او بود و غرض ممتحن استكشاف قوت او در استعمال حجت و غرض مغالط تمويه و تلبيس بر او و تشبه بفيلسوف يا مجادل و ديگر الفاظ متداول كه مناسب اين معانى باشد همين حكم دارد و هيچ كدام مناسب اين صناعت نيست و نظر جدلى خاص نبود بموضوع علمى دون علمى بل او را رسد كه در موضوع هر علمى نظر كند چنانك گفته ايم پس موضوع ناظر بحسب اين صناعت محدود نبود و مبادى صناعت او هم محدود نباشد بالذات چه جدلى را رسد كه مبادى و غير مبادى هر صناعتى در آن صناعت به كار دارد به شرط شهرت خواه آن مسئله فى نفس الامر مبرهن باشد چنانك آفتاب از زمين بزرگتر است يا غير مبرهن چنانك مشترى سعد است اما محدود بود بالعرض بسبب آنك جز از ذايعات و مسلمات نبود چنانك گفتيم چه مجيب كه حافظ وضع است اقامت حجت بر تقرير وضع از مشهوراتى تواند كرد كه جمهور يا\r\n","description":"","footnote":"","page_name":" 448 ","page_number":466},
  {"content":"\r\nقومى كه ملتزم آن وضع باشند آن را مسلم و محدود شمرند و لا محاله از ذايعات بود با آنك واجب نبود كه هر كه مجيب بود بابتدا حجتى گويد باثبات وضعى بل اگر ذب كند از وضعى بمنع مقاومات سايلى هم مجيب باشد و سايل تاليف مقدماتى كند كه مجيب آن را ملتزم باشد بر وجهى كه منتج نقيض وضع او بود پس مقدمات او متسلمات بود از مجيب و مقاومت او به جهت وجود فعلى بود و مقاومت مجيب به جهت عدم انفعالى بود و ببايد دانست كه مباحث جدلى بايد كه به زودى مؤدى بود به مقصود يا بافهام جمهور نزديك باشد چه آنچه بعد از وضع مقدمات و اوساط بسيار بمطلوب رساند و بتدريج و ترتيبى بيشتر محتاج گرداند بتعليم ماننده تر باشد و عادت قدما چنان بوده است كه سايل يك يك مقدمه از مجيب سؤال مىكردى بر طريق استفهام كه هل كذا و كذا او ليس اذا كان كذا فكذا و او آنچه موافق وضعش بودى تسليم مىكردى تا آنجا كه سايل خواستى پس سايل باز گشتى و از آن مقدمات تاليفى منتج نقيض وضع او كردى و مجيب اگر توانستى از آن تفصى كردى و مقاومت او را دفع كردى و متاخران را طريقى ديگر است و آن آنست كه سايل جز از مذهب يا از راى مجيب در مسئله متنازع سؤال نمىكند و بعد از استكشاف مذهب قياسى از مقدماتى كه خواهد تاليف مىكند كه انتاج نقيض آن مذهب مىكند و مجيب آن مقدمات مىشنود و باشد كه مسلم مىدارد تا چون احساس مىكند بنقض بمنع و مغالطه و لجاج مشغول مىشود و سايل بر اين قاعده سايل نبود چه سؤال از مذهب را در صناعت مدخلى نبود بل بمثابت وضع هدف بود كسانى را در تير انداختن كه مسابقت طلبند و نيز مقدمه كه سايل بى تسليم مجيب ايراد كند بر مجيب حجت نباشد پس نه مقدمات سائل بود و اگر از مشهورات مطلق ايراد كند باشد كه مجيب در آن مشهور نزاع كند چه متقابلات مشهور تواند بود و چون چنين بود سعى سائل باطل باشد پس طريقت متقدمان بسياقت طبيعى\r\n","description":"","footnote":"","page_name":" 449 ","page_number":467},
  {"content":"\r\n\r\nنزديكتر است و نيز طريق ايشان استدعاء مهارت كند در صناعت چه سايل بايد كه داند كه سؤال از چه مىبايد كرد تا تاليف آن نقض از آن صورت بندد و چگونه مىبايد كرد تا مجيب بر موضع نقض واقف نشود و مجيب بايد كه داند كه چه تسليم مىبايد كرد تا نقضى متوجه نشود و اين بعد از وقوف تمام تواند بود بر يك يك مقدمه بتفصيل و كيفيت تلفيق آن بر وجهى كه نافع يا ضار بود و طريقت دوم بخلاف آن بود كه سائل باشد چه سايل باشد كه جز آن يك مسئله كه مثبت و مقرر كرده باشد نداند و اگر مقدمات از آن ترتيب كه در خيال او باشد بگردانند باشد كه مشوش شود و مجيب نيز نداند كه سخن او بچه ادا خواهد كرد و بر موضع نقض واقف نشود تا بالفعل احساس نكند\r\nفصل دوم در ذكر مواضع جدلى و كيفيت انشعاب مقدمات از آن\r\nموضع حكمى باشد منفرد كه احكام بسيار از او منشعب تواند شد و هر يكى از آن احكام كه بمثابت جزوى باشند در تحت او شايسته آن باشند كه مقدمه قياسى جدلى شوند باعتبار شهرت مثلا اين حكم كه گوئيم اگر يكى از دو ضد موجود بود موضوعى را ديگر ضد موجود بود ضد آن موضوع را موضعى است و اين حكم كه اگر احسان با دوستان پسنديده است پس اسائت با دشمنان پسنديده باشد جزوى است در تحت اين حكم و منشعب از او و مشهور است پس شايد كه مقدمه شود در قياس جدلى و نفس موضع اگر مشهور بود شايد كه باعتبارى موضع باشد و باعتبارى مقدمه شود و اگر مشهور نباشد نشايد كه مقدمه شود و اكثر مواضع چنين بود به دو سبب يكى آنك تصور عامتر از ظواهر عقول دور تر بود پس شهرتش كمتر بود و ديگر آنك عام در معرض نقض زيادت از آن بود كه خاص چه نقض خاص مقتضى نقض عام بود و اين حكم منعكس نشود\r\n","description":"","footnote":"","page_name":" 450 ","page_number":468},
  {"content":"\r\n\r\nبل عام را نقضهائى بود كه خاص را نبود و از اين جهت اطلاع بر كذب عام آسانتر بود چه در موضع مذكور چون تصور جزويات ضد كنند و سواد موجود يابند جسم را و ضدش موجود نبود ضد جسم را بل هم جسم را بود پس بر كذب واقف شوند باسانى اما در آن امثال كه از اين منشعب است چون نظر كنند و آن را نقضى نيابند بحسب جزويات و بر مشهورى ديگر مقابلش مطلع نشوند باشد كه مسلم دارند و بامورى خارج از آن التفات ننمايند و اگر به مثل كسى نقض آن كند بايراد نقض در حكم عام بجواب توانند گفت اين حكم خاص است به اين صورت چه از ثبوت حكمى در خاص ثبوتش در عام لازم نيايد مثلا از امتناع تعاقب زوجيت و فرديت بر يك موضوع امتناع تعاقب همه اضداد لازم نيايد و فائده موضع آن بود كه صاحب صناعت را اصولى باشد معد و محفوظ كه از آن مقدمات مىانگيزد بحسب حاجت و تصريح نكند بان اصول تا آن را در معرض رد و نقض نياورده باشد و آن را موضع از آن خوانند كه موضع انتفاع يا اعتبار يا حفظ بود چنانك گويند موضع نظر و بحث و موضع امن و خوف و معلم اول كتابى را كه بر اين فن مشتمل است كتاب مواضع خوانده است و آن معنى لفظ طوبيقا است چه اكثر اين كتاب مشتمل بر ذكر مواضع باشد و باقى كتاب كه پيش از ذكر مواضع يا بعد از آن باشد مقدر بر بيان كيفيت استنباط يا استعمال مواضع بود و سبب احتياج بذكر مواضع در اين كتاب بخلاف برهان آنست كه اسباب شهرت قضايا چون امور خارجى نا محدود است بايراد تفصيل احتياج افتد و در برهان چون اسباب صدق محدود بود و اجزاء قضايا آن را متضمن از ايراد تفصيل استغنا حاصل بود\r\nفصل سيم در اجزاء قياسات و مطالب جدلى و اصناف مواضع\r\nهر قضيه كه سايل در حال سؤال عين آن قضيه يا مقابلش را با\r\n","description":"","footnote":"","page_name":" 451 ","page_number":469},
  {"content":"\r\nحرف استفهام ايراد كند آن را بان اعتبار مسئله جدلى خوانند و بعد از تسليم مجيب همان را چون جزو قياس كنند بان اعتبار مقدمه جدلى خوانند و نتيجه قياس را كه در علوم برهانى مطلوب گويند در جدل وضع خوانند و معنى وضع نزديك بود بمعنى دعوى كه اثبات يا ابطالش خواهند كرد و باشد كه وضع خوانند هر دعوى را كه اثبات آن نه ببرهان ممكن بود و نه بجدل بل دعوى صرف بود بحسب قول تنها چنانك كسى گويد همه موجودات يكى است يا گويد ميان اهل عالم در رايها مناقضت نيست يا گويد حركت را وجود نيست و در اين موضع مراد به وضع نه اين معنى است بل معنى اول است كه ياد كرديم پس بناء قياس جدلى بر مسئله بود و جزو اين مقدمه و نتيجه او وضع و موضوع هر سه بذات باشد كه يك چيز بود و باعتبار مختلف و محمول مقدمات يا مساوى موضوع بود در انعكاس يا نبود و اول را خاصه خوانند و دوم را يا واقع بود در جواب ما هو يا نبود و اول را جنس خوانند و دوم را عرض پس محمولات به اين قسمت سه بود خاصه يا جنس يا عرض و محمول مساوى يا دال بر ماهيت بود يا نبود و اول يا حد بود يا رسم و حمل اسم لفظى بود پس ساقط بود و آنچه دال بر ماهيت نبود يا مفرد بود يا مؤلف و مفرد خاصه مفرد بود و مؤلف خاصه مؤلف و آن را باعتبار آنك موجب معرفت ماهيت بود رسم خوانند و در اين فن فرق ميان افراد و تاليف در محمولات مقتضى فائده نبود و هر دو را خاصه خوانند و به اين معنى خاصه خاصتر بود از آنك به اول گفتيم پس محمولات مساوى يا حد بود يا خاصه و به اين اعتبار محمولات چهار بود حد يا خاصه يا جنس يا عرض و جنس شامل بود هر يكى را از جنس و فصل و اجزاء آن به اين اعتبار چه جمله واقع باشند در جواب ما هو و عرض شامل بود عرضيات عام را و عرضياتى را كه خاصتر\r\n","description":"","footnote":"","page_name":" 452 ","page_number":470},
  {"content":"\r\nبود از موضوع چه جمله غير مساوى و غير واقع در جواب ما هو باشند و نوع محمول نتواند بود چه نوع محمول يا بر شخصى بود يا بر صنف و شخص از اعتبار ساقط بود چه مباحث جدل كلى بود و حملش بر صنف بمثابت حمل لوازم بود چه نوع صنف نبود پس وقوع نوع در موضوع قضيه باشد نه در محمول و بعد از اين تقرير گوئيم حد قولى بود دال بر ماهيت يا قولى بود دال بر آنچه محدود به او بود و اين حد حد است و رسمش آنست كه قولى بود كه قايم مقام اسم بود در دلالت بر ذات و جنس كلى باشد مقول بر چيزهاى مختلف الحقيقه واقع در جواب ما هو و شمول اين رسم جنس و جنس جنس و فصل جنس را ظاهر است اما فصل را از آن جهت بود كه فصل من حيث ذاته بالقوه بر چيزهاى مختلف واقع تواند بود و اگر چه از آن جهت كه بجنس مقيد بود بالفعل بر چيزهاى مختلف واقع نتواند بود چنانك پيش از اين گفتيم و خاصه بر وجه اعم محمول منعكس بود و بر وجه اخص با اين قيد بهم كه دال بر ماهيت نبود و عرض محمول غير مساوى و غير واقع در جواب ما هو بود و بوجهى ديگر محمول شايد كه طبيعت موضوع را بود و شايد كه نبود يعنى عروضش نه بسبب طبيعت تنها بود و جمله مطالب متوجه بود باثبات يا بابطال يكى از اين محمولات و بعد از تقديم اين بحث گوئيم اهل ظاهر از منطقيان گفته اند در اثبات عرض اثبات وجودش محمول را كفايت بود و در اثبات هر يكى از خاصه و جنس شرطى ديگر اضافه شود و آن مساوات بود در انعكاس در خاصه و وقوع در جواب ما هو در جنس و هر سه بهم در حد اثبات بايد كرد با شرطى چهارم و آن قيامش بود مقام اسم در دلالت و بحسب تحقيق در اثبات غرض دو شرط ديگر سلبى اثبات بايد كرد ا آنك مساوى نبود و واقع نبود در جواب ما هو و در خاصه آنك واقع نبود در جواب ما هو و در جنس با اثبات عموم تا جنس بود يا مساوات تا فصل بود و در\r\n","description":"","footnote":"","page_name":" 453 ","page_number":471},
  {"content":"\r\nحد و جنس و فصل بحسب حقيقت باثبات وجود حاجت نبود چنانك گفته ايم اما شرطى ديگر در حد بيفزايد و آن مساوات بود در معنى و ليكن چون بحسب شهرت فرق ميان حدود و اجزاء حقيقى و اجزاء غير حقيقى معتبر نباشد باثبات وجود حاجت بود پس شرايط حد چهار است و شرايط هر يكى از جنس و خاصه و عرض سه بحسب تحقيق و نزديك ظاهريان شرايط خاصه و جنس دو و شرط عرض يكى و آنچه شرايط او زيادت بود اثباتش دشوارتر بود و ابطالش آسانتر چه در اثبات همه شرطها بايد كرد و در ابطال ابطال يك شرط كافى بود و آنچه شرايطش كمتر بود بر عكس آن باشد چون بحسب هر يكى از اين محمولات مواضعى باشد معد پس مواضعى بود اثبات و ابطال مطلق را كه نافع بود در همه محمولات و مواضعى بود هر يكى را از اين محمولات كه بعضى از آن در حد نافع بود و چون اشتراك در اعراض شايد كه بر وجه اشد و اضعف بود بخلاف حد و جنس و خاصه چه شدت و ضعف امرى بود به نسبت با غير و هر چه به نسبت با غير بود عارضش بود و در جدل بيشتر مطالب مبتنى بود بر اولى و غير اولى پس مواضعى باشد معد جهت اثبات شدت و ضعف و آن را مواضع اولى و آثر خوانند و متعلق بود باعراض و نيز از جهت نظر در بحثى ديگر كه آن را هو هو خوانند لازم آيد كه مواضعى باشد معد جهت اثبات هو هو و آن ميان دو چيز بود كه ميان ايشان مغايرت بود بامرى و مشاركت بامرى و مشاركت يا بحسب جنس بود چنانك انسان و فرس را يا بحسب نوع چنانك زيد و عمرو را يا بحسب شخص آنجا كه بعدد يكى بود و اگر چه كلى بود و مشاركت بذات و حد بود و مغايرت بحسب دو اسم مانند انسان و بشر يا بحسب دو خاصه چون انسان و ضاحك كه هر دو خاصه يكديگرند يا بحسب يك عرض و تجرد از آن مانند اين انسان و اين كاتب يا دو عرض مانند اين كاتب و اين بنا چون هر دو يك كس باشند\r\n","description":"","footnote":"","page_name":" 454 ","page_number":472},
  {"content":"\r\n\r\nو از همه باسم هو هو سزاوارتر اين قسم بود كه بعدد يكى بود و از آنچه مغايرت باسم بيش نباشد پس آنچه بحسب خاصه بود پس آنچه بحسب عرض بود و از اين بحث معلوم شد كه اصناف مواضع هشت بود و در شش باب ايراد كنند ا اثبات و ابطال را ب عرض را و هر دو در يك باب ايراد كنند ج اولى و آثر را د جنس را ه فصل را و اين هر دو هم در يكباب ايراد كنند و حد را ز خاصه را ح هو هو را و اعتبار اين محمولات در برهان واجب بود چه آنجا مطلوب تحقيق بود اما در جدل از جهت طلب مواضع بان حاجت افتد و بعد از معرفت موضع از آن توسل كنند باثبات يا ابطال جزوى بر آن وجه كه مطلوب جدلى باشد بى اعتبار حال محمول كه از كدام صنف است چه در جدل از آن اعتبار منفعتى نبود\r\nفصل چهارم در بيان حال مبادى و مسائل و مقدمات و مطالب و قياس جدلى\r\nمبادى اولى در جدل چنانك گفتيم مشهورات بود و استعمال حق غير مشهور در اين صناعت مغالطه باشد چه صاحب صناعت در استعمال هيچ قضيه دعوى آن نكند كه فى نفس الامر حق است بل گويد ظاهر است كه اين حكم بر اين جمله است و همگنان به اين معترفند و اين حكم بنزديك همه كس مقبول است و از اين نمط و اگر چه حقيقت حق امرى ذاتى است اما شهرت مشهور امرى عرضى باشد و آن بحسب مناسبتى بود كه ماده مشهور را با اذهان باشد تا چون باسانى ادراك كنند و بان الف گيرند آن را قبول كنند و محمود شمرند و چون اين معنى عام باشد قضيه ذايع و مشهور گردد و مناسبت را اسبابى بود كه اقتضاء شهرت رايها كند و اذهان جمهور در اكثر احوال از آن اسباب غافل باشند و بان اعتبار مشهورات را از مبادى غير مكتسب شمرند چه اگر حكم با ملاحظت سبب مقرون\r\n","description":"","footnote":"","page_name":" 455 ","page_number":473},
  {"content":"\r\nباشد مكتسب بود و اسباب مناسبت بسيار است و بعضى از آن اين است ا سهولت تصور اجزاء قضيه كه مقتضى سهولت انجذاب نفس بود بان چه صعوبت تصور اقتضاء صعوبت تصديق كند و آن مانع شهرت بود و به اين سبب حكمى مشهور چون به عبارتى عويص كه اقتضاء نفرت طبع كند ايراد كنند از معرض شهرت بيرون آيد و همچنين كليات كه عقل مجرد بى معاونت خيال آن را ادراك كند از شهرت دور تر بود از جزوياتى كه خيال و حس را در آن مدخلى باشد چه ذهن از استحضار امثال آن محترز باشد و هم به اين سبب قول موثوق به و محبوب و محتشم و كسى كه بيان واضح و نيكو كند و كسى كه سخنش بسمع رضا شنوند بسبب حسن موقع در معرض تسليم بود و از مقابلات آن آسانتر مقبول افتد و باشد كه بزوال اين عوارض مردود شود ب اشتمال بر صدق بحسب ظاهر چه اطلاع بر كذب باسانى اقتضاء نفرت كند پس كذب مشهور بايد كه مخفى بود تا در شهرتش قادح نباشد ج اشتمال بر مصلحتى عام و امثال آن مجمع عليه اصحاب ملل تواند بود و بمثابت شرايع عام غير مكتوب باشد د تاليف طبع بان بحسب ترتيب و تاديب و عادت و اين صنف شايد كه مختلف باشد ه اقتضاء خلقى از اخلاق آن را مانند حميت و انفت حس محافظت حرم را و حيا قبح كشف عورت را و رقت و رحمت قبح تعذيب الحيوان بلا فائده را و مشاكلت حق به ظاهر و اگر چه بوجهى خفى مخالف باشد و شهرت بسبب اسم مشترك از اين قبيل بود و آنچه مقيد به شرطى حق بود و حق مطلق از آن قيد مشهور همچنين ز استقراء جزويات و به اين سبب آنچه عوام آن را يك مثال يا زيادت يابند و بر نقصى ظاهر واقف نشوند باسانى تسليم كنند و چون اسباب شهرت مختلف است شهرت مختلف باشد بكيف و كم و اعتبار اول اقتضاء قسمت مشهورات كند بمشهور حقيقى و ظاهر و شبيه بمشهور و مشهور حقيقى بحسب تعقب راى و در همه\r\n","description":"","footnote":"","page_name":" 456 ","page_number":474},
  {"content":"\r\nاحوال مشهور بود و باشد كه در شهرت او پوشيده بود و بمقارنت مثالى كه مطابق باشد واضح گردد و مشهور ظاهر در بادى الراى مشهور بود و بحسب تعقب مشهور نبود و شبيه بمشهور بسبب عرضى غير لازم مشهور نمايد و بزوال آن عرض مشهور نباشد پس شهرت او در وقتى و بحسب حالى بود و در غير آن وقت و حال مشهور نبود و مشهور ظاهر در خطابيات استعمال توان كرد و شبيه بمشهور در قياسات مشاغبى چنانك بعد از اين گفته شود و هيچ كدام در جدل استعمال نتوان كرد و اعتبار دوم اقتضاء قسمت مشهور كند بعام چنانك كذب قبيح است و عدل واجب و اكثرى چنانك خداى تبارك و تعالى يكى است و خاص مثلا نزديك خواص چنانك ايثار جميل بهتر از ايثار لذيذ و بنزديك عوام چنانك عكس اين حكم و بنزديك اهل صناعت خاص چنانك صحت اجماع بنزديك فقها و يا بنزديك اتباع فاضلى چنانك اطلاق طبيعت خامسه بر فلك بنزديك اصحاب معلم اول و مشهورات از مبادى مشترك بود ميان سايل و مجيب و اما متسلمات مبدا تواند بود و ليكن خاص سايل را و سؤال جدلى نشايد كه از مشهور مطلق بود يا محدود در جدل يا اهل آن صناعت كه بنزديك ايشان مشهور بود چه اگر سايل سؤال از مشهور مطلق كند آن را در معرض اشتباه و تنازع آورده باشد و مجيب را بر مخالفت مشهورات دلير گردانيده بل ايراد آن بر سبيل تمهيد قواعد بايد كرد و همچنين نشايد كه سايل از ماهيت و لميت چيزها سؤال كند چه آن تعلم باشد نه جدل بل سؤال از ماهيت بر سبيل استفسار لفظ باشد يا بر اين وجه كه گويد هل تقول ان الانسان هو الحيوان الناطق ام لا يا بر آنچه اعتراف كند ايراد نقضى كند و باشد كه سؤال بر اين جمله كند كه اگر حد انسان حيوان ناطق نيست پس چيست و مجيب را حدى نبايد گفت اگر مصطلح چنان بود كه در اين موضع جواب\r\n","description":"","footnote":"","page_name":" 457 ","page_number":475},
  {"content":"\r\nبه حد گويند و الا گويد حد آن بر من واجب نيست كه با تو بگويم و از لميت يا بر اين وجه كه گويد لم قلت ما قلت چون سؤال از علت حكم بود يا هل تقول ان علته كذا و كذا ام لا چون سؤال از علت خارجى بود يا بر نوع مذكور و در ماهيت مقدمات جدلى شايد كه مشهورات مطلق بود يا محدود يا مشهورات به قراين يا آنچه به مشهورات اثبات كرده باشند يا مقابل مشهور كه شنيع باشد و مشهور مطلق و محدود بيان كرده آمد و اما مشهور بقرينه مقدماتى بود بنفس خود مشهور و محدود نباشد و بسبب اتصال بمشهورى مطلق يا محدود از جهت مشابهت با تقابل مشهور شود و اتصال افادت انتقال ذهن كند از تصور شهرت اول به تصور شهرت دوم و اگر چه انتقال فى نفس الامر واجب نبود پس شهرت دوم منوط بود به شهرت اول چنانك گويند اگر علم باضداد يكى است حس باضداد يكى باشد چه حس مناسب علم است و همچنين اگر احسان با اصدقاء حسن است اساءت با اعداء حسن باشد و اما آنچه بمشهورات اثبات كرده باشند چنان بود كه مطلوب بود در قياسى و مقدمه در قياسى ديگر و اما مقابل مشهور در قياسات خلفى افتد و نتيجه قياس جدلى هم نشايد كه مشهور حقيقى بود چه مشهور حقيقى را انكار نتوان كرد و باثبات حاجت نبود و امثال آن مطلوب نتواند بود مگر بقياس با مشاغب همچنانك اوليات بقياس با مغالط يا بقياس با كسى كه آن مشهور بنزديك او معروف نبود و به چيزى معروفتر او را تنبيه دهند بر آن و حجت با منكر مشهورات نافع نبود بل جواب ايشان يا بعقوبت بايد داد چنانك كسى را كه انكار حسن عبادت خداى و قبح عقوق پدر و مادر كند يا ببخشايش و رحمت بر ايشان چنانك كسى را انكار آن كند كه صحت پسنديده است يا بسخريت و استهزاء چنانك كسى را كه گويد كه آفتاب هر روز به شخص ديگرى است يا بتكلف و احساس چنانك كسى را كه انكار\r\n","description":"","footnote":"","page_name":" 458 ","page_number":476},
  {"content":"\r\nروشنى آفتاب و گرمى آتش كند و مشهوراتى كه در آن اختلافى بود شايد كه مطلوب باشد و بقياس طرف متنازع اثبات كنند مثلا مشهورى كه ميان خواص و عوام متنازع بود يا ميان هر يكى از اين دو فرقه و ديگر مطالب جدلى يا حكمهائى بود كه جمهور را در آن رائى نبود مانند آنك اشكال منطقى چهار است يا حكمهائى بود كه علما را در آن رائى نبود مانند آنك عدد كواكب زوج است يا فرد يا متنازع بود بسبب تكافى حجتها يا بسبب فقدان حجت بر هر طرفى و بر جمله مطلوب جدلى باشد كه مشارك برهان بود و باشد كه مباين بود و مشاركت در آن صورت بود كه هم بمبادى برهان و هم بمبادى جدل اثبات توان كرد مانند حدوث عالم و مباينت آنجا بود كه مطلوب خاص بود ببرهان مانند اثبات حال زواياى قائمه كه جدل را در آن مدخلى نبود يا خاص بود بجدل مانند اثبات سعادت و نحوست كواكب كه برهان را در آن مدخلى نبود و تمامى مقدمات و مسائل اين صناعت محصور بود در سه صنف ا منطقيات و آن رايهائى بود كه در رايهاى ديگر نظرى يا عملى نافع بود چنانك گويند كه حدود اضداد در يكديگر داخل باشد يا نه ب خلقيات و آن رايهائى بود كه متعلق بافعال ما باشد تعلقى نه اولى چنانك لذت پسنديده هست يا نه يا تعلقى غير اولى چنانك تبديل اخلاق ممكن هست يا نه و عدالت قابل اشد و اضعف باشد يا نه ج طبيعيات و آن رايهائى بود متعلق بانچه افعال ما نباشد از اعيان موجودات مانند آنك عالم قديم است يا محدث و نفس باقى هست يا نه و هر چند اين صنف در خلقيات هم نافع بود اما بالعرض و به قصد ثانى\r\n","description":"","footnote":"","page_name":" 459 ","page_number":477},
  {"content":"\r\n\r\nفصل پنجم در ذكر ادوات جدل كه ارتياض بان مفيد ملكه جدلى باشد و اشارت به ديگر منافع آن\r\nچون از بيان حال اجزاء بسيطه و مركب قياسات جدلى فارغ شديم گوئيم صورت حجت جدلى يا قياس بود يا استقراء و اگر چه قياس بعقل نزديكتر بود و التزام او تمامتر اما استقراء بحس نزديكتر بود و در اقناع مفيدتر و نزديك جمهور از جهت اشتمالش بامثله مقبولتر و فائده قياس و استقراء بمعرفت مواضع تمام شود كه بحث از مواد باشد و استنباط مواضع و استعمال آن بملكه جدلى صورت بندد و آن به تحصيل امورى حاصل آيد كه آن را ادوات جدل خوانند و آن چهار بود ادات اول استحضار اصناف مشهورات بود از مواد منطقى و خلقى و طبيعى و آن مشهورات مطلق بود و مشهوراتى كه بايراد مثال واضح شود و مشهوراتى كه در ميان جمهور واضح نبود و چون تصور حدودش كنند در ذهن جمهورى مقبول و محمود باشد مانند اكثر مواضع كه در اين صناعت ايراد كنند و مشهورات محدود بنزديك اهل صناعتى و رايهاى بزرگان اهل صناعات مانند بقراط در طب و فيثاغورس در موسيقى و مشهورات به قراين كه به سبب تشابه يا تقابل مشهورى ديگر شهرت اكتساب كند و مشهورات متقابل كه هر طرفى باعتبارى و بنزديك قومى مشهور بود مثلا بحسب قول موت با ذكر محمود بهتر از حيات با لحوق عيب و درويشى با عدالت بهتر از توانگرى با جور و باشد كه بحسب اعتقاد و طبع بهرى مردم ديگر طرف بهتر بود و همچنين بحسب شريعت مشهور آنست كه عدالت بهتر و بحسب بعضى طبايع آنك منفعت بهتر و اگر چه مقارن جور بود و بشريعت عام غير مكتوب آنك بر سر يك زن شايسته زنى ديگر نشايد كرد كه مقتضى وحشت او بود و بشريعت خاص مشهور آنك شايد كرد\r\n","description":"","footnote":"","page_name":" 460 ","page_number":478},
  {"content":"\r\nو بنزديك خواص مشهور آنست كه سعادت اقتناء علم و عدالت بود و بنزديك عوام آنك ملك و ظفر بر مردات دنياوى بود و بنزديك بهرى خواص آنك علم بهتر از عبادت و بنزديك بهرى بر عكس و بنزديك بهرى عوام آنك جمع مال بهتر از انفاق و بنزديك بعضى ديگر بر عكس چه انتفاع بهر طرفى در وقتى ممكن بود و همچنين اضداد مشهورات كه مناقضت آن حكم كنند و هر چند در غايت شناعت باشد اما در خلف استعمال توان كرد و بطريق انتقال از ضد بضد توسل از آن مشهورات مطلق نافع بود و بعد از استحضار اين اصناف بايد كه بر جمع نظاير در حكمى كلى جامع به جهت ضبط و حفظ و بر تفصيل آن در احكام مفصل جزوى به جهت ايراد مقدمات قادر باشد چه اول طريق استنباط مواضع است و دوم طريق استعمال آن در صناعت ادات دوم قدرت بر تفصيل اسم مشترك و متشابه و مشكك بود تا در آن بر دعوى مجرد قناعت نكنند بل وجه اشتراك يا تشكيك بيان كنند مثلا اگر گويند اسم خير بر صحت و مصح باشتراك لفظى افتد بيان كنند كه از جهت آنك در اول دال بر كيفيت خير است و در دوم بر فاعل خير و هر چند بعضى از قوانين معرفت اشتراك لفظى و عدمش از جهت مؤانست مبتدى در صدر كتاب آورده ايم اينجا بحسب مرتبه ناظر در اين كتاب گوئيم قوانين مذكور يا راجع بود با حد و ماهيت مدلولات لفظ يا با عوارض و لواحقش و قسم اول چنان بود كه حدود و ماهيت چيزهائى كه يك لفظ بر هر يكى از آن اطلاق كنند تامل كنند و خالى نبود از آنك ميان آن معانى اشتراك يابند كه مدلول لفظ بود يا نيابند و اول يا مشترك ذاتى بود يا عرضى اگر ذاتى بود و يا عرضى بود و مختلف نباشد باشد و اضعف آن لفظ متواطى بود و اگر مختلف باشد مشكك بود و دوم مشترك بود و بايد كه اعتماد بر حقايق معانى\r\n","description":"","footnote":"","page_name":" 461 ","page_number":479},
  {"content":"\r\nكنند نه بر الفاظى كه در تعريف ايراد كنند چه باشد كه الفاظ حدود هم مشترك بود و بازاء الفاظ محدودات باشد مثلا صحى اسم مشترك است و دال بر آنچه منسوب بود باعتدال بدن و آن هم مشترك است چه بر سبب اعتدال و علامتش بيك معنى واقع نباشد و بعد از تقرير اين معنى گوئيم ارتقاء باجناس مختلف خواه عالى مانند جسم طبيعى و تعليمى كه جسم بر هر دو اطلاق كنند و در تحت دو جنس عالى باشند و خواه متوسط غير مترتب مانند آلت قپان و خر كه هر دو را حمار خوانند و يكى در تحت جماد بود و ديگر در تحت حيوان دليل اشتراك لفظى بود و اما اگر اجناس مترتب بود مانند جسم و حيوان دليل نبود و همچنين اختلاف مدلول بخصوص و عموم مانند موصوف بامكان خاص و عام كه ممكن بر هر دو افتد و بقبول شدت و ضعف و لا قبولش مانند شعاع و حق كه نور بر هر دو افتد و بفصولى مختلف كه مدلول را بود مانند تفريق بصر و خمسى و سدسى كه فصل لون باشند اما يكى فصل لون مبصر و ديگر فصل لون مسموع كه جنسى باشد از الحان و يا بانك مدلول فصل اجناس مختلف باشد مانند حاد كه فصل صوت و آلتى صناعى باشد دليل اشتراك لفظى بود و قسم دوم چنان بود كه مناسب آن چيزها با امور خارجى اعتبار كنند يا مختلف است يا متفق و بحسب آن حكم كنند بر اشتراك لفظى و عدمش و از جمله اعتبار اختلاف لغات و قراين و اضافات و اضداد باشد و در اضداد آنك يكى را ضد بود تنها يا هر دو را بود و ليكن باسانى مختلف بود و اگر نبود و ليكن يكى را تنها متوسط بود و يا هر دو را متوسط بود و ليكن باسانى مختلف بود يا در يكى متوسط يكى بود و در ديگر چيزهاى بسيار بر آن جمله كه در صدر كتاب بعضى از آن ياد كرده ايم و همچنين در مقابلات\r\n","description":"","footnote":"","page_name":" 462 ","page_number":480},
  {"content":"\r\nبسلب و ايجاب و عدم و ملكه چنانك اگر بينا نيست يا كور است باشتراك بر دو معنى اطلاق كنند لا محاله طرف ايجاب و ملكه نيز مشترك بود و وقوع متقابلات در اجناس و موضوعات مختلف همين حكم دارد و اختلاف افعال و آثار كه از هر يكى صادر شود چنانك صافى در آواز و لون كه بحسب اعتبار ضد و متوسط مختلف نيست اما تاثير يكى در سمع بود و ديگر در بصر و اختلاف مقايست چنانك تيزى شمشير و آواز و طعم كه هر يكى قابل شدت و ضعفند اما شمشير بقياس با شمشيرى ديگر نه بقياس با آوازى يا طعمى ديگر هم دليل اشتراك بود و همچنين اعتبار اشتقاقات و تصاريف چه اشتراك اسم موضوع اقتضاء اشتراك اسامى از او كند مانند لون و متلون كه هر يكى بحسب بصر و سمع باشند و بر جمله بايد كه استعمال اين قوانين و امثال اين ملكه باشد و معرفت تشابه هم به اين طريق معلوم شود و اما در تشكيك يك لفظ چيزهاى متباين را به حد و ماهيت متناول بود همچنانك در اشتراك گفته ايم اما نه بحسب اشتراك لفظى صرف باشد بل بحسب اشتراك معنوى بود و به اين قيد مخالف اشتراك باشد و تناول او بعضى را اولى و اول بود و بعضى را غير اولى و اول و به اين قيد مخالف تواطى بود و آن مانند تناول حال زواياى مثلث باشد مثلث را و متساوى الاضلاع را چه اول را بالذات بود و ثانى را بالعرض از جهت آنك اين حكم متساوى الاضلاع را بسبب مثلث متناول شود و اگر مضلعى ديگر متساوى الاضلاع باشد اين حكم او را متناول نبود و قيد چيزها بمتباين الحد و الماهيه بسوى آن كرديم كه تناول اسم چيزها مختلف را بعموم و خصوص مانند مثلث مطلق و مثلث متساوى الاضلاع و اگر چه عام را اول بود و خاص را ثانى و ليكن از اين قبيل نبود چه آن اختلاف ذهنى است و در وجود مثلث نبود الا متساوى الاضلاع يا نوعى مخالف او بماهيت\r\n","description":"","footnote":"","page_name":" 463 ","page_number":481},
  {"content":"\r\nو تناول وجود جوهر و عرض را كه بماهيت متباينند و يكى را اول است و ديگرى را ثانى بتشكيك است از جهت حصول قيد مذكور و تناول منسوب بغايت چيزهائى را كه منسوب باشند بغايتى مختلف النسبه مانند صحى امور معين را با تناول لفظى كه معانى او بغايات بسيار منسوب باشد هم بر وجه اختلاف آن معانى را مانند علم بمتقابلات كه نسبتهاى او اصناف متقابلات مختلف است و همچنين تناول علم علمى را كه منسوب بمبدا بود و علمى را كه منسوب بغايت بود و تناول مشتهى آن را كه بحسب مبدا بود چون مداوات و آن را كه بحسب غايت بود چون صحت و آن را كه بالذات بود چون حلاوت و آن را كه بالعرض بود چون خمر كه مشتهى از آن روى بود كه مسكر بود از اين قبيل باشد و اكثر اين صنف در امور مضاف و منسوب باشد مانند علم كه مضاف بود به چيزى و شهوت كه چيزى را بود و تملك كه ملكى را بود و ادات سيم قدرت بر تميز ميان متشابهات بفصول و غير فصول باشد و اين ملكه بطلب فرق حاصل شود ميان چيزهائى كه نيك متشابه باشند به يكديگر خاصه در اعتبار اختلاف احكام يك چيز مانند وحدت كه احكام مختلف دارد باعتبارات مختلف و همچنين بطلب مباينت ميان چيزهائى كه اجناس آن متشابه بود مانند فرق ميان احكام حس و احكام علم و ادات چهارم قدرت بر بيان تشابه مختلفات بذاتيات و غير ذاتيات باشد بر عكس ادات گذشته و اين ملكه بطلب وجه مشابهت حاصل شود در چيزهائى كه نيك دور باشد از يكديگر و تحصيل ما به الاشتراك و اگر چه معنى سلبى بود مانند اشتراك جوهر و كم در آنك هر دو را ضد نبود و باشد كه وجه مشابهت نسبتى عارض باشد و حدود نسبت يا متصل تواند بود يا منفصل متصل چنان بود كه يك چيز در هر دو طرف\r\n","description":"","footnote":"","page_name":" 464 ","page_number":482},
  {"content":"\r\nمنسوب با منسوب اليه يا در يكى منسوب در ديگر منسوب اليه بود چنانك گويند نسبت ممكن با وجود همان است كه با عدم و نسبت ديدن با نفس همان است كه نسبت شنيدن با او و نسبت نقطه با خط همان است كه نسبت خط با سطح و منفصل چنانك نسبت حس با محسوس همان است كه نسبت علم با معلوم و همچنين طلب وجوه مشابهت در چيزهاى مختلف متجانس بعد از اشتراك در جنسيت مانند انسان و فرس نافع باشد در اين باب و منفعت ادات اول در استنباط مواضع و استعمال آن ظاهر است و منفعت ادات دوم در تحرز از مغالطات و مشاغبات و استعمال آن با معاندات بوقت ضرورت چنانك بعد از اين بيان كنيم نه اندك باشد و اين دو ادات چون ملكه باشند بسيار منازعات نا وارد و لجاج بى فائده كفايت كنند مثلا چنانك متكلمان سنى و عدلى در اثبات و نفى رؤيت الله و قدم و حدوث كلام او متخالفند و بحقيقت وضع هر دو متقابل نيست چه يكى برؤيت ادراك بصرى مىخواهد مانند آنچ در مرئيات مقابل احساس مىكند و آن را نفى مىكند و ديگرى معنيى مىخواهد كه از آن عبارت نمىتواند كرد و آن را اثبات مىكند و يكى بكلام مسموعى مؤلف از حروف مىخواهد و آن را محدث مىگويد و ديگر معنيى مىخواهد كه از تصور و تعريف آن عاجز است و آن را قديم مىگويد و اسم رؤيت و كلام بر هر دو باشتراك است پس تحقيق عدم تقابل ميان هر دو مطلوب بحسب ادات اول يا بيان اشتراك اسم بحسب ادات دوم هر دو طايفه را از منازعت خلاص دهد و منفعت دو ادات باقى در اقتناص حدود و رسوم كه اوصاف مشترك و مميز طلبند ظاهر است و نيز بطلب ما به الامتياز تخصيص خاص بحكمى كه عام را در آن مدخلى شمرند و بطلب ما به الاشتراك و الحاق بعضى قضايا ببعضى در شهرت يا در حكمى ديگر بسبب مناسبت بعد از تعليل حكم بامر مشترك چنانك در تمثيل\r\n","description":"","footnote":"","page_name":" 465 ","page_number":483},
  {"content":"\r\nگفته ايم صورت بندد و در اين مقام جدلى متنازع را بايراد فرق مطالبت تواند كرد تا اگر عاجز شود حكمش مسلم بايد داشت و اين مقابله در جدل عدل باشد هر چند بحسب تحقيق عجز از ايراد فرق بل عدم فرق مقتضى الحاق چيزى بشبيه نبود چنانك گفته ايم اين است بيان ادوات جدل و منفعت كلى در ارتياض به اين ادوات و تمرن ذهن بر آن حصول ملكه جدلى باشد چه انتفاع جدلى بى حصول ملكه صورت نبندد\r\n","description":"","footnote":"","page_name":" 466 ","page_number":484},
  {"content":"\r\n\r\nفن دوم در مواضع شش فصل است\r\nفصل اول در مواضع اثبات و ابطال\r\nعادت چنان رفته است كه ابتداء از مواضع اثبات و ابطال كنند چه نفع آن در همه مواضع عام است و اثبات و ابطال اعراض هم داخل است در اين باب و ابطال عرض جز بلا وجود در كل صورت نبندد چه لا وجود در بعضى مقتضى ابطال عرض نبود و در حد و خاصه وجود در كل موضوع بايد و لا وجود در كل لا موضوع و اثبات مساوات اگر چه دشوار بود ابطال عرض بود و اثبات و ابطال يا از جوهر وضع بود يا خارج از آن و بهرى مواضع خارج خاص بود در نفع و بهرى عام و مشترك و مشهورترين مواضع اين است كه در بيست بحث ايراد كرده آمد ا حد موضوع و محمول بگيريم و هر يكى را باجزاء ذهنى يعنى جنس و فصل و اجزاء وجودى يعنى ماده و صورت تحليل كنيم و باجزاء اجزاء تا رسيدن ببسايط پس اگر محمول يا حدش يا جزوى مساوى او بر موضوع يا حدش يا جزوى مساوى او محمول بود اثبات كلى فائده دهد و بر عكس اثبات جزوى و اگر ميان كلى و جزوى يا ميان دو جزو منافات بود ميان موضوع و محمول منافات بود مثلا خواهيم كه بدانيم كه فاضل حسود بود يا نه حد فاضل آنست كه افعال و انفعالات و تلذذ و تاذى او بر وجه محمود يا بر سيرت عدالت بود و حد حسود آنست كه چون از حسن حال اخيار خبر يابد متاذى شود و اين تاذى نه محمود است و نه بر سيرت عدالت پس معلوم شود كه فاضل حسود نتواند بود و اين اعتبار در\r\n","description":"","footnote":"","page_name":" 467 ","page_number":485},
  {"content":"\r\nابطال نافع بود و در علوم برهانى هم نافع بود و بر جمله تذكر كيفيت اكتساب مقدمات در اين موضع مفيد باشد اما بايد كه حدود و رسوم حقيقى و مشهور اعتبار كنند كه باشد كه آنچه در مشهور حد بود بحقيقت رسم بود و بر عكس يا بحسب حقيقت فاسد بود و بحسب شهرت صحيح و بر عكس و اين موضع بحسب جوهر وضع است ب قسمت كنيم موضوع را بانواع و اصناف او و آنچه تحت هر يكى بود تا رسيدن به اشخاص و محمول را در يك يك مىطلبيم و بتدريج از بالا بشيب مى آييم اگر در همه يا در اكثر موجود بود حكم كنيم باثبات كلى و اگر مفقود بود بسلب كلى و اكثرى در جدل به شرط عدم ناقض بجاى كلى بود و خصم اگر بر نقض قادر نبود بايد كه تسليم كند و الا در معرض استهزاء آمده باشد و اين موضع طلب حكم است باستقراء و در اثبات و ابطال نافع باشد و اگر اجزاء محصور بود علمى باشد و الا مشهور صرف ج عوارض محمول موضوع را عارض باشد و عوارض موضوع محمول را و يكى لا بعينه از موضوعات محمول كه انواع او باشد محمول بود بر موضوع بكل يا بجزو و اين بحقيقت سه موضع است مثال اول حس ما تميز است و هر تميزى شايد كه صواب بود و شايد كه خطا بود نه بر وجه لزوم اقتسام بل با صحت انقلاب پس حس شايد كه مصيب بود و شايد كه مخطى بود و اين حكم علمى بود اگر عروض عارض محمول را كلى بود و جدلى بود اگر اكثرى بود و در اثبات نفع اين موضوع عام نبود چه عارض عام هر خاصى را واجب نبود كه عارض بود اما در ابطال آن بود چه هر چه آن را عارض نبود خاص را نبود و مثال دوم چون علمى شريف مانند توحيد و علمى خسيس مانند سحر هست پس حالى شريف و حالى خسيس باشد و اين موضع علمى است چه عارض خاص عارض عام\r\n","description":"","footnote":"","page_name":" 468 ","page_number":486},
  {"content":"\r\nبود و در اثبات كلى نافع نبود چه عارض همه عام نبود و در ابطال نافع نبود چه حكمى كه خاص را نبود لازم نبود كه عام را نبود و مثال سيوم انسانى كه عالم بود لا محاله طبيب بود يا فقيه يا نوعى ديگر از انواع علم و اين موضع علمى بود و نافع بود در اثبات بوجود نوعى نامعين و در ابطال بلا وجود همه و اين موضع در منفعت نزديكست بموضع قسمت كلى بجزويات د مطابقت اسماء و معانى اعتبار بايد كرد تا اگر اسمى به نسبت با معنى مقصود زيادتى يا نقصانى يا لحوق شرطى يا اعتبار وضعى اقتضاء كند و آن تفاوت مقتضى تفاوتى بود در مطلوب از اطلاق آن اسم بدان معنى منع كنند چنانك كسى بجاى شجاع قوى دل يا پيروز بخت يا بلند همت استعمال كند و در اثبات فضيلت ميان لفظ شجاع و اين الفاظ تفاوت يابند و اين موضع در استكشاف مطلوب و تحرز از التباس مفيد بود و تغيير معانى بسبب اسمائى كه مترادف پندارند و نبود از اين قبيل بود ه اگر لفظى اختراع كرده باشند به جهت معنيى بر چيزى كه پندارند كه داخل است در آن معنى اطلاق خواهند كرد منازع را رسد كه منع كند و گويد كه متابعت جمهور در استعمال الفاظ واجب بود اما در ادخال جزويات در كليات واجب نبود بل در آن متابعت حق بايد كرد مثلا چون عوام مفيد صحت را مصح نام نهند متابعت ايشان كنيم اما اگر آن را بر تناول مسهل در امراض حاده پيش از نضج اطلاق كنند منع كنيم و گوئيم ادخال اين معنى در مفيد صحت تعلق به وضع عوام ندارد و اين موضع در اثبات و ابطال نافع بود و جدلى بود چه برهانى را در الفاظ مضايقتى نباشد بل اعتماد بر معانى بود و اگر اثبات حكم عام در چند چيز مطلوب باشد و بيان در يكى از آن جمله ممكن بود و اسمى باشتراك يا تشكيك بر آن چيزها واقع بود و بحسب شهرت آن را متواطى شمرند به همان بيان اثبات حكم در همه معانى ممكن بود\r\n","description":"","footnote":"","page_name":" 469 ","page_number":487},
  {"content":"\r\nبحسب جدل اما بحقيقت مغالطه بود و منازع جدلى نيز اگر بر اشتراك واقف شود نقض حكم كند يا منع كند مگر كه مسلم داشته باشد كه حكم آن چيزها حكم يكى است از آن جمله و اما در ابطال چون حكم عام كرده باشد بيان مخالفت يكى از آن جمله كافى بود و اين موضع بحقيقت حيلتى است اثبات حكم را در آنچه طريقى نباشد باثباتش چه وقوع حكم مطلوب با ديگر چيزها در تحت اسم مشترك مثبت را بحسب تحقيق نه سود دارد و نه زيان مگر كه به جهت اظهار قدرت گويد اين حكم نه بر مطلوب تنها حق است بل بر هر چه با مطلوب در تحت اسم آمده است هم حق است و ببايد دانست كه استعمال اسم مشترك بجاى متواطى بر وجهى كه منازع را بر آن وقوف باشد مستدعى استهزاء و ضحك باشد ز نگاه بايد كرد تا ملزومات و لوازم مطلوب چيست چه اثبات ملزوم اثبات فائده دهد و نفى لازم ابطال و اين علمى است ح وجود مقابل محمول موضوع را مقتضى ابطال بود از جهت امتناع متقابلين ط اعتبار اختلاف زمان در آنچه زمانى بود نافع بود در ابطال چنانك اگر گويند متغذى نامى باشد بذات گوئيم باعتبار زمان وقوف و انحطاط اين حكم باطل است و همچنين اگر گويند تذكر تعلم بود گوئيم باطل است چه يكى تحصيل علمى ماضى است و ديگر تحصيل علمى در مستقبل و مرا اين موضع بر اين وجه هو هو لا يقتر مىآيد ى وجود چيزى موضوع را غير احوال وجود بود مانند دوام و اكثريت و اقليت و تناول همه موضوع يا بعضى بل از همه عامتر بود و از تسليم هر يكى تسليم وجود لازم آيد اما از تسليم وجود تسليم يكى لازم نيايد و از تسليم بعضى نيز تسليم بعضى لازم نيايد پس از استعمال بعضى بجاى بعضى احتراز واجب بود و مدعى را چون دعوى بر اجمال كند بتفصيل و تعيين مطالبه بايد كرد و اين موضع علمى است\r\n","description":"","footnote":"","page_name":" 470 ","page_number":488},
  {"content":"\r\nو در اثبات و ابطال نافع و از توابع اين موضع آنست كه هر چه بحالى يا وقتى يا موضعى يا در موضوعى موجود بود مطلقا موجود بود و هر چه بحسب عرضى ممكن يا نافع يا جميل بود مطلقا ممكن و نافع و جميل بود و بحسب مشهور باشد كه عناد كند بانك قتل برادر كافر مثلا حسن بود و قتل برادر مطلقا حسن نبود و كذب در موضوعى جايز بود و مطلقا جايز نبود و اين غلط بسبب اشتراك لفظ است چه مطلقا بر حسن و جايز افتد بى هيچ زيادت و بر حسن و جايز در همه احوال و با همه زيادات و اول حق است و دوم ناقض حكم اول و اين را بانفراد موضعى شمرند و همچنين هر چه بمعنى باشد و اضعف محمول بود مطلقا محمول بود چنانك چون خمرى مسكرتر از خمرى بود خمر مطلقا مسكر بود و اين علمى است و اثبات را شايد و در مشهور عناد كنند بانك خمود شهوت از فجور پسنديده تر و نتوان گفت خمود پسنديده است و بحقيقت هيچ كدام پسنديده نيست تا به پسنديده تر چه رسد بل فجور نا پسنديده تر است و اين را نيز بانفراد موضعى شمرند يا عروض ضدين موضع را بر تساوى بود اگر يكى طبيعى بود ديگر همچنان بود و اگر نبود نبود مثلا اگر بغض عارض قوت غضبى باشد حب هم عارض او بود نه عارض شهوى بود و اگر جهل عارض شهوى بود علم هم عارض او بود نه عارض نطقى و در ابطال هم نافع بود و در اثبات اگر مطلوب امكان عروض بود هم نافع بود و اگر مطلوب وجود بود نافع نبود و بحسب تحقيق ضدين را موضوع يكى بود اما طريان هر دو لازم نبود بل شايد كه يكى لازم بود يا منتقل بعدم و سبب شهرت حكم مذكور استقراء است يا ايهام عكس كه منتقل ضد بود اگر چه ضد شايد كه منتقل نبود و اين موضع به قوت مقابل آن موضع است كه ضد عارض موضوع عارض ضد موضوع بود يب هر چه بمقارنت اقتضاء حالى كند يا هر چه زيادت او اقتضاء زيادت حالى كند او را آن حالت ثابت بود مثال اول عدالت در مرد اقتضاء جمال\r\n","description":"","footnote":"","page_name":" 471 ","page_number":489},
  {"content":"\r\nاو كند پس عدالت جميل بود و مثال دوم شجاعت چون مقارن عدالت شود فضيلت بيفزايد پس شجاعت نيز فضيلت بود و اين موضع مشهور ضعيف است در خلقيات استعمال كنند و ابطال را نشايد و علمى نبود چه حركت چون مقارن ماده باشد اقتضاء حرارت كند و بتزايدش حرارت بيفزايد و حار نبود يج آنچه در موضوع اكثر بود در محمول هم اكثر بود مثلا گوئيم اگر لذت خير بود پس هر چه لذت او بيشتر خيرش بيشتر و اين مشهور است چه سكنگبين نافع است و لازم نيست كه چندانك بيشتر نافعتر مگر مقدم كلى بود كه هر چه سكنجبين بود اگر اندك بود و اگر بسيار نافع بود و اين موضع در اثبات و ابطال نافع بود و سه موضع ديگر به اين موضع متصل باشد اول آنك چون دو محمول باشند يكى موضوع را اولى از ثبوت غير اولى اثبات اولى و از عدم اولى ابطال غير اولى توان كرد و دوم آنك دو موضوع باشند يكى بحمل اولى و سيوم آنك هر يكى از موضوع و محمول دو بود و حمل در يكى اولى و حال اثبات و ابطال چنانك گفتيم و جمله مشهور بود چه اگر به اولى اقدم بطبع خواهند حق بود و الا شايد كه باطل بود مثلا اگر اولى و غير اولى متقابلان باشند وجود غير اولى منافى وجود اولى بود تا باثبات چه رسد و اين چهار موضع را مواضع اكثر و اقل خوانند و چهار موضع ديگر بود كه آن را مواضع مساوات خوانند هم بر اين منوال كه از وجود مساوى در استحقاق اثبات وجود ديگر مساوى كنند و از انتفاء او ابطال نظيرش يد آنچه كونش خير بود خير بود و آنچه كونش شر بود شر بود و در فساد بخلاف آنچه فسادش خير بود شر بود و آنچه فسادش شر بود خير بود و اين موضع مشهور بود و اگر گويند فاعل خير خير بود و فاعل شر شر مشهورى بس ضعيف بود و باشد كه در علمى كذب بود و اين موضع را كون و فساد\r\n","description":"","footnote":"","page_name":" 472 ","page_number":490},
  {"content":"\r\nخوانند يه موضعى ديگر منسوب بواحد و كثير و ابطال را شايد چنانك كسى گويد علم فهمست گويند علم به چيزهاى بسيار با هم تواند بود و فهم نتواند بود و علمى است يو حكمى كه شبيه را بود ديگر شبيه را بود و اين را مواضع متشابهات خوانند و مانند تمثيلات بود الا آنك در تمثيلات وجه مشابهت محتاج بيان بود بحسب اغلب و اينجا نبود مثالش اگر علم باضداد يكى بود ظن باضداد يكى بود و اگر ابصار بخروج چيزى بود از چشم سمع بخروج چيزى بود از گوش و در اثبات و ابطال استعمال كنند و مشهور صرف باشد يز چون متقابلى موضوع را بر حالى بود ديگر متقابل مقابل موضوع را بر همان حال باشد يا موضوع را بر ضد آن حال و در اين موضع تاليف از سه متقابل تواند بود مثلا يكى اصدقاء و اعداء و ديگر احسان و اسائت و سيوم كه حال بود و ضدش جميل و قبيح و هميشه دو طرف دو متقابل مقارن يكديگر باشند و يك طرف از مقابل سيوم مقارن هر دو متقارن بر سبيل تكرار پس از اين سه متقابل اول چهار قضيه مؤلف شود اول آنك احسان با اصدقاء جميل است دوم آنك اسائت با اصدقاء قبيح است سيوم آنك اسائت با اعداء جميل است چهارم آنك احسان با اعداء قبيح است پس از اين چهار قضيه شش متصله مركب شود چه مقدم اولى با تالى هر يكى از سه باقى و مقدم دوم با تالى هر يكى از دو باقى و مقدم سيوم با تالى چهارم تنها تاليف توان كرد و اين موضع مشهور بود چنانك بيش از اين حالش گفته ايم چه حركت مقارن حار و بارد طبيعى تواند بود و نيز چون نور مبيض بود لازم نبود كه ظلمت مسود بود و اين را مواضع متقابلات خوانند يح مواضع ديگر از متقابلات اما از ايجاب و سلب مانند عكس نقيض بود و آن علمى باشد و عكس مستوى باشد كه در بعضى مواد\r\n","description":"","footnote":"","page_name":" 473 ","page_number":491},
  {"content":"\r\nحق بود و در بعضى باطل بود و باشد كه در بعضى مشهور بود و ديگر عكوس همچنين و انتقال از نقيض بنقيض خود ظاهر است و در اضداد باشد كه عكس صحيح بود و مشهور چنانك شجاعت فضيلت و جبن رذيلت و صحت مرغوب است و مرض محذور و بايد كه اصناف بسيار از اين جنس و از مواد عكس مستوى منعكس و غير منعكس بحسب استقراء معد بود و در بعضى مواد اين حكم حق نبود چه اعتدال مزاج و استواء تركيب مستلزم صحت بود و در ضد بر عكس باشد يعنى مرض مستلزم ضد هر دو بود و در عدم و ملكه اگر چه بصر حس است عمى عدم حس است و اين حق است و در تضايف اگر ذو ثلثه اضعاف كثير الاضعاف است ذو ثلثه اجزاء كثير الاجزاء باشد و اگر علوم ظن است معلوم مظنون است و اگر بصر حس است مبصر محسوس است و موزات اجزاء قضيه و اعتبار حال تضايف بر طريق تساوى در اين باب شرط بود يط مواضع معروف بنظاير و آن اشتقاق اسم بود بحسب نسبت با چيزى مانند عادل بحسب نسبت قابل با مقبول و صحى بحسب نسبت غايت با فاعل و حافظ و عفونت بحسب نسبت غايت با مبدا باشد ك و مواضع ماخوذ از تصاريف كه بحسب اشتقاق اسم نبود و بذكر مناسبت و ملائمت از آن عبارت كنند مانند جارى مجراى طبيعت و مذهب عدالت و ماخذ حكمت و نسبت هر يكى با منسوب مانند نسبت چيزهائى بود كه بر سبيل تصاريف بود و گفته اند تصاريف از نظاير خاصتر بود و انتفاع به اين دو صنف از دو وجه بود يكى خاص بخلقيات چنانك گوئيم اگر عدالت محمود است عادل محمود است و اگر جارى مجرى عدالت محمود است عدالت محمود است و مساوات در ديگر محمولات واجب نبود چه موضوع مقدم و تالى به حد و ماهيت مختلفند و ديگر بحسب اعتبار مقابلات چنانك گوئيم اگر شجاعت حكمت بود شجاع حكيم بود و اگر جارى مجرى شجاعت جارى مجرى حكمت\r\n","description":"","footnote":"","page_name":" 474 ","page_number":492},
  {"content":"\r\n\r\nبود شجاعت حكمت بود و اين موضع جدلى صرف بود و منعكس نشود چه از مقارنت دو وصف در موصوفى حمل يكى بر ديگر لازم نيايد و مشهورترين مواضع اين باب مواضع متقابلات و نظاير و تصاريف و اكثر و اقل و كون و فساد بود و آن موضعهائى بود كلى مشترك در اكثر مطالب چنانك بعد از اين معلوم شود اين است مواضع اثبات و ابطال مطلق و اين مواضع در اعراض نافع بود چنانك گفتيم و از مواضع خاص باعراض يكى آنست كه اگر محمول جنس يا فصل يا خاصه بود عرض نبود و اين موضع علمى بود ابطال را و اگر اثبات خواهند كرد ابطال هر سه بهم بايد كرد و بعد از تسليم وجود تواند بود و ديگر آنك عرض را اصلى بود كه عارض موضوع بود و مقول نبود بر او بمواطات و عرض از او مشتق بود و اين ابطالرا شايد تنها چه فصل و خاصه نيز همچنين بود و ديگر آنك عرض و معروض يكى نبود و هم ابطال تنها را شايد\r\nفصل دويم در مواضع اولى و آثر\r\nاصل باب ترجيح يك چيز است از دو چيز كه بوجهى از وجوه ميان ايشان مشاركتى باشد و لفظهائى كه در اين باب متداول است آثر است و افضل و اولى و اكثر و ازيد و اشد و اشرف و اقدم و آنچه جارى مجراى اين الفاظ باشد و مقابلات هر يكى باشد و معانى بيشتر از اين الفاظ ظاهر است و مهمتر تفسير آثر و افضل و اولى است كه مدار اين مباحث بر آنست پس گوئيم معنى آثر گزيده تر بود يعنى بايثار اولى و اين معنى اگر چه به ظاهر خاص بخلقيات مىنمايد اما بحسب تحقيق نظر در آثر به نظر در اولى و ازيد متعلق باشد پس به غير خلقيات نيز سرايت كند و فرق است ميان آثر و افضل چه علم از لباس هميشه فاضلتر اما برهنه را گاه بود كه جامه بايثار اولى بود و افضل به چند معنى به كار دارند ا آنچه مشارك\r\n","description":"","footnote":"","page_name":" 475 ","page_number":493},
  {"content":"\r\nغيرى بود در خصلتى كه قابل مساوات و لا مساوات بود و او را مثل آن بود كه غير را و زياده مانند توانگرتر ب و اگر فضيلت قابل اشد و اضعف بود و قابل مساوات نبود او را اشد بود مانند سخىتر ج و اگر قابل اشد نيز نبود يا هر دو در آن فضيلت مساوى باشد و ليكن او را فضيلتى ديگر بود خاص مانند شجاع عفيف به نسبت با شجاع تنها د و آنچه مشارك نبود بل هر يكى را فضيلتى بود و ليكن فضيلت او ثابت و باقى بود تا در مطلوب بالذات نافع بود مانند حكمت به نسبت با يسار ه يا فضيلت او در وجوه و مصلحت اعم بود مانند شجاعت به نسبت با عفت يا ادوم بود مانند صيت ساير به نسبت با يسار اما اگر اكثر بود بى اعتبارى ديگر باشد كه افضل نبود مانند شجاعت و عفت به نسبت با حكمت و آنچه اولى بود از غير در فضيلت يعنى فضيلت او را بالذات بود و غير را مستفاد از او بالعرض و اما اگر اولى بانفراد استعمال كنند بان ترجيح وجود خواهند و بان اعتبار بر همين معنى كه در وجه ششم گفتيم بعينه اطلاق كنند بر معنى ديگر و آن چنان بود كه حكمى را علتى بود غير تام و تمامى آن علت را شرايط بسيار بود غير محصور و بعضى از آن مخفى پس چون وجود او را يك بار با مقارنت عددى بيشتر از آن شرايط بگيرند و يك بار با مقارنت عددى كمتر حصول حكم با اول متوقعتر باشد بحسب ظن از آنك تا آخر و اما بحسب وجود اگر علت تام بود حصول معلول واجب بود و اگر تام نبود ممتنع بود اما چون بر حصول تمامى شرايط و لا حصولش وقوف نبود حكم بوجوب و امتناع نتوان كرد پس طرفى را از حكم كه ميل نفس بحصولش زيادت بود اولى خوانند و باشد كه باوليت ترجيح خواهند در معنى ديگر كه مقارن اولى بود در ذكر چنانك آفتاب از چراغ بافادت اولى بود و اولويت باشد كه باعتبار وقوع بود چنانك گويند اگر قرض گزارده شود اولى باشد\r\n","description":"","footnote":"","page_name":" 476 ","page_number":494},
  {"content":"\r\nيعنى اتفاق وقوع اين طرف بهتر و باشد كه باعتبار جميل بود چنانك گويند گزاردن قرض اولى يعنى جميلتر و اولويت در همه مقولات افتد در جوهر چنانك گويند صورت و نوع بجوهريت اولى از ماده و جنس و اين باعتبار سبقت وجود است و الا جواهر در جوهريت متساوى باشند و در كم مانند بزرگتر و بيشتر و در كيف و فعل و انفعال كه قابل شدت و ضعفند ظاهر است و در اين چنانك آتش بلندتر است از هوا و در متى چنانك نوح پيشتر است از ابراهيم و در وضع چنانك فلك در اقليم دوم مايلتر است از آنك در اقليم اول و در ملك چنانك سپر از زره دفع را بهتر است و در اين مباحث گاه بود كه موضوع دو بود چنانك گويند شجاعت گزيده تر يا عفت و باشد كه محمول دو بود چنانك فضيلت نظرىتر است يا عملىتر و اين معنى عايد است با اول و باشد كه اثنينيت در هر دو طرف باشد چنانك شير در سفيدى بيشتر از كلاغ در سياهى و باشد كه موضوع در هر دو يا در يكى مثنى بود مثلا حكمت با شجاعت بهتر از حكمت با عفت و اين بتكرار جزوى است و فقر با حكمت بهتر از توانگرى با صحت و اين بى تكرار است و باشد كه محمول نيز مثنى بود مانند آنك حكمت و عدالت نافعتر در دين و دنيا از حكمت و شجاعت و بعد از تقرير اين معانى باسر تفصيل مواضع شويم و گوئيم باعداد مواضع در امورى احتياج افتد كه تفاوت مخفى بود پس آنچه ظاهر باشد ايرادش حشو بود و مواضع مشهور اين است كه در بيست و پنج بحث ايراد كرديم ا هر چه پاينده تر و ثابتتر بهتر و به بهتر آثر مىخواهيم و اين مشهور است و اگر بتساوى در نوع مقيد شود عملى بود و فرق ميان پاينده و ثابت آنست كه دو متساوى در زمان باشد كه يكى در شدت و ضعف متزايد باشد و ديگر نباشد ب مختار شريعت حق يا فاضل نيكو اختيار يا مختار اكثر مردم بعدد فاضلتر بود و هم مشهور است و همچنين آنچه گويند مختار كل فاضلتر بود چه اگر مختار خير\r\n","description":"","footnote":"","page_name":" 477 ","page_number":495},
  {"content":"\r\nبالذات بود علمى بود و الا صحت كه مختار جمهور است از سعادت كه مختار قومى اندك است فاضلتر نيست ج مختار در صناعت اشرف مانند حكمت از مختار در صناعت اخس مانند موسيقى فاضلتر و حكمش همان است د آنچه در تحت فضيلت بود مانند عدالت فاضلتر از آنچه نبود مانند عادل چه فضيلت عادل از اوست و هم مشهور است چه اشتراك معنوى نيست ه مطلوب به خود مانند صحت فاضلتر از مطلوب بسبب غير مانند رياضت يا معالجت و اين علمى است الا آنك گاه بود كه مفضول آثر بود باعتبارى ديگر و نزديك است به اين آنك گويند مطلوب بالذات فاضلتر از مطلوب بالعرض بود الا آنك گاه بود كه آنچه بالعرض بود مطلوب نبود بحقيقت مانند صفرت كه مقارن حلاوت باشد بنزديك كسى كه حلاوت خواهد و باشد كه مطلوب بالعرض بسبب كراهت ضد مطلوب باشد مانند فضيلت دشمن كه ضدش سبب شر بود و سبب خير بالذات مانند كفايت مال را بهتر است از سبب بالعرض مانند بخت نيك و در طرف شر به عكس يعنى بى كفايتى بتر از بخت بد ز گزيده مطلق بمانند صحت بهتر از گزيده بسبب عذرى يا حالى كه اگر نبودى آن چيز نخواستندى مانند مرضى كه جذب نفعى كند يا مانند علاج و نزديك به اين است كه گزيده بالذات مانند علم بهتر از گزيده بالعرض مانند كتاب ح سبب مطلوب بالذات مانند چراغ نور را بهتر از آنچه بالعرض بود مانند آينه روشن كه به عكس نور دهد و اين علمى است ط آنچه اشرف را بود بهتر از آنچه اخس را بود و علمى شود بقيد آنك اشرف بان شريف بود چه لحيه مردم بهتر از شجاعت شير نبود و با قيد بهم فاضلتر بايد گفت نه آثر چه باشد كه اختيار را در آن مدخلى نبود ى آنچه بحسب اقدم بود مانند صحت كه بحسب مزاج است بهتر از آنچه بحسب غير اقدم بود مانند جمال كه بحسب تناسب اعضاست و همچنين\r\n","description":"","footnote":"","page_name":" 478 ","page_number":496},
  {"content":"\r\nآنچه متعلق باشرف بود مانند صحت نبض از جودت هضم يا غايت بنفس خود بهتر از فاعل غايتى ديگر و مشهور است چه صحت غايت است بنزديك جمهور و فضيلت سبب سعادت است و بحقيقت بهتر از صحت و بحثى ديگر به اين موضع متصل است و آن آنست كه چون فضل غايت افضل بر غايت غير افضل بيشتر از فضل غايت غير افضل بود بر فاعلش فاعل غايت افضل از نفس غايت غير افضل فاضلتر بود مثلا چون فضل سعادت بر صحت بيش از فضل صحت بود بر مصح فضيلت از صحت بهتر بود چه نسبت غايت با غايت نسبت فاعل بود با فاعل پس فضل فضيلت بر مصح كه مساوى فضح سعادت بر صحت است بيش از فضل صحت بود بر مصح پس فضيلت از صحت فاضلتر بود يب مؤدى بغايتى زودتر بهتر و به اين سبب جمهور اسباب نفع معاش بر اسباب نفع معاد اختيار كنند و بقيد تساوى علمى شود يج مطلوب هم به خود و هم بسوى غير بهتر از مطلوب بسوى غير تنها مانند صحت و مال يد ملزوم چيزى بيشتر بهتر بود و اگر در خيريت متساوى باشد آنك ملزوم شر كمتر بود بهتر و لوازم يا متقدم باشد مانند جهل متعلم يا متاخر مانند علمش و متاخر اگر غايت بود بهتر يه خير بعدد بيشتر بهتر از كمتر و دخول كمتر در بيشتر شرط بود تا حق بود و در متداخل اگر وجود يكى بسوى ديگر بايد مجموع هر دو را بر وجود بهتر زيادت مزيتى نبود مثلا صحت و علاج از صحت تنها فاضلتر نبود يو لذيذتر نزديك جمهور بهتر و در ضد بر عكس مثلا داروى آسان خورتر بهتر يز آنچه در او نه الم بود و نه لذت بهتر از آنچه بى لذت تنها يا با الم بهم بود و اين مشهور است يح حصول مطلوب در وقت مناسب بهتر مانند تعلم در جوانى و حكمت در پيرى و اگر چه بر عكس غريبتر و خوش آيندتر يط نافع در همه اوقات يا در بيشتر اوقات بهتر از آنك در وقتى خاص يا كمتر و بتحقيق باشد كه نافع در يك وقت منفعت زيادت از آن\r\n","description":"","footnote":"","page_name":" 479 ","page_number":497},
  {"content":"\r\nكند كه نافع در همه اوقات و نزديك است به اين آنك مطلوب در همه احوال مانند صحت بهتر از مطلوب در حالى مانند اكل ك آنچه با وجودش به ديگرى حاجت نبود بهتر از آن ديگر كه با وجودش به اول حاجت بود مانند وجود عدالت و شجاعت در همه مردمان كا هر چه بحصولش رغبت بيشتر بود يا از فسادش احتراز بيشتر بهتر بود كب آنچه بدوستان پسندند بهتر از آن بود كه به غير ايشان يا از آنچه بايشان نپسندند كج آنچه بسوى آن انكار فعل ديگر كنند بهتر از آن فعل بود مانند تقوى و محبت لذت كد آنچه از او فعل خاص او صادر شود بهتر از آنچه فعل ديگر از او صادر شود مانند انسان عاقل از انسان شجاع كه شبيه به بهتر بهتر از شبيه به غير بهتر و اين مشهورى ضعيف است و عناد كنند بانك استر كه شبيه به خر است بهتر از كپى كه شبيه بمردم است پس حكم مقيد بايد بانك در آن چيز كه شبيه بود و ببايد دانست كه بعضى از مواضع آثر اقتضاء ايثار نفس آن چيز كند مانند آنك چون انفع پسنديده تر بود نفع پسنديده بود و اگر هر دو متساوى بود و مرجحى اقتضاء آن كند كه يك طرف بهتر بود آن مرجح هم پسنديده باشد مانند آنك خير بطبع از خير به غير طبع بهتر است پس وجود طبع بهتر بود از عدمش و اگر خواهند اين مواضع بتبديل آثر به ازيد عامتر كنند مثلا گويند آنچه بالطبع اقتضاء حالى كند بيشتر اقتضاء كند از آنچه به غير طبع كند و سبب عموم آنست كه آثر ازيد بود در حال ايثار و حال مطلق از حال ايثار تنها عامتر بود و استعمال مواضع مشترك مذكور در باب ابطال و اثبات اينجا چنان بود كه گويند در متقابلات چون اين سخن كه اگر همه لذت خير است پس همه اذى شر است مشهور است پس اين سخن نيز كه اگر لذتى معين خير است پس يك اذى معين شر باشد هم مشهور بود و در باب اكثر و اقل اگر علم بخيريت اولى از لذت است و لذتى خير است پس علمى خير باشد و علمى\r\n","description":"","footnote":"","page_name":" 480 ","page_number":498},
  {"content":"\r\n\r\nخير نيست پس لذتى خير نباشد و بر اين قياس\r\nفصل سيم در مواضع جنس\r\nعوام اهل اين صناعت را بر حال جنس وقوفى زيادت نبود و آنها كه بتميز موصوف باشند لوازم غير منعكس را بجاى جنس به كار دارند مانند منقسم عدد را و صحو باز ايستادن باران را و خواص را كه وقوفى بهتر باشد هم رعايت شرايط نه بان غايت كنند كه مقتضاء تحقيق بود و به اين سبب ميان جنس و فصل تميز نكرده اند و مواضع جنسى بعضى با فصول باشتراك است و بعضى بجنس خاص و تميز آن از يكديگر هر چند عادت اهل صناعت نيست اما در علوم بغايت نافع بود پس به اين سبب هر قسمتى بانفراد ايراد كرده ايم و چون اكثر اين مواضع علمى است مشهور را بتعريف خاص كرده اند و ابتدا بمشتركات كنيم و آن اين است ا آنچه بجاى جنس ايراد كنند اگر بر بعضى انواع يا اشخاص مقول نبود يا اگر مقول بود واقع نبود در جواب ما هو جنس نبود و در مشهور ميان نفس جواب و واقع در جواب فرق نكنند ب و آنچه حد نوع بر او محمول بود حملى ذاتى ج و آنچه نوع بر بيشتر از آن واقع شود مانند مظنون چون آن را نوع معلوم شمرند د و آنچه بعضى از آنچه ماهيت متفق باشد متناول بود دون بعضى مانند ابيض اشخاص انسان را ه و آنچه فصل او را بجاى نوع نهند خواه آن چيز بمثابت نوع بود مانند سواد چون جنس قابض بصر نهند چه نوع عامتر از فصل نتواند بود و خواه بمثابت جنس مانند عدد چون جنس فرد نهند هر چند فرد فصل حقيقى نيست اما در مثال مضايقت نشايد كرد و و آنچه نوع بجاى او افتد و او بجاى نوع مانند آنك سوء المزاج را جنس مرض نهند و اتصال را جنس التقاء و مزاج را جنس اخلاط ز و جنس و فصل چون متبادل باشند مانند آنك گويند تصديق\r\n","description":"","footnote":"","page_name":" 481 ","page_number":499},
  {"content":"\r\nقوت راى است و حق آن است كه راى قوت بود ح و اگر جنس تنها را جزو فصل يا نفس فصل كنند آنچه بجاى جنس باشد نه جنس باشد مثلا اخلاط را جزو فصل مزاج يا نفس فصل او كنند ط و آنچه فصل يا خاصه جنس بود و بجاى جنس بنهند ى و آنچه محمولات نوعش بر چيزى از او محمول نبود مثلا عدد جنس نفس نهند و محمولات نفس مانند حى و حساس و مدرك بر هيچ عدد محمول نبود يا و آنچه محمول بر انواع نه بتواطى بود بل باشتراك يا بتشابه بود مانند اتفاق بر نغمات و بر حال دوستان يب و آنچه بطريق استعارت يا تشبيه مقول بود مانند دخان بر ميغ يج و ملكه را چون جنس فعل كنند يا بر عكس مانند آنك گويند حس حركتى جسمانى است و حس مبدا فعل است و حركت نفس فعل يا قوت مصابرت را جنس ملكه كنند چنانك كظم غيظ را جنس حلم كنند يا مصابرت بر خوف را جنس شجاعت يا قوت بر فعل را جنس فعل كنند چنانك گويند دزدى قدرت است بر انتفاع از ملك غير پنهان از او و قوت مذموم نبود و فعل مذموم بود يد و لازم كه آن را بجاى جنس بنهند مانند غم غيظ را و غم پيش از غيظ بود و همچنين آنچه زايل شود در بعضى احوال و نوع باقى بود چنانك نامى حيوان را يا بر عكس چنانك ملكه نفسانى تذكر را چه ملكه ثابت بود و ذكر متجدد يد و آنچه موضوعش غير موضوع نوع بود مانند الم غيط را چه الم متعلق بحس بود و غيط به قوت غضبى و اين در اثبات نيز نافع بود يو و آنچه مقول بر جزو نوع بود يا بر كل بسبب جزو مانند محسوس انسان را كه بسبب ظاهر بدن بر او افتد و بر جمله هر چه بسبب امرى غير ماهيت نوع بود و بر نوع مقول بود يز و منفعل را چون جنس انفعال كنند چنانك گويند باد هوائى متحركست يا بر عكس و همچنين آنچه گويند يخ آبى فسرده است و يخ آب نيست\r\n","description":"","footnote":"","page_name":" 482 ","page_number":500},
  {"content":"\r\nآب بوده است و گل خاكى است آميخته باب و آنچه بجاى جنس است خود در اين مواضع مقول نيست بر محدود يح و همچنين چون ماده بجاى جنس بنهند مثلا حيوان جسمى است حامل نفس و تخت چوبى چنين و چنين است يا موضوع را بجاى او بنهند مثلا گرداب آبى مستدبر است يط و آنچه مختلف به چيزى بود كه اقتضاء قسمت ذاتى نكند مانند ابيض كه بگج و برف مختلف است چه قسمت عارض بمعروض است ك و آنچه هيچ نوع از انواع او مشارك آن موضوع نبود چه جنس بقياس با او بود مانند حركت كه انواعش مانند نقلت و استحالت مشارك لذت نيست پس جنس لذت نبود و اين به شرط حصر انواع بود و اين جمله در ابطال نافع باشد كا و يكى از دو چيز متساوى النسبه نشايد كه جنس بود مانند تمكن و اختيار دزدى را و همچنين نوعى كه به نسبت با دو ضد يكسان بود مانند نفس يا متحرك و ساكن و او را در تحت اخس نهند مانند متحرك چه ساكن ثابتتر و اين مشهور است كب و آنچه ضدش مقول بود بر نوع كج و اگر نوع بماهيت مضاف بود جنس همچنان بايد و بر عكس و اين علمى است و اگر مضاف لازم نوع بود لازم جنس نيز باشد و در عنادش گويند علم مضاف است و كيفيت مضاف نيست اما اگر جنس مضاف بود لازم نبود كه نوع مضاف باشد مانند علم و طب چنانك پيش از اين گفته ايم و اين هم مشهور است چه طب بحسب لفظ مضاف نيست اما بحسب معنى و از آن جهت كه نوع علم است مضافست كد و در تمييز ميان جنس و فصل گويند جنس اول بود بر ذات و ماهيت از فصل چه دال بر اصل ذات جنس بود و دال بر تكيف او فصل و اگر كسى گويد بل فصل اول است چه تحصيل و تحقيق نوع به او است و شبيه است به صورت هم باشد كه مقبول افتد و فرق از جهتى ديگر بود و اين علمى باشد و نزديك بود به اين آنچه گويند كه جنس اقدم بود از فصل در معرفت از\r\n","description":"","footnote":"","page_name":" 483 ","page_number":501},
  {"content":"\r\nجهت عموم و فصل اقدم بود از حصه نوع در وجود از جهت عليت و تقويم و نظر در مواضع عام مانند اقل و اكثر و متساوى و متقابلات و نظاير و تصاريف و غير آن مفيد مواضعى بود در اين باب مثلا اگر نوع قابل شدت و ضعف نبود بخلاف جنس مانند عدالت و فضيلت آنچه جنس فرض كرده اند جنس نبود و بر عكس و اين موضع علمى بود چون قبول شدت و ضعف بحسب ماهيت بود و همچنين اگر يكى از دو چيز متساوى جنس بود و ديگر هم جنس بود مانند غم و ظن غيظ را و اگر نبود هيچ كدام نبود و اين مشهور است و اگر غير اولى جنس بود اولى هم جنس بود و اگر اولى جنس نبود غير اولى هم نبود مثلا قوت از فضيلت اولى است بجنس ضبط نفس را پس اگر فضيلت جنس بود قوت هم جنس بود و اگر قوت نبود فضيلت هم نبود و باشتقاق اگر عالم جنس طبيب بود علم جنس طب بود و اگر عدالت نوع علم بود عادل نوع عالم بود و در كون و فساد اگر انحلال يافت نوع آنست كه فاسد شد انحلال يابد كه نوع آنست كه فاسد شود اين است مواضع مشترك كه بتبديل لفظ جنس با فصل همين حكمها بر فصل صحيح بود و اگر چه مثالها غير اين مثالها بايد و اما آنچه خاص است بجنس بى مشاركت فصل اين است ا آنچه در جواب ما هو واقع شود بشركت تنها جنس نبود و باشد كه فصل بود چه فصل بهر دو وجه واقع بود ب و آنچه با نوع در دو مقوله افتد مانند بياض و ثلج ج و آنچه مساوى نوع بود در عموم د و آنچه حد نوع بر وى مقول بود و اگر چه ذاتى نبود مانند آنك كسى موجود را نوعى كند در تحت جنسى و لا محاله آن جنس موجود بود ه و آنچه طبيعت او برفع طبيعت نوع مرتفع شود و و آنچه ممكن نبود كه او را نوعى ديگر بود ز و آنچه جنس عالى برو مقول نبود در طريق ما هو چه اگر مقول بود بر او بشركت\r\n","description":"","footnote":"","page_name":" 484 ","page_number":502},
  {"content":"\r\nاثبات وجود او نوع را كافى بود در اثبات چه محال بود كه عالى مقول بود و وسط نبود و بر جمله چون دو مقول باشند در طريق ما هو يكى اعم آن اعم جنس بود و اين اثبات را شايد ح و باعتبار تقابل اگر نوع را ضد بود و جنس را نبود و جنس بر ضد نوع مقول نبود جنس نبود و اين اثبات را نيز شايد ط و اگر جنس را ضد بود و ضد نوع نوع او نبود جنس نبود و اين مشهور است چه بحقيقت جنس را ضد نبود و ضد آن در تحت يك جنس باشد اما بحسب شهرت مثلا فضيلت و رذيلت دو جنس متضادانند و عفت و فجور دو نوع در تحت هر دو ى اگر در دو جنس متضاد متوسطى افتد و در نوع نيفتد يا بر عكس هيچ كدام جنس نبود چه متوسط ميان دو جنس بايد كه جنس متوسط بود ميان دو نوع يا و اگر يك متوسط وجودى بود و ديگر عدمى بمعنى رفع طرفين هم جنس نبود چه وجودى و عدمى جنس و نوع يكديگر نباشند بل عدمى جنس عدمى بود مانند عدم ملكه يب و اگر متوسط دو ضد كه تحت يك جنس باشند از آن جنس نبود آن معنى جنس نبود يج و اگر جنس را ضد بود و نوع را نبود آنچه جنس فرض كرده اند جنس نبود و اين حكم هم مشهور است و ايراد عنادش كنند بانك مرض را ضد است و بعضى انواع او را مانند استدارت معده ضد نيست يد و اگر نوع اخس در تحت جنس اشرف بود و ضدش در تحت جنس اخس مانند برودت و حرارت اگر برودت كه اخس است در تحت نور نهند كه اشرف است و حرارت در تحت ظلمت هيچ كدام جنس نبود يه و چون يكى از دو ضد واقع نبود در تحت جنسى مانند شر ديگر ضد هم نبود و هم مشهور است يو عدم با ملكه در تحت يك جنس نبود بل عدم را اگر جنس بود جنسش عدم جنس ملكه بود مانند عدم ابصار در تحت عدم جنس پس اگر عدم نوع در تحت\r\n","description":"","footnote":"","page_name":" 485 ","page_number":503},
  {"content":"\r\nعدم جنس نبود آنچه جنس گرفته اند جنس نبود و اين هم مشهور است و بحقيقت عدم عام در تحت عدم خاص بود يز و اگر نوع مضاف يا چيزى بود كه جنس با آن چيز مضاف نبود جنس مفروض جنس نبود مانند ضعف كه مضاف با نصف است و كثير الاضعاف كه بمثابت جنس اوست نه باضافت با نصف پس جنس نتواند بود و اين مشهورى ضعيف است بمقارنت مثال و حق نيست بل زايد كه جنس ضعيف است باضافت با ناقص است كه جنس نصف است يج اگر جنس تعدى بحرفى كند نوع هم بان حرف كند چنانك ادراك چيزى را و احساس همچنين و اين حكم مشهورى ضعيف است چه علم به چيزى بود و ملكه چيزى را و زايد بر چيزى و ضعف چيزى و اما مواضع خاص بفصل بعضى بحسب تحقيق پيش از اين معلوم شده است و موضعى چند ديگر شايد كه اينجا ايراد كنيم بحسب اين صناعت تمامى سخن را و آن اين است ا نشايد كه فصل محمول بود بر جنس حمل كلى ب و نه جنس بر فصل حمل ذاتى ج و نه نوع بر فصل حمل كلى يا ذاتى د و نه آنك جنس بجاى فصل گيرند اما بر تبادل گفته آمده است و اما بر غير تبادل چنانك گويند عدالت مساوات است در فضيلت و اما آنچه گويند فضيلت ملكه محمود است و محمود جنس فضيلت بحسب شهرت است و بحسب تحقيق هر چند هر يكى از ملكه و محمود از ديگر يك عامتر است بوجهى اما ملكه بجنس اولى چه داخل است در مقوله كيف بخلاف محمود كه دخولش در مقولات عرضى است ه و نه آنك نوع بجاى فصل گيرند چنانك گويند تعيير شتمى بود با استخفاف و استخفاف نوعى بود از شتم چه شتم قولى مؤدى بود دال بر عيب مخاطب و استخفاف قولى مؤدى بود دال بر قلت خطر مخاطب و باشد كه نوع فصل جنس مانند ناطق حساس را فصل نوع بود و\r\n","description":"","footnote":"","page_name":" 486 ","page_number":504},
  {"content":"\r\n\r\nو نشايد كه فصل فصل دو جنس مباين بود در دو مقوله چه جنس بر فصل مقول بود چنانك گفته ايم يعنى فصل جوهر جوهر بود و فصل مضاف مضاف و دو مقوله بر يك چيز مقول نتواند بود ز و نشايد كه فصل انفعال و استحالت نوع بود مانند برودت آب را ح و نه فعل از افعال نوع مانند تبريد آب را ط و نه خواص او مانند حال مثلث مثلث را ى و نه عوارض او مانند مائى و ارضى حيوان را چه اين جمله از تقوم نوع بود يا بايد كه هر فصلى را تحت جنسى قسمى بود محصل مانند مفرق بصر جامع بصر را يا غير محصل مانند غير ناطق ناطق را و فصل عدمى نشايد الا آنجا كه جنس نيز عدمى بود و حال فصل عدمى گفته ايم و اما جنس عدمى از اعدام بود مانند سكون كه جنسش عدم حركت بود و او مقارن دو فصل تواند بود يكى قوت حركت و ديگرى لا قوت او پس با اول سكون بود و با دوم ثبات يب و بايد كه فصل خاص بود بجواب اى و اگر چه مشارك جنس بود بوجهى در جواب ما هو و جنس بان از او اولى باشد بوجهى ديگر و اين موضوع هم مذكور است پيش از اين اين است مواضع متعلق به اين باب و در بهرى از اين مواضع حدود را نيز مشاركت بود\r\nفصل چهارم در مواضع خاصه\r\nچنانك گفته ايم خاصه در اين موضع شامل است خواص مفرد و مركب و رسوم را و شرايط خاصه دو گونه است يكى عام بود همه خواص را ديگر خاص برسم كه آن را شرط جودت خاصه خوانند و صنف اول را دو شرط بود اول آنك دايم بود موضوع را و آنك مساوى او بود در انعكاس و صنف دوم يك شرط بود آنك معروفتر از او بود تا تعريف موضوع به او ممكن بود و مواضع اين باب بعضى باعتبار آن بود كه آنچه\r\n","description":"","footnote":"","page_name":" 487 ","page_number":505},
  {"content":"\r\nبجاى خاصه ايراد كرده اند خاصه هست يا نه و بعضى باعتبار جودت خاصه و بعضى بحسب قوانين مشترك و مواضع اين است ا بايد كه خاصه مطلق لاحق نوع بود بسوى نوعيت او مانند حال زوايا مثلث را نه بسوى امرى ديگر مانند مداحى انسان را و خاصه مقيد بقيدى بحسب آن قيد گيرند چه بى آن قيد خاصه نبود مثلا اگر مقيد بطبع بود مانند ذو رجلين انسان را چون ترك اين قيد كنند خاص شود ببعضى از نوع و اگر مقيد به اول بود مانند تلون سطح را يا عدم قيد جسم را نيز موجود بود پس خاصه نبود و همچنين ذو اربعه اصابع انسان را كه بقيد آن بود كه بر سبيل ندرت افتد و باشد كه خاصه بحسب صورت بود مانند الطف اجسام در قوام اجزاء آتش را يا بحسب ماده بود مانند انفصال جسم را و باشد كه بحسب نسبت بود با كل موضوع مانند احساس حيوان را يا با جزوى از او مانند فهم انسان را كه بحسب قوت فكر بود و باشد كه بحسب قنيت و اكتساب بود مانند علم انسان را و باشد كه بحسب امرى عامتر بود مانند احساس انسان را كه بسبب حيوانيت بود و چنين خاصه بقياس با غير حيوان بود نه با همه چيزها و باشد كه باعتبار غايت بود در افراط مانند خفيف آتش را چه بى اين اعتبار بر هوا نيز افتد پس خاصه جسم حار بود نه خاصه آتش يا هوا و خاصه موضوع مطلقا خاصه او بود در همه احوال با مقارنت اوصاف مختلف و بى قيد مقارنت چنانك ضاحك كه خاصه انسانست خاصه مستحيى و خاصه خجل و خاصه كاتب بود و مقارنت اين اوصاف را در ثبوت خاصه اثرى نبود پس وقوع هر يكى در اين موضع بالعرض بود و اما خاصه بحسب وصفى خاصه نبود با زوال آن وصف و اين موضع علمى است و در اثبات و ابطال نافع بود ب آنچه بر بهرى از موضوع صادق نبود خاصه نبود مانند آنك غلط نكنند علما را چه بهرى علما غلط كنند و همچنين اگر موضوع متشابه الاجزاء بود و بر اكثر افتد مانند مالح آب دريا را و خفيف مطلق آتش را\r\n","description":"","footnote":"","page_name":" 488 ","page_number":506},
  {"content":"\r\nچه باشد كه جزوى نه چنين بود يا بر اقل مانند مستنشق هوا را ج و آنچه عامتر از موضوع بود خاصه نبود د و آنچه دايما موجود نبود موضوع را خاصه نبود مانند كتابت انسان را و به اين نزديك بود تعريف به چيزى خاص بزمانى مانند جلوس زيد را بقياس با عمرو كه قاعد بود به شرط آنك معرف مقيد به زمان و حال نگرفته باشند و بر اطلاق گرفته و همچنين چون خاصه بقياس با احساس بود و احساس لا محاله بر زمانى بود پس دايم نبود مانند كوكب مضى بغايت فوق الارض آفتاب را چه بشب اين حكم صادق نبود و اما آنچه كلى بود و اگر چه بحسب حس بود مانند تلون سطح را از اين قبيل نبود و همچنين نشايد كه پيش از موضوع يا پس از او موجود بود مانند تنفس بقياس با زيد ه نشايد كه موضوع را بجاى خاصه بنهند چنانك انسان را خاصه ضاحك كنند چه يك موضوع را خواص بسيار تواند بود و اگر موضوع خاصه هر يكى باشد خاصه هيچ كدام نبود و نشايد كه فصل بجاى او بنهند ز و نشايد كه بحسب اسمى بود و بحسب مرادف او نبود چنانك خير مثلا خاصه مطلوب نهند و خاصه مؤثر نبود و اين مواضع بحسب اعطاء نفس خاصه است و اما باعتبار جودت خاصه اين است ح بايد كه خفىتر از موضوع نبود و خفىتر دو نوع بود يكى آنچه تعريفش جز بموضوع نتوان كرد چنانك كسى گويد محرك حيوان خاصه نفس است و تعريف حيوان جز بنفس ممكن نبود و ديگر آنچه تعريفش بر معرفت موضوع موقوف نبود اما خفىتر بود از موضوع و آن هم دو نوع بود يكى آنچه خفىتر بود بحسب تصور مانند شبيه بنفس در لطافت آتش را و ديگر آنچه خفىتر بود بحسب تصديق يعنى وجودش موضوع را خفى بود مانند آنچه تعلق نفس اول به او بود جزو حار را و اين موضوع علمى است و در ابطال نافع بود و اما در اثبات بعد از مساوات بايد كه اعرف بود به تصور و تصديق\r\n","description":"","footnote":"","page_name":" 489 ","page_number":507},
  {"content":"\r\nو ببايد دانست كه اعرف يا بذات خود بود مانند حركت فوق و روشنى آتش را يا به نظر و آن دو نوع بود يكى آنك به خود خفى بود و به نظر معروف شود و علت معرفت موضوع شود پس به نسبت با او اعرف بود مانند بزرگتر بودن زاويه خارجه مثلث از دو داخله متقابل و تساوى زوايا مثلث را با دو قائمه و ديگر آنك به نظر معروف شود و علت معرفت موضوع نباشد مانند حال زوايا مثلث را و اسم رسم از خواص مركب بر آن افتد كه معرف موضوع بود يا در معنى و آن ظاهر است يا بحسب اسم يعنى چون اسم مفهوم نبود بخاصه مفهوم نشود كه دال بر كدام معنى است و اگر چه معنى از خاصه معروفتر بود مانند حال زوايا در تعريف معنى اسم مثلث بر تقدير اشتباهند در تعريف ماهيت او اما اگر موضوع هم بحسب معنى و هم بحسب اسم معلوم بود ايراد اين خاصه تعريف نكند بل اعطاء خاصه كند ط و بايد كه مساوى موضوع نبود در معرفت مانند ضد و مضاف در تعريف مقابل هر يك و اما ملكه و ايجاب از اين قبيل نبود چه هر يك از مقابل خود معروفتر باشند و اين هم علمى است ى و بايد كه موضوعات موضوع را بجاى خاصه بيارند چنانك گويند آنك نوعش انسان بود در موضع خاصه حيوان چه اين موضع راجع بود با قسم اول از خفى يا و بايد كه مميز بود مانند فصل تا افادت تعريفى كند كه در اين موضع مطلوب باشد چه مشترك معرف نتواند بود يب و بايد كه دال باشتراك لفظى نبود مانند احساس در خاصه حيوان چه اگر مراد بالفعل بود مساوى نبود و اگر بالقوه بود مساوى بود و خاصه بود و لفظ بيكى خاص نيست و در موضع ضرورت تعيين مقصود بايد كرد يج و بايد كه در قول تكرارى نبود بالفعل چنانك جسمى لطيفترين اجسام در تعريف آتش يا بالقوه چنانك جوهرى كه از اجسام\r\n","description":"","footnote":"","page_name":" 490 ","page_number":508},
  {"content":"\r\nبميل مركز خاص بود در تعريف زمين و بحسب شهرت هر لفظ كه بى آن معنى ادراك توان كرد و بحسب عادت حذف كنند پسنديده نبود ايرادش و اما بحسب تحقيق اگر معنى را بان لفظ بالذات تعلقى بود ايراد بايد كرد و از تكرار باك نبود چنانك پيش از اين گفته ايم يد و زيادت از يك خاصه بجاى يك خاصه نشايد كه ايراد كنند چنانك الطف و اخف اجسام آتش را و بحسب تحقيق تعريفات متوالى بخواص بسيار پسنديده بود يه و شرط اهم در جودت وضع جنس بود با خاصه چه جنس دال بر ماهيت بود بوجهى و تمييز بخواص بعد از آن صورت بندد كه ما به الامتياز تعقل كرده باشند و بحسب قوانين مشترك مذكور يو بايد كه ضد خاصه خاصه ضد موضوع بود مانند افضل و اخص عدالت و جور را و اين موضع مشهور صرف است چنانك گفته ايم يز از مضافات مثلا اگر فاضل خاصه ضعف نبود مفضول خاصه نصف نبود يج و از عدم و ملكه اگر عدم حس خاصه كورى نبود وجودش خاصه بينائى نبود يط و از مناقضات اگر آ خاصه ب باشد لا آ خاصه لا ب بود و اين هر سه موضع اثبات و ابطال را شايد ك خاصه موضوع خاصه نقيضش نبود و اين ظاهر است و ابطالش را بيش نشايد كا بر سبيل تعادل اگر حيوان را بمحسوس و معقول قسمت كنند و بمايت و غير مايت و مايت خاصه محسوس بود و غير مايت خاصه معقول بود اثبات و ابطال را شايد كب باعتبار تصاريف اگر عدل خاصه جميل است عدالت خاصه جمال است مشهور بود در اثبات و ابطال و به ظاهر همچنين و به نظر علمى ضاحك خاصه ناطق بود و ضحك خاصه نطق نبود چه مقول نبود بر او و اگر چه مقارن او بود در موضوع اما اگر به عكس مصدر خاصه مصدر بود مشتق خاصه مشتق بود كج و باعتبار نسبت اگر نسبت مرتاض با خصب بدن نسبت طبيب بود\r\n","description":"","footnote":"","page_name":" 491 ","page_number":509},
  {"content":"\r\nبا صحت مفيد خصب خاصه مرتاض بود پس صحت خاصه طبيب بود و مشهور است اثبات و ابطال را و به نظر علمى اگر مساوات معلوم بود ذكر نسبت حشو باشد و الا به نسبت معلوم نشود كد و در كون و فساد اگر تكون امرى خاصه تكون موضوع بود و فسادش خاصه فساد او بود علمى است در هر دو طرف كه و همچنين از اقل و اكثر اگر آنچه تلونش بيش بود خاصه آن بود كه جسميتش بيش بود آنچه كم بود خاصه كم بود تا تلون مطلق خاصه جسم مطلق بود و اگر نبود نبود و علمى شود اگر خاصه و موضوع هر دو قابل شدت و ضعف باشند و نقل اين حكم با اولى علمى نبود كو از اكثر و اقل در نسبت اگر نسبت حس به حيوان از نسبت علم به انسان اولى است و حس خاصه حيوان نيست پس علم خاصه انسان نيست و علم خاصه است پس حس خاصه است و علمى نبود چه خاصه از خاصه اولى نبود كز و همچنين اگر خاصه بودن لون بسطح اولى است از آنك بجسم و سطح را نيست حس جسم را نيست و اثبات را نشايد چه يك چيز خاصه دو چيز نتواند بود و علمى باشد چون به اولى اول و بالذات خواهند و خواص از اين جنس بسيار بود كح و عكسش ا و ب و د را موجودند و آ اولى است از ب بانك خاصه بود و ليكن ب خاصه است پس آ خاصه بود و ليكن آ نيست پس ب نيست و علمى نيست چه غير اولى لا محاله فاقد شرطى بود پس خاصه نبود و اوليت بنماند كط اگر خاصه متعلق بود بامرى به قوت و قوت متعلق به چيزى بود كه شايد منعدم شود و در آن حال قوت باقى نبود پس خاصه باطل شود و آنچه بفرض خاصه بود خاصه نبوده باشد مانند مستنشق به قوت كه خاصه هوا بود بفرض و تعلق آن بوجود حيوان باشد پس اگر حيوان منعدم شود هوا را اين خاصه نبود و اين موضع در مشهور ابطال را شايد و به نظر علمى چون بان مواتات انفعال خواهند كه طبيعت هوا را بود شايد كه خاصه بود و اگر\r\n","description":"","footnote":"","page_name":" 492 ","page_number":510},
  {"content":"\r\n\r\nچه حيوان نبود ل نشايد كه خاصه بمعنى اشد بود آنجا كه اگر موضوع نبود يا كسى او را نشناسد ديگر اشد خواهد بود مانند الطف اجسام آتش را چه بر تقدير عدم آتش يا عدم معرفت كسى بوجود او الطف خاصه هوا شود\r\nفصل پنجم در مواضع حد\r\nكيفيت اقتناص حدود در مقالت گذشته بيان كرده ايم و در اين موضع كيفيت اعتبار حال حدود بر وجهى اعم خواهيم گفت چنانك بر وجه اخص از آن ملخص شود و پيش از خوض در مطلوب گوئيم نظر در حدود يا به جهت آن بود كه اطلاق حد بر محدود صادق هست يا نه يا به جهت آنك مشتمل بر جنس هست چنانك بايد يا نه يا به جهت آنك در انعكاس و معنى مساوى محدود هست يا نه و يا به جهت آنك تاليف نيك هست و چيزى زايد مختلط يا نوعى از فساد مقتضى انتقاض حد هست يا نه و اين چهار بحث است هر يكى مرتب بر آنچه پيش از آنست و بحث اول از باب مواضع اثبات و ابطال معلوم شده است و وجه عسر اثبات و سهولت ابطال حد خود پيش از اين بيان كرده ايم بحث دوم از باب مواضع جنس و از بحث سيم بر آنچه بمساوات انعكاس تعلق دارد هم از آن باب از مواضع فصل و از باب مواضع خاصه معلوم شده است و اما مساوات در معنى تعلق بصناعت برهان دارد چه در اين صناعت آنچه افادت تمييز كند و منعكس باشد حد شمرند و اگر چه بحسب امرى خارجى بود مانند خواص و اعراض ذاتى پس مطلوب از اين مواضع كه در اين فصل ايراد خواهيم كرد بحث چهارم است و آن هم متنوع است بسه نوع يكى بحث از حال الفاظ و دوم بحث از تجاوز بر قدر كفايت در حد بايراد زوائد و سيم بحث از اغفال واجب يا عدول بنا واجب كه اقتضاء ذات و فساد حد كند و تفصيل مباحث\r\n","description":"","footnote":"","page_name":" 493 ","page_number":511},
  {"content":"\r\n\r\nاين است\r\nمواضع الفاظ .\r\nا بايد كه حد مشتمل بر لفظى مشترك يا مغلق غير دال بر معنى نبود مانند آنك گويند سكون با جوهر خود شدن است چه مفهوم اقرب اين حد رجوع است بامكان طبيعى كه آن هم حركت بود و باشد كه اين انغلاق در محدود بود كه باشتراك دال بود بر معانى مختلف پس حد نيز بالفاظ مشترك گويند كه بر آن معانى دال بود چنانك نور مشترك را ميان معقول و محسوس حد گويند بانك كاشف مدرك بود باتصال و اين حد به ظاهر رواج يابد از جهت مطابقت محدود و اما بحقيقت نه حد بود چه بر تحصيل معنى محدودى معين دال نبود و باشد كه حد مشترك نبود اما متناول معانى محدود بود چنانك حيات مشترك را ميان نبات و حيوان حد گويند بانك ذو قوتى غاذيه باشد و اين معنى نبات را بالذات است و حيوان را بسبب استلزام نفس نباتى پس بسبب تناول هر دو معنى رواج يابد و بحقيقت فاسد بود و اشتراكى كه بسبب استعارت بود رواج زيادت يابد مثلا عفت را گويند اشتراكى اتفاقى است و اين هم فاسد است چه اين معنى نغمات را نيز لاحق بود پس لازم آيد كه عفت كه در تحت دو جنس متباين باشد يعنى فضيلت و انفاق ب نشايد كه در حد از الفاظ متداول بالفاظ غريب عدول كنند چنانك رتيلا را معفنه الملسع خوانند و چشم را مظلل بابرو و مغز را غاذيه العظام و الفاظ غريب باشد كه استعمال آن اتفاقى بود و باشد كه استعارتى مشهور بود و باشد كه استعارتى نو غير معهود باشد و باشد كه مشتق از لفظهاى وحشى غير متداول بود و باشد كه بسبب غايت بعد نسبت و عموم معنى مناسب دلالت از آن الفاظ بر مراد ممكن نبود چنانك شريعت را مكيال يا مقدار خوانند و جمله اين اصناف سمج و قبيح بود\r\n","description":"","footnote":"","page_name":" 494 ","page_number":512},
  {"content":"\r\n\r\n\r\nپس الفاط متداول در حدود بايد كه واضح بود و بر تمامى معنى دال بى زيادت و نقصان و در استماع عذب و مقبول\r\nمواضع تجاوز بر قدر كفايت\r\nج باشد كه سبب وقوع زيادت در حد وضع امرى عام بود در موضع جنس از لوازم اعم مانند موجود و شىء بى ضرورت چه در بعضى مواضع ايراد آن ضرورى باشد با اجناس عاليه بر وجهى كه از آن استغنا بود و باشد كه ايراد امرى بود كه محدود را خاصتر گرداند مانند بياض چون در حد انسان گيرند يا حيوان را حد بناطق و صهال و امثال آن گويند تا هم حد خاصتر شود و هم مشتمل بود بر زوايد د و باشد كه تكرار بعضى اجزاء بود بالفعل چنانك گويند حركت زوال و انتقال است از مكانى بمكانى و برودت عدم حرارت است بالطبع چه عدم ملكه متناول طبع بود از جهت آنك معنى عدم آن بود كه طبع باقى بود و فعل معدوم يا بالقوه چنانك گويند انسان جسمى است ناطق حيوان و ايراد نوع بجاى فصل هم از اين باب بود چنانك گويند حيوان جوهرى ناطق انسان بود ه و باشد كه ايراد چيزى بود كه بان حاجت نبود چنانك گويند طبيب محدث صحت و مرض است و احداث مرض طبيب را بالعرض بود پس ذكرش حشو بود\r\nمواضع باقى مباحث حد\r\nو بايد كه اجزاء حد اقدم بود هم در معرفت و هم بطبع چنانك گفته ايم چه اگر اقدم بمعرفت نبود تعريف محدود نكند و اگر اقدم بطبع نبود حد نبود بل رسم بود يا نوعى از تعريفات ناقص و نيز اگر اعرف كافى بودى يك چيز را حدود حقيقى بسيار بودى بقياس با اشخاص و احوال مختلف چه اعرف بقياس با هر كسى و در هر حال باشد كه چيزى ديگر بود و غير اعرف دو گونه بود مساوى در معرفت و اخفى مساوى مانند ضدان و متضايفان و امور متساوى الرتبه كه در تحت يك جنس باشند\r\n","description":"","footnote":"","page_name":" 495 ","page_number":513},
  {"content":"\r\nمانند زوج و فرد و اخفى دو گونه بود يكى آنچه معرفت او موقوف بود بر معرفت محدود و تعريف به او دورى بود ديگر آنچه نه چنين بود و اول يا دور صريح بود بيك مرتبه چنانك در حد كيفيت گويند ما به تقع المشابهه و در حد مشابهت اتفاق فى الكيفيه و چنانك گويند شمس كوكبى است كه بروز طلوع كند و تعريف روز نتوان كرد الا بانك مدت حركت آفتاب بود فوق الارض يا دور خفى بمراتب بسيار چنانك اثنين را گويند زوج اول است و زوج منقسم بمتساويين باشد و متساويين را حد بى اثنينيت نتوان گفت و بر جمله در تعريفات دورى حد يا متضمن نفس محدود بود چنانك در مثالهاى اول گفتيم يا متضمن نوعى از انواع او چنانك در تعريف زوج گفتيم اگر زوج جنس اثنين بود چنانك مشهور است و تعريف ملكه بعدم و ايجاب بسلب و آنچه از اين قبيل بود مانند تعريف صحت به مرض از اين قبيل بود چه تعريف محصل بود بنا محصلى كه تحصلش به او صورت بندد و نوع دوم از اخفى كه نه دورى بود چنانك در باب خواص گفته آمده است ز و از وجوه فساد حد ترك جنس بود و ايراد فصل بجاى حد چنانك جسم را گويند ذو ابعاد ثلثه است يا ترك بعضى فصول چنانك گويند دبير آن بود كه خط تواند نوشت چه و آن نيز كه بر تواند خواند فصلى ديگر است و ايرادش واجب مگر كه بر انعكاس تنها قناعت كنند و تمامى معنى نطلبند ح و بايد كه مدلول اسم مدلول حد بود چه حد قايم مقام اسم تواند بود و اختلاف ميان هر دو چنان بود كه مثلا اسم را اضافت عارض بود و حد را نبود چنانك عضو را جسم مركب از اخلاط گويند يا بر عكس چنانك آتش را الطف اجسام گويند يا اگر در هر دو اضافت عارض بود و ليكن در حد ذكر مضاف اليه نكنند چنانك گويند ارادت شوقى است مجرد از اذى چه اگر شوق نيز مضاف بودى مانند ارادت بايستى گفت به چيزى كه آن را\r\n","description":"","footnote":"","page_name":" 496 ","page_number":514},
  {"content":"\r\nخير شمرند تا معنى اضافت محصل بودى يا اگر ذكر مضاف اليه كنند و ليكن آنچه بالعرض بود بجاى آنچه بالذات بود ايراد كنند چنانك گويند شهوت شوق بلذيذ است و شوق بالذات بلذت بود و بالعرض بلذيذ يا آنچه غير اول بود در تعلق جنس يا فصل به او بجاى اول ايراد كنند چنانك گويند فهم ملكه استعدادى است انسان را يا نفس را كه به زودى ادراك كنند و اول اين ملكه فكر را بود پس نفس را پس انسان را و نزديك بود به اين آنك اضافت بر وجهى گيرند كه يا محال بود يا بعضى از مضاف اليه بود چنانك گويند طب علمى است بموجودات چه به همه موجودات محال بود و ممكن چنان بود كه ببعضى از مضافاليه گيرند و معذلك ميان طب و هندسه فرق نباشد و هم از اين باب بود كه اسم بيك جزو از اجزاء حد اول بود چنانك آتش را مجموع لهيب و جمره گويند و بلهيب اولى بود ط و اگر محدود را مقدارى و كيفى بود نشايد كه در حد مهمل گذارند مثلا گويند فاجر آنست كه او را آرزوى لذت بود و همه كس چنين بود و فاجر بان ممتاز بود كه آرزوى او از حدى مخصوص متجاوز بود و به شرطى ديگر و همچنين گويند شب سايه زمين بود و نگويند از چه و چون و ميغ از هواء متكاثف بود و باد حركت هوا بود و زلزله حركت زمين و نگويند چند و چون و بچه سبب ى و اگر محدود واقع در زمانى بود بايد كه زمان محدود و حد مختلف نبود چنانك گويند مزاج كيفيتى است كه در حال تفاعل اركان حادث شود و آن بعد از تفاعل حادث شود يا و بايد كه حد محدودى را عامتر نگرداند چنانك گويند هيات علمى است باعيان موجودات يب و بايد كه موضوع محدود و غير موضوع حد نبود چنانك گويند نوم ضعف حس است و شك تساوى فكرها و صحت اعتدال اخلاط و بر اين تقدير نايم حس بود و شاك فكر و صحيح اخلاط نه مردم و اين جمله اسباب محدودند\r\n","description":"","footnote":"","page_name":" 497 ","page_number":515},
  {"content":"\r\nنه نفس محدود و اين هم از وجوه فساد حد بود كه سبب محدود را نفس محدود گيرند يج و اگر محدود موجودى بود بايد كه حد او را ناموجود يا ممتنع الوجود نگرداند چنانك گويند بياض لونى است مخالط آتش و اين نا موجود است يا مكان خلايى است كه بجسم مملو شود و اين ممتنع الوجود است يد و چيزى كه مطلوب لذاته بود حد بايد كه او را مطلوب لغيره نگرداند چنانك گويند عدالت حافظ سنتها بود و سنتها بسوى عدالت بايد نه عدالت بسوى سنتها و اگر هم بذات بود و هم به غير مانند صحت بايد كه هر دو وجه مرعى باشد يه و اگر محدود بيك محل مخصوص بود بايد كه حد او را به محلى ديگر متعلق نگرداند چنانك گويند ابصار ادراكى و لونى بود چه ابصار را يك محل بود و ادراك و لون را دو محل يكى مدرك و ديگرى مدرك يو و اضافت را تعلق به دو چيز بود مانند علم كه تعلق او بعالم بوجهى ديگر بود و بمعلوم بوجهى ديگر و باشد كه يكى حقيقى بود و ديگر نه حقيقى مثلا تعلق بصر بمبصر بحسب هويت است و بمرئى بحسب لزوم در حصول اثر پس چون حد بهر دو اعتبار گيرند بايد گفت آلتى كه حيوان بان ادراك الوان كند و آنچه او را اضافت عارض شود اگر حدش از جهت اعتبار ذات تنها گويند بايد كه بحسب اضافت نبود و اگر بحسب اضافت تنها گويند بايد كه بحسب ذات نبود و مثال اول چنانك كوزه را گويند آلتى از سفال يا روى چنين و چنين و تمامى اوصافش ياد كنند و مثال دوم چنانك هم كوزه را گويند آنچه از او آب خورند يز بايد كه غايت محدود را با آنچه در طريق غايت افتد بدل نكنند مثلا گويند نجارت ملكه اى است بسوى\r\n","description":"","footnote":"","page_name":" 498 ","page_number":516},
  {"content":"\r\nتراشيدن تخت و تراشيدن غايت نجارت نيست بل در طريق غايت افتاده است چه غايت آنست كه بعد از تراشيدن حاصل شود و در عنادش گويند غايت لذت آنست كه التذاذ حاصل مىشود نه آنك منقطع شود و اين معاند اول نيست چه آنجا غايت مستقر است و بانتهاى حركت حاصل مىآيد و اينجا مقارن حركت است كه نا مستقر است و همچنين در فلك يح و در اضداد نگاه كنند تا حد ضد ضد حد هست يا نه و در جدل اكتساب حد يك ضد از ديگر ضد چون مشهورتر بود روا دارند بخلاف آنچه بحسب تحقيق گفته ايم و اين بحقيقت حد لفظى بود نه معنوى و در ابطال نافع بود يط و اگر محدود قابل اشد و اضعف بود بايد كه حد هم چنان بود و به همان نسبت چه اگر يكى در تزايد بود و ديگر در تناقص حد فاسد بود چنانك عشق را بشهوت مباشرت حد گويند و با تزايد عشق شهوت متناقص بود و نيز باشد كه شدت و ضعف مختلف افتد بحسب اجزاء چنانك آتش را بالطف اجسام حد گويند و اسم بزبانه آتش اولى بود از آنك باتش برق يا سم ستور و الطف بر عكس و اگر اسم در وقوع بر هر دو متساوى بود حد متساوى نيست ك و بايد كه حدود و ملكات و حالات و ديگر اصناف بحسب اشتقاق متناسب بود چه اگر حد لذيذ نافع حسى گويند و لذت نفع حس نبود خطا بود و به اين اعتبار از حد لذت حد فاعلش و حد موصوف به او و ديگر چيزهائى كه به او متعلق بود معلوم شود و در متقابلات چون جنسى را مضايفى جنسى بود نوع را بايد كه مضايفى نوعى بود مثلا اگر اعتقاد كلى بحسب معتقد كلى بود اعتقادى خاص بحسب معتقدى خاص تواند بود و در حد عدم ملكه از قبول و قابل و زمان غافل نبايد بود مثلا در حد عمى بايد گفت عدم بصر بود در آنچه از شان او بود ابصار در وقتى كه ابصار ممكن بود بعضوى مخصوص كا و حد چيزهائى كه ماهيت آن مؤلف بود از\r\n","description":"","footnote":"","page_name":" 499 ","page_number":517},
  {"content":"\r\nچند چيز نشايد كه بايراد آن چيزها گويند بر سبيل عطف چنانك گويند عدالت شجاعت و عفت بود چه اين حد اقتضاء آن كند كه هر يك به تنهائى عدالت بود و نيز چون اعتبار ضدش كنند لا محاله جور جبن و فجور بود پس جبن بى فجور جور بود و بر آن تقدير عفت تنها هم عدالت بود و هم جور چون با جبن بود پس عدالت جور بوده باشد و اگر مجموع هر دو خواهند هم باشد كه راست نبود چه هيات تركيب اعتبار نكرده باشند و تحقيق در اين موضع آنست كه تاليف اجزاء سه گونه بود يكى آنك مؤلف نفس اجزاء بود منضم با يكديگر مانند تاليف اعداد از آحاد و دوم آنك با هياتى زائد بود بر اجزاء مانند هياتى كه خانه را بود بسبب وضع اجزاء و سيم آنك بامرى زايد بود غير اجزاء و هيات مانند آنچه در سكنگبين بعد از تركيب حاصل شود كه بان دافع صفرا بود و در مؤلف اول ايراد اجزاء كافى بود و در دوم و سيوم نبود پس اول شىء و شىء بود و دوم شىء مع شىء و سيم شىء من شىء كب و همچنانك حد كل نفس اجزاء نبود نفس تركيب نيز نبود چنانك گويند سكنگبين بتركيب سركه و شكر بود چه تركيب ديگر بود و مركب ديگر و تركيب بحقيقت جزوى بود مانند صورت و نشايد كه حد كل جزو يا حد جزو بود كج و باشد كه در حد اجزائى ايراد كنند كه با يكديگر مجتمع نتوانند بود چنانك گويند حسن لذيذ در سمع و لذيذ در بصر بود و هر دو در يك چيز بيك اعتبار جمع نيايد پس هر يكى حسن و لا حس و لا حسن باشد بهم و همچنين گويند موجود آن بود كه فاعل بود يا منفعل و حد بقسمت همچنين بود مانند آنك گويند قضيه آن بود كه يا موجبه بود يا سالبه و از آنجا لازم آيد كه موجبه نيز كه قضيه است يا موجبه بود يا سالبه و بحسب تحقيق امثال آن علامات باشد نه حدود و نه رسوم كد و بايد كه در حد مركب حد هر بسيطى حاصل\r\n","description":"","footnote":"","page_name":" 500 ","page_number":518},
  {"content":"\r\nبود نه آنك بتبديل الفاظ بود مانند آنك گويند انسان عالم بشر متحقق بود يا يكى را حد بيارند و يكى هم چنان بگذارند يا لفظ بدل كنند و اقل ما فى الباب در تبديل الفاظ آن بود كه بالفاظ مترادف اعرف بدل كنند نه بر عكس چنانك حجر ابيض بجندل ثلجى بدل كنند و از اين تباه تر آن بود كه معنى نيز بگردد چنانك علم نظرى را به ظن نظرى بدل كنند و اگر يك جزو را حد بياورند و يك جزو را اسم بگذارند اولى آنك جزو جنسى هم چنان بگذارند و فصلى را به حد بدل كنند چه اعم اعرف بود و بمثابت مفروغ منه بود و اشكال در معرفت لاحق مخصص بيشتر بود و اين حكم بحسب اغلب بود چه باشد عام مشكلتر باشد در اين صناعت كه و ايراد حدود بسايط در حد مركب چنان بايد كه چون نصيب هر بسيطى حذف كنند نصيب ديگر بسيط مختل نباشد چنانك در حد انسان عالم گويند حيوان ناطق متصور بحقايق موجودات و مختل چنان بود كه در حد عدد فرد گويند عددى ذو وسط بود و بسبب مساوات پندارند نيك است اما چون عدد را حذف كنند نصيب فرد ذو وسط بود و خط و سطح همچنين بود و همچنين چون خط مستقيم را گويند طول بى عرض ذو نهايتين كه هر نهايتى وسط را و ديگر نهايت را بپوشد چه هر گاه كه نصيب خط بيفكنند باقى نصيب مستقيم متناهى بود نه مستقيم مطلق كه بر متناهى و نا متناهى افتد كو و نشايد كه محدود بسيط به حد مركب شود چنانك گويند خطيب آن كس بود كه او را ملكه اقناع بود در همه چيزها و دزد آن بود كه همه چيزها پنهان ببرد چه اين حد بر تقدير جوازش حد خطيب حاذق بود و دزد مسلط بود كز و محدودات مركب از دو طرف متضاد بايد كه بحسب حد در يك طرف نباشد بل بر حالى از وسط باشد كه مقتضاء تركيب بود مثلا مركب از خير و شر خير مطلق يا شر مطلق نبود بل بحسب آميزش بود\r\n","description":"","footnote":"","page_name":" 501 ","page_number":519},
  {"content":"\r\n\r\nكح و آنچه قابل ضدين بر تساوى بود حدش بايراد يك ضد نبايد گفت چنانك انسان را قابل علم گويند چه همچنانك قابل علم است قابل جهل است كط و نشايد كه محدودى را كه باعتبار فصلى بود از علتى باعتبار فصلى از علتى ديگر حد گويند چنانك محب مال را گويند آن كس كه مشتاق مال بود از جهت كسب و اين از فاعلى است و از غايى مىبايد ل و نيز اگر يك علت متنوع بود بايد كه بحسب مقصود گيرند چنانك اگر هم در محب مال گويند مشتاق مال تا رد قرض كند كاذب بود بل بايد گفت كه تا صاحب ثروت بود اين است مواضع مخصوص به اين باب و ببايد دانست كه هر حد كه شرايط او مختل بود و مع ذلك بر محدود صادق بود و افادت تميزى كند رسمى باشد و معرفت اين مواضع و ديگر مواضع مذكور در اين صناعت بغايت نافع بود در تحقيق صناعت برهانى\r\nفصل ششم در مواضع هو هو\r\nنظر در هو هو و وحدت و مغايرت استحقاق آن دارد كه بنفس خود مقصود باشد چه نزاع در اين باب بسيار افتد و منفعت آن در حد ظاهر است چه اسم و حد بهو هو يكى باشند پس آنچه در ابطال هو هو نافع بود در ابطال حد نافع بود و در اثبات نه چنين بود چه هر چه با ديگرى بهو هو يكى بود لازم نبود كه اسم و حد باشند و واحد بمعانى بسيار اطلاق كنند و در اين مواضع نا منقسم بعدد را و اگر چه كلى بود واحد خوانند مثلا گويند شجاعت و عدالت يكى هستند يا نه يعنى بماهيت و حقيقت يكىاند يا حد هر يكى ديگر را متناول بود يا نه و چون يكى باشند آن را هو هو خوانند و در باب هو هو از مواضع مشترك مذكور انتفاع باشد چنانك از مواضع تصريف گويند اگر عدالت شجاعت بود عدل شجاع بود و به عكس اگر عدل شجاع بود عدالت شجاعت بود به شرط آنك بالذات\r\n","description":"","footnote":"","page_name":" 502 ","page_number":520},
  {"content":"\r\nبود چه بحسب حمل تنها و مقارنت بالعرض در يك موضوع اين حكم لازم نيايد و همچنين در نظاير و مقابلات و كون و فساد و اقل و اكثر و مساوات اعتبار بايد كرد و در باب اكثر و اقل چون هر يكى در ترتيبى كه چيزهائى را بعينه بود از همه اولى باشد هر دو يكى باشند مگر ترتيب مختلف بود و آنگاه يكى عام بود و ديگر خاص مثلا حيوان افضل اصناف كاينات مترتب است كه پيش از او باشد و انسان همچنين و هر دو يكى نيستند از اختلاف ترتيب بل يكى عام است و ديگرى خاص و عناد كنند اين موضع را بانك احر مطلق بلندترين عناصر است و همچنين اخف مطلق و هر دو بموضوع يكىاند و بحقيقت مختلف و جواب آن بود كه به احر موضوع مىخواهند و باخف همچنين نه نفس حرارت و خفت و موضوع هر دو بذات يكى است و نگاه بايد كرد تا چون دو چيز بهو هو يكى باشند آنچه با هر يكى بهو هو يكى بود با ديگر هم يكى باشد يا نه و همچنين تا در هر يكى از محمولات ذاتى عالى و غير عالى و لازم و غير لازم و آثار و خواص يكى باشند يا نه و حمل هر دو بر يكديگر بمساوات صادق باشد يا نه و در حال زيادت ثالثى بر هر يكى يا هر دو مجموع بهو هو يكى باشند يا نه و همچنين در حال نقصان و در لزوم و رفع بر منوال شرطيات تا از هر يكى همان لازم آيد كه از ديگر يا نه مثلا اگر هوا و خلاء يكى بود همچنانك از رفع هوا وضع خلاء لازم مىآيد از رفع خلاء نيز وضع هوا بايد لازم آيد و نه چنين است پس يكى نباشد و اكثر اين مواضع در ابطال تنها نافع بود اين است تمامى سخن در مواضع جدلى\r\n","description":"","footnote":"","page_name":" 503 ","page_number":521},
  {"content":"\r\n\r\nفن سيوم در وصايا سه فصل است\r\nفصل اول در وصاياى سائل\r\nسايل را از سه چيز چاره نبود ا تصور موضعى كه مقدمه از آنجا خواهد گرفت ب كيفيت توسل بتسليم مقدمه و تشنيع بر منكرش و اين هر دو بايد كه از پيش معد كرده باشد ج تصريح بانچه در ضمير دارد بر وجه خطاب با غير و اما نفس مسئله را كه بمثابت وضع هدف است گفته ايم كه در جدل مدخلى نيست و فيلسوف در اول تنها مشارك جدلى است چه او را در برهان از ماخذى چاره نبود اما حكم او بخلاف حكم جدلى باشد چه جدلى در تبعيد نتيجه از مقدمه و اخفاء لزومش جهد كند تا باشد كه مقدمه مسلم دارند و فيلسوف تقريب و وضوح لزوم دوستتر دارد چه او بتسليم چيزى محتاج نبود و هر قضيه كه جدلى ايراد كند ضرورى بود يا غير ضرورى و ضرورى آن بود كه بناء حجتش بر آن باشد و غير ضرورى بسوى چهار غرض آورد ا استظهار را در حجت ب اخفاء نتيجه را ج تفخيم سخن را د تكلف ايضاح را و استقرائى كه جدلى ايراد كند ضرورى بود يا استظهارى و اول آن بود كه نفس مطلوب يا يكى او مقدماتش بان اثبات كند و دوم چنان بود كه موضوع مقدمه را كه تسليمش طلبد هر چند مقدمه محمود بود و در معرض تسليم با ديگر جزويات در حكم مشاركت دهد تا آن مقدمه بهتر تسليم كنند و شهرتش ظاهرتر شود مثلا خواهد كه آنك عدل واجب است مسلم دارند گويد نه انصاف و عدل و متابعت سنت و آنچه جارى مجرى\r\n","description":"","footnote":"","page_name":" 504 ","page_number":522},
  {"content":"\r\nآنست از اسباب تمدن واجب است و قسمتى كه جدلى كند هم باشد كه واجب بود چون بناء سخن بر آن بود و باشد كه مقتضى زينت بود چنانك كسى شرف علمى بيان خواهد كرد گويد شرف علم يا از شرف موضوع بود يا از وثاقت برهان يا از شمول نفع و مقصود از جمله يكى بود و از ذكر آن قسم بانفراد مقصودش حاصل شود اما خواهد كه سخن به اين قسمت آراسته شود و چون اين معنى مقرر شد گوئيم مقدمات استقراء و قسمت غير ضرورى از قبيل قسم اول بود كه به جهت استظهار ايراد كنند و در مقصود حشو بود و اخفاء نتيجه بخلط مقدمات باشد با زوايد تا نافع به غير نافع ملتبس گردد و بايراد مقدمات نه بر آن وجه كه اقترانش در خاطر افتد باسانى و تفخيم سخن ببسط قول بود و بايراد امثله و استشهادات و تبديل عبارات و اظهار فصاحت يا بمدح مقالت خويش و تعجب از وقاحت منكرش يا باستمالت مخاطب و حواله انصاف به او تا تسليم كند يا بنكوهش او و بى انصافى در منع آن مقالت و غرض از اين جمله تسليم تصديقى بود كه سايل را بايد و هر چند استعمال اين حيل بمغالطه اولى باشد اما در مجادله با كسانى كه از انصاف دور باشند مرخص است چنانك در اشتراك لفظ گفته ايم و نيز جدل خالى نباشد از شايبه حيلتى چنانك در صدر مقالت گفته آمد و ايضاح سخن بتبديل الفاظ و ايراد امثله و ضرب امثال و احتجاج بشواهد اشعار بود و غرض تسهيل تصور بود و وصيت در تسليم مقدمات آنست كه به اول تسليم مقدمه ضرورى نطلبد و در وقت طلب تسليم آن را صريحا در معرض سؤال نيارد بل عامتر يا خاصتر گرداند تا بعد از آن از اعم بقياسى يا از اخص باستقرائى توسل كند به عين آن يا مساوى آن ايراد كند تا آن را ماده تمثيلى سازد اگر تمثيل مستعمل بود بنزديك ايشان مثلا چون مطلوب آن بود كه علم بمتضادات يكى است گويد نه علم بمتقابلات يكى است در تعميم يا نه علم بحار و بارد\r\n","description":"","footnote":"","page_name":" 505 ","page_number":523},
  {"content":"\r\nو اسود و ابيض يكى است در تخصيص يا نه علم بمتضايفان يكى است در تسويت و همچنين انتقال از مقدمات ضرورى بنظاير و تصاريف و مقابلات به شرط آنك انتقال بود از اشهر به غير اشهر مفيد بود در تسليم نتيجه مثلا كسى كه خواهد كه اثبات آن كند كه غضبان بانتقام مشتاق بود اگر همچنين صريحا سؤال كند باشد كه مجيب منع كند و گويد زيد بر برادر خود خشم گرفته است و مشتاق نيست بانتقام از او اما اگر سايل گويد نه غضب شهوت انتقام بود مسلم دارد پس باز گردد و گويد غضبان مشتهى انتقام بود و نيز اگر در اثناء استعمال بعضى از اين طرق بديگر بعض استعانت كند بر وجه اوفق باشد كه نافع بود و همچنين در تساهل در تسليم آن و تلطف در سؤال بر وجهى كه ندانند كه كدام طرف مطلوب اوست نافع بود و تقديم طرف غير نافع هم نافع بود چنانك اگر خواهد كه مسلم دارند كه لذت خير است گويد نه لذت خير نيست چه مسئول عنه گمان برد كه مطلوب او اين طرف است خاصه چون از شهرت دور تر بود و ظن افتد كه ايراد نقض بتسليم غير مشهور خواهد كرد مبادرت كند بتسليم مقابلش كه مقدمه سايل بود و باشد كه سؤال بر وجه تشكيك و طلب تحقيق بر سبيل استفادت و اظهار ميل بانصاف و ترك لجاج و آنك تا خود حق فى نفس الامر چيست سايل را نافع بود و همچنين اگر در اثناء سخن معارضه و مناقضت قول خود كند و گويد اين نيك نگفتم و چنان بانصاف نزديكتر است كه چنين گويم و سخن باز گرداند مجيب را بر مساعدت خود حث كرده باشد و همچنين بانك گويد اجماع عقلا بر اين است و عادت چنين رفته است مجيب را در انكار بد دل گرداند و بايد كه حرص ننمايد بر تسليم آنچه خصم مسلم ندارد بل مساهلت كند تا خصم را بر لجاج ندارد و ظن نيفتد كه او جز در آن موضع سخن نمىتواند گفت و بعد از آن آن را وقتى ديگر و در اثناء سخنى ديگر در معرض تسليم مىدارد و ببايد دانست كه طبايع مردم متفاوت بود بعضى كه مايل به احتياط\r\n","description":"","footnote":"","page_name":" 506 ","page_number":524},
  {"content":"\r\nباشند به اول آسان تسليم نكنند و مضايقهاى سخت كنند و بعضى كه معجب باشند و بدانش خود مغرور و بتصلف مايل در تسليم مسامحت كنند بنا بر وثوق بعلم خود و ظن آنك بتسليم چيزى بر ايشان ظفر نتوان يافت چه خود را بر وجه تخلص از همه شبهات واقف شمرند و طلب تسليم آنچه عمده قياس بود از طايفه اول باخر اولى كه ملول باشند و مسامحت زيادت كنند و غايت جهد در منازعت به اول صرف كرده باشند و از طايفه دوم به اول اولى كه هنوز بر طبيعت مسامحت باشند چه باخر كه احساس الزام كنند در شغب و لجاج آيند و اما وصيت در اخفاء نتيجه آنست كه مقدمات بر ولاء طبيعى ايراد نكنند بل آن را بانتقال از ابعد باقرب يا بر عكس يا بايراد مقدمات غريب در حشو سخن مشوش گرداند تا بر تكرار اوسط كه مقتضى انتباه بود از هيات اقتران واقف نشوند و چون مقدمات يك قياس كه منتج مقدمه باشند حاصل كنند بانتاج آن مشغول نشود تا مجيب را ظن نيفتد كه نتيجه مطلوب را با خفا خاص مىگرداند و نيز چون نتايج قياسات متقدم مذكور شوند بالفعل ملزوم مطلوب حدش افتد و ببايد دانست كه استعمال قياس با خواص و استقراء با عوام اولى و در استقراء اگر معنى متشابه را اسمى نبود سخن مشوش شود چه سائل را انتقال بمقدمه كلى و مجيب را ايراد نقض بر آن دشوار دست دهد باشد كه غير متشابه بان سبب در استقراء داخل شود و مقتضى خطا سايل و غلط مجيب شود پس در امثال آن مواضع جهد بايد كرد تا آن معنى را رسمى اثبات كنند و اسمى بحسب آن وضع كنند و نقض استقراء باشتراك اسم نا پسنديده بود چنانك نقض آنك حيوان حساس بود بانك حيوان مرده حساس نبود مگر كه اسم بعدم اشتراك مشهور بود و اگر چه در حقيقت مشترك بود و باشد كه مجيب حكم را بعد از تسليم در حال توجيه نقض بايراد مخصصى شامل جزويات مذكور خاص گرداند چنانك چون\r\n","description":"","footnote":"","page_name":" 507 ","page_number":525},
  {"content":"\r\n\r\nحكم كنند بانك حيوان تحريك فك اسفل كند باستقراء انسان و فرس و ثور و بتمساح نقض كنند گويند اين حكم به حيوان ماشى خاص است و غايت آن بود كه گويد به اول اهمال اين قيد كرده بودم و اگر چه باشد كه بحسب بعضى اصطلاحات اين طريق روا ندارند پس به اين سبب بايد كه ايراد مقدمات كلى باحترازات و قيود واجب مقارن باشد تا از اين آفت ايمن بود و قياس مستقيم در جدل بهتر از خلف بود چه اگر انكار شناعت مقابل مطلوب كند تمسك بخلف ساقط شود و سؤالهاى متعاقب از سايل و تسليمهاى متواتر از مجيب بى آنك مؤدى شود به زودى بانتاج مطلوبى از سايل قبيح باشد و دال بود بر تمحل و قصور مرتبه او و آنك هنوز نمىتواند كه چه مىبايد گفت و چيزهائى كه جدلى را اقامت قياس بر آن دشوار بود دو صنف بود اول مبادى چه طريق اثبات آن جز تصور حدود نبود و اقامت قياس بتحليل حدود يا برسوم بود چنانك گفته ايم و تسليم حد از مجيب دشوار بود چه حال سؤال از حدود آنست كه ياد كرده ايم و نيز اثبات حد دشوار بود و ابطالش آسان و رسوم از مبادى متاخر بود و باشد كه بسيار بود و چون چيزهاى بسيار باشد و بعضى را بر بعضى ترجيح نه تمسك به يكى متعذر باشد و باشد كه بسبب اشتراك لفظ بيان مشوش گردد و در معرض نقض آيد و صنف دوم چيزهائى كه از مبادى دور افتد و دشوارى اقامت قياس را بر آن سه سبب بود ا كثرت طريق سلوك از مبادى بمقاصد ب درازى سلوك و خروج از حد مجادله ج اختلاط مسالك به يكديگر كه مقتضى تحير سالك بود .\r\nفصل دويم در وصاياى مجيب\r\nتقدم هر يكى از سايل و مجيب در صناعت به دو اعتبار بود فعل و\r\n","description":"","footnote":"","page_name":" 508 ","page_number":526},
  {"content":"\r\nقدرت و اول سايل را چنان بود كه سؤال از مقدماتى كند كه لا محاله مسلم بايد داشت و تاليف آن بر وجهى كه مؤدى بود بمطلوب و مجيب را چنانك در تسليم مشهور و منع غير مشهور از جاده شهرت انحراف نكند و دوم سايل را چنانك در ميان سخن تمحلى بود كه از مقدمات غير مشهور همچنان الزام تواند كرد كه غير او از مقدمات مشهور و مجيب يا در مقام الزام بود يا در مقام دفع و تقدم او باعتبار قدرت در مقام اول چنان بود كه نا گاه الزام بر او متوجه نشود بل در آن وقت كه مسئول باشد به يكى از دو طرف مسئله داند كه از تسليم يك طرف بر وجه الزام متوجه خواهد شد اما چون قبح عناد در محمودات از قبح الزام شنيعتر شمرد و باز نمايد كه هر چند از تسليم اين محمود ملزم خواهد شد اما الزام دوستتر مىدارد از ارتكاب شنيع و اين بسبب ضعف وضع است نه از قصور او و در مقام دفع چنان بود كه بر دقايق قضايا و ايراد فروق به حدى قادر بود كه مشهور با آنك مطلقا تسليم كند بقيود و اعتبارات از شهرت صرف بيرون تواند آورد تا منعش بان قيود از او قبيح نشمرند تا چنان شود كه تسليمش بر آن وجه مستلزم نتيجه نبود و الزام از او دفع شود و اين جمله در مجادلات جهادى باشد كه نظر سايل بر الزام بود و نظر مجيب بر عدم الزام اما در محاورات علمى كه نظر بر فائده بود نشايد كه در منع اولى و مشهور تمحل كنند تا بالزام و التزام مبالات كنند بل بايد كه همت بر استكشاف ترجيح يك طرف و وضوح حق مقصور باشد تا بمشاركت استفادتى كرده باشد و در مناظرت مرتاض شده و ببايد دانست كه انتاج غير مشهور هر چند از مشهور ممكن بود مانند انتاج كاذب از صادق چه ثنويان مثلا از تضاد افعال بر اثنينيت فاعل اول حجت مىگويند اما انتاج مشهور نيز از غير مشهور ممكن بود بخلاف صادق و كاذب و سبب آنست كه نه هر مشهورى حق بود يا هر تاليفى كه\r\n","description":"","footnote":"","page_name":" 509 ","page_number":527},
  {"content":"\r\nاستعمال كنند در جدل منتج بالذات بود و اين حكم بحسب امكان است و اما بحسب وقوع اغلب چنان بود كه هر صنفى مانند آن صنف انتاج كنند مشهور از مشهور و شنيع از شنيع و علت آنست كه نتايج جدلى از مبادى بس دور نتواند بود چنانك گفته ايم و چون نزديك باشد لزوم نتايج مقدمات را در حال تصور مقدمات لايح باشد پس آثار شهرت و شناعت از مقدمات بنتايج سرايت كند و به هيچ وجه لازم محمود از احماد و لازم شنيع از شناعت معرا نماند بل انتاج مشهور از مشهورات اعرف بود و در مقابل نزديك به اين و نيز شهرت بهر دو طرف نقيض بنادر تعلق گيرد و آن در مشهورات مطلق نتواند بود پس در مشهورات محدود بود باعتبار قومى و قومى و رائى و رائى و وقتى وقتى مانند ايثار جمع مال يا انفاقش ميان عوام و ايثار لذت يا اعراض از آن ميان عوام و خواص و ايثار شهادت با نام نيك با تصون نفس از وقوع در مهالك ميان خواص و چون چنين بود حافظ وضع مشهور را بحسب اغلب از تسليم غير مشهور امتناع اولى چه نقض وضعش از امثال آن متوقع باشد و حافظ وضع شنيع را بر عكس اما در منع مشهورات تلطف كند و گويد مثلا من كه مسلم نداشته ام كه خير و شر متقابلند چگونه تقابل علم و جهل مسلم دارم يا حواله بواضع كند و گويد واضع اين مذهب امثال اين قضايا مسلم نداشته است و با كسى كه نصرت وضع او كند سخن از مقدماتى بايد گفت كه بنزديك او مقبول بود و اگر تسليم مشهورى كند اعلام دهد كه اگر چه وضع مرا زيان مىدارد اما باعث من بر اين ايثار انصاف است چنانك گفته ايم و حافظ وضعى را كه از شهرت و شناعت خالى بود از تسليم هر دو طرف باك نبود چه مسافت از هر دو طرف بامثال آن وضع بعيد تواند بود و از حد جدل خارج و مجيب را رسد كه در تسليم مسائل توقف كند تا معانى آن باستفسار واضح شود و بر تفصيل معانى لفظ مشترك وقوف حاصل گردد\r\n","description":"","footnote":"","page_name":" 510 ","page_number":528},
  {"content":"\r\nچه آنچه فهم نكرده باشد تسليم نتواند كرد و بر او عارى نبود از اعتراف بانك معنى اين سخن فهم نكرده ام و اگر واقف باشد شايد كه معانى اسم مشترك بتبرع بيان كند و تسليم آنچه تسليم بايد كرد و منع آنچه منع بايد كرد بتفصيل بگويد و شايد كه سائل را گويد بيان كن تا بر موضع نزاع سخن گوئيم و اگر حكم به همه معانى صادق بود در اضاعت روزگار بذكر تفصيل بس فائده نبود و اگر به اول مجملا تسليم كند و چون بانتاج رسد باز گردد و تفصيل اشتراك شرح دهد و تفصى كند از الزام شايد اما باشد كه بر قصور مرتبه مجيب و بر تمحل او و عدولش از انصاف حمل كنند و چون قياس سايل بر تفصى وضعى مشهور بود و لا محاله هر دو مقدمه يا يكى شنيع باشد پس بر تقدير دوم بايد كه مجيب در مشهور لجاج نكند تا بتعسف منسوب نشود بل بر منع شنيع اقتصار كند و بر تقدير اول كبرى بمنع اولى چه منع كبرى مقتضى منع قياس و منع نتيجه بود بخلاف صغرى مثلا اگر كسى گويد زيد قاعد است پس كاتب است از منع صغرى منع كتابت زيد لازم نيايد چه شايد كه قايم بود و كاتب بود اما از آنك هيچ قاعد يا بعضى از قاعدان كاتب نبود لازم آيد كه زيد به هيچ وجه كاتب نبود نه به اين قياس و نه به اين اوسط در قياسى ديگر و ممانعت مجيب يا بحسب قول بود يا بحسب قايل و اول دو گونه بود يا بمنع دعوى بود و ايراد نقض بر آن يا بمنع مقدمات و ايراد مناقضات و مقاومات بر آن وجهى كه سايل را از وصول به مقصود باز دارد و منع استقراء با تسليم حكم در جزويات منتج بود و اشتغال بمعارضه و استيناف قياسى بر نصرت وضع خود اولى هر چند حال آن بعد ازين گفته آيد و بحسب قايل هم دو گونه بود اول چنانك مقدمات بمطلوب مؤدى بود اما بالحاق قيدهائى كه سايل از آن عاجز بود پس مجيب مقدمات مسلم دارد و عدم انتاج باز نمايد و حواله با سوء تاليف كند و دوم بتحير سائل بايراد حشو ممكن كه نتيجه را پوشيده گرداند\r\n","description":"","footnote":"","page_name":" 511 ","page_number":529},
  {"content":"\r\nو روزگار ضايع شود و باشد كه در اثناء آن مجيب سايل شود و سايل را متحير گرداند و بر جمله اين معامله و ديگر افعالى كه خارج از صناعت بود قبيح و خسيس بود و تبكيت منكران مشهورات بحسب امكان بود نه بحسب اختيار و به اين سبب با ايشان در بعضى اوقات تمسك بانچه از صناعت خارج بود رخصت بود چنانك گفته آمد چه مغالطه با مغالط عدل بود همچنانك سقراط معاندى سفيه را باشتراك اسم مغلوب گردانيده است و اين جماعت بسيار باشد كه بتسليم بعضى مقدمات كه بر مناقضت ايشان مشتمل بود و اگر چه خفى بود مغلوب شوند چه منكر مشهورات منكر همه مشهورات نتواند بود پس بايد كه دانند كه گناه ايشان را بوده است اول در ارتكاب شنيع و دوم در تسليم آنچه مستلزم الزام ايشان باشد و مواضع استحقاق ممانعت بحسب قول كه اسباب ردائت قياس باشد پنج بود ا آنك مقدماتش منتج نبود نه بفعل و نه به قوت يعنى بزيادت قيدى يا نقصان شرطى و لاحقى و اگر چه پندارند كه منتج است مانند قياس مشاغبى ب آنك منتج غير مطلوب بود ج آنك منتج مطلوب بود از مقدمات غير مناسب مثلا كاذب و شنيع يا صادق و ليكن خفىتر از مطلوب و استعمال مقدمات كاذب نه بر سبيل خلف و نه از آن جهت كه مقارن شهرت بود و نه در آن موضع كه غرض نقض وضعى صادق بود و بضرورت استعمال بايد كرد از اين باب بود د آنك مختلط بود بزوايدى كه نتيجه ملتبس شود يا محتاج بود بقيودى ديگر تا منتج باشد ه آنك مشتمل بود بر مصادره بر مطلوب يا مقابلش بحقيقت چنانك گفته ايم يا بحسب ظن و آن پنج نوع بود ا آنك اعم بجاى اخص گيرند چنانك علم بمتقابلات بجاى علم بمتضادات در قياس ب بر عكس در استقراء ج آنك دعوى بر جمله بود و مصادره بقياسات مختلف كنند بر يكيك از تفصيل آن جمله د آنك لازم را بجاى ملزوم گيرند ه آنك مساوى در عموم بجاى ديگر مساوى\r\n","description":"","footnote":"","page_name":" 512 ","page_number":530},
  {"content":"\r\n\r\nبنهند و مصادره بر مقابل مطلوب شش نوع بود ا آنك بدل مطلوب نقيضش گيرند ب آنك ضدش گيرند ج آنك در جزوى مقابل آن حكم گيرند كه در كلى دعوى كرده باشند د آنك ضد لازم حكم گيرند كه در مقدمات وضع كرده باشند ه يا لازم ضدش و يا ملزوم ضد لازمش تا چون از نتيجه ارتقاء كنند مؤدى بود باخذ الشىء فى بيان نفسه و علت فساد در مصادره بر مطلوب متعلق نتيجه بود كه بعينه يك مقدمه بود و مصادره بر مقابل مطلوب از مقدماتى بود كه متناسب نبود بل يكى صادق يا مشهور بود و ديگر بخلاف و حال مقدمات در شهرت و عدم شهرت سبب حال نتايج بود پس اگر مقدمات مختلط بود نتيجه بحسب امتزاج بود در وسط يا مايل بيك طرف و باشد كه مقدمات غير منتج مشهور بهتر از منتج غير مشهور بود چون اول باندك زيادتى منتج شوند و رواج قياس فاسد در جدل دليل قصور مجيب بود در صناعت\r\nفصل سيوم در وصاياى مشترك ميان سايل و مجيب\r\nبايد كه كسى كه خواهد صناعت جدل او را ملكه شود بعد از تحصيل ادوات مذكور عكس قياس بنقيض عادت كند و در استنباط قياسات بسيار از يك قياس جهد كند تا چون اخفاء عكس كند بحيلت و عكس را شهرتى بود بتلطف از نفس قياس نقض او تواند كرد و بايد كه بر يك مطلوب از مواضع مذكور حجتهاى بسيار تواند گفت تا او را در آن باب دربتى تمام حاصل شود و بر مقابلش از مواضع ديگر همچنين و در نقض يكيك مقدمه از هر دو جانب بمقاومات هر جهد كه ممكن باشد بجاى مىآورد تا در اثبات اوضاع متقابل ماهر شود و بر وجوه تحرز از ابطال واقف گردد و افضل متقابلين را از اخس تميز تواند كرد تا يكى بايثار خاص گرداند در وقت حاجت و از ديگر احتراز كند و بايد كه مسايل مختلف فيه و طرق نصرت هر وضع را حافظ بود و بايد كه حدود اصول و مبادى صناعتى را كه در آن شروع كند نيك مستحضر باشد كه بهرى قياسات از آن منشعب شود\r\n","description":"","footnote":"","page_name":" 513 ","page_number":531},
  {"content":"\r\nچنانك گفته ايم و بايد كه بر تحصيل اقاويل بسيار از يك قول بطرق قسمت و تصاريف و نظاير و امثال و تحليل حدود و قياسات قادر بود و از اسناد جزويات بيك يك حكم عام جهت استقراء و ضبط قوانين متمكن بود و اگر چه ايراد عام دشوارتر بود و بايد كه سايل جهد در تعميم حكم كند و مجيب در تخصيص آن چه چندانك حكم مسلم عامتر بود سايل را بهتر و چندانك خاصتر بود مجيب را بهتر از جهت آنك قياس فعل سايل بود و مقاومت فعل مجيب و معارضه هم مجيب را بود و آن ايراد قياسى بود مستانف ناصر وضع او محاذى قياس سايل كه مبطل وضعش باشد و آن بوقت عجز از مقاونت استعمال كند و دليل ضعف او بود و سائل را رسد كه چون قياس او را مقاومت نكرده باشد بمعارضه التفات نكند و آن بر حسب اصطلاح بود و مناقضه هم مجيب را بود در ابطال استقراء يا تكذيب كبرى قياس استعمال كند و قياس و معارضه از كثرت ابتدا كند و مؤدى بوحدت باشد و مناقضت و مقاومت بر عكس وحدت را بكثرت الحاق كند يعنى جزويات كلى منقوض را مختلف الحكم گردانند و مقاومت اقتضاء انصراف كند از واحد كه نتيجه است بمقدمات متكثر و نيز محتاج تصحيح مقدمه فاسد گرداند بمقدمات ديگر و هر چند صناعت جدل مفيد قوت اكتساب قياسات و مناقضات و معارضات و معلومات و معرفت صحت و فساد سؤالهاست اما بايد كه مجيب متكفل حفظ و نصرت هر وضعى نشود و نه سائل متكفل هدم هر وضعى بل بايد كه مجيب نصرت مشهور و صادق كند و سايل ابطال اضداد آن هر چند مكافات متعنت بتعنت و جاحد بجحود روا بود و بايد كه از كسانى كه در تسليم مشهورات مضايقت كنند يا مجادله بسوى تغلب و تفوق و اظهار علم بدروغ كنند محترز باشند تا طبع بمجاورت ايشان تباه نشود اين است آنچه از قوانين علم جدل مهم تر است و نيكو طبع و متفطن چون بر اين قدر متمرن شود در صناعت كامل گردد و بليد را از اضعاف اين تمتع نبود\r\n","description":"","footnote":"","page_name":" 514 ","page_number":532},
  {"content":"\r\n\r\nمقالت هفتم در مغالطه و آن را سوفسطيقا خوانند\r\nسه فصل است\r\nفصل اول در بيان تبكيت مغالطى و ذكر صناعت مغالطه و منفعت آن\r\nهر قياسى كه نتيجه آن نقيض وضعى باشد آن را باعتبار با صاحب آن وضع تبكيت خوانند و مواد آن قياس چون حق باشد يا مشهور و صورتش بالذات منتج آن تبكيت برهانى بود يا جدلى چنانك گفته ايم و اگر نه حق بود و نه مشهور يا صورتش نه چنان بود كه بايد لا محاله آن را مشابهتى باشد به حق يا مشهور و بر جمله بوجه صواب يا به حكم التباس رواج يابد و در معرض تسليم آيد و الا خود قياس نبود و به كار داشتن شبيه حق بجاى حق تشبه بود ببرهانى و به كار داشتن شبيه مشهور بجاى مشهور تشبه بود بجدلى و سبب هر دو جز غلط يا مغالطه نتواند بود پس متشبه ببرهانى را سوفسطائى خوانند و صناعت او را سفسطه و متشبه بجدلى را مشاغبى و صناعت او را مشاغبت و هر دو به اين اعتبار كه مناقضت وضع غير كنند مغالط باشند و اگر چه باشد كه بقياس با نفس خود غالط باشند پس تبكيت ايشان را به اين سبب تبكيت مغالطى خوانند و اگر چه بحقيقت تضليل باشد نه تبكيت و باشد كه هر يكى را باعتبار غرضى ديگر امتحانى يا عنادى نيز خوانند چنانك گفته ايم و چون سبب وقوع اين مواد در قياسات رواج آنست بر عقول و سبب رواج مشابهت پس سبب غلط على الاطلاق آن بود كه ذهن از قلت تمييز شبيه را بجاى شبيه نصب كند تا حكم خاص يكى به ديگرى منتقل شود بى آنك او را بان شعورى بود همچنانك محاسب را در عقد\r\n","description":"","footnote":"","page_name":" 515 ","page_number":533},
  {"content":"\r\nحساب با خود افتد كه عددى را بجاى شبيه او بگيرد تا در حساب او غلط حادث شود مثلا ناظر چون اسمى مشترك را در ذهن بجاى معنى تمثل كند و از اختلاف وقوع او بر معانى مختلف غافل باشد لا محاله حكم خاص بعضى از مسميات به ديگر بعض نقل افتد و آن غلط بود و اگر از تميز آگاه بود و خواهد كه در ذهن غيرى كه آگاه نبود همين حال حادث شود آن فعل از او مغالطه بود و باعث بر مغالطه صرف كه نه بسوى امتحان يا مدافعت معاندان مبطل باشد اغراض فاسده باشد مانند مرآت بعلم و تشوق بحكمت و انخراط در سلك فضلاء و طلب تفوق بى سرمايه علم و حكمت و سبب اكثرى آن بود كه چون اعجاب به خود و احتراز از وقوف غير بر نقصان خود در طبيعت اكثر مردم مركوز است اگر پيش از آنك بتهذيب و تاديب سياسات عقول و شرايط مرتاض و مؤدب شوند در صدد اهل علم آيند و در معرض سؤال و جواب عوام از اعتراف بجهل ننگ دارند و در قيل و قال خبط كنند تا بنزديك عوام شهرت يابند پس چون در مقابله علما افتند از تمسك بانواع حيل و مغالطات چاره نباشد تا سخن ايشان را رواج بود و بنزديك ظاهر بينان بعلما ملتبس شوند پس به اين سبب در اكتساب قوانين مغالطه و ملكه گردانيدن آن جهد كنند تا چنان شوند كه غير را در هر موضع كه خواهند بحسب امكان در غلط اندازند توانند افكند و چون چنين بود صاحب صناعتى شوند و آن صناعت مغالطه بود و معرفت همان قوانين حكيم و جدلى را نيز نافع بود تا خود غلط نكنند و مغالطه ديگرى در ايشان اثر نكند و كسانى را كه در آن مواضع غلط كرده باشند از آن خلاص توانند داد مانند طبيب حاذق كه چون بر احوال سموم واقف باشد از آن احتراز كند و احتراز فرمايد و مسمومان را مداوات كند و اين است فائده تعلم اين فن و فائده ديگر هست كه مغالط لجوج را هم بمغالطه كسر كنند چنانك گفته اند الحديد بالحديد يفلح و اجزاء اين صناعت\r\n","description":"","footnote":"","page_name":" 516 ","page_number":534},
  {"content":"\r\nدو چيز بود يكى آنچه اقتضاء مغالطه بالذات كند و دوم آنچه بالعرض كند و اول نفس تبكيت بود و دوم امورى خارج از آن و آن چهار صنف بود ا تشنيع بر مخاطب بانچه مسلم داشته باشد يا بان اعتراف كرده ب سوق سخن او بدروغ يا خلاف مشهور بزيادت لاحقى يا تاويلى ج ايراد آنچه او را متحير و بد دل گرداند مانند خجلت دادن و بحقارت منسوب كردن نفس او يا سخن او و استهزاء با او و قطع سخن او و سفاهت و استعمال الفاظ غريب و مصطلحات نا متداول د ايراد حشو و زوايد از هذيان و تكرار و بر جمله آنچه به مقصود متعلق نبود و ببايد دانست كه چون اين صناعت شبيه است به دو صناعت حقيقى يعنى برهان و جدل موضوع او هم بازاء موضوع آن دو صناعت تواند بود پس نظر مغالط در چيزهائى محدود نبود چنانك گفته ايم و مبادى او هم شبيه بود بمبادى مذكوره چنانك بعد از اين ياد كنيم و مسائلش بازاء آن مسائل و ليكن آن صناعت حقيقى است و اين ظنى يا تخييلى چه مشابهت بحسب تخييل و ظن باشد و رواج از جهت ضعف قوت مميز بايد و اگر قصور مجيب نباشد مغالطه را صناعتى صورت نبندد پس اين صناعت بحقيقت صناعت نبود بل شبيه بود بصناعت و تقدم او بر خطابت از جهت تعلقش بكليات بود و تعلق خطابت بجزويات و اما سبب آنك مغالطه را بخطابت تعلقى زيادت نيست بعد از اين ياد كنيم انشاء الله تعالى و مواد اين صناعت مشبهات و وهميات است چنانك گفته ايم و وهميات هم بوجهى داخل است در مشبهات چنانك بعد از اين ياد كنيم و مشبهات بنفس خود باشد كه از اوليات بود چون غير مشهور بود يا بمشهور مانند و مشاغب آن را به كار دارد و باشد كه از مشهورات بود چون غير اولى بود و با اولى ماند و سوفسطائى آن را به كار دارد و باشد كه نه اولى بود و نه مشهور بود و با برهانى و جدلى به كار دارند مانند مواد قياسات امتحانى يا عنادى و ليكن آن را مواد مغالطى باعتبار تشبه قايس\r\n","description":"","footnote":"","page_name":" 517 ","page_number":535},
  {"content":"\r\n\r\nببرهانى يا جدلى خوانند چنانك گفتيم\r\nفصل دوم در حصر اسباب غلط و مغالطه كه داخل بود در نفس تبكيت\r\nتبكيت مغالطى اقتضاء مغالطه يا از جهت لفظ كند يا از جهت معنى و لفظى يا بلفظ مفرد كند يا بمركب و مفرد يا بجوهر لفظ كند يا بهيات و حال لفظ و هيات و حال لفظ يا لاحق بسبب امورى خارجى بود يا نبود و در مركب يا نفس تركيب اقتضاء مغالطه كند يا توهم وجودش يا توهم عدمش پس مغالطات لفظى محصور بود در شش نوع سه راجع با افراد و سه راجع با تركيب و آن اين است ا بحسب جوهر لفظ و آن را مغالطه باشتراك اسم خوانند و اصناف دلالت اسم را بر معانى مختلف مانند اتفاق و اشتراك و تشابه و مجاز و استعارت و نقل و تشبيه و تشكيك و غير آن شامل بود مثالش گويند شر واجب بود يا نبود و اگر واجب بود خير بود چه هر چه واجب بود خير بود پس شر نبود و اگر واجب نبود موجود نبود چه هر چه او را وجوبى نبود موجود نتواند بود پس شر نبود و ليكن وجودش ظاهر است و اين مغالطه بسبب وقوع واجب است بر آنچه عملش واجب بود و بر آنچه وجودش واجب بود باشتراك و همچنين گويند قايم يا قاعد بود يا نبود اگر قاعد بود يك چيز هم قائم و هم قاعد بوده باشد و اگر نبود پس قايم نشايد كه قعود كند و مغالطه بسبب وقوع قايم است بر موصوف بقيام مطلقا و بر موصوفى بقيام از آن جهت كه قايم است باشتراك و ببايد دانست كه مغالطه بالفاظ بيشتر از آن بود كه بمعانى و معظم مغالطات لفظى باشتراك اسم بود و افلاطون در مغالطات كتابى ساخته است با آنك بيان هيچ جزو ديگر از اجزاء منطق نكرده است و سبب غلط مطلقا اشتراك لفظ نهاده است از اعتبار ديگر انواع غافل بوده ب بحسب هيات و حال لفظ در نفس خود و آن را مغالطه باختلاف شكل لفظ\r\n","description":"","footnote":"","page_name":" 518 ","page_number":536},
  {"content":"\r\nخوانند و آن چنان بود كه لفظ بحسب اختلاف تصاريف و تذكير و تانيث و اسم فاعل و مفعول مختلف بود و از عدم تمييز يكى بجاى ديگر به كار دارند مانند جرب اسم و جرب نعت و مختار فاعل و مختار مفعول و در پارسى بازار مفرد كه سوق بود و باز آر مركب كه امر با عادت بود ج بحسب هياتى و حالى كه لفظ را از خارج لاحق شود و آن را مغالطه باختلاف اعراب و اعجام خوانند و اين معنى باشد كه در لفظ بود مانند آنچه متعلق باعراب و بنا باشد و باشد كه در كتابت بود مانند آنچه متعلق بعجم و نقط بود و اختلافش مقتضى انواع تصحيفات باشد و لفظى باشد كه ظاهر بود مانند رفع و نصب كه در ضرب الرجل الغلام باشد چه بتقديم و تاخير هر يكى فاعل و مفعول متبدل شود و باشد كه در نيت باشد مانند آنچه در ضرب الفتى سعدى باشد و در پارسى گويند زيد حاضر است و يك بار اخبار بود و يك بار استفهام و تفاوت بتصرفى بود كه در آواز بكنند اين است انواع آنچه متعلق بلفظ مفرد بود د مغالطه بحسب نفس تركيب و آن را ممارات خوانند و آن چنان بود كه الفاظ مفرد هيچ كدام مشترك نبود اما تركيب اقتضاء اشتراك كند چنانك گويند هر كه در حق زيد چيزى گويد او چنان بود چه اين را دو مفهوم بود يكى آنك گوينده چنان بود و ديگر آنك زيد چنان بود و اين اشتراك از جهت احتمال رجوع ضمير است با هر دو و همچنين گويند دانا دبير است و اين را هم دو مفهوم بود يكى آنك دانا موضوع بود و دبير محمول و ديگر بر عكس و اين اشتراك از جهت ابهام تقديم و تاخير بود ه بحسب توهم وجود تاليف و آن را مغالطه باشتراك قسمت خوانند و آن چنان بود كه سخن بى ملاحظت تاليف صادق بود و با ملاحظت تاليف كاذب و آن دو گونه بود يكى آنك تحليل و تاليف در موضوع تنها بود و دوم آنك در قول بود اول چنان بود كه موضوع را اجزائى بود و هر جزوى را حكمى پس حكمهايى كه بر اجزاء\r\n","description":"","footnote":"","page_name":" 519 ","page_number":537},
  {"content":"\r\nبحسب تحليل صادق بود چون بر موضوع كنند بحسب تركيب كاذب بود چنانك گويند پنج زوج و فرد است و هر چه زوج و فرد بود زوج بود چنانك هر چه زرد و شيرين بود زرد بود پس پنچ زوج بود و همچنين اگر موضوع را بجاى نفس اجزاء به كار دارند چنانك گويند پنج دو و سه است پس دو بوده باشد و اما آنچه در قول بود چنانك گويند زيد شاعر جيد و حمل شاعر تنها صادق بود و جيد تنها همچنين و بحسب تركيب كاذب بود چه شاعرى نيك نبود و در پارسى نيز گويند اين پدر است و آن زيد است و پدر زيد نيست و همچنين انسانى مىرفت با فرسى سخن مىگفت چه انسانى مىرفت با فرسى صادق است و سخن مىگفت همچنين و با هم كاذب است و تركيب متصلات صادق از حمليات كاذب خود پيش از اين گفته ايم و بحسب توهم عدم تاليف و آن را مغالطه باشتراك تاليف خوانند و چنان بود كه سخن با ملاحظت تاليف صادق بود و بى آن كاذب چنانك گويند ممكن بود كه گويا خاموش شود و آنك نگويد گويد چه قضيه دوم بر سبيل عطف كه اقتضاء دخول كند در حكم امكان صادق بود و بر سبيل استيناف كه اقتضاء حكم مطلق كند كاذب بود و همچنين اگر خلاء موجود بود و قابل تقدير و ابعاد متداخل بود چه اين سخن كه ابعاد متداخل بود اگر با اول مؤلف نبود كاذب بود اين است انواع مغالطات لفظى اما مغالطه معنوى بسبب خللى تواند بود كه در نفس تبكيت بود يا در اجزاء او و تبكيت قياسى خاص است و خلل در نفس قياس يا بملاحظت نتيجه بود يا بى ملاحظت نتيجه و اول يا آن بود كه نتيجه عين مقدمه بود يا نبود و اول مصادره بر مطلوب اول باشد و دوم يا نتيجه مطلوب بود از آن قياس يا نبود و اول خلل نبود و دوم وضع ما ليس بعله عله باشد و اما خلل در نفس قياس بى ملاحظت نتيجه اهمال يكى از شرايط انتاج\r\n","description":"","footnote":"","page_name":" 520 ","page_number":538},
  {"content":"\r\nقياس بود چنانك در علم قياس بيان كرده ايم و اما خلل در اجزاء قياس خلل در قضايا بود چه اجزاء اولى قياس قضايا باشد و اجزاء ثانيه را در صدق و كذب مدخلى نباشد و خلل در قضيه يا بحسب اعتبار نفس قضيه بود يا بحسب اعتبار نقيض او و اول يا راجع با موضوع بود يا راجع با محمول يا راجع با تاليف و راجع با موضوع چنان بود كه موضوع زيادت از يكى بود و آن را محمولات مختلف بود و پندارند كه موضوع يكى است پس ميان محمولات مختلف كه آن موضوع را لاحق باشد اشتباه افتد و راجع با محمول چنان بود كه محمول بر موضوعات مختلف محمول باشد و پندارند كه بعضى خاص است و سبب ابهام عكس بود و راجع با تاليف اهمال شرطهائى بود كه در باب نقيض پيش از اين گفته ايم مانند اضافت و شرط و جزو و كل و غير آن و لا محاله بسبب اشتباهى بود ميان آنچه بالذات متعلق بود بقضيه و آنچه نبود و آن اخذ ما بالعرض مكان ما بالذات بود و اما آنچه بحسب اعتبار نقيض قضيه بود آن چنان بود كه غير نقيض را بجاى نقيض ايراد كنند و بان سبب مسئله سايل بسيار شود چه سؤال از دو طرف نقيض بسبب تعلق يك صدق و يك كذب بهر دو يك سؤال بيش نبود و به دو چيز غير متناقض سؤالها بسيار بود پس اسباب مغالطات معنوى بحسب اين بيان محصور باشد در هفت نوع ا مصادره بر مطلوب اول ب وضع ما ليس بعله عله و حال هر دو بيان كرده ايم ج تحريف قياس از قياست و آن را سوء تبكيت خوانند و از معرفت شرايط قياس بالعرض معلوم شود د سوء اعتبار حمل كه از عدم تمييز بود ميان محمول مطلق و محمول مشروط و محمول بالذات و محمول بالعرض مانند موجود كه گاه باطلاق محمول بود و گاه جزو محمول بود و گاه رابطه و از جهت اختلاف وقوعش معانى قضيه مختلف شود و مغالطه ممكن گردد چنانك گويند\r\n","description":"","footnote":"","page_name":" 521 ","page_number":539},
  {"content":"\r\nهر چه نه مظنون بود موجود بود و هر چه موجود بود مظنون بود ه غلط لوازم از جهت ايهام عكس و آن از عدم تمييز بود ميان ملزوم و لازم و در حس بيشتر افتد چنانك چون هر عسل زرد و سيال است گمان افتد كه هر زردى سيال عسل بود و چون باران زمين تر كند ظن افتد كه هر ترى زمين كه باشد از باران بود و در عقل هم بود چنانك چون هر متكونى را مبداى بود پندارند كه هر چه آن را مبداى بود آن متكون بود و اخذ ما بالعرض مكان ما بالذات و آن چنان بود كه عروض عوارض يك موضوع يكديگر را پندارند كه بالذات است يا عروض عارض موضوع نفس موضوع را مثال اول چون انسان ابيض و كاتب بود گويند هر ابيض كاتب بود و همچنين گويند ميدانى كه ترا از چه خواهيم پرسيد اگر گويد آرى گويند از چه خواهيم پرسيد و اگر گويد نه گويند از زيد خواهيم پرسيد و تو او را ميدانى و وجه غلط آنست كه زيد هم مسئول عنه است و هم معلوم اما مسئول عنه نه از آن جهت است كه معلوم است بل مقارنت هر دو در زيد بالعرض است و مثال دويم تخلخل جسم را بسبب حرارت عارض شود كه عارض اوست پس اگر عارض جسميت گيرند از اين باب بود و هم از اين باب باشد آنچه گويند زيد غير عمرو است و عمرو انسانست پس زيد غير انسانست چه مغايرت زيد با شخصيت عمرو كه عارض طبيعت انسانست بالذاتت است و با معروض بالعرض و صواب چنان بود كه گويند زيد غير انسان معين است ز جمع مسايل بسيار در يك مسئله چنان گويند زيد شاعر است يا كاتب و زيد و عمرو انسانند يا نه چون جواب يك بيشتر بود باشد كه اقتضاء تحير مجيب بود و باشد كه سؤال در لفظ يك سؤال بود اما جواب اقتضاء آن كند كه سؤال بيش از يك سؤال بود چنانك گويند خاموش سخن گويد يا نه چه خاموش يا مطلق خواهند يا بان اعتبار كه خاموش بود و همچنين آنچه زيد\r\n","description":"","footnote":"","page_name":" 522 ","page_number":540},
  {"content":"\r\nمىآموزد ميداند يا نمىداند و حكمش مانند گذشته است اين است اسباب مغالطات كه در اين سيزده نوع محصور است و ببايد دانست كه سبب كلى در همه مغالطات اهمال شرطى است از شرطهاى مذكور در قياس و برهان يا جدل چه هر گاه كه حدود قياس متمايز بود و اشتراك اوسط در هر دو مقدمه و اشتراك در حد ديگر در مقدمات و نتيجه حقيقى و مقدمات از يكديگر منفصل و هر يكى بحقيقت يك حصه و صورت منتج و نتيجه مغاير مقدمات و مقدمات صادق و مناسب و اعرف يا مشهور و اعرف انتاج واجب بود و استثناء نقيض تالى استثناء نقيض مقدم اقتضا كند پس اگر نتيجه كاذب بود يكى از اين شرطها مفقود بود و چون قياس آنست كه انتاج كند پس آنچه بحسب مغالطه ايراد كنند نه قياس بود بل شبيه بود بقياس و اطلاق اسم قياس بر آن مانند اطلاق اسم حيوان بود بر مصور و حال مراد همين بود و بيان آنك قياس در اين صناعت نه قياس است آنست كه مثلا لفظ مشترك اقتضاء مغايرت حدود قياس و نتيجه كند تا قياس خالى از اوسط يا به نسبت با آن نتيجه نه قياس بود و ما بالعرض اقتضاء مقارنت دو چيز كند مقارنتى جزوى اتفاقى خاص بموضوع معين و چون آن را بجاى ما بالذات اقامت كنند حكم بمقارنت كلى ضرورى كرده باشند پس مقدمات غير كلى و ضرورى را كلى و ضرورى گرفته باشند و قياس نه قياس بوده باشد و خللى كه از جهت ايهام عكس بود بوجهى شبيه بود بخلل ما بالعرض چه ما بالعرض اقتضاء آن كند كه امور متغاير را بطريق هو هو گرفته باشند و در ايهام عكس امور مختلف را بعموم و خصوص متساوى گرفته پس موضوعات ما بالعرض عامتر بود و از اين جهت ايهام عكس مانند نوعى بود در تحت ما بالعرض و اگر چه باعتبار مختلف بود و اخذ مقدمات بسيار در يك مقدمه اقتضاء اختلاف مواضع صدق و كذب كند پس اجزاء قياس مختلف شود و مقدمات بسيار گردد و صورت قياس زايل\r\n","description":"","footnote":"","page_name":" 523 ","page_number":541},
  {"content":"\r\nگردد و بر اين قياس در ديگر مغالطات پس بر اجمال مرجع همه مغالطات يك اصل است و آن اختلال قياس است و بتفصيل اسباب عدمى است بعدد اسباب وجودى مذكور در صحت قياس و سبب كلى در اختلال قياس و در جمله مغالطات بحقيقت يك چيز است و آن عدم تميز است ميان چيزى و شبيه او چنانك گفته ايم و اين باستقراء و عدم فرق ميان غير و هو هو يا ميان نقيض و شبيه نقيض است چه در اشتراك الفاظ مفرد و مركب عدم فرق ميان غير و هو هو ظاهر است و در اشتراك تاليف و قسمت عدم فرق ميان حكم تفصيل و حكم مجموع هم راجع است و چون مشابهت در الفاظ بيشتر باشد از آنك در معانى و نيز در اكثر احوال تفكر بتخيل الفاظ كنند مغالطه بسبب الفاظ بيشتر باشد و عايد بود با عدم فرق مذكور و اما در مغالطات معنوى اخذ ما بالعرض مكان ما بالذات هم بسبب عدم فرق ميان هو هو و غير بود و در تحريف قياس عدم فرق ميان شرط اطلاق و شرط تقييد هم عايد با آن باشد و در مصادره ميان مقدم و لازم مقدم و در توابع حمل ميان محمول و شبيه بمحمول و در وضع ما ليس بعله عله ميان مشاركت حقيقى مقدمات و نتيجه و مشاركت بحسب ظن و در ايهام عكس ميان لازم و ملزوم و اين جمله عايد با عدم فرق ميان غير و هو هو بود و در اخذ مسائل در يك مسئله ميان نقيض و شبيه نقيض و اختلال شرايط برهان مانند مناسبت و ضرورت بمقدمات در باب وضع ما ليس بعله عله داخل بود و شرايط جدل مانند شهرت حقيقى يا محدود بحسب ظاهر همچنان پس سبب در همه مواضع عدم تميز است و آن از جهت مشابهت چيزى و شبيه اوست و از اين جهت مبادى مغالطه را مشبهات خوانند و آن يا بحسب مشابهت اوليات بود يا بحسب مشهورات و حكمهاى كلى كه بقيودى خفى صادق بود و بى آن قيود كاذب و ذهن بوجود و عدم آن احساس نكند هم از جهت مشابهت داخل بود در مشبهات و وهميات\r\n","description":"","footnote":"","page_name":" 524 ","page_number":542},
  {"content":"\r\n\r\nرا كه از مبادى صناعت نهند هم سبب التباس فرق ميان حكم عقل و وهم داخل بود در مشبهات و اقتضاء غلط بان جهت كند و صور قياسات مغالطى را نيز كه شبيه بود بقياس حقيقى و بسبب فقدان شرطهاى واجب نه قياس بود قياسات مشبهه خوانند\r\nفصل سيوم در بيان اسباب مغالطه از امور خارجى و ذكر آنچه سايل و مجيب را در اين صناعت نافع بود\r\nو چون از بيان اجزاء ذاتى صناعت فارغ شديم سخن در اجزاء عرضى گوئيم و آن امور چهارگانه خارجى است كه ياد كرديم گوئيم اما تشنيع سايل را دواعى بود و بعضى از آن اين است ا عجز مجيب از دفع تبكيت ب عدم تحصيل در آنك بجواب گويد و آن يا از نقصان جواب بود يا از آنك جواب نه جواب بود بحقيقت يا از غموض و التباس ج ايراد حشو و تكرار د ارتكاب كذب و خلاف مشهور و باشد كه سايل پيش از عقد تبكيت بتشنيع يا سوق سخن بكذب يا شنيع مشغول شود و آن چنان بود كه از دو طرف نقيض سؤال كند اگر آن طرف كه تبكيت بر آن مبنى خواهد بود مسلم دارند تبكيت تاليف كند و اگر ديگر طرف مسلم دارند و بنوعى از انواع شبيه بود بخلاف مشهور يا كاذب تشنيع را مجال يابد و الا آن را تحريف كند بلاحقى يا اضافت قيدى تا چنان شود كه در تبكيت نافع بود يا كاذب و شنيع شود تا بر آن تشنيع زند پس چنان فرا نمايد كه مجيب بر اين وجه مسلم داشته است و اين است موضع سوق سخن بكاذب و شنيع كه يكى از امور چهارگانه است و از اسباب عجز مجيب از دفع تبكيت ايراد ايهام بود در تبكيت بر وجهى كه انتاج دو طرف نقيض كند و ايجاز و استعمال تا مهلت نظر نيابد و تطويل سخن تا موضع فهم فراموش كند و تغيير ترتيب قياس تا نتيجه فراموش كند و اسباب عدم تحصيل در جواب سؤال\r\n","description":"","footnote":"","page_name":" 525 ","page_number":543},
  {"content":"\r\nاز غير دو طرف نقيض باشد بخلاف بعض اقسام چنانك گويند مثلا طاعت پدران در همه چيز واجب بود يا در هيچ چيز واجب نبود تا از قسم ثالث غافل شوند و بجمع سؤالهاى بسيار در يك مسئله چنانك گفتيم و تشنيع بتكرار باشد كه در قضيه بود و باشد كه در حد بود و اول چنان بود كه سايل گويد انسان انسانست يا غير انسان اگر گويد انسان تشنيع زند كه تو گفتى انسان انسان است و اين تكرار است و اگر گويد غير انسان تشنيع زند كه تناقض است و اين تكرار از جهت سؤال لازم آمده است پس اگر قبيح شمرند سؤال از آن قبيحتر باشد و در حد باشد كه تشنيع نه به حق بود و باشد كه به حق بود و اول در حدود چيزهائى بود كه بضرورت تكرار افتد چنانك گفته ايم و تشنيع آنجا نه به حق بود و دوم مانند آنك مجيب گويد كه شهوت شوق بلذيذ بود پس سايل گويد تفسير شوق هم متعلق بلذيذ بود پس حاصل حد اين است كه شهوت چيزى بود كه بلذيذ بود و اين هم باطل است چه شهوت بنافع و جميل و غلبه آن و غير آن نيز باشد و اگر چه بوجهى غير لذيذ بود و تشنيع بارتكاب كذب يا غير مشهور چنان بود كه سؤال بر وجه اشتراك يا ايهام كند تا مجيب بر سبيل غفلت از آن جوابى گويد و آن را بر وجه كاذب حمل كند و بتشنيع مشغول شود و همچنين از مشهورات متقابل سؤال كند مثلا گويد طاعت انبيا اولى يا طاعت پدران اگر گويد اول گويد پس عقوق روا بود و اگر گويد دوم پس مخالفت شريعت روا بود و همچنين گويد عدل بهتر يا صلح اگر گويد اول بمخالفت شهرت تشنيع زند و اگر گويد دويم بمخالفت عقل و شرع تشنيع زند اين است اشارت بكيفيت استعمال دو قسم اول از امور چهارگانه و اما قسم سيم چنان بود كه بر امورى كه مقتضى انفعال مجيب بود اقدام نمايد مانند اسخاط او بوقاحت و آنك نيك نمىگوئى و نا دانسته مىگوئى تا انفعال نفس او مانع شود از فكر\r\n","description":"","footnote":"","page_name":" 526 ","page_number":544},
  {"content":"\r\nو اما قسم چهارم كه ايراد تكرار و هذيان است واضح است چه مثال تكرار گفته شد و مثال هذيان چنان باشد كه سايل سخنى چند غير مناسب در الفاظ مغلق ايراد كند و چيزى بر عقب شبيه بنتيجه تا پندارند كه آن نتيجه برهانى است كه ايراد كرده است اين است حال امور چهارگانه مذكور و اما آنچه سايل و مجيب را نافع بود آنست كه سايل مشاغب بايد كه بر مشهورات متقابل نيك واقف بود و بر احكام شنيع كه در هر وضعى بود چه بر سبيل تسليم چه بر سبيل لزوم از آنچه مسلم داشته باشد تا بان تشنيع زند چه هيچ مذهب و مقالت از امثال آن خالى نبود و بر اسماء مشتركه همچنين و بر استعمال استدراجات كه در خطابت ياد كنيم قادر بود و بايد كه چون استقراء خواهد كرد جزويات را چنان فرا نمايد كه مسلم است و در آن نزاع نتواند بود پس آن را بر شمرد يكيك تا اعتراف خصم بان حاصل كند و بيان حجت باختصار و ايجاز كند و زود بالزام رساند تا بر خلل واقف نشوند و زمان مهلت تفكر نباشد و حجتى در حجتى درج كند تا مجيب متحير شود و اگر يكى را دفع كند به ديگر تمسك تواند كرد و چون مجيب دفع تبكيت او خواهد كرد زود به ديگرى نقل كند و پيش از آنك دفع ظاهر شود سخن او قطع كند و مجيب را نگذارد كه بايراد تبكيت مشغول شود و در معرض سؤال آيد چه اگر مجيب سايل شود ترتيب ساقط شود و باشد كه سايل را عاجز گرداند و مجيب بايد كه بر تفصيل اسم مشترك و جودت تمييز هر چيزى و شبيه او نيك قادر باشد و آن را ملكه گردانيده چه قدرت با تانى ديگر بود و با تعجيل ديگر و باشد كه اول او را در محاوره مفيد نبود و اسم مشترك همچنانك ادات مغالط بود باشد كه و بال او شود چه آنچه نتيجه تبكيت باشد چون ايراد كند مجيب تواند گفت من به وضع خود اين معنى نخواسته ام كه تو باطل كردى بل فلان معنى خواسته ام\r\n","description":"","footnote":"","page_name":" 527 ","page_number":545},
  {"content":"\r\nكه تو فهم نكرده اى و بايد كه مجيب تسليم سؤال سايل بر سبيل قطع نكند بل تجويز و شك را مجالى باز مىگذارد و مىگويد چنين دانم و چنين پندارم تا بيكبار زمام اختيار از دست بنداده باشد و در جمع مسايل كه سايل كرده باشد البته بجواب مشغول نشود تا آن را مفرد و منفصل نكند و هيچ سخن مبهم و مجمل از سايل قبول نكند تا معين و مقسوم نگرداند و آنچه هر دو طرف مشهور بود هيچ كدام مطلقا مسلم ندارد بل بقيود و لواحق خاص گرداند چنانك از مناقضت خالى شود و بايد كه داند كه مشهور بحسب طبيعت و نيت بسيار بود كه ظاهر نتوان كرد و بحسب قول و جميل و سنت ظاهرتر بود پس ميل بتسليم طرف اول نكند كه تشنيع را مجال بيشتر بود و بايد كه اجزاء قياس را از حدود و مقدمات يكيك مفصل گرداند و با يكديگر و با نتيجه نسبت دهد و بحسب شرايط مذكور در تاليف آن نظر كند تا اگر مشتمل بر غلطى بود بر آن واقف شود اين است آنچه خواستيم كه در اين فن بيان كنيم و اكثر اين معانى از آنچه پيش از اين گفته ايم خود معلوم شود و اصحاب طبايع سليمه را باشد كه در وقوف بر مواضع غلط بتعليم قوانين احتياج نبود چه اذهان ايشان باسانى بر آن وقوف يابد و الله اعلم\r\n","description":"","footnote":"","page_name":" 528 ","page_number":546},
  {"content":"\r\n\r\nمقالت هشتم در خطابت و آن را ريطوريقا خوانند\r\nسه فن است اول در قواعد و دوم در انواع و سيم در توابع\r\nفن اول در اصول و قواعد خطابت\r\nچهار فصل است\r\nفصل اول در ماهيت و منفعت خطابت و نسبت آن با صناعت جدل و ديگر صناعات\r\nخطابت صناعتى علمى است كه با وجود آن ممكن باشد اقناع جمهور در آنچه بايد كه ايشان را بان تصديق حاصل شود به قدر امكان و گفته اند خطابت قوت است بر تكلف اقناع ممكن در هر يكى از امور مفرد و به قوت ملكه نفسانى خواهند كه يا بتعلم قوانين حاصل شود يا بحصول تجربه از كثرت مزاولت افعال و در اين موضع مراد هر دو بهم است و اين قوت از قدرت تنها كه همه كس را باشد بحسب فطرت خاصتر بود و تكلف را دو معنى بود يكى تعاطى فعل نه از روى ايثار بل بارادتى مقارن استكراه و ديگر تعاطى فعل ببليغترين قصدى در اتمامش و مقصود معنى دوم است و اقناع ممكن آن فعل بود كه متكلف تعاطى كند و قيد ممكن بسوى آنك نه هر تصديقى را كه فرض كنند يا در هر شخصى كه فرض كنند اقناع ممكن باشد چنانك در جدل گفتيم و به مثل طبيب و مداوات بيان كرديم و هر يكى از امور مفرد يعنى هر جزوى كه اتفاق افتد يا هر مقوله اى كه موضوعى از موضوعات او در تحت آن مقوله باشد چه موضوع خطابت مانند موضوع جدل نا محدود بود و ديگر\r\n","description":"","footnote":"","page_name":" 529 ","page_number":547},
  {"content":"\r\nصناعات علمى نه بر اين وجه بود در طب مثلا بحث بود از هر يكى از امور مفرد كه خاص باشند بموضوع آن علم پس قوت جنس صناعات خمسه و غير آن بود و تكلف اقناع ممكن در موضع فصل و ببايد دانست كه هيچ صناعت در افادت تصديق اقناعى بجاى خطابت بنايستد از جهت آنك عقول جمهور از ادراك قياسات برهانى قاصر باشد چنانك گفته ايم بل از جدلى هم چه جدلى در تعلق بكليات جارى مجرى برهانى بود و به اين سبب اگر عوام در ابطال يا اثبات وضعى تقريرى جدلى شنوند پندارند كه مقتضى الزام بالذات فضل قوت مقرر است و نفس سخن را در آن مدخلى نيست الا بالعرض و باشد كه گويند اگر منازع را همان قوت يا بيشتر بودى آن سخن را دفع كردى و علت اين ظن قصور عقول ايشان بود از ادراك نفس سخن تا به قوت وضعش چه رسد پس نظر ايشان جز بر غلبه در محاوره كه احساس كنند نتواند بود و چون جدل و برهان اين افادت نتواند كرد و مغالطه در باب نفع بالذات از اعتبار ساقط بود پس صناعتى كه متكفل افادت اقناع بود در اذهان جمهور جز خطابت نتواند بود و چون بقاء نوع انسان بتشارك است و تشارك مبنى بر تجاور و تقابل و هر دو به احكامى صادق بحسن و قبح در امور علمى مقتضى شمل مصلحت كه اضداد آن موجب تشتت بود مفتقر و اين احكام بعقايدى الهى متعلق و تقرير آن عقايد علمى و احكام عملى در نفوس عوام ببرهان و جدل متعذر و خطابت آن را متكفل پس به اين وجه احتياج نوع در بقا به اين صناعت ضرورى بود و ميان جدل و خطابت مشاركتى و مشاكلتى باشد و مشاركت در دو چيز بود يكى در موضوع كه موضوع هر دو نا محدود بود اما در جدل چنانك گفتيم و اما در اين صناعت از جهت آنك عوام را قدرت تمييز ميان موضوعات نباشد و نيز اقناع بمعارضات خطابى در الهيات و طبيعيات و خلقيات و سياسات نافع باشد و\r\n","description":"","footnote":"","page_name":" 530 ","page_number":548},
  {"content":"\r\nبدان احتياج پس صناعت را بموضوعات اين علوم تعلق بود الا آنك مباحث جدلى از اين موضوعات كلى باشد و اكثر مباحث اين فن جزوى باشد كه در بعضى صور هم در كليات گويند و از جهت عموم موضوعات اين هر دو صناعت را با هر يكى از علوم برهانى مناسبتى و مشاكلتى باشد و دوم در غايت چه غايت هر دو صناعت غلبه بود اما در جدل غلبه بالزام طلبند و در خطابت بانفعال يعنى خواهند كه مخاطب مذعن شود سخن خطيب را تا بان تصديق كند يا هيات تصديق كنندگان در او پديد آيد و اين صناعت از جدل بايقاع تصديق خاصتر است چه اعداد جدل به قصد اول بسوى الزام است چنان كه گفته ايم بر سبيل غلبه يا دفعش و به اين سبب مبنى بر مسلمات و متسلمات است از اصناف متقابلات و اعداد خطابت بسوى تصديق و اما استفادت تصديق از جدل بسبب اشتمال مواد اوست بر آنچه مقتضى تصديق بود از صادقات برهانى و مقنعات خطابى و آن كسانى را باشد كه ميان اين دو طايفه متوسط باشند يعنى خواص عوام باشند و عوام خواص و اما استعمال معلم جدل را در تقرير مصادرات با متعلم نه از جهت افادت تصديق بود بل از جهت تسكين نفس او بود و جارى مجرى نوعى از الزام باشد در تسكين خصم از نزاع و چون مقتضى تصديق بالذات برهان است خواص را و خطابت عوام را و افادت منفعت موافق بر دفع مضرت منازع متقدم بود پس خطابت را به اين سبب بر جدل بوجهى تقدم باشد و اشارت نص تنزيل آنجا كه فرموده است عز من قائل ادْعُ إِلى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجادِلْهُمْ بِالَّتِي هِيَ أَحْسَنُ موافق اين ترتيب است و اما مشاكلت جدل و خطابت بان است كه مبادى هر دو مشهورات بود و اگر چه در يكى بحسب حقيقت باشد و در ديگر بحسب ظاهر و نيز خطابت در متقابلات مقتضى اقناع بود همچنانك جدل مقتضى الزام بود و اقناع در متقابلات در يك وقت و با هم نتواند بود چه\r\n","description":"","footnote":"","page_name":" 531 ","page_number":549},
  {"content":"\r\nاز استعمال دو حكم متضاد در يك قضيه نفعى صورت نبندد بل از طريق قوت و مذهب صناعت تعلق به دو طرف متقابل خاص است به اين دو صناعت و حكم خطابت در تعلق بهر دو طرف حكم اعضاء انسانست در اشتراك بامكان الذاذ و ايلام و حكم قواى انسانى در تعلق به خير و شر و همچنانك فضيلت اعضاء و قوى در تعلق به طرف الذاذ و خير است فضيلت صاحب صناعت در قصد به طرف افضل باشد و استعمال طرف اخس بر وجهى كه از فضيلت خارج نبود مانند استعمال قبح و جور بود با دشمن بر وجه مكافات كه بوجهى حسن و عدل بود و وجه ديگر از مشاكلت آنست كه هم چنانك تعقلات عقل نظرى كه اصول عقايد صحيحه است و تصحيح آن را از طريق رويت و فكر باشتراك در محاورات تعلقى نه در نفوس متوسطان بجدل حاصل تواند شد تعقلات عقل عملى كه اصول اعمال فاضله باشد و آن را هم بمحاورت تعلقى نه در نفوس ناقصان بخطابت حاصل تواند شد پس هر يكى از اين دو صناعت نائب برهانىاند بوجهى و ببايد دانست كه همچنانك در جدل قياسى باشد جدلى حقيقى و قياسى مشتبه بان كه مشاغبى استعمال كند در خطابت نيز قياسى بود مقنع از مشهورات ظاهرى و مظنونات حقيقى و قياسى شبيه بان كه بسبب مشاركت اسم يا بوجهى از وجوه مذكور در مغالطات آن را با مظنونات حقيقى مشابهتى بود و اقتضاء قسم اول نتايج را بحسب ظن بالذات بود و اقتضاء قسم دوم بسبب مشابهت مذكور الا آنك چون در اين صناعت مطلوب حصول ظنى محمود است كيف ما اتفق نه محض يقين يا آنچه آن را بمثابت يقين شمرند هر دو قسم داخل است در صناعت بخلاف برهان و جدل چه آنجا قسم حقيقى نفس صناعت است و قسم غير حقيقى ضدش و تغاير صناعت و ضدش آنجا نه نسبت تباين غرض تنهاست چه قصد تلبيس و رواج چنانك در آن دو صناعت مذموم است در اين صناعت نيز مذموم بود\r\n","description":"","footnote":"","page_name":" 532 ","page_number":550},
  {"content":"\r\n\r\nالا آنك چون استعمال همان مواد اينجا در نفع غير ممكن باشد بخلاف مواد آن دو صناعت مغالطه را در اين صناعت اعتبارى مفرد نكرده اند مگر اندكى چنانك ياد كنم و استعمال اين صناعت ميان عموم مردم متداول باشد چه اكثر محاورات و مفاوضات مشتمل بر تقرير مدح و ذم و شكر و شكايت و مشاورات بود بر وجه صناعى و اگر چه بهرى از ايشان از بهرى بر تقرير و ايراد هر صنفى قادرتر باشند و تصرفات ايشان در باب اقناع منجحتر اما قوانين كلى مجرد از مواد جز صاحب اين علم را محصل نباشد و قوم اول اگر چه در وجه استعمال مصيب باشند و ليكن بر لميت آنچه استعمال كنند و نافع آيد واقف نباشند و چون قوانين كلى حاصل شود از آن هم بى ملكه اعتبار تمتعى و انتفاعى صورت نبندد پس كسى كه مستجمع هر دو باشد خطيبى فاضل بود و صناعت او صناعتى تام .\r\nفصل دوم در اجزاء خطابت\r\nخطابت مشتمل بود بر دو چيز يكى عمود و ديگر اعوان و عمود قولى باشد كه بحسب ظن منتج بالذات بود مطلوب را و اعوان اقوال و احوالى بود خارج از آن و چون غرض از اين صناعت اقناع است نه تحقيق مطلق و الزام صرف هر چه افادت اقناع كند خواه داخلى و خواه خارجى در صناعت معتبر باشد و اقناع نه همه بقولى قياسى بود بل بشهادت صادقى يا به امارتى نيز باشد و بر جمله مقتضى اقناع يا مقتضى نفس اقناع بود يا مقتضى استعداد اقناع و مقتضى اقناع يا عمود بود يا شهادت شاهدى و شهادت يا شهادت قول بود يا شهادت حال و شهادت قول يا شهادت مقتدايى باشد مثلا پيغامبرى يا امامى يا حكيمى يا شاعرى كه استشهاد بقول او كنند يا قول گواهانى كه تصديق مدعى كنند يا قول حاكم و حاضرانى كه تصديق او كنند بان سبب كه قول او ايشان را مفيد اقناع باشد و شهادت\r\n","description":"","footnote":"","page_name":" 533 ","page_number":551},
  {"content":"\r\nحال يا حالى بود كه بعقل ادراك كنند مانند فضيلت قايل و شهرت او بصدق و تميز و اعتماد يا حالى بود كه بحس ادراك كنند و آن يا بحسب قولى باشد مانند تحدى و سوگند و عهد و تحدى چنان بود كه پيغامبر در ايراد معجز از منكر معارضه خواهد تا اگر عاجز شود از آن تصديق او كند و همچنين طبيب با منازع خود گويد مداوات اين مرض بكن و الا چون من بكنم ترا بفضل من اعتراف بايد كرد و سوگند معروف است و عهد شريعتى خاص باشد كه دو كس ميان خود وضع كنند و از آن عدول نتوانند كرد و يا بحسب امرى ديگر بود و آن امارت باشد مانند هيات مسرور مبشر را و هيات خائف منذر را و آن هم دو نوع بود يكى آنچه تابع انفعالات نفسانى بود چنانك گفتيم و ديگر آنچه از خارج طارى بود مانند مبرت و عقوبت مخبر ثواب و عقاب را و اما مقتضى استعداد اقناع لا محاله متوجه به كسى باشد كه اقناع از او مطلوب بود و آن يا مخاطب بود يا حاكم يا مستمعان و بحسب قايل بود يا بحسب قول يا بحسب مستمع و اول چنان بود كه قائل را در معرض مقبول القولى آرد و آن باثبات فضيلت او بود يا بهيات او در اقوال و افعال پيش از خطاب در آن حال مثلا در سمت صالحى متخشع بود يا در سمت صادقى نيكو اداء متانى و بسيار واعظان باشند كه به مجرد نظر مردم را متاثر گردانند و پيش از سخن بمشاهده شكلى حاضران را رقت آرند و بگريانند و دوم چنان بود كه سخن را برفع آواز يا خفض يا گران كردن يا تيز كردن در معرض قبول آرند و سيم چنان بود كه مستمع را باستمالت و استعطاف در معرض قبول آرند و آن باحداث انفعالى بود در مستمع مناسب حال مانند رقت و رحمت يا قساوت يا بايهام خلقى مانند سخاوت يا شجاعت و انفعالات و اخلاق بعضى اقتضاء مسارعت كند در تصديق و بعضى بضد مثلا مستشعر از وخامت عاقبت تصديق\r\n","description":"","footnote":"","page_name":" 534 ","page_number":552},
  {"content":"\r\n\r\nانذار بيشتر كند و خايف از عناد در هيات مصدقان زودتر آيد و محبت و مدح اقتضاء تصديق محبوب و مادح كند و غضب و قساوت اقتضاء امتناع از تصديق و تقرير فضيلت و انصاف حاكم او را مايل گرداند بتصديق و اسخاط او بر خصم بتكذيب قول او و به اين تقريرات معلوم شود كه امور خارجى از عمود كه اعوان اويند در افادت تصديق دو صنف باشند يكى آنچه مقتضى نفس تصديق بود مانند شهادت و تقرير آنك شهادت مقنع است و شهود از كيانند و معجز حجت است و آن بر طريق نصرت بود و ديگر آنچه مقتضى استعداد تصديق بود مانند احداث انفعالات و ايهام اخلاق كه آن را استدراجات خوانند و آن بر طريق حيلت بود پس اجزاء صناعت خطابى سه چيز بود عمود و نصرت و حيلت و اصل عمود است و صاحب ملكه عمود تنها را عالم فصيح شمرند و صاحب ملكه ديگر اجزاء را عاقل زيرك و از اين بحث معلوم شود كه اين صناعت را با صناعت اخلاق در موضوع اشتراكى باشد چه معرفت اخلاق و انفعالات در اين صناعت ضرورى بود اما در تصرف در موضوع مشاركت نبود چنانك بيان كنيم و نيز مطلوب در آن صناعت اعتقاد جازم بود و اينجا اقناع كافى بود و تصديقات حاصل به اين طرق دو صنف بود يكى صناعى و ديگرى غير صناعى و اول تصديقاتى بود كه اكتساب آن بواسطه صناعت توان كرد و آن سه چيز بود ا تثبيت و معنى آن بيان كنيم ب سمت و هيات متكلم ج استدراج سامع باقوال خلقى و انفعالى و غير صناعى تصديقاتى بود كه صناعت را در آن تاثيرى نبود بل به وضع يا شرع حاصل شود مانند آنچه بقول شارع يا گواه متعلق بود\r\nفصل سيوم در قياسات خطابى و حال مواد و صور آن\r\nهمچنانك در جدل معول بر قياس و استقراء بود در خطابت معول\r\n","description":"","footnote":"","page_name":" 535 ","page_number":553},
  {"content":"\r\nبر قياس و تمثيل بود و هر دو را بهم تثبيت خوانند و آن قولى بود كه بان ايقاع تصديق بنفس مطلوب بحسب ظن ممكن باشد و تثبيت اگر قياس بود آن را ضمير و تفكير خوانند ضمير باعتبار اسقاط كبرى چنانك گفته ايم و تفكير باعتبار اشتمال بر حدى اوسط كه فكر اقتضاء كند و اگر تمثيل بود آن را اعتبار خوانند و هر اعتبار كه بان مقصود به زودى بحصول پيوندد آن را برهان خوانند و هر يكى از قياس و تمثيل اصلى بود يا بحسب ظن اصلى بود چنانك گفته ايم و بحسب ظن قياسى بود غير منتج يا تمثيلى از جامع خالى كه آن را منتج و مشتمل بر جامع شمرند بحسب ظن و تمثيل بطبع عوام نزديكتر بود از قياس چه قياس ببيان لميت مقدمات محتاج بود و بان سبب علمى نمايد و تمثيل از آن مستغنى بود و حذف كبرى در ديگر صناعات بسوى ايجاز بود و در اين صناعت يا بسوى اخفاء عدم صدق كلى باشد چنانك گفته ايم يا بسوى آنك تا بيان منطقى نبود و مستمع را ظن نيفتد كه به قوت علمى الزام تصديق مىكند و در مشوريات بيشتر بر اين وجه استعمال كنند و اگر وقتى اظهار كنند مهمل آرند تا بر كذب كليت كبرى وقوف نيفتد و آن نادر باشد و بحسب اغلب اظهار كبرى در اين صناعت مقتضى شك بود و همچنين بسيار مواضع بود كه زيادت شرح اقتضاء تهمت مستمع كند و موجب مزيد شك بود و تطويل و تكرار اقتضاء استيحاش نفس مستمع كند پس بايد كه قياس خطابى موجز بود و به زودى موصل بمطلوب بود و استقراء هم باشد كه در بعضى مواضع استعمال كنند و ليكن بايد كه جزويات مذكور در استقراء چنان فرا نمايد كه عين كلى باشد و در تمثيل بر آن وجه كه حكم در كلى مقرر است و جزوى مذكور مثال اوست و باشد كه بحسب وضعى يا اصطلاحى به مثل اعتبار نكنند چنانك فقها شيعة در دلائل فقهى و هر مقدمه را كه از شان او بود كه جزو تثبيتى شود به قوت يا بفعل آن را موضع خوانند و قانونهائى كه مقدمات از\r\n","description":"","footnote":"","page_name":" 536 ","page_number":554},
  {"content":"\r\nآن استخراج كنند و از نتيجه بنتيجه بتدريج انتقال مىكنند تا رسيدن بمطلوب آن را انواع خوانند مثلا نقل حكم از ضد بضد نوعى است و از آنجا مقدمات استخراج مىكنند تا به اين مطلوب رسد كه اگر زيد عدو است مستحق اسائت مخاطب است عمرو كه صديق است مستحق احسان او باشد و مواد تثبيتات محمودات و مقبولات و مظنونات باشد و محمودات دو صنف بود عام يا خاص و عام حقيقى بود يا غير حقيقى و حقيقى آنست كه در جدل گفته ايم و غير حقيقى قضايائى بود كه بر سبيل مفاوضه محمود نمايد بحسب راى جمهور يا بحسب راى قومى نا محمود و اقتضاء اقناع كند و آن از جهت مشابهت محمود حقيقى بود بسبب اشتراك اسم يا از جهت اهمال قيدى خفى يا بوجهى ديگر از وجوه مشابهت و بر جمله مشتمل بود بر مغالطه مخفى و بمراجعت راى بر آن خلل وقوف افتد پس آن را بحقيقت مشهور نشمرند و حكم اول كه در بادى الراى كرده باشند باحماد آن قضيه حكمى واجب نبوده باشد بل بر سبيل اغرار نفس بود بخلاف محمود حقيقى كه در حمدش اشتباهى نبود و اگر چه باشد كه در صدقش اشتباه بود و نسبت محمود حقيقى با محمود ظاهر مانند نسبت اوليات بود با محمود حقيقى و محمودات حقيقى نيز محمود بود به حكم ظاهر بحسب اغلب اما اين حكم منعكس نشود پس محمودات مستعمل در اين صناعت عامتر بود از آن چه در صناعت جدل گفتيم همچنانك مواد جدل عامتر بود از مواد برهان و محمودات خاص چنان بود كه بحسب يك شخص يا چند شخص محمود بود و بحسب قومى ديگر نا محمود و استعمال آن در خطابت با ايشان پسنديده بود و با غير ايشان قبيح و مقبولات آنست كه حالش گفته ايم و آن باعتبارى از قبيل محمودات خاص نا محدود بود و مظنونات مطلق كه مشتمل بود بر ترجيح طرفى بى اعتبار حمد هم استعمال كنند و آن نيز بوجهى داخل بود در محمودات خاص چه مظنون\r\n","description":"","footnote":"","page_name":" 537 ","page_number":555},
  {"content":"\r\nبه نسبت يا كسى كه ذهن او مايل باشد به حكم يك طرف محمود بود پس اگر بسبب ميل بيك طرف آن بود كه از طرف اكثرى باشد آن مظنون مطلق بود و اگر طرفين متساوى بود لا محاله ترجيح را سببى بايد و آن در قضيه قيدى يا قرينه اى بود پس مظنون مقيد بود بان قيد و قرينه مثالش زيد از اندرون حصار آشكارا با خصمان سخن مىگويد پس خاين است و اين باعتبار ملاحظت سخن گفتن اوست با خصم و همچنين زيد از اندرون حصار آشكارا با خصمان سخن مىگويد پس خاين نيست و اين باعتبار ملاحظت آشكارا گفتن اوست و چنين مواد مضبوط نبود پس عمده اين صناعت محمودات ظاهرى عام باشد بحسب جمهور يا بحسب قومى محمود و بر جمله هر چه اقناعى بود چه قياسات اين صناعت كه اقتضاء اقناع كند هم بماده اقناعى باشد و هم به صورت و در خطابت بحث از امور ضرورى نكنند الا بنادر مثلا بحث از مسئله الهى يا طبيعى باشد كه عوام را در آن مدخلى نباشد و در آن موضع نيز اگر بحسب اين صناعت تحقيق طلبند بر صناعت ظلم كرده باشند و چيزى كه از شان او نبود از او طلب كرده و مقدمات اضطرارى بر اين وجه استعمال كنند كه گويند مثلا حب شهوات و فضيلت عفت در زيد مجتمع نتواند بود و عمرو هم چون منكر بعث و ثواب باشد مراقبت جانب الهى نكند و استعمال قياس در خطابت از اشكال سه گانه ممكن باشد به شرط اقناع چنانك گفتيم و باشد كه مثلا از دو موجبه در شكل دوم انتاج كند و آنچه بحسب ظن منتج بود نه بحقيقت آن را رواسيم خوانند و بحسب ماده ضرورى و ممكن اكثرى و متساوى استعمال كنند به شرط آنك جزوى آن را عارض باشد مثال ضمير از صادقات مطلق از شكل اول زيد عالم زكى النفس است پس سعيد بود در آخرت و مثال دليل صادق از شكل اول فلان زن بزاده است پس بكر نيست چه ولادت دليل عدم بكارت است و خاصتر است و مثال دليل اكثرى\r\n","description":"","footnote":"","page_name":" 538 ","page_number":556},
  {"content":"\r\nزيد رنج خويش از مردم باز دارد پس محبوب بود و اين را دليل اولى و اشبه خوانند و مثال متساوى زيد ساعى عمرو است چه در وقت گرفتن او با امير سر مىگفت و اما در علامت كه ملزوم محمول نتيجه لازم موضوع نبود يا لازم موضوع ملزوم محمول نبود بل يك چيز لازم هر دو و يا ملزوم هر دو بود بر يكى از دو شكل ديگر افتد و حكم اكثرى يا متساوى بود مثالش از شكل دوم فلان زن بزرگ شكم است پس حبلى است و از شكل سيوم فقيه عفيف بود زيراك زيد فقيه عفيف است و علامت در متساويات علامت هر دو طرف نقيض بود اما استعمال در هر يكى بسبب قرينه بود كه مضاف شود با آن طرف چنانك در مثال مظنون مقيد گفتيم و دلايل و علامات باشد كه علل حكم باشند و باشد كه معلولات باشند و باشد كه مضاف باشند و باشد كه دو معلول يك علت باشند و بعضى قسمت كنند ضمير را بانچه از محمود بود و آنچه از دليل بود و دليل را قسمت كنند بعلامات و مشابهات و راى محمود قضيه كلى را گويند كه در مشوريات نافع بود و چون در تفكير افتد نتيجه آن هم راى ديگر باشد و ليكن راى دوم بانفراد مقنع نبود چه راى مكتسب بود پس راى سه نوع بود راى ظاهر مقبول بنزديك جمهور و راى ظاهر بنزديك مخاطب يا قومى خاص و هر دو از بيان مستغنى باشند و راى مكتسب كه بمقارنت بيان ظاهر شود و رائى كه بانفراد شنيع نمايد بمقارنت بيان اولى بود چنانك كسى گويد كه امثال من بايد كه اقتناء فضل نكند چه اين سخن بر اين وجه شنيع است اما اگر گويد امثال من اگر خواهند كه در معرض حسد حساد نيايند بايد كه اقتناء فضل نكنند رواج يابد و باشد كه بيان در امثال اين موضع مقتضى تخييلى بود و ليكن استعمال مخيلات اگر اقتضاء اقناع نكند خروج باشد از صناعت و راى كلى بود اما مهمل به كار دارند يا بر وجه اكثر مثلا گويند بسيار بود كه چنين بود\r\n","description":"","footnote":"","page_name":" 539 ","page_number":557},
  {"content":"\r\n\r\nيا بيشتر چنين بود و بهترين رايها مستجمع سه شرط بود آنك مشهور بود و مقارن مثالى بود و مقتضى انفعالى تا در سامع لذيذ بود و بمثابت ضاله بود كه باز يابند يا چيزى كه با ياد دهند و از آن لذتى و فرحى حاصل آيد و چون مشتمل بر امرى خلقى بود بمثابت سنتى باشد مثلا چنانك گويند متعلم متواضع به زودى مجتمع علوم شود مانند زمين نشيب كه آبها در او مجتمع شود و بر جمله مقدمات خطابى نشايد كه واضح مطلق بود مانند آنك آفتاب روشن است چه از ايراد امثال آن استغناء حاصل باشد و نشايد كه محتاج زيادت بيانى بود كه بان متشبه باشد بعلميات چه عوام را از محاورات علمى انتفاع نبود و علما در ميان ايشان مانند غربا باشند بل انتفاع ايشان از كسانى كه نازل مرتبه تر باشند و سخن بفهم ايشان نزديكتر گويند بيشتر باشد پس بايد كه مقدمات چنان بود كه چون بشنوند ظنى از آن در ذهن حادث شود مثلا چنانك گويند نيك چيزى است قناعت و بد چيزى است طمع و همچنين گويند خنك آن را كه مايه كه آن را بدل نبود يعنى عمر در طلب بضاعتى بذل كند كه از نهب ايمن بود و به انفاق نقصان نپذيرد يعنى علم و ببايد دانست كه هر تثبيت كه اقتضاء اثبات حكمى كند بمثابت قياس مستقيم بود و آنچه مشتمل بر توبيخى بود بمثابت قياس خلف بود و توبيخ نافعتر بود در بعضى مواضع چه اقتضاء توهم طرفين كند و چون مولم بود مؤثرتر آيد .\r\nفصل چهارم در اصناف مخاطبات بحسب اغراض مختلف و طريق استعمال هر يك\r\nاغراض صاحب اين صناعت بحسب اغلب اثبات فضيلت و نفع يا رذيلت و ضرر چيزها بود و بر جمله امورى كه در مشاركت نوعى نافع يا ضار باشد بوجهى از وجوه و آن متعلق يا به چيزى غير حاصل بود يا به چيزى حاصل و غير حاصل يا چيزى بود كه در مستقبل حاصل خواهد شد يا چيزى\r\n","description":"","footnote":"","page_name":" 540 ","page_number":558},
  {"content":"\r\nكه در ماضى حاصل بوده است و اين سه قسم باشد قسم اول آنچه در مستقبل حاصل خواهد شد و لا محاله ارادت و اختيار را در تحصيل آن چيز يا تحصيل منافع و دفع مضارش مدخلى بود تا بحث از آن نافع باشد و بحسب صناعت مطلوب چه بحث از وجود و لا وجود چيزها بحسب طبع مناسب اين فن نباشد و چون چنين بود غرض خطيب تعيين طرف نافعتر بود از دو طرف فعل و ترك و آن يا اذنى تواند بود يا منعى و اين قسم را مشاورات خوانند و قسم دوم آنچه در ماضى حاصل بوده است و آن هم يا نافع بوده باشد يا ضار اگر نافع بوده باشد و تقرير وصول نفعش كنند مخاطب را در آن نزاع صورت نبندد چه اين تقرير بر سبيل اعتراف باشد و آن را شكر خوانند و اگر ضار بوده باشد در آن نزاع تواند بود پس مقرر وصول ضرر شاكى بود يا نائب شاكى و تقريرش را شكايت گويند و دافع آن يا معتذر يا نائب او و دفعش را عذر خوانند و اين قسم را مشاجرات و خصاميات خوانند و قسم سيوم آنچه در حال حاصل باشد يا در حكم حاصل و تقرير اثبات فضيلت و نفع او كنند يا ضد هر دو و اول را مدح خوانند و دوم را ذم و اين قسم را منافرات خوانند پس مفاوضات خطابى يا مشاورات بود يا مشاجرات يا منافرات و سامعان سه كس باشند مخاطب كه خطاب با او بود و باشد كه خصم بود و حاكم كه باقناع قول يكى از متخاصمان حكم كند و حاضران كه نظاره كنند و ايشان را جز نظر در قوت و ضعف طرفين كارى نبود و حاكم در مشاورات مدبر جمهور باشد يا نائب او و در ديگر اقسام متوسطى كه ثقت جانبين بود و وجود حاكم و حاضران در همه اصناف خطابت ضرورى نبود بل آنچه خطابت بى آن صورت نبندد سه چيز بود قايلى و قولى و مخاطبى و قول يا نفس غرض بود يا واقع در طريقش و نفس غرض در مشاورى طلب اقناع در نفع چيزى بود يا عدمش و در منافرى در مدح چيزى تفضيلى يا ضدش و\r\n","description":"","footnote":"","page_name":" 541 ","page_number":559},
  {"content":"\r\nدر مشاجرى شكايت ظلمى يا عذر بنفى ظلم و واقع در طريق چنان بود كه ابتدا مثلا مدحى كنند و از آن انتقال به مشاورتى و آن را تصدير خوانند و در عرف شاعران چون ابتدا بغزل كنند تشبيب خوانند و مشورت نه همه با نافع مطلق راجع بود بل آنچه دعوى نفعش كنند يا جميلى كه در حال ضار بود هم از اين باب بود و مدح نيز باشد كه ضار را بود مانند ايثار مرگ بر حيات و ليكن بوجهى ديگر از او توقع نفعى بود و باشد كه خطيب در جزويات باثبات وجود يا عدم امرى در ماضى يا حال يا مستقبل بيش محتاج نبود و آنك نافع است با عدل يا فاضل يا اضداد آن او را بيان نبايد كرد چه در مشاورات اگر حكم بر وجه كلى مبين بود در شريعتى عام مانند وجوب شكر منعم و احسان والدين يا خاص مانند احكام نكاح و طلاق يا اخص مانند عهود اشارت بتعيين فعل يا ترك لا محاله مقارن اشارت بحسن يا قبح افتد و در مشاجرات نيز چون احكام كلى بانك كدام فعل عدل است و كدام جور مفروغ عنه بود اثبات وجود فعل تمام بود و همچنين اگر حكم از فروع آن شرايع بود و خطبا و ائمه تفريع آن كرده باشند مانند تفريعات فقهى و يا اگر در آن باب حكمى نبود و حكم مفوض براى حاكم بود مانند ارش بعضى جراحات چه خصمان را در اين مواضع تنازعى نتواند بود و در قديم بعضى احكام بوده است كه خصمان تنازع كردندى تا هر كدام كه اقناع كردى حاكم بقول او حكم كردى و اين جنس در اين روزگار متداول نيست و در امثال اين كليات كه گفته آمد حيل استدراجى را نفعى نبود چه كليات از تشاجر پرداخته باشد و شارع و ائمه از وضع آن فارغ شده و نيز عقول هر كسى را تصرف در مصالح عموم نرسد بل آن تصرف بر وجه كلى انسانى كبير را كه راى او مدبر صلاح اهل عالم تواند بود و آن شارعى الهى بود كه از وجودش چاره اى نبود و بر سبيل تفريع كسانى را كه بر سيرت او واقف باشند و از آن تجاوز نكنند و اگر چه در راى از\r\n","description":"","footnote":"","page_name":" 542 ","page_number":560},
  {"content":"\r\nاو قاصر باشند و استعمال آن در جزويات بر حاكمان بود كه متولى فصل خصومات باشند و نه حاكم را قوت تصرف در قوانين بود يا روزگار او بان وفاء كند چه در فصل خصومات چندان تاخير ممكن نباشد كه انديشه وضع قوانين كنند و نه واضع قوانين را امكان بيان جزويات مفصل نا متناهى باشد و بر جمله در اين صورت كه حكمى كلى در شخصى جزوى امضاء كنند بسه چيز احتياج بود كونى و لا كونى جزوى و اثبات كون بر خطيب بود و حيل استدراجى در آن نافع بود و قانون كلى و وضع آن متعلق بشارع و اصحاب او بود و دخول آن جزوى در تحت آن كلى و حكم بان مفوض به حاكم بود و باشد كه حاكم را در آن باعانت مفسرى حاجت بود و مفسر مبين حكم كلى بود در صورتى جزوى هم بر وجهى كلى غير متعلق بزمانى و شخصى معين و بيان او را فتوى خوانند و حاكم امضاء آن كند در اشخاص جزوى و زمانهاى معين و حيل استدراجى در آنچه متعلق بود بواضع و حاكم و مفسر بود نافع نباشد الا در آنچه گفتيم و ميل حاكم در اين حكومات زود ظاهر شود چه انحرافى از اوضاع كلى ممكن نباشد اما در حكوماتى كه حاكم را مجال تصرف بود ظاهر نشود و اما در آنچه نفع و ضرش بر وجهى ديگر طلبند مانند مصالح معاش اگر نفع و خير ظاهر بود جمهور يا خواص را بر آن وقوف باشد و در آن هم ببيانى احتياج نبود و اگر خفى بود يا وجه تاديه بنفع و ضر خفى بود خطيب را بيان بايد كرد و حاكم باقناعى كه او افكند حكم كند و اگر نفع و ضر آخرتى بود حكم آن متعلق به حاكم بود و بر خطيب اثبات وجود بيش نبود مثلا گويد فلان فعل بر اين وجه واقع است يا چگونه است و حاكم گويد مجزى است يا نيست و شايد يا نشايد يعنى باخرت نافع است يا نيست و در منافرات اگر حكم كلى بمدح و ذم در شريعت عام يا خاص معلوم بود چنانك\r\n","description":"","footnote":"","page_name":" 543 ","page_number":561},
  {"content":"\r\nعدالت فضيلت است و روزه فضيلت است باثبات آن هم حاجت نباشد بل كون و لا كون جزوى اثبات بايد كرد و اگر پوشيده بود اثبات وجه حمد يا ذم نيز بايد كرد و به اين بيان معلوم شد كه نفع حيل استدراجى در مشاجرات و منافرات بيشتر باشد و سمت خطيب در اين ابواب نافع بود اما در اقناع در امرى مستقبل نافع نبود چه صلاح خطيب و سمت او دليل اصابت رايش نبود بل راى متعلق بعلم بود پس خطيب مشاورى بايد كه بفضل و كياست و اصابت راى موسوم بود و حاكم همچنين بل علو مرتبه او زيادت بايد و حاكم تشاجر را بفضل رايى احتياج نبود چه احكام مشاجرات را واضع سنت و رسم واضح كرده باشد و از اين مباحث معلوم شود كه خطيب را بعد از آنك مستحضر اصناف محمودات حقيقى و ظاهر باشد بايد كه مواضع و انواعى معد بود در اثبات امكان و لا امكان و كون و لا كون و متوقع بودن و نبودن و تعظيم و تصغير چيزها و ببايد دانست كه انتفاع بدليل و برهان و ضرب امثال و استشهاد باحوال گذشتگان هر چند در همه ابواب نافع بود اما در باب مشاورات نافعتر بود چه وجود مطلوب در حيز امكان باشد و اما در منافرات فضايل و اضدادش و در مشاجرات جور و آنچه جارى مجرى آن باشد ظاهر بود بسبب حصولش بالفعل پس از استدلال بمثال مستغنىتر باشد و اگر ببيان احتياج افتد ضمير آنجا نافعتر باشد و مثالها كه ايراد كنند يا حالى بود موجود مشهور كه غرض از استشهاد بان نقل حكم بود بمطلوب يا حالى بود غير موجود كه فرض كنند بر وجهى ممكن تا حكمى كه در آن واضح بود نقل كنند يا حالى بود ممتنع كه غرض از ايراد آن نوعى از محاكات بود معين بر تصديق مثلا در اشارت بانك بر متهم اعتماد نبايد كرد از صنف اول گويند زبا در عرب بر قصير اعتماد كرد و آن ديد كه ديد و از صنف دوم گويند چه اگر كسى در حرب امين خصمان خود را طلب كند و در امور مقاتلت از او مشاورت طلبد و بر وفق صواب ديد او برود با آنك داند كه\r\n","description":"","footnote":"","page_name":" 544 ","page_number":562},
  {"content":"\r\nاشارت بمقتضى ظفر قوم خود كرده باشد بهتر از آنك بر متهم اعتماد كنند و از صنف سيم گويند چه بومان بر زاغ اعتماد كردند چنانك در كتاب كليله و دمنه گفته اند و بايشان آن رسيد كه رسيد و اكثر حكايات موضوع بر زيان حيوانات غير ناطق همين فائده دهد و تمسك بمثال و اگر چه بطبايع عامى نزديكتر بود اما بعد از عجز بود از تفكر يا از تحصيل منفعت او چه تفكر در اقناع تمامتر بود و ايراد مثال مقارن ضمير بهتر بود و آن يا بر وجه منفعت بود يا بر وجه ضرورت و اول چنان بود كه به جهت ايضاح نفس ضمير ايراد كنند و دوم چنان بود كه به جهت تصحيح كبرى ايراد كنند و در تصحيح بايد كه مثال بر دعوى تقديم كند تا منجحتر باشد چه مثال مستمع را مايل بتصديق گرداند و چون در وقت استماع دعوى نفس او مستعد قبول شده باشد به زودى تصديق كند اما اگر دعوى مقدم بود لا محاله از استماع دعوى انكار بر طبع مستمع طارى شود همچنانك از تصريح كبرى و باشد كه آن انكار بمثال زايل نشود و اما چون ضمير در ايقاع اقناع كافى بود تقديم و تاخير مثال يكسان بود و ببايد دانست كه استعمال راى و ضرب امثال نه لايق هر كسى باشد بل بايد كه باهل تجارب و پيران مخصوص باشد تا بحسب مناسبت حال مؤثر باشد چه اگر احداث و اغمار ذكر تواريخ و امثال كنند با آنك از ايشان سمج بود محل قبول نيابد و معرفت مناسبت چيزها و آنك لايق هر وقتى و هر موضعى و مناسب طبع هر كسى چه سخن باشد نافعترين چيزى بود در اين صناعت و ببايد دانست سخن در مشاورت از مشاجرت دشوارتر بود چه آنجا سخن در معدومات بايد گفت و اينجا در موجودات و تمسك بشرع در مشاجرت بغايت نافع بود و مشاورت و منافرت بغايت\r\n","description":"","footnote":"","page_name":" 545 ","page_number":563},
  {"content":"\r\nنزديك باشند به يكديگر چه اگر گويند زيد چنين كرد پس فاضل است مدح بود و اگر گويند چنين كن تا فاضل باشى مشورت و فضايل بختى مانند موروث و اتفاقى در مدح بسوى تاكيد ايراد كنند و الا مدح بحقيقت باوصاف و افعال ارادى باشد و چون خواهند كه امثال آن مشورى شود گويند مثلا مدح مانند فلانى را بايد گفت كه فضيلت ببخت يافته است نه بكسب\r\n","description":"","footnote":"","page_name":" 546 ","page_number":564},
  {"content":"\r\n\r\nفن دويم در اعداد انواع هشت فصل است\r\nفصل اول در اعداد انواع متعلق بمشاورات\r\nمشورت قولى باشد باعث بر حركتى ارادى كه غايتش اكتساب خيرى يا اجتناب از شرى بود و چون چنين بود در معرفت انواع مشورى از معرفت خيرات و شرور ممكن كه در طريق اكتساب و اجتناب ارادى واقع باشد چاره نبود اما خيرات و شرور ضرورى و آنچه وقوعش بالطبع بود و اگر چه ممكن بود به اين باب متعلق نبود چه ارادت را بوجود آن تعلق نتواند بود مگر آنك بارادت آن را متعرض شوند مانند انتفاع محموم بباد شمال و انتفاع رنجور بمداوات و انواع خاص بمشوريات بحسب اقناع و ظن نه باعتبار تحقيق دو گونه بود يكى آنچه متعلق بود بامور عظام و ديگر آنچه متعلق بود بجزويات و مشوريات بزرگ چهار بود ا آنچه بعدت و مال و دخل و خرج متعلق بود و خطيب مشير در آن باب بايد كه بر كميت و كيفيت دخل و خرج واقف بود تا اندازه نگاه دارد و كسى را كه در تمدن از او نفعى نبود نفى كند و مسرف را حجر كند و بايد كه بر وجوه انتفاع از عمارت و زراعت و تجارت و توفيرات و تقصيرات در مصارف اموال بر طريق وجوب يا غير وجوب واقف بود ب كار حرب و صلح و در آن باب بايد كه بر سبب باعث بر حرب واقف بود تا آن را محل آن هست كه بسوى آن تجشم خطر محاربت كند يا كظم غيظ اولى است و يا بيرون محاربت دوايى ديگر هست يا نه و بعد از آن\r\n","description":"","footnote":"","page_name":" 547 ","page_number":565},
  {"content":"\r\nبر حال مردان كار از جانبين و عدد و عدت هر يك و ممارست ايشان حروب را و ثبات و عزايم ايشان و آنچه از آن مددى متوقع بود يا بوبالى باز گردد و اصناف تعبيها و مكايد و دفع هر يك و عواقب محمود و مذموم هر فعلى و تجارب هر طايفه از گذشتگان و اهل روزگار خود واقف بود ج محافظت شهر و در آن باب بايد كه بر حال بلاد سهلى و جبلى و برى و بحرى و سردسير و گرمسير و وجه محافظت هر يك و بر اوضاع شهر خود و مواضع مقابلت و در بندها و جايهاى استوار و نا استوار و اصناف حيل و دفع هر يك و حال ثبات مردم و كيفيت اصلاح آن و حال ذخاير ضرورى و غير ضرورى و وجه ترتيب هر يك و كيفيت استعانت از هر صنفى از اصناف مردم واقف بود د امور شرايع و سنن و آن دو نوع بود كليات و جزويات و كليات در شرايع عام غير مكتوب آنست كه اقوال حكما و عقلا بان ناطق است و در شرايع مكتوب آنچه كتب انبيا بر آن مشتمل است و تفاريع آن آنچه مجتهدان فقها آن را از قوت بفعل آورده اند و آن جمله ساخته و پرداخته است و اما جزويات و آن محافظت سنتها و دولتها بود و اين باب خطيرترين ابواب خطابت بود و مشير در آن بايد كه عالمترين و ماهرترين ديگر خطبا بود و اول بايد كه حال اشتراكات مفرد و تركيبات متولد از آن و آنچه بمقتضاء هر اشتراكى بود از عادات و اخلاق و اسباب انعقاد و انفساخ اشتراكات واقف باشد چه مقتضى اشتراك اتحاد غرضى بود جماعت را و مقتضى افتراق پديد آمدن اضداد ايشان از خارج بحسب مضادت غرض يا از داخل بسبب عنف بافراط يا مسامحت بافراط كه از مديران صادر شود و اقتضاء فسخ عزايم ديگران كند و اصناف سياسات كه حافظ اشتراكات بود چهار است و بانشعاب شش بود ا سياست وجدانى و آن سياستى بود كه صاحبش بشركت غير در آن راضى نبود\r\n","description":"","footnote":"","page_name":" 548 ","page_number":566},
  {"content":"\r\nو از شعب آن سياست تغلبى بود كه غرض سايس غلبه بود و جماعت را در بندگى و خدمت خود مرتب دارد و سياست كرامت بود كه مدبر را نظر بر كرامات متبوع بود از جاه و صيت و مدح و جماعت را بحسب استعداد در آن اشتراك دهد ب سياست قلت كه غرض از آن اقتناء اموال بود و مزاحمت رؤساء در آن سياست ضار نبود چون در كفايت متساوى باشند ج سياست اجتماعى و غرض از آن حريت بود و آن را سياست احرار نيز خوانند و جماعت در آن سياست متساوى باشند در حقوق و نصيب و استبدال حاكم مفوض براى ايشان باشد د سياست اخيار كه غرض از آن اقتناء سعادت آجل و عاجل بود و رئيس ايشان رئيس بالطبع بود و آن افضل قوم بود و اگر بسيار باشند بمثابت يك نفس باشند و در تحت آن رياسات جزوى بحسب اصناف صناعات مرتب بود يكى نازلتر از ديگرى و مخالفت و منازعت در آن اجتماع صورت نبندد و قومى سياست ضرورت كه سبب اجتماع امرى ضرورى بود مانند كسب قوت و سياست لذت نيز اعتبار كنند و از تركيب تغلب و كرامت سياست وجدانى آيد و از تركيب تغلب و قلت سياست خست و سياست كرامت زود تغلبى شود و در سياست اجتماعى هم باشد كه تغلبى حادث شود از فرط مسامحت مدبر و جودت سياست اقتضاء حفظ سنن كند و ردائتش اقتضاء اختلال آن و بر جمله در هر باب بحسب اخلاق و عادات و اغراض امورى لازم باشد كه مشير را از معرفت آن چاره نبود تا بر حفظ مصلحت هر يكى قادر باشد و معرفت تجارب گذشتگان و سير سايسان در اين باب نافعترين چيزى بود و اما جزويات غير عظام نا معدود باشد و جمله متوجه بود بطلب صلاح حالى پس بايد كه معنى صلاح حال و انواع و اجزاء آن معلوم بود تا بحسب آن اعداد مواضع در هر بابى ممكن باشد و صلاح حال استجماع فضايل نفسانى و\r\n","description":"","footnote":"","page_name":" 549 ","page_number":567},
  {"content":"\r\nجسمانى باشد و صدور افعال بحسب آن با محبت دلها و حرمت و نعمت و خوش عيشى و آنچه اقتضاء استقامت آن كند و اين معانى بعضى نفسانى است و بعضى جسمانى و بعضى خارج از هر دو و اجزاء آن فضيلت نفس بود و فضيلت جسم و پاكى اصل و دوده و نباهت و كرامت سيار و وفور قوم و بخت نيك چه هر كه در حيات به اين معانى مخصوص بود و بعد از وفات ذكر به خير و ثواب آخرتش بود بنزديك جمهور سعيد مطلق بود و اجزاء فضايل نفسانى بعد از اين گفته آيد و اجزاء فضايل جسمانى صحت و قوت تام و اعتدال به نيت و جمال بود و پاكى اصل و دوده آن بود كه اسلاف او مغبوط بوده باشند بحسب اين فضايل و ازواج و اولاد همچنين و در زنان عقل و حيا و جمال و عفت و دوستى شوهر و نشاط عمل و بعضى زينت هم اعتبار كرده اند و اجزاء نباهت شهرت و اصالت راى و جمال فعل بود و اجزاء كرامت تصدر در مجالس و شهرت به خير و صيت ساير و آنك مردم او را دوست دارند و دعا كنند و در مطلب او مساعدت نمايند و به او تقرب طلبند و از خشم او احتراز كنند و كريم آن كس بود كه خصال خير او را بسيار بود و تفصيل خصال بحسب عادات و اصطلاحات مختلف بود و اجزاء يسار اصناف اموال و نفاست و حفظ و دوام و نماء آن باشد و اجزاء وفور قوم كثرت عشيرت و دوستان و خدم و عبيد و شايستگى ايشان باشد و حصول لذت از خيرات شمرند و اگر چه بر بعضى وجوه منافى فضيلت بود و خيرات متعلق ببخت چيزهائى بود كه وقوعش نادر بود مانند عمر دراز و يافتن گنج و چيزهائى كه بر آن حسد برند اين است اجزاء صلاح حال و اكثر آن خيرات باشد بحسب نظر عامى و طرق اكتساب اراديات را اعداد انواع از هر يكى واجب بود و بعد از آن اعداد انواع بسوى طرق اكتساب چيزهاى نافع بود و فرق ميان خير و نافع آن بود كه خير مطلوب لذاته بود و نافع لغيره\r\n","description":"","footnote":"","page_name":" 550 ","page_number":568},
  {"content":"\r\n\r\nمانند رياضت صحت را و از نوافع مشترك بعضى فاعل خير بود مانند مصح بالذات چون غذا يا بالعرض چون دواء و بعضى ملزوم خير بود مقارن چون حسن سيرت استحقاق مدح را يا لاحق چون تعلم علم را و بعضى اسباب ممكن بود مانند ذكاء و حفظ در تعلم و باشد كه چيزى باعتبارى خير بود و باعتبارى نافع مانند صحت و احسان و مكافات و هدايت و نصيحت و باشد كه وقوع بر وجهى خاص شرط بود در خير و نافع و الا خير و نافع نبود مثلا هر احسان كه از مكافات قاصر بود باشد كه آن را تقصير شمرند و مكافات به مثل همچنين بل در خيرات بيشتر بايد و در شرور كمتر و اساءت با اعداء بر سبيل ابتدا كه از ضرورت متجاوز بود بر قصد حمل كنند و به قدر ضرورت بر عدل و بسيار احسانها بود كه آن را مكافات نتوان كرد مثلا افعالى و اقوالى كه مقتضى لذتى بود مانند محاكات و فكاهات و احسانهاى قولى كه در محاوره افتد و اهمال شروط و قيود اسباب غلط و توجه عناد بود چه شجاعت مثلا بنفس خود خير است و در حفظ حريم نافع و بان وجه كه نفس خويشتن را در معرض قتل آوردن است ضار پس اگر گويند مطلقا نافع بود يا ضار مغالطه باشد و توابع خيرات و نوافع باشد كه هم خير و نافع بود و باشد كه بضد بود و معرفت هر يك در تحصيل آن يا تخليص از آن مفيد بود اين است سخن در خيرات و نوافع از جمله چيزهائى كه در اين باب و در ديگر ابواب از آن انتفاع بود و بحسب آن اعداد ديگر انواع ممكن باشد سخن در اشد و اضعف باشد و آن اين است كه در اين فصل ايراد كنيم\r\nفصل دويم در اشد و اضعف\r\nافضل خيرات اعم و ادوم بود و اكثر در جهات نفع اولى بانك مطلوب لذاته بود و يكچيز كه بوجوه بسيار خير بود از چيزهاى\r\n","description":"","footnote":"","page_name":" 551 ","page_number":569},
  {"content":"\r\n\r\nبسيار كه خيرات جمله كمتر از آن بود بهتر و چيزى كه نفعش عظيمتر بود بهتر بود مانند حكمت كه نفعش معرفت بارى تعالى است از عبادت كه نفعش استحقاق ثواب است و خيرى كه مستتبع خيرى ديگر بود بهتر از آن مانند پادشاهى از حرمت و سبب خير فاضلتر بهتر از خير مفضول مانند كفايت كه سبب يسار بود از جمال و خير مستقر مانند صحت بهتر از نا مستقر مانند لذت و آنچه مغنى بود از ديگرى بهتر از او مانند يسار از تجارت و آنچه مبداء او شريفتر بود و فاضلتر مانند جودت راى از شجاعت و غايت فعل بهتر بهتر مانند ابصار از شم و اعز بهتر مانند زر و اعم در نفع بوجهى بهتر از آن مانند آهن و هر چه فقدانش مضرتر نافعتر و اصدق بهتر مانند هندسه از اخلاق و باشد كه انفع بهتر از آن بود مانند طب از جر اثقال و اوثق بهتر مانند توحيد از هيات و علم به بهتر بهتر و محبت بهتر بهتر و آنچه شهرتش بهتر بود بهتر مانند عفت از لذت و الذ بهتر و اجمل همچنين و مختار افاضل و ملوك و اهل راى بهتر و حصول محتاج اليه محتاجتر را بهتر مانند مال پير و رنجور را و از تصاريف شجاع از عفيف بهتر زيرا كه شجاعت از عفت بهتر و صدور از مصدر صعبتر و كم صدورتر بهتر چه غرابت اقتضاء تعظيم كند هم در جانب خير مانند جودت راى از زنان و هم در جانب شر مانند زنا از پيران .\r\nفصل سيم در اعداد انواع متعلق بمنافرات\r\nجميل مختار و محمود و لذيذ بود نه بسبب چيزى ديگر بل از جهت خيريت او و فضيلت نوعى از جميل بود و آن ملكه اى باشد كه اقتضاء تحصيل خير كند باسانى و انواع فضيلت حكمت است و آن تهذيب\r\n","description":"","footnote":"","page_name":" 552 ","page_number":570},
  {"content":"\r\nقوت نطقى بود و تحصيل آنچه در او به قوت بود از نظريات و مبادى عمليات و عدالت و آن ملكه شدن اعمال خير بود بعد از تهذيب قوت نطقى و آن را بر نيز خوانند و گفته اند آنچه مقتضى قسمت باشد بحسب استحقاق و شجاعت و آن تهذيب قوت غضبى بود و گفته اند آنچه مقتضى ثبات ديگر افعال نافع بود در جهاد و مقاومت اعداء و عفت و آن تهذيب قوت شهوى بود و گفته اند آنچه مقتضى استعمال شهوات بدنى بود به قدر رخصت شرع يا كمتر از آن و بحسب نظر حكمى انواع قريب فضيلت اين چهار بيش نبود اما بحسب ظاهر اين تدقيق نكند و سخاوت را و آن مقتضى فعل جميل بود ببذل مال و مرورت را و آن مقتضى نبالت بود بتوسيع طعام و اظهار تواضع و تازه روئى و بزرگ همتى را و آن مقتضى قصد بود بافعال بزرگ در باب اكتساب حمد و حلم را و آن تحمل بود بر وجهى كه عرض مصون بود و اصالت راى را و آن مقتضى اصابت بود در مشاورات و امثال آن را هم از جمله انواع قريب فضيلت شمرند و اگر چه بحقيقت داخل باشند در انواع چهارگانه مذكور و اضداد اين انواع هم از اين بيان معلوم شود و ديگر فضايل يا در تحت اين انواع بود يا اسباب علامات اين فضايل مثال آنچه در تحت نوعى بود ايثار كه در تحت سخا است و مثال سبب حيا كه سبب عفت بود و مثال علامات مصابرت امين بر عذاب در مطالبت امانت كه علامت عدالت بود و از جمله آنچه مستدعى مدح بود بعد از فضايل مخالفت هوا بود چه اتباع هوا منافى اصناف فضايل بود و شرف سلف همچنين اما مدح بمكتسب بهتر از آن بود كه بموروث يا بانچه متعلق ببخت بود و به اين سبب بزرگ همت از آن ابا كند كه او را بامثال آن ستايند و همچنين جهد در اكتساب فضيلت و اصلاح حال غير و انتقام از دشمن و كبر\r\n","description":"","footnote":"","page_name":" 553 ","page_number":571},
  {"content":"\r\n\r\nنفس و كم آزارى و افعالى كه موجب صيت بود و ترك احتياط بسيار در امور ضعيف كه امارت دليرى بود و باشد كه بضدش مدح گويند چون مطلوب جزم بود و اهل رذيلت را در حال ضرورت مدح به چيزهائى توان گفت كه مشارك فضيلت بود مثلا گريز را بكياست در مشاورت و فاسق را بلطف در معاشرت و ابله را بقلت مبالات بامور دنياوى و متهور را باقدام در مواضع خطر و مبذر را ببذل مال و چون مقتضيات مدح معلوم شود مقتضيات ذم اضداد آن بود و منفعت معرفت فضايل در اين صناعت به دو وجه بود يكى در منافرات و ديگر در باب اوصافى كه مقتضى تصديق قائل بود\r\nفصل چهارم در اعداد انواع متعلق بمشاجرات\r\nو ابتدا از شكايات كنيم گوئيم شكايت از جور بود و جور اضرار غير بود بر سبيل تعدى از رخصت شرع بطريق قصد و ارادت و آن يا بمخالفت شريعت مكتوب بود يا بمخالفت شريعت غير مكتوب و يا در ملك بود يا در كرامت و يا در سلامت و بر شخصى بود مانند نهب مال يا بر جماعت مانند فرار از زحف و اسباب ضرر اسباب افعال بود مطلقا و آن هفت بود چه فعل يا به غير ارادت بود يا بارادت و اول يا اتفاقى بود يا اضطرارى و آن طبيعى بود يا قسرى و بارادت يا بر سبيل عادت بود يا بحسب شهوت بود يا بحسب غضب يا بحسب فكر مثال اتفاقى تيرى كه بصيد اندازند و بر كسى آيد و مثال طبيعى بارى كه بر ستور نهند بحسب عادت و او از آن بميرد و مثال قسرى آنك دست كسى با كارد بگيرند و بر ديگرى زنند و مثال عادى خيانت كسى كه دزدى عادت او بود در چيزى كه بان راغب نبود و شهوى\r\n","description":"","footnote":"","page_name":" 554 ","page_number":572},
  {"content":"\r\nو غضبى معروف است و مثال فكرى قصدى كه بطريق احتيال كنند و از اين جمله آنچه بحسب ارادت بود داخل بود در جور و آن هم دو گونه بود يكى آنك تابع انفعالى بود مانند هيجان شهوتى يا غضبى و ديگر آنك تابع رويت و انديشه بود و در همه احوال ارادت بفعل حاصل بود و فاعل جور را باعتبار دويم شرير خوانند و خطيب را در معرفت اين احوال منفعت بود و قسمت جور بحسب اسنان و صناعات مانند آنك گويند جوان قصد جرم و خون كند و پير قصد مال و توانگر قصد لذت و امثال اين قسمت ذاتى نبود چه جوان قصد جرم و خون بسبب غلبه شهوت و غضب كند نه بسبب جوانى و همچنين هر صنفى را خلقى مناسبتر بود بسبب امرى عارض و بر اين قياس اما در باب استدراجات نافع بود چنانك گفته اند و بر جمله غايت همه جابران طلب نفعى يا لذتى بود و اگر چه بحسب احوال مختلف باشد مثلا محتال طلب نفع بيشتر كند و فاجر طلب لذت و شرح نافع گفته آمده است و اما شرح لذت اين است گوئيم لذت حركت نفس بود بر سبيل توجه بهياتى خاص بسبب اثرى كه از حس ظاهر يا باطن ناگاه به او رسد از حصول امرى كه به نسبت با آن حس طبيعى بود و آن محرك لذيذ بود و ضدش مولم و تحريك يا بطبيعت كند يا بحسب عادت پس امور طبيعى و عادى و خلقى لذيذ بود مثلا آسايش و كسل و خواب لذيذ بود كه طبيعى بود و جد و مداومت مولم بود كه غير طبيعى بود و هر لذت كه بحسب راى و فكر بود آن را نطقى يا عقلى خوانند و خلاف آن را طبيعى و سمع و بصر باشد كه بتاديه خير و فضيلت و صورت فعل جميل سبب لذت عقلى شوند و تخيل در الذاذ تابع حس بود و آن بتذكير بود يا بتاميل پس حس الذاذ بحاضر كند و تذكير بماضى و تاميل بمنتظر و لذات بعضى بحسب قوت شهوى بود مانند مباشرت و مضاحك و فكاهات و بعضى بحسب قوت غضبى مانند\r\n","description":"","footnote":"","page_name":" 555 ","page_number":573},
  {"content":"\r\nغلبه و صيد و لذت شطرنج و نرد و گوى زدن از اين قبيل باشد و باشد كه بعضى را غلبه بعدل و واجب لذيذ بود و بعضى را بجور و تلبيس و لذت كرامت هم از اين قوت بمشاركت نطقى بود و آن به نسبت با خويشان و دوستان و اقران و علما و جمهور خواهند يا لذيذتر بود و محبوب بودن به نسبت با نفس خود خواهند و خير دوستان به نسبت با ايشان و بعضى لذات بحسب قوت خيال بود چنانك گفتيم و بعضى لذات بحسب قوت وهمى مانند خلاص از خوف و فعل جميل چون سخا و انفعال جميل چون تحمل بحسب قوت نطقى لذيذ بود و همچنين حيل لطيف از جودت ترتيب و محاكات صور حسن و قبيح از جهت توهم قدرت بر آن و تجديد احوال از جهت وقوف بر غريب و تكرار از جهت سهولت ادراك و ادراك مالوف و معتاد هم به اين سبب لذيذ بود و همه اصناف لذات غايات جور تواند بود ذكر اسبابى كه اقتضاء سهولت جور كند و جور را اسبابى ديگر بود كه اقتضاء تسهيل كند و آن سه قسم بود قسم اول آنچه عايد با جائر بود مانند آنك واثق باشد كه او را مطالبت نكنند از علو رتبت يا نتوانند از بسيارى اعوان يا بجور فخر كند يا غرامت بر دل خوش كرده باشد يا عقوبت بسيار كشيده بود و بر آن متمرن شده و به اين سبب كسى كه ممارست حرب بيشتر كند شجاعتر بود يا ضعيف راى بود كه بنفع عاجل مغرور شود و از غرامت آجل فكر نكند و قومى باشند بر عكس كه مضرت عاجل احتمال كنند نظر بر نفعى آجل يا عذر را وجهى نهاده باشند مانند سهو و استكراه و اتفاق يا بر دفع سخن متظلم يا هلاك حاكمان قادر بود يا بميل حاكم واثق بود يا به او ظن جور نبود از ورع يا استغناء يا ضعف حال و قسم دويم آنچه عايد با مجور عليه بود مانند آنك حشمت به او مرتفع بود از ضعف او يا بسببى ديگر يا عدم ناصر\r\n","description":"","footnote":"","page_name":" 556 ","page_number":574},
  {"content":"\r\nيا مضرتى از جور به او نرسد يا مطلوب جاير بنزديك او بيش باشد يا مسامحت كنند بسبب دوستى يا خويشى يا عذر قبول كند باسانى يا خويشتن را در معرض تظلم نياورد از بزرگ همتى يا كاهلى يا شرم و خوف فضيحت يا عادت او بود دعوى باطل و لجاج تا بان سبب سخن او بشنوند يا حاكمان داد او بنداده باشند يا حاكم و مردم از او كينه دارند يا قصد جورى ديگر كرده باشد مانند قتل دزد يا در معرض جورى ديگر بود مانند بردن مال كسى كه در معرض مصادره و تاراج بود و باشد كه بر او جور بسوى لذت كنند مانند غربا و غافلان كه زود ضجرت نمايند و كودكان ديوانه را به اين سبب رنجانند و همچنين جور بر حليم بسبب تعجب از حلمش و باشد كه بسبب تقرب به جمهور كنند مانند آنچه با بدكاران كنند و نيكو ظن در معرض جور بود از قلت احتياط و قسم سيوم آنچه عايد با نفس جور بود مانند آنچه آن را پوشيده توان داشت مثلا در ميان غوغا بود يا كسى حاضر نبود يا غرامتش از غنيمتش كمتر بود يا غنيمتش عاجل بود و غرامت آجل يا از سوء عاقبت ايمن باشد مثلا حقير بود يا در موضعى بود كه حاكم نبود يا آن را بهزل منسوب توان كرد يا بر سبيل اختداع اوهام بود مثلا آشكارا مطلق چه بان سبب پندارند كه جور نيست و الا آشكارا نبودى و از جور نادر تحفظ نتوان كرد چنانك از جور دوستان اين است آنچه تعلق بشكايات دارد و بعد از اين سخن در اعتذار گوئيم سخن در اعتذار و استغفار تظلم رفع ظلامه بود به حاكم و ظلامه حال مظلوم بود و بازاء تظلم از ظالم تنصل بود و آن دفع سخن متظلم بود و خالى نبود از آنك يا بانكار بود يا باقرار و انكار يا مطلق وجود ظلم را بود يا وقوعش را بر وجهى كه ظلم بود چه اصناف شرور بحسب وقوع بر وجوه خاص شر بود و الا آن را\r\n","description":"","footnote":"","page_name":" 557 ","page_number":575},
  {"content":"\r\nبنفس خود شر نخوانند و تحديد وجوه يا بشريعت مكتوب بود يا بشريعت غير مكتوب و باشد كه متخالف باشند مثلا در دزدى اندك شريعت غير مكتوب مؤاخذه عظيم نكند و مكتوب قطع يد كند و شريعت غير مكتوب كسى را بجنايت ديگرى نگيرد و مكتوب عاقله را بديت مطالبه كند و باشد كه متخالف بعموم و خصوص باشد چنانك در غير مكتوب نكاح جايز بود و در مكتوب آن را حكمهاى مفصل بود كه با كه و چون جايز بود و با كه و چون جايز نبود و بر عكس در مكتوب حلم حسن است و در غير مكتوب در بعضى مواضع حسن است و در بعضى قبيح كه و بعض الحلم عجز و اعتذار با اقرار مطلق استغفار بود و آن التماس حلم و تفضل بود و التماس حلم التماس اسقاط عقوبت بود و التماس تفضل التماس بذل آنچه برده باشند و ترك غرامت و طريق التماس دعوت يا عفو بود و آنچه ظاهر شرع و اگر چه عدل است جهت سياست است و عفو و كرم اولى و آنچه اعتبار نيت بايد كرد نه به عمل و باكثر نه بنادر و بذكر جميل بايد كرد نه بذكر قبيح و مكافات بدى به نيكى بهتر و فعل بد اقتدار را نشايد و همچنين ذكر حقوق سالف و وعده بافعال جميل و بر جمله استحقار فعل بخلاف شاكى كه در استعظامش مبالغه كند و مقتضى استعظام و استحقار باشد كه كثرت اضرار و قلتش بود چه ظلم بر جمهور عظيمتر از آنك بر يك شخص و قتل عظيمتر از نهب و تعرض حرمت عظيمتر از تعرض مال و باشد كه كيفيت اضرار بود چه با استحقاق عظيمتر از آنك بى آن و باشد كه بحسب نسبت با شرارت بود چه ظلم بر محسن عظيمتر از آنك بر مسيئى باشد كه بسبب خساست فعل بود چون دزدى از وقف مسجد و نباشى چه از آن ضررى زياده نباشد اما به اين سبب عظيم شمرند و تاديب در شخصيات بعقوبت كنند و در آنچه راجع با جمهور بود بعقوبت و فضيحت و حكم بشريعت خاص حكم مر بود و بشريعت عام آميخته بسياسات ملكى .\r\n","description":"","footnote":"","page_name":" 558 ","page_number":576},
  {"content":"\r\n\r\nفصل پنجم در اعداد انواع نافع در تصديقات غير صناعى\r\nاسباب تصديقات غير صناعى كه در مشاجرات نافع بود پنج بود سنن و شهود و عهود و ايمان و تعذيبات و خطيب نصرت سنن غير مكتوب كند باتفاق عقول و تطابق امم و شمول مصالح و آنك مخالفت مقتضى فضيحت بود و نصرت مكتوب بطاعت خدايى و متابعت صاحب شريعت و وعد وعيد و آنك خداى تعالى مصلحت بندگان بهتر داند از ايشان و تخويف به بى دينى و نصرت ديگر طرف در غير مكتوب بانك عقل هادى است بمصالح و اگر تغيير روا نبودى مكتوب بودى و حكمهاى كلى بدقايق و قيود مختلف شود و در مكتوب بنسخ و تاويل و آنك سخن انبياء بر عقول عوام مقدم بود و تكليف ظاهر جمهور را بود و حكم خواص ديگر بود و از اسرار تاويل معلوم شود و نصرت شهود اگر قدما باشند بفضل در علم و معرفت و سبقت در خيرات و نقص حكم ايشان بانك هر روزگارى را حكمى باشد و هر متاخرى داند آنچه متقدم داند و زيادت و اصطلاح غفلت و خلل متقدم بر متاخر باشد و اگر معاصر باشند نصرت بتزكيت و صدق و نقض بمداهنت بسبب صداقت يا عداوت يا شركت يا خيانت و امارات هم از قبيل شهود بود و نصرت طرفين در آن بوجوه وقوع بر قياس امثال آن و نصرت عهود بوفا و كبر نفس و آنك عهد شريعتى خاص است و محافظت هر دو شريعت متلازم و نقضش يا بتاويل لفظى يا بانك هر چه مكتوب نيست بدعت است و تخرج يا بانك حاكم را رسد كه بحسب مصالح تغيير احكام كند و نصرت سوگند مانند عهد و بتعظيم ذكر خداى تعالى و وخامت عاقبت نقض سوگند و آنك مشهور بحنث مقبول قول نبود و نقض بتاويل و لغو و آنك كفارت از اهمال مصلحت اولى و سوگند بسيار مردم را در معرض آن آرد كه\r\n","description":"","footnote":"","page_name":" 559 ","page_number":577},
  {"content":"\r\n\r\nقوتش رد كنند و صاحب مروت باشد كه سوگند ياد نكند بسوى اجلال سوگند يا از عظم نفس و باشد كه ياد كند دفع سوء ظن را و طلب سوگند يا از تهور بود يا از ثقت بصدق يا از ثقت بجبن خصم يا از جهت تشفى و امتناع از آن مقتضى تصديق خصم بود و اما نصرت قول كسى كه به عذاب از او تصديق طلبند يا بانك كسى در چنين حال دروغ نگويد و نقضش بانك غرقه دست در همه چيز زند و طالب خلاص بانواع حيل تمسك كند و ضرب امثال در همه مواضع نافع بود\r\nفضل ششم در ذكر انفعالات و اخلاق نفسانى كه در استدراجات نافع بود و اعداد انواع بحسب آن\r\nچون خطابت در منازعات بى حاكم و سامعان تمام نشود و حال حاكمان و ديگر سامعان در كياست و حدس و متانت راى مختلف باشد پس معرفت انفعالات از غضب و رحمت و صداقت و عداوت و امثال آن و اخلاق هر صنفى در خطابت بغايت نافع باشد چه در اعداد انواع و چه در استدراج سامعان و به اين سبب نرمى و درشتى مدعى در سخن اقتضاء نرمى و درشتى حاكم كند در خطاب با او و حاكم بايد سخن تمام بشنود و در حجت تامل كند و تا سخن بمخلص نرسد و آنچه بر آن وارد باشد ايراد نكند و جواب منقطع نشود حكم نكند باقناع تا از سنن صواب مايل نشود و ابتدا از بيان انفعالات و عوارض آن كنيم و اخلاقى كه به زودى اقتضاء انفعالى كند هم در اثناء انفعالات ياد كنيم چه اينجا بفرق احتياجى نباشد گوئيم ا غضب المى نفسانى باشد كه از شوق بحلول عقوبتى بر كسى كه معتقد عيب يا استحقار غاصب باشد حادث شود و لذت توهم غلبه اقتضاء تزايد غضب كند و همچنين اصرار و وقاحت مغضوب عليه و غضب جز بر اشخاص جزوى معين نتواند بود بخلاف بغض كه نوع را يا صنف\r\n","description":"","footnote":"","page_name":" 560 ","page_number":578},
  {"content":"\r\nرا بود مثلا دزدان را و استحقار ظهور اثرى بود كه اقتضاء عدم استحقاق عنايت كند به كسى يا عدم اميد خير و خوف از شر آن كس و آن سه قسم بود اول استهانت و آن اظهار دلايل دنائت آن كس بود و قلت مبالات مانع اين تصور باشد و آن يا بنفس آن كس بود يا بانچه او را خوش يا ناخوش آيد و خشم پدر بر فرزند و زن بر شوهر به اين سبب بود و كم داشتن از استحقاق در حال كرامات هم از باب استهانت بود و استهانت از بزرگان موجب غضب نبود بل باشد كه بر تاديب حمل افتد يا تخيل بزرگى در خود بسبب آمدن در معرض عتاب ايشان آن كس را از غضب منع كند و در هزل و لهو هم موجب غضب نبود از ادراك لذت لهو مگر كه تصور خديعت يا استهزاء كند دوم تعنت و آن تعرض كسى بود بمنع از هر چه خواهد كرد و بسوى التذاذ از ضجرت و حيرت او و اين هم با عدم مبالات باشد بان كس سيم شتم و آن تلفظ بود بانچه مقتضى عيبى باشد و بسبب لذت شتم بعد از توهم غلبه تخيل برائت خود نيز باشد از آن عيب و جوانان و اهل ثروت بيشتر بر شتم اقدام كنند از عجب و قلت تفكر در قبح آن و طنز و افسوس مركب بود از تعنت با يكى از دو قسم ديگر و معجب بفضيلت با حشمت يا قوت احتمال كمتر كند و زود در خشم شود و همچنين متنعم و متوقع خير از كسى چون او او شر بيند و مشغول بمهمات و مبتلا بالام بدنى يا عوارض نفسانى و محروم از اغراض و ملول و از اسباب غضب قطع احسان معتاد بود و تقاعد از جزاء احسان و هر دو خسيس بود و همچنين جزاء احسان بكفران يا اسائت و تقاعد دوستان از نصرت و مساهمت در خير و شر و از اسباب فتور غضب عدم تصور قصد بود باستهانت بل حمل آن بر سهو يا غلط و اعتراف و استغفار و خشوع و تذلل و خاموشى و خجلت و تلقى بهشاشت كه اقتضاء انبساط طبع غاصب كند و هيبت مغضوب عليه و حياء از او و شهرت او به نيكى و كم آزارى و\r\n","description":"","footnote":"","page_name":" 561 ","page_number":579},
  {"content":"\r\nحقارت او و توبيخ غير بر آن و خلط فعلى كه موجب غضب بود يا فعلى جميل يا امرى بمعروف و همچنين انتقام و ادراك ثار و ظفر و نزول بلائى ديگر بر مغضوب عليه و درازى روزگار و معامله مغضوب عليه با خود يا با دوستان خود همچنانك با غاصب كرده باشد و تعدى از اغضاب بعذابى غاصب را كه غضب در جنب آن فراموش شود و خوف و غضب جمع نشود ب صداقت حال مردم بود از آن جهت كه خير غير خواهد بسوى او نه بسوى خود و چون ملكه شود سبب احسان شود با او هم بسوى او بانچه ممكن باشد و دوست مشارك بود در سر او ضرابا دوست خود و شاد به شادى او و اندوه گين باندوه او بخلاف دشمن و احسان اقتضاء صداقت كند از هر دو جانب و منعم را دوست دارند خاصه چون انعام متوالى بود و با طيب نفس بى توقع جزا و بى منت و همچنين كسى را كه از او توقع انعام بود و دوست دوست را و دشمن دشمن را و معطى غير طامع را مانند اسخيا و غير طامع را مطلقا مانند ابرار و كسانى كه بى مؤنث بسيار تعيش كنند و سليم صدر بى غايله را و اصحاب فضائل را و عظم قدر بزرگ همت را و ظريفان و اهل عشرت و اهل صلاح و اهل مساعدت را و كسانى را كه اصلاح خللها كنند و كسانى را كه عتاب و توبيخ نكنند چه ملامت و اگر چه از مشفق بود اقتضاء عداوت كند و مداح را و كسى را كه تملق باعتدال كند و متحمل و خوش خوى و كوتاه زبان را و كسى را كه از او شر متوقع نبود و نكند و متودد را و كسى را كه خواهند كه با او دوستى كنند و كاتم اسرار را و اسباب صداقت طول صحبت بود و مؤانست بملاقات و مواصلت بقرابات يا بمهادات و توقع خير و حال عداوت هم از اين تقرير معلوم توان كرد ج خوف و حزن و حيرت نفس بود از تخيل ضررى مقتضى افساد حالى يا ايلامى كه در مستقبل خواهد رسيد به زودى و قيد افساد و ايلام از آن است كه كسل و مجوز ضرر بود و از آن خايف نباشند و به زودى\r\n","description":"","footnote":"","page_name":" 562 ","page_number":580},
  {"content":"\r\nبسوى آنك از موت خايف نباشد تا بشرف آن برسد و ركوب خطر مقارنت ضرر بود باثبات بر قرب و اسباب خوف باعتبار بود يعنى مشاهده حلول ضرر به غير و تجربه و احساس و اخبار غير و حدس و خوف از كسى بود كه مدافعتش ممكن نبود خاصه كه ظالم بود و آن كس را كه مفاوضه نگيرد بخلاف ظن معامله كند و قادر بر منازعت در آنچه شركت نپذيرد و دشمن و آن كس كه پنهان قصد كند مانند مكار و مخادع و ساعى و داهى و كسى كه بر سر او وقوف نيابند و دوست مظلوم بيشتر از چيزى بود كه تدارك نتوان كرد و در حالى كه كسى از آن خلاص نتواند بود و كسانى كه نترسند و مغرور به قوت يا مال يا نصرت غير باشند يا متوكلان يا نيكوكاران به غير و امن بر اين قياس د شجاعت ملكه اى بود كه صاحبش واثق بخلاص و مستعد بود حلول مكاره را و مبنى بر دو چيز بود يكى حسن ظن و ديگرى تمكن از دفع و دواعى شجاعت كثرت ناصر بود و فرط قوت و برائت از ظلم و عظم نفس تا احتمال ضيم نكند و تجربه و ثقت بعاقبت نيك و امن از غايله اقدام و عجب و غرور به بزرگى و آنچه بدان دلير باشند چيزى بود كه تلف نشود يا تلافى توان كرد يا حقير بود يا قدرش ندانند يا چشم بر عوضى بزرگتر دارند يا نا مجرب بود يا تجربه كرده باشند بارها و تلف نشده باشد و باشد كه اين معنى سبب جبن نيز شود ه خجلت و حيا خوفى و حيرتى باشد نفس را از عروض آنچه مقتضى مذمت باشد و بازاء آن وقاحت خلقى بود كه با آن بفوات حمد و لحوق ذم مبالات نكند و فاضحات مانند فرار از زحف بود و مزاولت امور دنى و خيانت و مخالطت اهل تهمت و حرص نمودن بر محقرات و تقتير با ثروت و تصلف بدروغ و بر خود بستن هنر ديگرى و جزع بر ضرر اندك و تملق مفرط و از دواعى خزى بود رضا بانك به او استهزاء كنند و مزاولت امور خسيس و محاكات آن و تحمل شر از غايت حرص و حيا از كسى كه معتقد خير بود\r\n","description":"","footnote":"","page_name":" 563 ","page_number":581},
  {"content":"\r\nدر مستحيى يا معتقد فيه بود يا محتاج اليه يا مادح با همسر با صاحب راى تاثير بيشتر بود و فضيحت آشكارا و بقياس با خويشان و اقران و مخالطان و دشمنان و عيب جويان و مستهزيان و آشنايان قديم و كسانى كه در او حسن ظنى داشته باشند بيشتر بود و بقياس با دوستان خالص و كسانى كه با ايشان مبالات نكنند و اطفال و غربا كمتر و شكر نعمت و كفران و نعمت امرى نافع باشد كه چون از غير يابند متقلد منت و مطيع و شاكر او باشند و آن يا به خدمت بود يا بصنيعت و زيادت منت را سبب آن بود كه در وقت حاجت بود و از منفرد بانعام بود يا از منعم اول يا از كسى كه انعام او بسيار بود و از كسى كه توقع مجازات ندارد و از كسى كه انعام پوشيده دارد و منت ننهد و مزيل منت آن بود كه منعم را نظر بر عوضى يا غرضى بود و نعمت قاصر بود از واجب و غير محتاج اليه بود و بر سبيل اتفاق يا ضرورت يا غلط بود و آنك بمشاركت اخساء يا اعداء بود يا مقارن چيزى بود ناقص آن مانند منت نهادن يا استهزاء ز شفقت و اهتمام به غير المى نفسانى بود كه عارض شود از رسيدن ضررى نا متوقع بغيرى كه مستوجب آن نبود يا از خوف رسيدنش و بمرده اهتمام نبود چه مرگ نا متوقع نباشد و اهتمام بيشتر بدوستان بود و بخويشان و آشنايان و حريفان و همسران و اهل كمال در صناعات و مظلومان و عاجزان و كسانى كه در معرض حلول آفتى باشند يا ضررى بايشان رسد بى تقديم خيانتى و اهتمام بفرزندان باشد كه از فرط بدرجه رسد كه آن را اهتمام نشمرند و مانند اهتمام بود باعضاء خود و باز گويند از بهرى عقلا كه بسوى مصيبت فرزند جزع نكرد و سوى زيانى كه دوست را رسيد جزع كرد و اسباب قلت اهتمام كثرت تجارب يا قلت تجارب بود و مقاسات شدايد و غرور باقبال و ترقى مرتبه از آنك كسى را در حساب آرد و حسن ظن و شجاعت و غضب\r\n","description":"","footnote":"","page_name":" 564 ","page_number":582},
  {"content":"\r\nو قساوت و طبيعت و استهزاء و شغل عظيم و اندوه بسيار و بعضى از اين عوارض همچنانك اقتضاء شفقتى كند اقتضاء آن كند كه بر صاحبش هم شفقت نبرند و بخامل ذكران و حقيران و ذليلان اهتمام بسيار نبود و آنچه اهل اهتمام از آن ترسند اسباب هلاك و عذاب و آلام و امراض و درويشى و بى هنرى و بدبختى و بيكسى باشد ح و حسد ضد اهتمام بود و آن المى نفسانى بود بسبب رسيدن چيزى باستحقاق و از تركيب الم و لذت و خير و شر و استحقاق و عدمش امور متقابل حادث شود بعضى از باب فضيلت مانند فرح به رسيدن خير به مستحق و تالم به رسيدن شر بنا مستحق و بعضى از باب رذيلت مانند حسد كه حزن است به رسيدن خير به مستحق و حزن به رسيدن خير بنا مستحق حسد نبود بل غيظ و نقمت بود و حزن اگر نه بسبب رسيدن خير به مستحق بود بل بسبب حرمان خود بود از مثل آن خير آن را حسد نشمرند بل غبطت شمرند و همچنين حزنى كه بسبب نجاح دشمن بود در مقاصد كه مقتضى زيادت قوت او بود و فرح اهل شر بشر هم از باب حسد نبود و حاسد بر همه خيرات حسد برد تا حسن و جمال و بخت نيك و تالم از فضايل و خيرات بالطبع مانند جمال و آنچه موروث بود يا ببخت بود متالم نشود و در حسد نوعى از مشاكلت ميان حاسد و محسود شرط بود و آنك آن خير حاسد را ممكن بود و حسد اهل كرامت و تجمل و زينت را بيشتر بود و گذشتگان و كسانى كه بمسافت دور باشند و كسانى كه در بالاترين مراتب باشند يا در فروترين مراتب محسود نباشند ط و غيرت بحسد نزديك بود و آن حزنى بود كه از فوات خيرى و رسيدن آن بغيرى حادث شود و آن كسانى را بود كه آن خير اسلاف ايشان را بوده باشد و غير ايشان بان مخصوص گشته و در مال و جمال و شجاعت و رياست و احسان و كسب\r\n","description":"","footnote":"","page_name":" 565 ","page_number":583},
  {"content":"\r\n\r\nحمد بيشتر بود و در خيرات بالطبع مانند صحت كمتر بود .\r\nفصل هفتم در اختلاف اصناف\r\nاختلاف اصناف يا بحسب اسنان بود يا بحسب اختلاف آنچه تعلق باتفاق دارد مانند توانگرى و نسب و بخت و جلدى يا بحسب اغراض و همتها مانند پادشاهى و سياست و زهد و صناعتها يا بحسب اختلاف بلاد مانند عربى و عجمى و تركى و هندى و رومى يا بحسب اختلاف حال نفوس در عظم و صغر و ابتدا از اخلاق اسنان كنيم گوئيم جوانان را شهوت مناكح و ملابس بيشتر بود و منقلب طبع و زود خشم و سخت خشم و زود ملالت و خوش خوى باشند و كرامت و غلبه دوست دارند و تحمل ضيم كمتر كنند و شجاعت با نهمت آميخته بر طبع ايشان مستولى بود و زود منخدع شوند و سخن هر كس قبول كنند بسبب نيكو ظنى و كم تهمتى و قلت تجربت و فسيح امل و مستحيى و بزرگ همت باشند و خود را در كارها كياستى تصور كنند و چون خطا كنند زود شكسته شوند و سيرت ايشان طلب لذت بود و آنچه در اين باب نافع بود و اقران و نزديكان را دوست دارند بسبب دوستى مخالطت و مصاحبت و معاشرت و در كارها بافراط و غلو مايل باشند و ظلم آشكارا كنند از شدت غضب و قلت خوف و رحيم دل باشند از سرعت تصديق غير و گربزان و مكاران را دشمن دارند و هزل و مزاح و شنيدن اسمار دوست دارند و شجاعان در بعضى اخلاق مانند نيكو ظنى و زود خشمى و قلت خوف و جزع و غير آن مانند ايشان باشند و اين اخلاق كسانى بود كه از سى سنشان كمتر بود بحسب اغلب و پيران بضد آنچه گفتيم بد خوى باشند و حريص بر ماكل و زود\r\n","description":"","footnote":"","page_name":" 566 ","page_number":584},
  {"content":"\r\nخشم از سرعت انفعال و ضعيف خشم و نفع دوست دارند و منخدع نشوند و در هيچ كار حكم جزم نكنند از بسيارى تجربه و به حمد و ذم ملتفت نباشند و بد ظن باشند و خايف از عواقب و در دوستى و دشمنى غلو نكنند بل دوست دشمن شكل و دشمن دوست شكل باشند و خرد همت و متهاون و نا اميد باشند و جز باسباب معاش التفات نكنند و بمروت و كرامت ميل نكنند بل بخيل طبع باشند و بد دل و حريص بر مال و مصيب باشند در رايها و بعدل مايل نه از فضيلت بل از صغر نفس و وقح و بيحيا و عفيف شكل و مترائى بصلاح از عدم ميل بلذات و طالب فضايل نباشند از نا اميدى و ظالم طبع بر وجه مكر و خديعت و رحيم دل نه از قبول قول متظلم بل از ضعف نفس و استعظام شر و صابر باشند و بجد مايل و بد دلان در بعضى اخلاق مانند ايشان باشند و اين اخلاق كسانى بود كه سن ايشان از پنجاه بيشتر بود و متوسطان متوسط باشند ميان تهور و جبن و تصديق و تكذيب و ديگر اخلاق پس اخلاق ايشان چنان بود كه بايد شجاعت خالى از طرفين و تصديق بى اغترار و هذل بجد آميخته و عفت نه از سر عجز و ايثار جميل كنند نه ايثار لذت و نفع و در ديگر اخلاق بر اين قياس اما در اخلاق اصحاب امور اتفاقى گوئيم اهل نسب و ابوت كرامت و مدح دوست دارند و تعظيم گذشتگان بيشتر از معاصران كنند و پر دل و متكبر و متطاول باشند و تا اثر كرم پدران با ايشان بود طبع ايشان بمروت و كرم مايل بود و چون روزگار بر آيد و آن اثر منمحى شود بى هنر و بى كفايت و ذليل و خسيس طبع شوند و اغنيا تسلط و استخفاف دوست دارند و معجب و دراز زبان و متصلف و مدح دوست باشند و همه چيز از آن خود دانند و همه كس را حسود خود شمرند و در ضعف رويت و غير آن متشبه باشند بزنان و از قوت و استظهار در بعضى اخلاق متشبه باشند بجوانان و خصوصا در ظلم آشكارا\r\n","description":"","footnote":"","page_name":" 567 ","page_number":585},
  {"content":"\r\nپس اگر فرط قوت ايشان را بر حرص و استكثار مال باعث شود خساست ايشان بيفزايد و اگر بمحبت كرامت مايل گرداند بزرگ راىتر و متواضعتر شوند و تحقير ظلم نكنند بل اگر ظلم كنند به چيزى خطير و بسيار كنند و كسى كه ثروت او قديم بود نبيلتر بود و نو خاستگان خسيستر باشند از تمكن صغر نفس و بى همتى در اخلاق ايشان و اهل بخت نيك كه از مراتب دنى بمراتب بزرگ رسيده باشند تنعم و تمتع بلذات دوست دارند و باسباب بسيار و كرامات مبالات نكنند و خداى دوست و متوكل و نيكو ظن باشند در اكثر احوال و كسانى كه بجلادت موسوم باشند قوى دل و بسيار امل و معجب باشند و چيزهاى بزرگ خرد شمرند و بر احتمال تعب قادر باشند و بشهوات و لذات مبالات نكنند و اما در اخلاق اصحاب اغراض و همم گوئيم پادشاهان معجب و متكبر و مدح دوست باشند و در كارها بمشاركت راضى نشوند بل تفرد طلبند و استبداد نمايند و منت كسى را تحمل نكنند و در دوستى ثابت نباشند و حقها فراموش كنند و حافظان سنن درست قول و سديد راى باشند و بامانت و وفا و صدق قول مايل و لذات و شهوات را منكر و از ميل و مداهنت و محابا محترز و در دوستى و دشمنى مبالغت نكنند و در مكافات خير و شر به همه غايتى برسند و زهاد جميل و مدح دوست دارند و در وقايع شكسته دل نشوند و بامور دنياوى متهاون باشند و اختلاط و معاشرت نكنند و از جور احتراز نمايند و محترفه ركيك طبع باشند و كم آزار و مكافات فرو نگذارند و ايثار نفع كنند و در دوستى و دشمنى مبالغت نكنند و اما در اخلاق بلدان گوئيم عرب سخى و شجاع و فصيح و با حميت و انفت و سخت حمايت و غليظ طبع و جافى و بى باك و متهور باشند و عجم زيرك و نيكو راى و نيكو تدبير و نازك طبع و زود ملالت و آميزنده و بردبار باشند و ترك شجاع و سخت دل و بيوفا و نامهربان و بى باك و ستمكار و هند حساس و زيرك و خسيس طبع بود و\r\n","description":"","footnote":"","page_name":" 568 ","page_number":586},
  {"content":"\r\n\r\nدروغگوى و مختال و مكار و حقود و روم زيرك و نيكو طبع و چرب دست و وفا دار و امين و زود تغير و بسيار انفعال و اما در احوال نفوس بزرگ منش مانند شجاع بود و ضدش مانند بد دل و باقى اصناف بر اين قياس اين است تمامى سخن در اخلاق و ببايد دانست كه وقوع ذكر فضايل و اخلاق و سياسات در اين صناعات بالعرض افتاده است از جهت آنك ما در مفاوضات از حكمهائى كه آن را عارض و لاحق باشند كيف ما اتفق انتفاع گيرند و اما بحث از اعراض ذاتى آن تعلق بحكمت عملى دارد چه اين معانى موضوعات بعضى از آن مباحث باشد و آنچه بهرى را ظن افتاده است كه اين صناعت مركب است از جدل و اخلاق ظنى است از صواب دور\r\nفصل هشتم در انواع مشترك و ختم سخن در انواع\r\nو اما نوع متعلق بممكن و غير ممكن و متوقع و غير متوقع و كاين و غير كاين و تعظيم و تحقير چيزها هر چند عام است و در همه اصناف خطابت مفيد اما تعلق ممكن و غير ممكن بمشاورات و كاين و غير كاين بمشاجرات و تعظيم و تحقير او بمنافرات بيشتر بود و انواع ممكن و غير ممكن اين است نقيض ممكن و شبيه و جارى مجرى او و مضاف با او هم ممكن بود و چون اصعب ممكن بود اسهل هم ممكن بود و اين داخل است در تحت مضاف و هر چه وجودش بر حالى ممكن بود وجودش ممكن بود مثلا چون بناء نيك ممكن بود پس بنا ممكن بود و هر چه ابتداء كونش ممكن بود انتهايش ممكن بود و بر عكس و چون متاخر بطبع ممكن بود مانند مرد متقدم بطبع ممكن بود مانند كودك و بر عكس و هر چه بطبع مشتاق اليه بود ممكن بود چه محال مشتاق اليه نبود و چون هر يكى از اجزاء ممكن بود كل ممكن بود و بر عكس و چون طبيعت نوع ممكن بود طبيعت جنس ممكن بود و آنچه علمى مانند طب يا صناعتى مانند فلاحت اقتضا كند ممكن بود و آنچه به تدبير ما منوط بود ممكن بود و آنچه بمعونت افاضل\r\n","description":"","footnote":"","page_name":" 569 ","page_number":587},
  {"content":"\r\nو اصدقاء تعلق دارد مثلا آنچه منسوب بمال و جاه ايشان بود و شايد كه بان بخل نكنند ممكن بود و آنچه دنى را ممكن بود شريف را ممكن بود و آنچه جاهل و بطال را ممكن بود عالم و صانع را ممكن بود و انواع غير ممكن مقابل اين انواع بود و اما انواع كاين اين است چون كم استعدادتر كاين بود بيش استعدادتر كاين بود و چون تابع مانند نسيان كاين بود متبوع مانند علم كاين بود و چون اسباب فعل مانند قدرت و ارادات كاين بود يعنى با قدرت شهوت يا غضب يا شوق منظم شود فعل كاين بود خاصه كه مانع نبود چون مقتضى كون كاين بود مقتضى كاين بود و چون مقدمات چيزى كاين بود مانند برق در ميغ آن چيز مانند رعد كاين بود و چون محاولت فعلى كنند و در طبع قابل تانى نباشد آن فعل كاين بود و چون استعداد ثانى حاصل باشد اول كاين بوده باشد مثلا استعداد مقابلت حاصل بود استيحاش كاين بوده باشد و انواع غير كاين بر اين قياس و از اين انواع بعضى ضرورى است و بعضى اكثرى و اما متوقع الكون و اللاكون بحسب حصول استعداد و لا حصولش بود و در تعظيم و تحقير آنچه در مشوريات گفته آمد كافى بود و چون هر يكى از اين انواع بيك يك امر جزوى مخصص گردانند انواع بسيار از آن حادث شود و از انواع مشترك نوعى بود كه حكمى از ضدى به ديگر ضد نقل كنند و باشد كه مقبول نبود چه ضرورى نباشد و نوعى ديگر از نظاير و اشباه و مضافات مثلا گويند اگر فعل فلان حسن است انفعالش حسن باشد و بايد كه شرايط بر تعادل و استقامت محفوظ بود و نوعى ديگر از اقل و اكثر و نوعى ديگر جزوى كه با مخاطب گويند اگر فاضلى فلان فضيلت بكن يا اگر قادرى فلان كار بكن و در اين ايهام تحدى باشد و نوعى ديگر كه گويند زيد بد است كه فلان كار نكرد و در اين ايهام\r\n","description":"","footnote":"","page_name":" 570 ","page_number":588},
  {"content":"\r\nبرائت ساحت خود بود بانك زيد از فعلى كه مخاطب او را بر آن شكر خواهد گفت خالى است و تجنى بى جنايت نيز از اين باب شمرند و نوعى ديگر اگر فلان كار حكم پادشاه است پس پادشاهى هست و اگر فلان تا شجاعت نكند فضيلت نيايد پس فضيلت شجاعت است و در اول اخراج حكمى است از حدى و در دويم بر عكس و نوعى ديگر اگر زيد شجاع است كجا كارى كرد و كه را قتل كرد و اين استقرائى است منتج سلب حكم و نوعى ديگر از لوازم حكم چنانك گويند فاضل مباش تا محسود نباشى و فاضل باش تا مكرم باشى و همچنين از تضاد چون هر دو طرف ضد وسط يك حكم باشند مثلا گويند مردم را خاموشى بهتر چه اگر راست گويد مردمش دشمن دارند و اگر دروغ گويد خدايش دشمن دارد و مردم را گويائى بهتر چه اگر راست گويد خدايش دوست دارد و اگر دروغ گويد مردمش دوست دارند و نوعى ديگر منسوب به وزن و معادلت و وزن وضع مقابلى بود بازاء مقابلى و معادلت وضع حكمى بازاء حكمى چنانك گويند اگر درازان احمق باشند پس كوتاهان زيرك باشند و از اين باب بود آنچه بر سبيل الزام گويند مثلا منكر علم را گويند مىخواهى كه عالم باشى اگر گويد آرى گويند پس اعتراف كردى بوجود علمى و اگر گويد نه گويند پس افادت علمى كردى و هم اعتراف باشد بوجود علمى و نوعى ديگر كه به ظاهر حجتى مقبول گويد و در باطن مرادش نه آن بود مثلا در دفع مذمت حب لذت گويد بسوى آن دوست مىدارم كه تقويت طبيعت و انشراح صدر و جلاء ذهن فائده مىدهد نه مىبينى كه اصحاب ماليخوليا را از مباشرت انتفاع است بسبب بسط روح و متصوفه را از مشاهده روى نيكو بسبب غرضى حقيقى و نوعى ديگر كه چون چيزى سبب ضدى بود ضدش سبب ديگر ضد بود اما اگر چيزى سبب دو ضد بود تخصيص به يكى نشايد و نوعى ديگر متعلق بالفاظ چنانك گويند الفاحشه كاسمها و چنانك\r\n","description":"","footnote":"","page_name":" 571 ","page_number":589},
  {"content":"\r\nگويند شريعت موسى همچو موسى است يعنى تيز و سترنده و شريعت محمد ص هم چون محمد است يعنى ستوده و بر جمله انواع بسيار در هر نوعى مخاطبه واقع تواند بود و چون بر اين قدر اطلاع افتد تحديد هر نوعى كه متداول بود از مواد مشكل نبود پس اختصار اولى است و ببايد دانست كه مغالطات چون مقبول بود بحسب ظن واقع باشد در اين صناعت و مغالطه نبود و آن را اضمار محرف خوانند مثلا از اشتراك اسم در مدح سگ گويند نمىبينى كه كلب بر آسمان روشنترين ستاره است و از تركيب و تفصيل گويند فلان خوب هجا مىشناسد پس نامه بر تواند خواند و از اخذ ما بالعرض گويند هميشه بايد كه با مردم درمى چند بود استظهار را كه يزدجرد را چون دو درم نداشت بكشتند و از لواحق گويند فلان زينت به كار مىدارد پس قصد فجور دارد و از اخذ ما ليس بعله گويند فلان مبارك قدم است كه نا رسيده فلان كار بر آمد و همچنين بضد و باشد كه مصادره بر مطلوب از جهت محض تكرار مقنع بود چنانك چون گويند چرا گفتى زيد خيانت كرد گويد زيد را كه خيانت كرد و ديگر مغالطات بر اين قياس و مغالطه در اين صناعت چنان بود كه آنچه نه مقبول بود و نه ايقاع ظن كند در موضعى كه مطلوب اقناع بود به كار دارند چنانك كسى گويد مست را تاديب در حالت مستى بايد كرد چه در هشيارى خيانت از او مفارقت كرده باشد پس مستحق تاديب نبود و امثال اين بسبب آنك از ايقاع ظن خالى باشد از صناعت خارج بود و آن را از قلت وقع در افهام محل آن نبود كه بسبب آن صناعتى خاص وضع كنند اين است سخن در انواع و ببايد دانست كه چندانك انواع جزوىتر بود مفيدتر بود چه اخذ مواضع از آن آسانتر بود و مقدمات همچنين چندانك خاصتر بود بجزوى نافعتر بود مثلا اگر در مدح گويند زيد\r\n","description":"","footnote":"","page_name":" 572 ","page_number":590},
  {"content":"\r\nفاضل است اين مدح چون به او خاص نبود و عمرو را مشاركت صورت ببندد اقتضاء مبالغتى نكند اما چون گويند كه زيد بفلان فضيلت كه اقتضاء فلان فعلى كرد بوجهى كه به او خاص شود فاضل است مبالغت حاصل آيد و به اين سبب در مدح گويند او يگانه روزگار است در فلان كار و اعجوبه ايام و اول كسى است كه اين سنت نهاد و او واضع شريعتى است در اين فضيلت و غرض تخصيص و امتياز بود بفضيلت اين است تمامى سخن در انواع خطابى .\r\n","description":"","footnote":"","page_name":" 573 ","page_number":591},
  {"content":"\r\n\r\nفن سيوم در توابع و آنچه بدان ماند\r\nچهار فصل است\r\nفصل اول در حال الفاظ\r\nآنچه توابع خطابت بود كه آن را تخسينات و تزيينات خوانند سه صنف بود ا آنچه متعلق بلفظ بود ب آنچه متعلق به ترتيب بود ج آنچه آن را الاخذ بالوجوه خوانند و نفاق نيز خوانند بمعنى روائى كه در متاع گويند و آن متعلق بود بهيات لفظ يا بهيات متلفظ از امور خارجى سخن در قسم اول بايد كه لفظ نه ركيك بود و نه در متانت بافراط بل معتدل بود تا نيكو بود و فرق است در لفظ ميان نيكوئى و ميان متانت چنانك در خلقت ميان حس و قوت و متانت لفظ هر چند پسنديده است اما چون بافراط باشد از محاورات عاميانه متجاوز شود و جمهور را از آن انتفاعى نبود و مراد از اعتدال آنست كه از درجه ركاكتى كه در سخن عوام بود مرتفع بود و در تكلف به حدى نبود كه آن را از محاورات خواص شمرند و چنان الفاظ را مستولى خوانند و بايد كه فصيح بود يعنى دال بود بر تمامى معنى بى نقصان يا زيادتى كه در معنى افتد و بى حشوى كه در لفظ بر آن مشتمل بود و بايد كه صحيح بود يعنى مشتمل نبود بر مبالغاتى كه كذبى ظاهر اقتضا كند و لحن نبود چه لحن سخن را ركيك گرداند و رباطاتى كه سخن متصل را بر هم بندد و فواصلى كه سخن غير متصل را از يكديگر جدا دارد بجاى خود مرعى بود و از حشوهائى كه نظام سخن گسسته گرداند خالى و شرايط تقديم و تاخير بحسب اقتضاء لغت نگاه داشته و بايد كه از ايراد سخنى در اثناء سخنى ديگر\r\n","description":"","footnote":"","page_name":" 574 ","page_number":592},
  {"content":"\r\nپيش از اتمام اول احتراز كنند كه اقتضاء اغلاق كند و همچنين از ابهام و مغالطه و احتمال ضدين تحاشى كند چه استعمال آن به جهت زينت كار شعرا بود و به قصد صدق طريق كاهنان و منجمان كه خواهند كه دائما سخن ايشان را محملى باقى بود تا اگر يك طرف كاذب شود به ديگر طرف تعلق سازند و بايد كه در ايجاز و تطويل هم اعتدال نگاه دارند تا متناسب بود چه ايجاز اخلال بمعنى كند و تطويل املال مستمع و در خطاب با مستمع دراك ميل بايجاز بايد كرد و آنجا كه غرض تاكيد و تهويل بود ميل بتطويل و از تكرار بى فائده در همه مواضع اجتناب بايد كرد و از ترادف الفاظ كه راجع با تكرار بود همچنين و بايد از الفاظ مشكل و غريب و منفرد از تركيبات و اشتقاقات غريب و نا متداول احتراز كند و همچنين از الفاظ بارد و آن چهار صنف بود ا غريب و مشتمل بر حروفى كه به دشوارى تلفظ توان كرد هم از آن لغت يا از لغتى ديگر مانند عنفقيق داهيه را ب غير غريب و ليكن دراز چون بجاى آن لفظهاى بهتر استعمال توان كرد مانند مشعشعه خمر را چه خمر و راح و ديگر نامهاى متداول هست نه بان درازى ج مركب از اعراض بعيد كه بدل اسم به كار دارند مانند بسيار حشم آسمان را و سياه سر مردم را و بدترين آن بود كه دال نبود د مشتمل بر افراط در تحقير يا استهزاء مانند غليمك مردى را كه مخاطب بود و بر جمله در همه مواضع از مبالغات مفرط احتراز بايد كرد و همچنين از تلفظ بفواحش و هذيانات و در موضع ضرورت عبارت از آن به استعارتى لطيف بايد كرد چنانك از نيك به مباشرت و استعمال اشارت بجاى عبارت پسنديده نبود و چون از قبايح افعال عبارت خواهند كرد از آن بسلب اضدادش عدول بايد كرد چنانك اگر خواهند گفت خيانتى كرد گويند دست كشيده نداشت و يا خواهند گفت زنا كرد گويند طريق عفت نسپرد و زينت سخن بتغيير لفظ بود و آن استعارت و تشبيه\r\n","description":"","footnote":"","page_name":" 575 ","page_number":593},
  {"content":"\r\nبود و استعارت بعدول باشد از معنى به مثل چنانك دل را پادشاه خوانند يا بضد چنانك سياه را كافور خوانند يا از اسم بمناسبت او چنانك شعرى را نباح آسمان خوانند و سنبله را خرمن آسمان و تشبيه چنانك دلير را مانند شير يا همتاى شير گويند و از استعارات لفظى اقامت غير حيوان باشد بجاى حيوان چنانك غضب را لجوج خوانند و غم را بد غريم و استعارت كه بعدول بود يا ماخوذ بود از مشارك در نفس معنى چنانك ياد كرديم يا از مشارك در قوت فعلى چنانك توبيخ را بطعن استعارت كنند يا در قوت انفعال چنانك نرم را به خمير يا مشارك در كيفيت محسوس چنانك شفق را به خون و آن را مراتب بود در حسن و قبح و رونق و ضدش مثلا استعارت در عبارت از سرخ به گلگون بهتر از آنك بقرمزى چه گلگون اقتضاء تخيل لطافت گل كند و قرمزى اقتضاء تخيل قذارت كرمى كه آن را قرمز خوانند و همچنين استر را بچه اسب خوانند بهتر از آنك بچه خر و همچنانك پيران را زينتى خاص بود كودكان را زينتى خاص و استعمال هر صنفى زينت ديگر صنف را قبيح بود و هر صنفى را از اصناف سخن استعارتى خاص بود و استعمال يكى بجاى ديگر نشايد مثلا استعارت از آنك دزدى كرد در موضع كه تساهل كنند بانك پوشيده بر گرفت و در موضعى كه تفخيم خواهند بانك غارت مطلق كرد و بر اين قياس و چون چيزى را اسمى نبود و از آن باستعارت عبارت خواهند كرد بايد كه استعارت از شبيه ترين چيزى به او گيرند و بايد كه شبيه مستعار نبود چه مستعار از مستعار قبيح بود مانند آنك از فرزند استعارت به چشم كنند و از چشم بنرگس پس اطلاق نرگس بر فرزند قبيح بود و در استعارت تعارف شرط بود چه غرابت استعارت هم چون غرابت الفاظ نا خوش بود مثلا فرزند را جگر گوشه خوانند و متعارف بود و اگر از عضوى ديگر گيرند كه متعارف نبود نا خوش بود و استعارت و ديگر تغييرات هر چند اقتضاء زينت و طراوت سخن كند اما از غرابت و تعجب خالى نبود و ايراد آن در سخن\r\n","description":"","footnote":"","page_name":" 576 ","page_number":594},
  {"content":"\r\nشبيه بود به حضور غربا در مجلس چه هر چند از حضور ايشان فائده بود اما خالى نبود از انقباضى كه در نفس حادث شود پس استعمال آن باعتدال بايد مانند استعمال نمك و ابازير در طعام و كثرت آن بشعر لايقتر بود چه شعر مبنى بر تكلف است و بناء خطابت بر تخيلاتى كه مستفاد از الفاظ بود غش و خيانت بود و اگر چه باعتبار صنايع لفظى لطيف و غريب بود پس بسبب آن هم بصناعت شعرا اولى و به اين سبب صنفى را از آن ذوب الشعرا خوانند و نيز استعمال امثال آن در محاوره خروج بود از عادت و اهل تميز خروج از عادت در لغت درى و غير آن مستقبح شمرند و بر جمله سخن خطابى نزديك عوام بايد كه منسوب بصنعت و تكلف نبود و از زينتهاى سخن كه در بعضى خطابيات استعمال كنند وزن بود و وزن خطابى نه وزن حقيقى بود كه اشعار بان خاص بود بل معادلتى بود در الفاظ و آن را پنج مرتبه بود ا آنك مصراعها در طول و قصر متساوى بود و اگر چه عدد الفاظ و حروف متساوى نبود چنانك گويند بذل جهد در نيل عز و شرف جاودانى اولى و ايثار حمد باقتناء علوم حقيقى بهتر ب آنك عدد الفاظ مفرد نيز متساوى بود چنانك گويند قناعت گنجى باقى است و عزلت يارى مساعد ج آنك الفاظ با تساوى متشابه بود و حروف متعادل چنانك گويند عقل موهبتى شگرف است و علم فضيلتى بزرگ د آنك مقاطع ممدود و مقصور نيز متعادل بود چنانك گويند طلب سعادت فاضلترين افكار است و كسب فضيلت نافعترين اعمال ه آنك خواتيم سخن نيز متشابه بود مانند آنك در اسجاع افتد چنانك گويند علم را مرتبتى است عظيم و حلم را منزلتى است جسيم و بهترين اوزان چنان بود كه مصراعها دو دو به يكديگر متعلق بود چنانك گويند بپرهيز از آنچه مبادرت كنند بانكارش و اگر چه قادر باشى بر اعتذارش كه نه هر كه منكرى ديد عذر آن توانست شنيد و رعايت وصل و فصل در\r\n","description":"","footnote":"","page_name":" 577 ","page_number":595},
  {"content":"\r\nسخن بجاى خويش اقتضاء شبه وزنى كند و هر لغتى را در اين باب حكمى ديگر بود و تقسيمات چنانك گويند اما فلان چنين كرد و اما فلان چنان هم اقتضاء وزنى كند و متقابلات مانند آنك گويند لازم نيست كه چنانك خواص بر جد اقبال نمايند عوام از هزل اعراض كنند و همچنين متقابلات را بسوى ظهور بعض اركان بواسطه ديگر بعض رونقى زيادت بود و در تشبيهات هم رعايت تقابل پسنديده بود چنانك اگر مريخ را زخم زن خوانند زهره را بازاء آن زخمه زن بايد گفت و ببايد دانست تسجيع و وزن و تقابل و امثال آن اقتضاء سهولت حفظ كند اما در همه ابواب اعتدال نگاه بايد داشت چه طول مصرعها ممل بود و قصرش مقتضى استحقار و بعضى لغات را در استعمال بعضى زينتها مدخلى زيادت بود چنانك لغت تازى را در امثال اين صناعت و ايثار مطبوع بر مصنوع در همه مواضع واجب بود و ببايد دانست كه خطابت مكتوب را نسقى ديگر باشد و ملفوظ را نسقى ديگر چه در ملفوظ انديشه را مجال نبود و در مكتوب باشد و نيز مكتوب در معرض تخليد بود و نفاد را در آن مجال تصرف و ملفوظ كه به زودى از خاطرها محو شود نه چنين و از مكتوب آنچه در رسايل كتاب افتد بر وجهى ديگر باشد و آنچه در سجلات حكام افتد بر وجهى ديگر مثلا در رسائل نظر بر تكلف بيشتر بود و در سجلات نظر بر ايضاح و تصحيح سخن بيشتر و از ملفوظ نيز آنچه در محافل عام گويند بر وجهى ديگر باشد و آنچه در مجالس خاص گويند بر وجهى ديگر باشد مثلا استعمال اخذ بوجوه در اول نافعتر و در دوم تلخيص سخن و تجريد از تكلف بهتر و به اين سبب بود كه هر كه نوعى از اين انواع ملكه كرده باشد بيشتر چنان بود كه از ديگر نوع قاصر بود و چون طبعها راست و ذوقهاى با سلامت در هر باب بر آنچه اقتضاء زينتى و طراوتى كند و يا آنچه ضد آن بود گواهى دهد پس اين قدر در اين باب كفايت بود .\r\n","description":"","footnote":"","page_name":" 578 ","page_number":596},
  {"content":"\r\n\r\nفصل دوم در نظم و ترتيب اقاويل خطابى\r\nهر سخن كه مشتمل باشد بر ايضاح مطلوبى منقسم بود به دو جزو يكى دعوى و ديگرى حجت و تقديم دعوى بر حجت يا تاخيرش از او بحسب مصلحت مختلف بود چنانك گفته ايم و اكثر اقاويل خطابى را صدرى و اقتصاصى و خاتمه باشد و صدر بمثابت رسمى و نشانى بود غرض را چنانك خطاط اول بنقطه نشانى كند و نقاش نيرنگى بزند و مؤذن تنحنحى بكند و مغنى ترنمى پس بايد صدر مشتمل بود بر تعريض به مقصود و تلويح آنچه باقى اجزاء بر آن مشتمل خواهد بود مثلا چنانك تصدير فتح نامه بانك الحمد لله معز اوليائه و قاهر اعدائه و تصدير ذكر مدح كسى بانك تعظيم فضلا و اكرام علماء از لوازم باشد و تصدير شكايت بانك ديرى است تا گفته اند دشمن دانا بهتر از نادان دوست و بر جمله تصدير بامثال و احاديث و ابيات پسنديده باشد و بايد كه افتتاح نكند بلفظى كه بفال ندارند يا بايراد قبيحى يا مكروهى بل ابتدا بسخن خوش و فال نيكو و ذكر عاقبت خير كند چه اگر اول تاثير آن در نفوس اقتضاء نفرتى كند باشد كه باخر آن نفرت مانع تصديق باشد و اقناع حاصل نيايد و تصدير بمشاورات خاصتر بود چه تصدير اقتضاء عظمت مطلوب كند پس بامور عظام اولى و امور عظام بمشاورات خاصتر است چنانك گفتيم و در رسائل خطابى مكتوب هم طول تصدير شايد اما در ملفوظ بهتر چنان بود كه هر چه بيشتر ايراد مقصود كند بملخصتر و مفهومتر عبارتى چه طول تصدير دليل جبن قائل يا شناعت قول بود مگر كه قايل را مذمت فعل بيان بايد كرد و باشد كه تصدير بذكر فضيلت خود و رذيلت خصم كنند و اين نادر بود و اما در اعتذار ترك تصدير واجب بود چه مستمعان انتظار جواب\r\n","description":"","footnote":"","page_name":" 579 ","page_number":597},
  {"content":"\r\n\r\nدارند و مشغول شدن به چيزى ديگر بر تعلل حمل كنند پس افتتاح بحاصل جواب و لب دفع بايد كرد و بعد از آن ببيان آن و بايراد استدارجات مشغول شد و در منافرات تصدير پسنديده بود و بر منكر مدح يا هاجى اول تعظيم قبح كند پس تلخيص بمطلوب اين است سخن در تصدير و اما اقتصاص رسم و نشان تصديق باشد و آن ايراد قصه بود كه چه رفته است و چه بوده است و خاص بود بمشاجرات و منافرات چه قصه يا مشتمل بر امرى ماضى بود و خواهند كه آن را بعدل و جور نسبت دهند و يا مشتمل بر امرى حاضر بود و خواهند كه آن را بحسن و قبيح نسبت دهند و در مشاورت چون دلالت بر مصلحتى بمستقبل بود اقتصاص صورت نبندد و اقتصاص معتذر بايد كه بطريق تلطف بود و آميخته بخلقيات و بعد از اقتصاص ايراد بيان بايد كرد تا اقناع حاصل آيد و آن تصديق احكام بود و اما خاتمه جمع و تذكر مطالب بود دفعه بر سبيل وداع چنانك اگر در مشوريات باشد گويد پس آنچه مصلحت دانستم گفتم و بعد از اين راى راى شماست و ايراد تصدير و خاتمه از جهت مستمعان باشد در قول و در كتابت جهت زينت و الا با خصم جز ايراد تصديق متنازع نافع نبود\r\nفصل سيوم در اخذ بوجوه و تقرير انواع آن\r\nو اما امور خارجى كه از باب اخذ بوجوه بود گفته ايم كه دو نوع است اول آنچه تعلق بهيات لفظ دارد و آن گرانى و سبكى و بلندى و پستى و تيزى و نرمى آواز بود كه مقتضى انفعالات باشد چه خشم را آوازى خاص بود و خوف را آوازى ديگر و همچنين هر حالى را مثلا بلندى و گرانى اقتضاء فخامت كند و پستى و تيزى اقتضاء ضعف و فائده استعمال\r\n","description":"","footnote":"","page_name":" 580 ","page_number":598},
  {"content":"\r\nآن هيات دو چيز بود يكى آنك تا متكلم را بر حالى كه او خواهد تصور كنند از قوت يا ضعف يا غير آن و دوم آنك تا در مستمع انفعالى كه او خواهد حادث شود از غضب يا حلم يا قساوت يا رقت يا غير آن و از آنچه متعلق بود بنغمت مدهائى بود كه در اثناء لفظ بان دليل سازند بر خبر يا استفهام يا قطع سخن يا امهال مستمع تا سخن فهم كند و باشد كه دال بود بر حيرت متكلم يا خشم او يا تهديد مخاطب يا تضرع با او و باشد كه دال بود بر موازنه و معادلت ميان مصراعها و قراين كه اين شرط است و اين چرا با اين موضوع است و اين محمول و غرض از اين جمله تقرير مقصود بود در نفس مستمع بر وجهى كه مطلوب بود و اين جمله بمثابت حيل بود و به اين سبب در علوم بامثال آن التفات نبود بل تزيين الفاظ على الاطلاق در علوم شاغل متعلم بود از ملاحظت معانى اما در صناعات جزوى از آن فوائد بسيار بود چه جزالت و ركاكت و وقار و تعجيل كه مؤدى در لفظ به كار دارد بمعنى سرايت كند و در خاطر مستمع هم بان هياتها مشتمل شود و نوع دوم از باب اخذ بوجوه امورى باشد كه راجع با هيات قايل بود تا آن سخن از او مقبول بود چنانك بعضى از آن پيش از اين ياد كرده ايم و آن بر چند وجه بود بعضى قولى و بعضى فعلى و قولى مانند ثناء متكلم بود بر خود و اظهار نقصان خصم خود يا نقصان ضد سخن خود و تقرير آنچه مقتضى تصور خير باشد به او و آنك او را منزلتى ثابت است و همچنين مدح مستمعان و ثناء بر ايشان و بر حاكم كه داعى ايشان باشد بتصديق و قبول و استدراج بانچه مبنى بود از هياتى پوشيده در متكلم يا مقتضى خلقى و انفعالى باشد در مستمع چنانك گفته ايم و فعلى مانند رعايت شرايط زى و هيات و منظر و اشارات و افعالى كه مؤكد سخن او باشد و استدراج گاه بتقريب و بسط بود و گاه بتبعيد و قبض و گاه باستيناس و گاه بايحاش و عوام و احمقان استدراج را مطيعتر\r\n","description":"","footnote":"","page_name":" 581 ","page_number":599},
  {"content":"\r\n\r\nباشند از آنك نفس سخن را و به اين سبب بود كه مرائى بزهد نزديك ايشان مقبول بود و اگر چه قول و اعتقادش مذموم بود و معلم اول اين معانى را اجزاء خطابت به اين سبب نهاده است كه اجتلاب قلوب با امثال اين افعال زيادت بود و بايد كه خطيب در موضعى كه احداث انفعال خواهد كرد بايراد ضمير مشغول نشود چه التفات نفس به تفكر از انفعال مانع باشد بل بر لفظى كه مقتضى انفعالات بود اقتصار كند مثلا آنچه تهيج حميت و انفت كند در اسخاط و آنچه اقتضاء رقت و شفقت كند در تظلم و آنچه اقتضاء خجلت كند در مغالطه و تخيلات كه باقوال شعرى حاصل آيد هم در استدراج نافع بود و به اين وجه شعر بر خطابت معين بود در ايقاع اقناع و اول چيزى كه در نفوس تمكن يابد اقوال شعرى بود پس خطابى پس ديگر صناعات بر ترتيب و به اين سبب امثال اين تصرفات اول شاعر را بود و خطيب از او فرا گيرد و ببايد دانست كه اخذ بوجوه بحيل طبيعى مناسبتر بود و حيل لفظى و غير آن بصناعى مناسبتر و در مكتوبات صنف اول مفيد نبود بل استعمالش خود صورت نيفتد پس اقناع يا ترك اخذ بوجوه بفضل قوت بود و يا استعمالش بلطف حيلت و مجيب بايد كه اخذ بوجوه را نكوهش كند و بر آن تنبيه دهد و بگويد كه اين حيلت است و مثلا بكا نيست بل تباكى طرارانه است\r\nفصل چهارم در ذكر منازعات و مقاومات خطابى و آنچه بدان متعلق بود\r\nمنازعت بجدل خاصتر از آنست كه بخطابت چه خطيب در اكثر احوال خطاب با جمهور كند در اقناع و مجادل با خصم پس مجادل بمثابت مبارزى بود كه با خصم خود در مكاشفت بود و خطيب بمثابت كسى كه به تنهائى\r\n","description":"","footnote":"","page_name":" 582 ","page_number":600},
  {"content":"\r\nدر ميدان جولان مىكند و جماعتى مشاهده احوال و افعال او مىكنند و منازعتى كه افتد بيشتر در مشاجرات باشد كه شاكى اثبات جور كند و معتذر انكار كند و انكار او از چند وجه تواند بود چنانك گفته ايم يا افكار فعل كند اصلا يا انكار بعضى از آن و گويد اين همه نبود بل چنين و چنين يا انكار ضرر كند مطلقا و گويد فعل بود اما نه بر وجه ضار يا انكار آن كند كه ضرر بسيار بود بل گويد كه ضرر كمتر از آن بود كه شاكى مىگويد يا گويد ضرر بود و ليكن قبيح نبود بل واجب بود يا حسن يا گويد وجه قبحش ضعيف بود و اندك يا گويد بخطا بود يا گويد اين شاكى شكايت بسيار كند و فلان وقت شكايت كرد و بر باطل بود يا گويد نيت من چنين بود و اگر رنجى به او رسيد بر مصلحت او شامل بود يا گويد اگر سيئه كرده ام چندين حسنه كرده ام و اگر من فعل بد كرده ام تو نيز شكايت بد كردى و از اعتدال تعدى كردى و باشد كه شكايت از شاكى بانك مضر است بر قول خود و عذر با او مفيد نخواهد بود و اگر خلق نشنوند خداى بشنود يا خود چرا مرا بجواب چنين كس مشغول مىبايد بود وسيلت سازد در عذر و جحود بعد از تسليم اقتضاء تضيق طرق حجت كند بر معتذر چنانك گويد فعل بود و اضرار نه و اگر گويد فعل و اضرار بود و استحقاق بود تضييق زيادت شود و جحود مطلق اقتضاء تضيق طرق حجت كند بر شاكى و گفته اند اعتذار شكايت فاضلتر است چه شاكى قصد مذمت و اثبات جور مىكند و معتذر قصد فضيلت و اثبات عدل و به اين سبب معتذر دعوت با خير كند و چنان فرا نمايد كه الا خير نمىخواهد بخلاف شاكى كه دعوت با قمع و ايذا كند و اما در مشورت اگر منازعت رود منازع گويد اين امر كه مشير مىگويد واقع نباشد و اگر باشد نافع نباشد و اگر نافع باشد عدل نباشد و اگر باشد بمشار اليه احتياج نيست\r\n","description":"","footnote":"","page_name":" 583 ","page_number":601},
  {"content":"\r\nيا بر وجهى ديگر مىبايد غير آنچه مشير گفته است و شرط منازع آن بود كه اول نقض سخن خصم كند آنگاه اثبات نقيضش چه مشير چون ابطال ديگر مشهورات كند مستمعان بر استماع مشاورت او حريص شوند و ببايد دانست كه سبب كذب مشير يكى از سه چيز بود جهل يا شرارت طبع يا عدم تامل در حال مستشير از بى عنايتى و سبب آنك مردم بتصديق كسى ميل كنند هم يكى از سه چيز بود عقلش يا فضيلتش يا آنك او را دوست دارند و ابطال چنانك گفته ايم بمعارضه كنند يا بمناقضه و معارضه همان است كه پيش از اين گفته آمد و مناقضت ايراد مقاومت باشد و آن ضد نفع بود چنانك در جدل گفته ايم يا توجه بقول مدعى بود يا بمقدمات قولش يا بقابل يا بتضييع زمان و تشويش فعل او و آنچه متوجه بقول يا مقدمه بود يا اقتضاء نقض نفس آن قضيه كند يا اقتضاء نقض آنچه قايم مقام او بود مانند كلى عامتر يا جزوى خاصتر يا شبهى كه حكم از او بقضيه نقل توان كرد يا اقتضاء اثبات آن حكم در ضد قضيه تا به حكم تضاد رفع حكم قضيه كند و باشد كه مقاومت نسبت كند مثلا مدعى گفته باشد اين حكم موافق سنت نيست مناقض گويد هست چه فلان پيغمبر يا فقيه در فلان صورت حكم بر اين جمله كرد و اگر حجت ضميرى باشد مبنى بر راى محمود نقض بمقاومتى توان كرد كه دال بود بر آنك مقدمه دايم الصدق نيست و آن بايراد جزوى مناقض بود و در رواسم ببيان عدم انتاج شكل نيز نقض توان كرد و مناقضت امثله هم بامثله توان كرد و بانك عموم حكم واجب نيست و اگر ظن افتد كه عام است بيان بايد كرد كه وجه حكم امرى است غير مشابهت مظنون و مقاومت خصم به فكر مقاوم نباشد چه ابطال سخن او اثبات سخن مقاوم نبود و مقاومت متوجه قابل باشد كه باثبات مذمت او بود بامرى فعلى چنانك گويد او سخن نه از سر بصيرت گويد يا بامرى خلقى چنانك گويد مثلا او در كوى مىرود\r\n","description":"","footnote":"","page_name":" 584 ","page_number":602},
  {"content":"\r\nو سخن مىگويد يعنى مستعجل طبع است و در كارها تانى نكند و اشتغال بهزل هم نوعى از مقاومت بود بامور خارجى و آن دال بود بر عدم مبالات بخصم و ليكن لايق هر صنفى هزلى ديگر بود اهل تميز طريق تعريض سپرند و عوام از تصريح باك ندارند و سؤال در خطابت هم قليل الوقوع باشد مانند نزاع و باشد كه نافع بود و آن چنان بود كه سايل واثق بود از منازع كه جواب جز بطريقى نخواهد گفت كه مطلوب سايل اقتضاء كند يا ديگر طرف قبيح و شنيع بود و اگر جواب بان طرف گويد سايل را مجال تشنيع بود و باشد كه سؤال به جهت آن كنند كه مجيب ابله بود تا بلاهتش ظاهر شود يا جوابى متناقض گويد و بان شكسته شود يا اگر مجيب حاذق بود و ليكن جواب مطول گويد عوام سخن او را مشوش يا او را متحير شمرند چه عوام را جواب مختصر و جزم بايد و در موضعى كه جواب چنان نتوان گفت مجيب در معرض سوء ظن ايشان افتد .\r\n","description":"","footnote":"","page_name":" 585 ","page_number":603},
  {"content":"\r\n\r\nمقالت نهم در شعر و آن را بيطوريقا خوانند\r\nو آن سه فصل است\r\nفصل اول در اشارت بماهيت و منفعت شعر و آنچه بان تعلق دارد\r\nصناعت شعرى ملكه اى باشد كه با حصول آن بر ايقاع تخيلاتى كه مبادى انفعالاتى مخصوص باشد بر وجه مطلوب قادر باشد و اطلاق اسم شعر در عرف قدما بر معنى ديگر بوده است و در عرف متاخران بر معنى ديگر است و محققان متاخران شعر را حدى گفته اند جامع هر دو معنى بر وجه اتم و آن اين است كه گويند شعر كلامى است مخيل مؤلف از اقوالى موزون متساوى مقفى و كلام موزون باشتراك اسم بر دو معنى افتد يكى حقيقى و آن قولى بود كه حروف ملفوظ او را بحسب حركات و سكنات عددى ايقاعى باشد و دوم مجازى و آن هياتى بود سخن را از جهت تساوى اقوال و بحسب ظاهر شبيه به وزن چنانك در خسروانيهاى قديم بوده است و وزن خطابت نزديك بود به همين معنى و مراد اهل اين روزگار بموزون معنى اول است تنها و مراد قدما هر دو معنى بهم بوده است و معنى متساوى آن بود كه اركان قول كه آن را عروضيان افاعيل خوانند در همه اقوال متشابه بود و بعدد متساوى چه اگر متشابه نبود بحر مختلف شود و اگر بعدد متساوى نبود ضرب مختلف شود و مثمن مثلا با مسدس در يك شعر جمع شده باشد و معنى مقفى آنست كه خواتيم اقوال متشابه باشد بر وجهى كه مصطلح بود و شرط تقفيه در قديم نبوده است و خاص است بعرب و ديگر امم از ايشان گرفته اند و نظر در آن تعلق بعلم قوافى دارد\r\n","description":"","footnote":"","page_name":" 586 ","page_number":604},
  {"content":"\r\nو آن علمى بود در تحت علم لغت و نظر در وزن حقيقى بحسب ماهيت تعلق بعلم موسيقى دارد و بحسب اصطلاح و تجربه تعلق بعلم عروض دارد و نظر منطقى خاص است بتخييل و وزن را از آن جهت اعتبار كند كه بوجهى اقتضاء تخييل كند پس شعر در عرف منطقى كلام مخيل است و در عرف متاخران كلام موزون مقفى چه بحسب اين عرف هر سخن را كه وزنى و قافيتى باشد خواه آن سخن برهانى باشد و خواه خطابى خواه صادق و خواه كاذب و اگر همه به مثل توحيد خالص يا هذيانات محض باشد آن را شعر خوانند و اگر از وزن و قافيه خالى بود و اگر چه مخيل بود آن را شعر نخوانند و اما قدماء شعر كلام مخيل را گفته اند و اگر چه موزون حقيقى نبوده است و اشعار يونانيان بعضى چنان بوده است و در ديگر لغات قديم مانند عبرى و سريانى و فرس هم وزن حقيقى اعتبار نكرده اند و اعتبار وزن حقيقى بان مىماند كه اول هم عرب را بوده است مانند قافيه و ديگر امم متابعت ايشان كرده اند و اگر چه بعضى بر ايشان بيفزوده اند مانند فرس و بر جمله رسوم و عادات را در كار شعر مدخلى عظيم است و به اين سبب هر چه در روزگارى يا نزديك قومى مقبول است در روزگارى ديگر و بنزديك قومى ديگر مردود و منسوخ است و اصل تخييل كه منطقى را نظر بر آنست هميشه معتبر باشد و اگر چه طرق استعمال بگردد و اين صناعت بالذات باحث از آنست و بالعرض از ديگر احوال شعر پس ماده شعر سخن است و صورتش بنزديك متاخران وزن و قافيه و بنزديك منطقيان تخييل و چون اين معانى مقرر شد گوئيم مخيل كلامى بود كه اقتضاء انفعالى كند در نفس ببسط يا قبض يا غير آن بى ارادت و رويت خواه آن كلام مقتضى تصديقى باشد و خواه نباشد چه اقتضاء تصديق غير اقتضاء تخييل بود و باشد كه يك سخن بر وجهى اقتضاء تصديق تنها كند\r\n","description":"","footnote":"","page_name":" 587 ","page_number":605},
  {"content":"\r\nو بر وجهى ديگر اقتضاء تخيل تنها و نفوس اكثر مردم تخيل را مطيع تر از تصديق باشد و بسيار كسان باشند كه چون سخنى مقتضاء تصديق تنها شنوند از آن متنفر شوند و سبب آنست كه تعجب نفس از محاكات بيشتر از آن بود كه از صدق چه محاكات لذيذ بود و اما صدق اگر مشهور بود مانند چيزى باشد مكرر و منسوخ از جهت ظهور و اگر غير مشهور بود در معرض طلب التذاذ بان التفاتى نباشد و باشد كه صادق غير لذيذ بتحريفى مقتضى تخييل لذيذ شود و نيز باشد كه التفات بتخييل نفس را از التفات تصديق باز دارد و تصديق نيز هر چند مانند تخييل انفعالى نفسانى است اما انفعال تصديقى از جهت قبول قول است بحسب اعتبار مطابقت آن با خارج و انفعال تخيل از جهت التذاذ و تعجب از نفس قول بى ملاحظت امرى ديگر پس اول بحسب حال مقول عليه است و دوم بحسب حال قول و بعد از تقديم اين معانى گوئيم امورى كه اقتضاء تخيل كند در قول چهار چيز بود ا عدد زمانهاى قول بر وجهى ايقاعى يا نزديك بان و آن وزن بود ب آنچه مسموع بود از قول يعنى الفاظ ج آنچه مفهوم بود از او يعنى معانى د امورى كه متعلق بود بهر دو بهم و مسموع اقتضاء تخيل يا بجوهر لفظ كند يا بهيات مذكور در باب اخذ بوجوه و آنچه بجوهر لفظ كند يا بفصاحت و جزالت لفظ كند يا بحسب حيلتى و همچنين آنچه اقتضاء تخييل بحسب معنى كند يا بغرابت معنى كند يا بحسب حيلتى و امور متعلق بهر دو هم بر اين قياس و حيلتهاى صناعى را كه متعلق بلفظ يا بمعنى يا بهر دو بود صنعت خوانند و معرفت آن بنزديك متاخران علمى مفرد است از علوم شعر و مثال لفظ مخيل بحسب فصاحت و متانت اين است نظم\r\nچو فردا بر آيد بلند آفتاب * من و گرز و ميدان و افراسياب\r\nو مثال معنى مخيل بحسب غرابت نظم\r\n","description":"","footnote":"","page_name":" 588 ","page_number":606},
  {"content":"\r\nنگر چه شوم جهانى است اين كه جفت از جفت * خوشى نيابد تا پاره ز جان نبرند\r\nو حال صنعتها بعد از اين ياد كرده شود و ببايد دانست كه تخييلهائى كه مقتضاء بسايط الفاظ و معانى مفرد بود صناعى نباشد و آنچه مقتضاء تركيبات باشد دو صنف بود يكى آنچه از تركيب اول حادث شود كه انواع اقوال مفرد بر آن مشتمل بود و ديگر آنچه از تاليف اقوال حادث شود و صنف اول در افادت تخييل تام نبود چه اقوال مفرد بمثابت مواضع و انواع يا مقدمات كلى بود در صناعات مذكور و آن را بانفراد بى مقارنت قولى ديگر بمطالب جزوى تعلق نتواند بود و اما آنچه از تاليف اقوال حادث شود افادت تخيل كند بر وجهى كه خواهند و در موضعى كه خواهند و آن را قياسات شعرى خوانند و تعلقش بيشتر بامور جزوى بود مانند خطابت و فائده آن حدوث انفعالات نفسانى بود از بسط و قبض و تعجب و حيرت و خجلت و فتور و نشاط و غير آن كه تابع تخيلات باشد تا بحسب آن نفس بتعظيم و تصغير و تهويل و تسهيل امور حكم كند و در اغراض مدنى مذكور يعنى مشاورات و مشاجرات و منافرات نافع باشد و بر اقتناء فضائل و منع از رذائل و ديگر حركات نفسانى باعث گردد و هر چند خطابت شريك شعر باشد در اين منفعت اما خطابت نفع بتصديق كند و شعر بتخييل و تخييل در بعضى نفوس مؤثرتر از تصديق آيد چنانك گفته آمد و منفعت خاص اين صناعت كه هيچ صناعت ديگر در آن مشارك نباشد التذاذ و تعجب نفس بود و اشعار متاخران بسوى اين غرض تنها بسيار بود و متقدمان بيشتر بسوى اغراض مدنى گفته اند و اگر در حد اعتبار غرض كنند بايد گفت شعر كلامى بود مؤلف از اقوال مخيل كه انفعالى مطلوب بحسب غرضى از اغراض مدنى يا غير آن تابع آن تخييل باشد و چون\r\n","description":"","footnote":"","page_name":" 589 ","page_number":607},
  {"content":"\r\nتصديقات مظنون مشهور بود يا نزديك به شهرت حصر آن ممكن باشد و بحسب آن اعداد انواع غير متعذر و اما تخييلات بسبب آنك غير مشهور بود محصور نتواند بود چه هر چه غريبتر و مستبدعتر و لذيذتر مخيلتر و علت انفعال نفس از آنچه مغافصه به او رسد بيشتر بود از آنچه بتدريج رسد يا رسيدنش متوقع باشد و به اين سبب بود كه مضاحك و نوادر اول بار كه استماع افتد لذيذتر باشد و باشد كه بتكرار اقتضاء نفرت نفس كند از آن پس اعداد انواع در اين صناعت ممكن نبود و ببايد دانست كه هر يكى را از تخييل و وزن و قافيه مراتب بسيار بود در جودت و رداءت چه تخييلى بود كه اقتضاء انبساط مفرط كند و باشد كه اقتضاء انقباض مفرط كند و همچنين در ديگر انفعالات و در ديگر طرف تخيل باشد كه زيادت تاثيرى نكند و از جهت قدرت بعضى قدماء شعرا بر تصرف تام در نفوس عوام ايشان شعرا را با انبياء در سلك مشابهت مىآورده اند و در اين روزگار نيز اشعار نيك از خطب در بعضى منافع مؤثرتر است و همچنين وزنى بود در كمال تناسب به حدى كه ايقاعاتش حيوانات ديگر را در حركت و اهتزاز آورد و وزنى بود از تناسب دور چنانك انتظامش بعضى مردم احساس نكنند و در قوافى قافيه اى بود مشتمل بر صنعتى لطيف مانند لزوم ما لا يلزم و قافيه اى بود مشتمل بر خللى مانند اقوا يا ايطاء يا سناد يا عيبى ديگر از عيوب مذكور در علم قوافى و يونانيان را اغراضى محدود بوده است در شعر و هر يكى را وزنى خاص مناسب مثلا نوعى بوده است مشتمل بر ذكر خير و اخيار و تخلص بمدح يكى از آن طايفه كه آن را طراغوديا خوانده اند و آن بهترين انواع بوده است و آن را وزنى بغايت لذيذ بوده و نوعى ديگر مشتمل\r\n","description":"","footnote":"","page_name":" 590 ","page_number":608},
  {"content":"\r\nبر ذكر شرور و رذايل و هجو كسى و نوعى مشتمل بر امور حرب و جدال و تهييج و غضب و ضجرت و نوعى ديگر مشتمل بر امور معاد و تهويل نفوس شريره و نوعى ديگر مقتضى طرب و فرح و نوعى ديگر مشتمل بر سياسات و نواميس و اخبار ملوك و همچنين انواع ديگر و هر نوعى را اجزائى خاص مرتب مؤدى به مقصود و چون اوزان و تخيلات مناسب هر نوعى مقارن آن استعمال مىكرده اند آن را تاثير بيشتر بوده است و بر جمله چون در اين روزگار آن سياقت مهجور است از شرح آن انواع فائده زيادت صورت نبندد .\r\nفصل دوم در تحقيق تخييل و محاكات و بيان وجوه استعمال آن\r\nمحاكات ايراد مثل چيزى بود به شرط آنك هو هو نباشد مانند حيوان مصور طبيعى را و خيال بحقيقت محاكات نفس است اعيان محسوسات را و ليكن محاكاتى طبيعى و سبب محاكات يا طبع بود چنانك در بعضى حيوانات كه محاكات آوازى كنند مانند طوطى يا محاكات شمايلى كنند مانند كپى و سبب يا عادت بود چنانك در بهرى مردمان كه بادمان بر محاكات قادر شوند موجود باشد يا صناعت بود مانند تصوير و شعر و غير آن و تعليم هم نوعى از محاكات بود چه تصوير امرى موجود است در نفس و همچنين تعلم و محاكات لذيذ بود از جهت توهم اقتدار بر ايجاد چيزى و از جهت تخييل امرى غريب و به اين سبب محاكات صور قبيح و مستكره هم لذيذ بود و محاكات بقول بود يا بفعل و شعر محاكات بسه چيز كند ا بلحن و نغمه چه هر نغمتى محاكات حالى كند مانند نغمت درشت كه محاكات غضب كند و نغمت حزين كه محاكات حزن كند و\r\n","description":"","footnote":"","page_name":" 591 ","page_number":609},
  {"content":"\r\nاين صنف خاص بود بشعرى كه بلحنى مناسب روايت كنند و از قبيل عرضيات بود و همچنين دلالت بر غضب يا بر حلم يا بر تحقيق يا بر ارتياب يا بر رقت سخن يا بر ترائى بجد يا بهزل يا اظهار يكى و اخفاء ديگر بر سبيل اخذ بوجوه چنانك گفته ايم از اين باب بود ب به وزن كه هم محاكات احوال كند و به اين سبب مقتضى انفعالات باشد در نفوس چه وزنى باشد كه ايجاب طيش كند و وزنى باشد كه ايجاب وقار كند و خود حروف قول در شعر محاكات او از آن ايقاع كند ج بنفس كلام مخيل چه تخييل محاكات بود و شعر نه محاكات موجود تنها كند بل گاه بود كه محاكات غير موجود كند مانند هيات استعداد حالى متوقع يا هيات اثرى باقى از حالى ماضى همچنانك مصور صور را بر هيات كسى كه مستعد ايجاد فعلى باشد يا از ايجاد فارغ شده باشد و در او اثرى از آن مانده تصوير كند و اين هر سه كه گفتيم مجتمع و متفرق تواند بود مثلا محاكات بلحن تنها در اصوات تاليفى و به وزن تنها در ايقاعات كه بدست زدن يا برقص ايجاد كنند و بسخن تنها در منثورات مخيل مجرد از نغمت و بلحن و وزن در مزامير و بلحن و كلام در نثرى كه بنغمت ادا كنند و به وزن و كلام در شعرى كه بى نغمت ادا كنند و بهر سه در شعر مقرون بنغمت و رقص بسبب آن با لحنى نيكوتر و آسانتر بود كه محاكات لحنى نفس را مستعدتر گرداند و غرض از محاكات مطابقت بود بر يكى از سه چيز يا مجرد يا مقارن تحسين يا مقارن تقبيح و مطابقت مجرد مانند محاكات نقاش بود صورتى محسوس را و بتحسين مانند محاكات او صورت فرشته را و بتقبيح مانند محاكات او بود ديو را و باشد كه محاكى غير حيوان را در صورت حيوانى آرد يا بر محاكات غرايب از او قادر شود چنانك اصحاب مانى صورت رحمت\r\n","description":"","footnote":"","page_name":" 592 ","page_number":610},
  {"content":"\r\nو غضب را بر نيكوترين و زشتترين صورتى نقش كنند و شاعران امثال اين بسيار كنند چنانك شعراء قديم خير را بمثابت مردى نهادندى و ازو حكايتها كردندى و همچنين شر را و محاكات شعرى بتحسين و تقبيح لذيذتر آيد چنانك در مدح و هجو افتد و نفوس خيره بمحاكات تحسينى مايلتر بود و شريره بضدش و اوميرس از شعراء يونانيان محاكات خير و فضيلت كردى و در آن بر شعراء آن زمان تقدم داشتى و شحنه مستهزى محاكات سه چيز كند يكى قبح آن كس كه با او استهزاء كند و ديگر ايذاء او باصرار و قلت مبالات و سيوم بى غمى بخلاف شحنه غضوب كه محاكات تاذى و غم و تهويل مغضوب عليه كند و از تامل در شمايل بعضى حيوانات و خاصه مردم اصناف آثار محاكات احوال مختلف معلوم شود و علت وجود شعر دو چيز است ايثار لذت محاكات و شعف بتاليف متفق كه در جوهر نفس مركوز است و بعد از آن بتهذيب صناعت آن را بتدريج از مرتبه نازل به مرتبه اى كه از آن بلندتر نباشد در حسن و نظام مىرسانند و تشبيه و استعارت از جمله محاكات لفظى است و باشد كه بسايط را بود مانند آنك از روى نيكو به ماه عبارت كنند و باشد كه مركبات را بود چنانك از هلال و زهره بكمان سيمين و بندقه زرين عبارت كنند و باشد كه ذوات را بود چنانك از پستان بانار و از روى به گل عبارت كنند و باشد كه صفات را بود چنانك از فتور چشم در حال ناز به مستى و خواب عبارت كنند و باشد كه در صفات بذوات عبارت كنند چنانك از منت بطوق بر گردن و از بيان به شمشير تيز و باشد كه مشهور و ذايع بود چنانك از چشم بنرگس و از قد بسرو سهى عبارت كنند و باشد كه غير مشهور بود چنانك گفته اند شعر\r\nبنات النعش گرد قطب گردان * چو اندر دست مرد چپ فلاخن\r\nو باشد كه شبيه را بجاى اصيل اقامت كنند و باشد كه اظهار\r\n","description":"","footnote":"","page_name":" 593 ","page_number":611},
  {"content":"\r\nمغايرت و اثبات مشابهت كنند و باشد كه استعارت بممكنات بود چنانك از بوى خوش ببوى مشك و باشد كه از محالات بود چنانك گويند زبان حال و چشم دل و آنچه مشتمل بود بر عدول از ممكنات بمحال آن را خرافات خوانند و باشد كه مستملحتر شمرند و به اين سبب گفته اند احسن الشعر اكذبه و بر جمله محاكات شعرى يا بطريق استدلال بود يا بطريق اشتمال و استدلال چنان بود كه از حال يك شبيه بر حال ديگر شبيه دليل سازند و اشتمال چنانك چيزى فرا نمايند و چيزى ديگر خواهند مثلا هزل نمايند و جد خواهند و خرافات بر هر دو وجه ممكن بود و استدلالات صناعى پنج بود ا محاكات بامور مذكور ب استدلال ساده بى خرافات چنانك در خطابت مستعمل بود ج تذكير چنانك ربع را ببينند و از دوست ياد كنند د استدلالات بسبب مشابهت چنانك شراب را ببينند از آب ياد كنند ه عبارت از چيزى بمحالى يا كاذبى دال چنانك چون مبالغت خواهند كرد در حسن صنعت كسى گويند فعلى كرد كه در مقدور بشر نيست و غلط شاعر سوء محاكات را بود مانند غلط مصور كه اسب را مثلا پنجه كند و شير را سم و نقد شعر علمى مفرد است از علوم شعر و سوء محاكات را چهار سبب بود : ا - تقصير در محاكات چنانك در صفت تير گفته اند مصرع\r\n* دونده چو آهو پرنده چو مرغ *\r\nب - تحريف چنانك گفته اند مصرع\r\n* زبانش در بيان همچون يمانى *\r\nو مراد از يمانى شمشير است\r\nج - كذب ممكن چنانك گفته اند مصرع\r\n* از لاله رنگ و بوى به شوخى ربوده اى *\r\nچه نسبت بوى خوش به لاله كذب بود د كذب محال چنانك گفته اند مصرع\r\n* هلالوار رخ روشنش خسوف گرفت *\r\n","description":"","footnote":"","page_name":" 594 ","page_number":612},
  {"content":"\r\n\r\nو خسوف هلال محال بود و محاكات ناطق به غير ناطق باشد كه بتبكيت شاعر ادا كند چه اقتضاء قلت تصرف كند بخلاف عكسش و ببايد دانست كه اعتبار انواع اخذ بوجوه و نفاق مهمترين چيزى بود در شعر و منفعت آن در تخييل بسيار بود و تعلق آن اول و بالذات بشعر است و بعد از آن بخطابت و چون در خطايت شرح آن تقديم يافته است در اين موضع تكرار شرط نباشد .\r\nفصل سيم در احوال الفاظ و اشارت به صنعتهاى شعر بر سبيل اجمال\r\nاجزاء لفظ چنانك گفته ايم حروف باشد و حروف صامت بود يا مصوت و صامت مجهور بود مانند تا و طا كه مدش ممكن نبود يا مهموس بود بخلاف آن مانند سين و شين و مصوت يا ممدود بود و آن حروف مد بود يا مقصور و آن حركات بود و مركب اول از حروف مقاطع ممدود و مقصور بود و مركب دوم الفاظ و باشد كه بعضى مقاطع با حروف بى تركيب بمثابت الفاظ بود و آن اغلب از قبيل ادوات باشد مانند بعضى از حروف واصله كه در ابتداء كلمات افتد چون همزه وصل و استفهام يا در حشو كلمات افتد مانند واو عطف و باشد كه در آخر افتد مانند تنوين و همچنين بعضى از حروف فاصله مانند يا در پارسى و او در تازى و از الفاظ و آنچه بمثابت الفاظ بود مانند خبر و استخبار و امر و نهى و ندا و قسم و دعا و تمنى و ترجى و غير آن مركب شود چنانك اهل علم لغات آن را بيان كنند و استعمال شاعر الفاظ را بر وجوه مختلف ممكن باشد و بعضى اسامى اصناف الفاظ مستعمل اين است مستولى و لغت و زينت و نقل و موضوع و منفصل و متغير و معنى مستولى در خطابت گفته ايم و لغت الفاظى را گويند كه تعلق بقومى خاص دارد و مشهور مطلق نبود مانند معربات در تازى و لغات قبايل و زينت لفظهائى را گويند كه بتركيب حروف تنها دال نبود بل بمقارنت هياتى يا مدى\r\n","description":"","footnote":"","page_name":" 595 ","page_number":613},
  {"content":"\r\nدال باشد چنانك در خبر و استفهام گفته ايم در زبان پارسى و نقل لفظهائى بود كه بعد از وضع بر چيزى ديگر اطلاق كنند مانند لفظ جنس بر نوع يا بر عكس يا لفظ شبيه بر شبيه مثلا پيرى را شبانگاه عمر يا خريف عمر خوانند و موضوع لفظهائى بود كه شاعر وضع كند و پيش از او استعمال نكرده باشند و اهل علوم را نيز باشد كه بان احتياج افتد و ايشان از مناسبترين چيزى بمسمى اسم موضوع اختراع كنند بحسب نسبتى حقيقى و شاعر ملاحظت نسبتى خيالى بيش نكند و منفصل لفظهائى بود محرف از اصل وضع بحذف چيزى مانند مرخمات در تازى يا بمد قصرى يا بقصر مدى يا بقلبى و اين تصرفات باشد كه لغوى كند و باشد كه شاعر كند و به اين سبب گويند يجوز للشاعر ما لا يجوز لغيره و منفصل را مختلط نيز خوانند و بعضى گفته اند منفصل لفظهائى بود كه از درازى يا تنافر حروف تلفظ آن دشوار بود و صواب وجه اول است متغير آنست كه در خطابت شرحش گفته آمد و از اين جمله استعمال مستولى استعمال حقيقى بود و باقى بسوى غرابت و تعجب و تخييل ايراد كند يا بسوى ضرورت يا بسوى رمز و تحير سامع و اما حيلتهائى كه از جهت تخييل به كار دارند يا متعلق بمفردات تواند بود يا بمركبات و متعلق بمفردات گفته آمد و اما متعلق بمركبات لا محاله راجع باشد با نسبتى كه اجزاء قول را با يكديگر بود و آن يا بمشاكلتى باشد يا بمخالفتى و هر يكى يا تام باشد يا ناقص و يا راجع با لفظ تنها بود يا با معنى و آنچه راجع با لفظ تنها بود يا بحسب اجزاء لفظ بود يعنى حروف و حركات كه بانفراد دال نباشد يا بحسب حروف و حركات دال بود يا بحسب الفاظ بسيط بود يا بحسب الفاظ مركب بود و آنچه راجع با معنى بود يا بحسب بسايط بود يا بحسب مؤلفات مثال مشاكلت تام در اجزاء لفظ غير دال كه حروف بود تشابه اواخر الفاظ بود كه در سجع و قافيه افتد و اگر در همه اجزاء بود اصناف مقلوبات بود و در اجزاء لفظ غير دال كه حركات بود تشابه كلمات\r\n","description":"","footnote":"","page_name":" 596 ","page_number":614},
  {"content":"\r\nبود كه آن را ترصيع خوانند چنانك گويند نظم\r\nمنبع مجد و آفتاب شرف * معدن فضل و آسمان كرم\r\nو اگر هر دو مجتمع شوند ترصيع تام بود چنانك گويند شعر\r\nاى منور به تو نجوم جمال * وى مقرر به تو رسوم كمال\r\nو مثال مشاكلت تام در ادوات تكرار حرف ندا است در اول اين دو مصرع و تكرار با در لفظ به تو و مشاكلت تام در حركات و حروف كه در اجزاء لفظ باشد باعتبارى ديگر مشاكلت ناقص بود در الفاظ و مثال مشاكلت تام در بسايط الفاظ تكرار رديف بود يا حاجب در اواخر ابيات چنانك پارسى گويان را متداول است و يا تكرار كلمه اى در همه ابيات يا همه مصراعها بر حسب التزام شاعر و يا اشتراك اول در همه ابيات در يك كلمه كه آن را مجنح خوانند يا اشتراك اول و آخر هر بيت در يك كلمه كه آن را رد العجز على الصدر خوانند و بعضى آن را بيت دايره خوانند و اگر مشاكلت لفظ با مخالفت معنى بود آن را تجنيس تام خوانند مانند عين و عين به دو معنى و اگر بحسب كتابت بود آن را تصحيف خوانند و مثال مشاكلت تام در الفاظ مركب نوعى از قلب بر اين وجه كه گويند فرض عين است و عين فرض و چنانك گويند\r\nسفرى كردم وقتى به هرى * به هرى وقتى كردم سفرى\r\nو مثال مشاكلت ناقص در اجزاء لفظ اگر حروف بود مانند دو حرف متقارب بود كه در اسجاع افتد و اگر حركات بود مانند ترصيعاتى بود كه حركات كلمات در وى جمله متشابه نبود مانند هنر و كرم و مثال مشاكلت ناقص در الفاظ بسيط چنان بود كه الفاظ اگر بجوهر متفق بود بتصريف مختلف بود مانند سمك و سماك و اگر بجوهر مختلف بود بحروف متشابه مانند قايس و سايق يا متقارب مانند صايح\r\n","description":"","footnote":"","page_name":" 597 ","page_number":615},
  {"content":"\r\nسايح يا بتصريف مشابه بود مانند عليم و عظيم يا بصنعت مانند گندم و كژدم يا يكى جزو ديگرى بود مانند حمى و حمار و سهى و سها و يا جزوى مشترك بود مانند خير و خيل و مار و مال و مشاكلت ناقص در الفاظ مركب هم بر اين قياس و مشاكلت تام در معنى بسيط چنان بود كه شاعر يك معنى را باستعمالات مختلف به كار دارد و اين بسيار بود بحسب تركيب چنانك معنى مركب را ببيانهاى مختلف بيان كنند و نوعى را از آن شعر معنوى خوانند و مشاكلت ناقص چنانك بجاى معنى چيزى مناسب او گيرد يا بحسب اعتبار مختلف گيرد و اما آنچه متعلق بمخالفت بود لا محاله بايد كه بمخالفت مشابهتى يا مناسبتى لفظى يا معنوى باشد مقتضى نظامى و الا از قبيل صنعت نباشد و مخالفت در اجزاء كلمات چون بر وجهى معين التزام كنند نوعى از انواع صنعت لفظى تواند بود به شرط مناسبت در باقى اجزاء با تكرارى منتظم و مخالفت در بسايط الفاظ اگر با مشاركت معنى بود بترادف الفاظ تواند بود و اگر با مشابهت معنى بود مانند استعمال قراين بود با يكديگر چون اعداد يا اضداد و آن را مطابقه و ازدواج خوانند و وجه مشابهت باشد كه اشتراكى در نسبت بود مانند پادشاه در شهر و ملاح در كشتى يا در استعمال مانند كمان و تير يا در حمل مانند طول و عرض يا در اسم مانند آفتاب و چشمه آب و اگر با مخالفت معنى بود و ليكن بوجهى تخييل مناسبتى كنند از جانب لفظ مانند استعمال شبيه بضد بجاى ضد مثلا بياض با سواد بمعنى ولايت وديهها و كوكب با نجم بمعنى گياه و اگر تخييل مناسبت از جانب معنى بود مانند استعمال ثواب با دوزخ بود كه در معنى نزديك است بعقاب كه ضد ثواب است و اين ابواب باعتبارى از مشاكلت معنوى باشد و از باب مخالفت معنى تنها ايهام و مغالطه بود بحسب بساطت و تركيب و از باب مخالفت لفظ و معنى با هم صنعتى\r\n","description":"","footnote":"","page_name":" 598 ","page_number":616},
  {"content":"\r\nبود كه آن را تزلزل خوانند كه باندك تحريفى لفظى معنى ضد مطلوب شود . وازباب مشاكلت مخالفت با هم صنعتى بود ، آن را جمع و تقسيم خوانند . چنانك گويند : زيد و عمر دريا اند . اما يكى در عطا و يكى در بلا و چنانك گويند به او هم اميد است و هم بيم ، اميد برحمتش و بيم از سطوتش . و همچنين آنچه آن را استدراك خوانند ، چنانك گويند : دست او ابر است الا آنك هنگام عطا ابر گريد و او خندد . و ديگر انواع مخالفات ناقص و تام هم بر اين قياس باشد . و از جمله صنعتها ، انواعى بود كه متعلق بمجموع شعر بود ، مانند توشيح و ترجيع ، يا ببعضى ابيات مانند ملمع و مسمط .\r\nو ببايد دانست كه همچنانك خطابت را اجزائى بود مانند صدر واقتصاص و تصدير و خاتمه ، شعر را اجرائى بود مانند مطلع و تشبيب و تخلص و دعا و مقطع و بحسب هر يكى صنعتهاء مختلف ممكن باشد . و از جهت آنك علمى مفرد متكفل بيان اين معانيست در اين كتاب اقتصار بر اين قدر كفايت بود كه ، و چون آنچه در صدر كتاب وعده داده بوديم بانجاز رسانديم سخن قطع كنيم . و ما توفيقى الا بالله عليه توكلت و اليه انيب .\r\nووقع الفراغ من تصنيفه و هو مولانا استاد علماء العالم سلطان افاضل الدنيا نصير الحق و الدين وجيه الاسلام و المسلمين منشى الحقايق مبين الدقايق محمد بن محمد بن الحسن الطوسى رحمة الله عليه في يوم الخميس الثاني والعشرين شهر جمادي الاخر سنة اثنين واربعين وستمائة الهجرية . وفرغ من كتابته في يوم الخمس احدى عشر شهر مبارك صفر ختم باخير والظفر لسنة ثلث وأربعين وثمانمائة . كتبه أقل عباد الله تعالى وأخرجهم إلى رحمته محمد بن محمد بن محمد المدعو بضياء المعلم أصلحه الله عواقبه و صلى الله على خير خلقه محمد وآله وصحبه أجمعين والحمد لله رب العالمين .\r\n\r\n","description":"","footnote":"","page_name":" 599 ","page_number":617}
  ]