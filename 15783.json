[
  {"content":"\r\n\r\n9\r\nهدايتگران راه نور\r\nزندگانى باب الحوائج\r\nحضرت موسى بن جعفر عليه السلام\r\nآيت الله سيد محمدتقى مدرسى\r\nمترجم : محمدصادق شريعت\r\nچاپ هشتم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمدرسى ، محمدتقى ، 1945 -\r\nmudarrisi muhammad taqi\r\nزندگانى باب الحوائج امام موسى بن جعفر عليه السلام / محمد تقى مدرسى ؛ مترجم محمدصادق شريعت : محبان الحسين عليه السلام 1379 .\r\n104 ص - ( هدايتگران راه نور ؛ ج 9 )\r\n7 - 77 - 5648 - 964 : isbn\r\nفهرستنويسى براساس اطلاعات فيپا .\r\nعنوان اصلى : الامام الكاظم قدوة واسوة .\r\nچاپ قبلى : نشر بقيع ، 1376 .\r\nكتابنامه به صورت زيرنويس .\r\nچاپ هشتم : 1391 .\r\n1 . چهارده معصوم - سرگذشتنامه . 2 . موسى بن جعفر عليه السلام ، امام هفتم ، 128 - 183 ق - سرگذشتنامه . الف . شريعت ، محمدصادق ، 1342 - مترجم . ب . عنوان . ج . فروست .\r\n4 ه‍ 36 م / 36 bp\r\n956 / 297\r\nج . 9\r\n1379\r\nكتابخانه ملى ايران\r\n27313 - 78 م\r\nانتشارات محبان الحسين\r\nهدايتگران راه نور ( 9 )\r\nزندگانى باب الحوائج امام موسى بن جعفر عليه السلام\r\nآية الله العظمى حاج سيد محمد تقى مدرسى\r\nناشر : انتشارات محبان الحسين عليه السلام\r\nچاپ هشتم : بهار 1391 - 5000 نسخه\r\nقيمت : 16000 ريال\r\nآدرس : تهران - خيابان 15 خرداد - كوچهء امامزاده يحيى كوچهء شهيد تين نژاد - پلاك 42 تلفن 33553329\r\nدفتر پخش : تهران - خيابان ناصر خسرو - كوچهء حاج نايب\r\nتلفن : 33907181 همراه 09125446513\r\nشابك : 7 - 77 - 5648 - 964\r\n7 - 77 - 5648 - 964 : isbn\r\nليتوگرافى ، چاپ وصحافى : نينوا - قم 7232501\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدّمه ناشر\r\nبسم الله الرحمن الرحيم\r\nسلسلهء 14 جلدى « هدايتگران راه نور » كه اكنون در دست شما عزيزان مىباشد ، از تأليفات حضرت آيت الله العظمى حاج سيد محمد تقى مدرّسى ، فقيه توانمند و انديشمند فرهيخته و محقّق و نويسنده برجستهء جهان اسلام است .\r\nوى داراى تأليفات فراوانى است كه با سبك مكتبى روان به رشتهء تحرير درآمده است .\r\nعلاوه بر اين سلسله در حدود 150 جلد كتاب از اين فقيه توانا در كشورهاى عربى به چاپ رسيده است ، و در رأس تمام نوشته‌هاى ايشان تفسير كامل قرآن كريم با نام « من هدى القرآن » است كه در 18 جلد در سبكى منحصر به فرد نگاشته و منتشر شده است . اين تفسير گرانقدر از سوى بنياد پژوهشهاى آستان قدس رضوى به بدست چهار مترجم گرانمايه با عنوان « تفسير هدايت » چاپ و منتشر گرديده است .\r\nهمچنين در بخش « مبانى تشريع اسلامى » سلسله كتابهايى در 9 جلد با نام\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n« التشريع الاسلامى » از ايشان به چاپ رسيده است كه سه جلد آن به زبان فارسى ترجمه و چاپ گرديده است .\r\nو نيز سلسله كتابهاى « الفقه الاسلامى » كه حاوى فتواى حضرت آيت الله العظمى مدرّسى مىباشد در 14 جلد به چاپ رسيده است ، كتابهاى فقهى ايشان نيز با سبكى جديد نگاشته شده و به گونه‌اى كه هر خواننده‌اى را به خود جذب خواهد كرد . در اين كتابها براى هر حكمى كه داده شده دلايل آن را از قرآن كريم و احاديث معصومين عليهم السلام ذكر گرديده است . همچنين رساله عمليه ايشان با نام « احكام الاسلام » به زيور چاپ رسيده است .\r\nايشان داراى تأليفاتى در باره عرفان اسلامى ، حكمت ، تاريخ اسلامى ، استراتژى انقلاب اسلامى و تمدّن اسلامى نيز مىباشد .\r\nكتاب حاضر ( زندگانى باب الحوائج امام موسىبن‌جعفر عليه السلام ) نهمين شماره از سلسله فوق مىباشد كه با توجه به سبك نگارش وسليس بودن آن ، اين مجموعه توسط ناشرين مختلف از جمله انصار الحسين عليه السلام ، بقيع ، و محبان الحسين عليه السلام تحت عنوان ( هدايتگران راه نور ) ترجمه و چاپ گرديده است .\r\nانتشارات محبان الحسين عليه السلام به خود مىبالد كه در راه نشر معارف اهل بيت عليهم السلام قدم برداشته و اولين چاپ اين مجموعه را در سال 1379 و چاپ هشتم نهمين جلد از سلسله فوق را در بهار سال 1391 به بازار كتاب عرضه مىدارد .\r\nاز خداوند متعال مىخواهيم كه ما را در اين راه موفق و ثابت قدم بدارد .\r\nواحد فرهنگى انتشارات محبّان الحسين عليه السلام\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيشگفتار\r\nاز ديدگاه قرآن ، فلسفه برانگيخته شدن انبياء وفرستادگان الهى علاوه بر برپايى عدل و داد و اجراى احكام و قوانين و حى در جامعه ، مطرح‌شدن سيره آنان بعنوان الگو براى مردم مىباشد و به تبع آن سيره و زندگى ائمه اطهار عليهم السلام ، اين مشعلداران راستين هدايت ، بعنوان الگو فرا راه تمامى بشريت وبويژه دوستداران وپيروان آنان قرار دارد .\r\nچهره تابناك و معصوم هر يك از آنان ، همچون ستاره‌اى در آسمان پرشكوه اسلام مىدرخشد و مورد احترام و تكريم است و زندگى پرتحرك و سازنده آنان بايدراهگشاى افراد جامعه ، بويژه جوانان باشد . جوانانى كه آينده‌سازان و سرمايه‌هاى عظيم امت اسلامى هستند و از اين رو است كه ضرورت ايجاب مىكند كه آنان همواره با چهره‌هاى پرفروغ اين هدايتگران راستين اسلام آشنا شده و زندگى آنها را سرمشق خويش قرار دهند .\r\nبه روشنى محسوس است كه انسان همواره در جستجوى قهرمان و يا الگو براى زندگى و رفتار اجتماعى خويش مىباشد كه اين انگيزه ذاتى و فطرى است . بر همين اساس است كه استعمارگران و دشمنان اسلام همواره در تلاش بوده‌اند تا در\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nجوامع اسلامى الگوهاى غيراسلامى و غربى خود را به جوانان مطرح كنند تا آنان پيرامون آن شخصيت‌هاى قالبى و قلّابى گردآمده و از آنان الهام بگيرند ، در حالى كه تاريخ زندگى رهبران دينى و مذهبى اسلام انباشته از افتخارات و ويژگىهايى است كه نشانگر روشن‌بينى و شخصيت سازنده آنان در جهت تحقق آرمانهاى حيات‌بخش و سعادت آفرين اسلام و سوق‌دادن انسانها به سوى خودسازى و خودجوشى و آزادگى و رسيدن به مقام والاى انسان به معناى واقعى آن و برخاستن بر محور حق و عدالت و از غيرحق نترسيدن و در هم كوبيدن اساس ظلم و ستم و زدودن هرگونه مظاهر واشكال بيدادگرى وبىدينى و استعمار و استبداد و خودكامگى در جامعه بشرى است .\r\nاينان بودند كه با اعتقاد به اين رسالت ، از ديرباز با اينكه تحت فشار شديد سلطه‌هاى شيطانى و قدرتهاى طاغوتى بودند ، با همه توان و نيروى عظيم ايمان واخلاص خود ، ستمگران و ظالمان زمان را رسوا كردند و صفحات افتخار آميزى را در تاريخ گشودند .\r\nآرى ، آن اسوه‌هاى ربانى و شخصيت‌هاى الهى و عصاره‌هاى علم و تقوى و فضيلت و پرچمداران رسالت و آن آزادگان آگاه واستواران نستوه آنچنان جوامع اسلامى را در طول حيات اسلام رهبرى نمودند كه به تحقيق همه جهشها ومبارزات و حركتهاى فكرى و انقلابى و فداكاريها و جانبازيهاى فرزندان اسلام در طول تاريخ از بركات آن بزرگواران معصوم بوده است .\r\nيكى از آرزوهاى ديرينه اين بندهء ناچيز خدا ارائه اثرى جالب و جامع پيرامون سيره و حيات سراسر نور بزرگ‌ترين اسوه‌هاى انسانيت و والاترين نمونه‌هاى تقوى و فضيلت و مصاديق بارز انسانهاى مكتبى يعنى معصومين عظيم‌الشان عليهم السلام ، به جامعه مسلمان و شيعه مذهب بود كه خدا را سپاس مىگويم كه اين مجموعه به فارسى برگردان شده و هم اكنون در پيش روى شما قرار دارد .\r\nدر اين مجموعه علاوه بر پرداختن به زواياى بنيادين و آموزنده حيات ائمه\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاطهار عليهم السلام سعى شده تا آنان بعنوان الگو و اسوهء زندگى مردم ، بويژه جوانان ترسيم شوند زيرا عطش فراوان و حس كنجكاوى و نياز مبرم و گسترده انسانها به اسوه‌هاى تابناك و پاك در زندگى موجب مىگردد تا براى پاسخگويى به اين نياز شديد و علاقه وافر جوانان ، سيره اين معصومين بعنوان يكى از ضرورىترين و مبرم‌ترين اقدامهاى فرهنگى بازگو گردد . هرچند كار سيره‌نويسى با بيان ساده و جذاب براى جوانان كمتر انجام گرفته ولى در اين اثر سعى شده تا اين مهم تحقق پذيرد تا جوانان در فكر و انديشهء خود به جايگزين‌كردن اسوه‌هاى غيرصالح گرايش پيدا نكنند .\r\nمحمّدتقى مدرّسى\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nزندگينامه\r\nنام : موسى\r\nپدر و مادر : امام صادق و حميده\r\nشهرت : عبد صالح ، كاظم ، باب الحوائج\r\nكنيه : ابو الحسن ، ابو ابراهيم\r\nزمان و محلّ تولّد : صبح روز يكشنبه 7 صفر سال 128 هجرى قمرى در روستاى « ابواء » ( واقع در بين مكّه و مدينه ) .\r\nزمان و محلّ شهادت : 25 رجب سال 183 ه . ق ، در زندان هارون الرشيد ، در بغداد در سن 55 سالگى ، به دستور هارون مسموم شده ، و به شهادت رسيد .\r\nمرقد شريف : شهر كاظمين ( نزديك بغداد )\r\nدوران زندگى : دو بخش :\r\n1 - دوران قبل از امامت ، از سال 128 قمرى تا 148 قمرى ( 20 سال ) .\r\n2 - دوران بعد از امامت ، از سال 148 تا 183 ( 35 سال ) كه در عصر طاغوتهايى به نامهاى : منصور دوانيقى ، مهدى عبّاسى ، هادى عبّاسى و هارون الرّشيد بود ، و بيشتر دوران امامتش ( 23 سال و دو ماه و 17 روز ) در عصر خلافت هارون ( پنجمين خليفهء عباسى بود ) ، و آن‌حضرت در اين عصر ، سالها در زندانهاى متعدد به سر برد .\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nبنياد پاك . . . ميلاد فرخنده\r\nبه نظر مىرسد كه روستاى ابواء ، واقع در راه مكّه و مدينه ، بيش از ساير جاها ، قافله‌هاى حجّاج اهل بيت را به سوى خود جلب مىكرد ، زيرا آرامگاه مادر پيامبر ، آمنه دختر وهب ، در آنجا قرار داشته است .\r\nدر راه بازگشت از حج بيت اللَّه الحرام « 1 » . قافله امام ابو عبداللَّه الصادق عليه السلام در اين روستا توقف كرد . آن روز بنابر مشهورترين روايات 7 صفر سال 128 ه . ق بود كه امام براى ميهمانانش سفرهء غذا گسترده بود كه پيكى از جانب زنانش به سوى او آمد تا مژدهء ولادت خجستهء فرزندش را به وى برساند .\r\nدر روايتى كه از منهال قصّاب نقل كرده‌اند ، آمده است :\r\n« به قصد مدينه از مكّه بيرون شدم و همين كه به ابواء رسيدم ، شنيدم كه امام صادق عليه السلام صاحب فرزند شده است . من زودتر از آن‌حضرت به مدينه وارد شدم و ايشان يك روز پس از من به مدينه رسيد . ايشان ( به خاطر ولادت نوزاد ) سه روز به مردم طعام داد و من نيز يكى از كسانى\r\n\r\n\r\n","description":"","footnote":"\r\n( 1 ) - بحار الانوار ، ج 48 ، ص 4 . المحاسن ، ج 2 ، ص 418 .\r\n","page_name":" 11 ","page_number":11},
  {"content":"\r\n\r\nبودم كه بر سفرهء طعام امام حاضر مىشدم و چنان غذا مىخوردم كه تا روز بعد نيازى به غذا نداشتم و روز بعد باز بر سفرهء او حاضر مىشدم . من سه روز از طعام آن‌حضرت خوردم و تا فردا هيچ غذايى نمىخوردم » .\r\nدر حديثى از ابو بصير آمده است :\r\n« در سالى كه فرزند ابو عبداللَّه عليه السلام ، امام موسى ، زاده شد من با آن‌حضرت همراه بودم . در ابواء فرود آمديم . ابو عبداللَّه براى ما و اصحابش سفره غذا گسترد ، بسيار بود و نيكو . در همان حال كه ما مشغول خوردن بوديم پيك « حميده » نزد آن‌حضرت آمد و گفت : حميده مىگويد : اثر وضع حمل در من ظاهر شده است و خود مرا فرمودى كه از اين امر آگاهت كنم كه اين فرزند همچون فرزندان ديگر نيست .\r\nپس ابو عبداللَّه عليه السلام شادمان و خوشحال برخاست و ديرى نپاييد كه به نزد ما برگشت در حالى كه آستينهاى خود را بالا زده بود و لبخندى بر لب داشت .\r\nما گفتيم : خداوند همواره لبت را خندان و ديده‌ات را روشن گرداند ! حال حميده چگونه شد ؟ فرمود : خداوند پسرى به من بخشيد كه بهترين مخلوق اوست و حميده در بارهء او خبرى به من داد كه من از وى بدان داناتر بودم . گفتم : فدايت شوم ، حميده در بارهء او به شما چه خبرى داد ؟\r\nفرمود : حميده خبر داد كه چون نوزاد به دنيا آمد دستانش را بر زمين نهاد و سرش را رو به آسمان گرفت . من نيز به دو گفتم كه‌اين علامت رسول خدا و علامت امامت است .\r\nسپس پرسيدم : فدايت شوم ، چگونه اين علامت امام است ؟\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nفرمود : شبى كه نطفه جدّم در آن بسته شد ، كسى پيش جدّ پدرم خوابيده بود آمد و كاسه‌اى براى او آورد . در آن كاسه شربتى روان تر از آب ، سپيدتر از شير ، نرم تر از شيره و شيرين‌تر از شهد و سردتر از يخ بود . پس آن را به وى نوشانيد و به دو گفت كه آميزش كند . او نيز شادمان و خوشحال برخاست\r\nو آميزش كرد و نطفه جدّم بسته شد .\r\nو در شبى كه نطفهء پدرم در آن به هم رسيد ، كسى نزد جدّم در آمد و او را نوشانيد همچنان كه جدّ پدرم را نوشانيده بود و سپس وى را دستور آميزش داد و او خوشحال و شادمان برخاست و نطفه پدرم بسته شد .\r\nشبى كه نطفهء من در آن به وجود آمد ، كسى نزد پدرم در آمد و او را نوشانيد و به دو دستور آميزش داد چنان كه به ديگران دستور داده بود .\r\nپدرم خوشحال و شادمان برخاست و نطفهء من در آن شب بسته شد .\r\nشبى كه نطفهء اين پسرم ( امام موسى عليه السلام ) پديد آمد كسى نزد من بيامد همچنان كه نزد جدّ پدرم و جدّ خودم در آمده بود و مرا نوشانيد چنان كه آنان را نوشانيده بود . من خوشحال و شادمان با آگاهى از آنچه خداوند به من ارزانى فرموده بود ، برخاستم و نطفهء اين نوزاد بسته شد . پس به دو تمسّك كنيد كه به خدا او پس از من صاحب الأمر شماست » . « 1 »\r\nهمين كه امام به مدينه بازگشت ، سه روز به مردم طعام داد و مردم خبر ولادت اين نوزاد فرخنده را به يكديگر نويد دادند .\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 2 .\r\n","page_name":" 13 ","page_number":13},
  {"content":"\r\n\r\n\r\nپدر و مادر امام كاظم\r\nپدرش : پيشواى هدايت ، ابو عبداللَّه جعفر بن محمّد عليه السلام ملقب به صادق بود .\r\nمادرش : حميدهء بربريه كه شايد از مردم اندلس و يا از مردم مغرب بوده است . لقب اين زن بزرگوار « حميدهء مصفّاة » بود .\r\nحميده يكى از زنان با فضيلت به شمار مىآمد ، زيرا به كار مهّم نشر رسالت همّت مىگماشت و در اين راه برخى از احاديث همسر بزرگوارش را نيز روايت مىكرد .\r\nاز ابن سنان از سابق بن وليد از معلّى بن خنيس روايت شده است كه ابو عبداللَّه عليه السلام فرمود :\r\n« حميده مثل شمش طلا از هر آلودگى و چركى پيراسته است .\r\nفرشتگان پيوسته او را پاسبانى مىكردند تا به من رسيد و اين كرامتى از خداوند بود در حق من و حجّت پس از من » . « 1 »\r\n\r\nفضائل و خصوصيّات امام\r\nويژگيهاى شخصى امام كاظم عليه السلام از اين نقش مهم و مسؤليت بزرگى كه او مىبايست آن را به انجام مىرساند ، پرده بر مىدارد . اين هاشمى بزرگوار ، سيماى درخشان ، قامتى به هنجار داشت و سبزه بود . و ريشى\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 6 به نقل از كافى ، ج 1 ، ص 477 .\r\n","page_name":" 14 ","page_number":14},
  {"content":"\r\n\r\nسياه و انبوه داشت كه وى را دلپسند و با شكوه جلوه مىداد . القاب آن‌حضرت از خصوصيّات مكتبى كه در وى تجلى كرده بود ، پرده برمىداشت . او را كاظم ، صابر ، صالح و امين لقب داده بودند . سر انجام آنكه زندگى او عملًا از تجليات اين صفات پر فضيلت آكنده بود .\r\nآن‌حضرت 20 سال از عمر شريف خويش را تحت رعايت و سر پرستى پدر بزرگوارش ، امام صادق عليه السلام ، سپرى كرده آن‌حضرت همواره به فضايل فرزندش اشاره مىنمود و به دوستان و ياران مخصوصش مىگفت كه او سرور فرزندان من است و پس از من امامت را عهده دار خواهد بود .\r\nامامت مىبايست بانص صريح باشد . نصوص متواترى در بارهء ائمه دوازده‌گانه ، از رسول اكرم صلى الله عليه و آله نقل شده است . همچنين هر يك از امامان به جانشين پس از خود وصيت مىكردند . از اين رو دوستداران و هواخواهان اهل بيت عليهم السلام بسيار مايل بودند كه امام خود را بشناسند و در اين باره سلف از خلف پرسش مىكرد .\r\nعبد الرحمن بن حجّاج گويد :\r\n« بر جعفر بن محمّد در خانه‌اش ، در فلان اتاق ، وارد شدم . او بر سجاده خود نشسته بود و دعا مىكرد و موسى بن جعفر هم در طرف راست وى نشسته بود و با گفتن « آمين » دعاهاى آن‌حضرت را پاسخ مىداد . پس عرض كردم : خداوند مرا فداى تو گرداند ! شما از محبّت و خدمت من نسبت به خودتان آگاهيد ، پس بفرماييد كه پس از شما چه كسى امامت را عهده دار خواهد شد ؟ آن‌حضرت پاسخ داد : اى عبد الرحمن ! موسى زره را پوشيد و بر قامت او راست آمد ، به او عرض كردم كه پس از اين به چيزى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنياز ندارم » . « 1 »\r\nامام صادق عليه السلام هميشه ساير فرزندان خود را به امام موسى ، سفارش مىكرد ، عبداللَّه بن جعفر از امام موسى بزرگ تر بود و امام صادق را مىبينيم كه با وى به گفتگو مىپردازد و از او مىپرسد : چه چيز تو را مانع مىشود كه همچون برادرت شوى ؟ به خدا سوگند كه من نور را در چهره‌اش مى بينم . عبداللَّه پرسيد : چگونه ؟ آيا مگر پدر من و پدر او و اصل من و اصل او يكى نبوده است ؟\r\nامام صادق پاسخ داد : « او از نفس من است و تو فرزند منى » . « 2 »\r\nزندگى امام موسى كاظم از همان اوان كودكى با زندگى ديگران تفاوت داشت و همين نشانهء مقام بزرگ اوست . در حديثى از صفوان جمال ، يكى از خواصّ شيعه ، نقل شده است كه گفت : از امام جعفر صادق عليه السلام در بارهء صاحب اين امر ( امامت ) پرسيدم . فرمود : صاحب اين امر كسى كه لهو و لعب نمىكند . در اين حال ابو الحسن ( امام موسى كاظم ) كه كوچك بود به همراه يك برّه و يك بز كه هنوز يك سالش تمام نشده بود ، وارد شد . ابو الحسن به برّه مىگفت : براى پروردگارت سجده كن . پس امام صادق او را در آغوش گرفت و فرمود : پدر و مادرم فداى كسى كه لهو و لعب نمىكند » . « 3 »\r\nامام موسى بن جعفر عليهما السلام ، با اين صفات ممتاز خويش و همچنين به\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 181 .\r\n( 2 ) - بحارالانوار ، ج 48 ، ص 181 .\r\n( 3 ) - بحارالانوار ، ج 48 ، ص 25 .\r\n","page_name":" 16 ","page_number":16},
  {"content":"\r\n\r\nدليل سفارشهايى كه پدر بزرگوارش در حق او كرده بود ، در ميان برادران خود اين چنين محبوب رشد و پرورش يافت .\r\nدر حديثى از محمّد بن وليد آمده است كه گفت :\r\nاز على بن جعفر بن محمّد شنيدم كه مىگفت : از جعفر بن محمّد عليهما السلام شنيدم كه به گروهى از خواص و ياران خويش مىفرمود :\r\nشما را دربارهء پسرم ، موسى ، به خير و نيكى سفارش مىكنم كه او برترين فرزندانم و جانشين و قائم مقام من است و پس از من حجّت خداى عزّ و جل بر تمام خلق است .\r\nعلى بن جعفر بسيار هواخواه برادرش امام موسى كاظم عليه السلام بود و مىكوشيد آداب و شرايع دينى را از آن‌حضرت فرا بگيرد . پرسشهاى وى از امام موسى و پاسخهايى كه به طور شفاهى از آن‌حضرت شنيده ، بسيار مشهور و معروف است و در باره اين موضوع روايات و اخبار بى شمارى نيز نقل شده است . « 1 »\r\nاز آن جا كه در روزگار امام صادق تا حدودى فضاى باز فرهنگى ايجاد شده و معارف اهل بيت عليهم السلام گسترش يافته بود بيشتر مردم در آن دوره به سوى مذهب اهل بيت گرائيده بودند تا به مذاهب ديگر ، آيندهء اين مذهب بيشتر نگران كننده جلوه مىكرد ، زيرا ممكن بود برخى از سران ورهبران ، براى رسيدن به منصب رياست و رهبرى در شيعه ، به طمع مىافتادند و چه بسا برخى از فرزندان و نوادگان امام صادق را نيز با خود همگام\r\n\r\n\r\n","description":"","footnote":"\r\n( 1 ) 1 - بحارالانوار ، ج 48 ، ص 25 .\r\n","page_name":" 17 ","page_number":17},
  {"content":"\r\n\r\nو همصدا مىكردند . از همين روست كه امام ششم همواره و به شّدت بر جانشينى امام موسى پس از خودش تأكيد مىكرد .\r\nاينچنين بود كه برخى منحرف شدند و پنداشتند كه پس از امام صادق ، پسر بزرگ آن‌حضرت ، يعنى اسماعيل امام است و ادعا كردند كه اسماعيل در زمان پدرش از دنيا نرفته بلكه از انظار مخفى شده است !\r\nفرقه قدرتمند اسماعيليه كه پس از نهضت پيامبر صلى الله عليه و آله بزرگ ترين جنبش انقلابى را پايه گذارى كردند و دولتى بزرگ و نيرومند در شمال آفريقا تأسيس كردند ، زادهء همين عقيدهء اشتباه بودند !\r\nبدين دليل بود كه امام صادق عليه السلام پيروان بزرگ و برجسته‌اش را بر وفات فرزندش گواه گرفت و بديشان خاطر نشان ساخت كه جانشين به حق او همان امام موسى كاظم است .\r\nاز زرارة بن اعين نقل شده است كه گفت :\r\nنزد ابو عبداللَّه عليه السلام رفتم . سرور فرزندانش موسى در سمت راست آن‌حضرت نشسته بود و رو به روى او تابوتى پوشيده بود . آن‌حضرت به من فرمود : داوود الرقّى و حمران و ابو بصير را نزد من حاضر كن . مفضل بن عمر نيز بر آن‌حضرت وارد شد . من بيرون آمدم و كسانى را كه امام دستور احضارشان را داده بود ، حاضر كردم . يارانش يكى پس از ديگرى وارد مىشدند تا آنكه جمعاً سى نفر شديم .\r\nچون ، همه گرد آمدند ، امام‌صادق فرمود : داوود ! پرده‌از چهرهء اسماعيل برگير . داوود پرده از سيماى اسماعيل بر گرفت . آنگاه آن‌حضرت پرسيد داوود ! آيا او زنده است يا مرده ؟ داوود پاسخ داد : سرورم او مرده است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبدين ترتيب امام پيكر مرده فرزندش را به يكايك يارانش نشان داد تا اينكه به آخرين نفر در مجلس رسيد . همهء حاضران نيز اعتراف مىكردند و مىگفتند : سرورم او مرده است . پس امام صادق فرمود : خدايا تو خود گواه باش . سپس دستور داد اسماعيل را غسل دهند و اورا حنوط و كفن كنند .\r\nچون كار غسل و حنوط و كفن اسماعيل پايان پذيرفت امام صادق عليه السلام رو به مفضل كرد و فرمود : مفضل ! چهره او را بنمايان . مفضل چنين كرد . امام از او پرسيد : آيا زنده است يا مرده ؟ پاسخ داد : مرده . امام صادق فرمود : خداوندا بر ايشان شاهد باش . سپس اسماعيل را به طرف قبرش بردند و چون او را در قبر نهادند ، امام فرمود : مفضل چهرهء او را بنمايان و از جمعى كه حاضر بودند ، پرسيد : آيا زنده است يا مرده ؟ همه پاسخ داديم : مرده است . پس آن‌حضرت فرمود : خدايا شاهد باش و شاهد باشند كه به زودى باطل گرايان به گمان و ترديد خواهند افتاد . ( يُرِيدُونَ لِيُطْفِئُوا نُورَ اللَّهِ بِأَفْوَاهِهِمْ ) سپس به امام موسى عليه السلام اشاره كرد و ادامه داد ، ( وَاللَّهُ مُتِمُّ نُورِهِ وَلَوْ كَرِهَ الْكَافِرُونَ ) .\r\nسپس به روى او خاك ريختند . امام صادق عليه السلام دوباره از ما پرسيد :\r\nاين ميّت كفن شدهء حنوط شدهء مدفون در اين قبر كيست ؟ گفتيم :\r\nاسماعيل . فرمود : خداوندا شاهد باش . آنگاه دست فرزندش موسى را گرفت و فرمود : او حق است و حق با او و از اوست تا آنكه خداوند زمين و هر كس را كه در آن است ، وارث شود . « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 21 .\r\n","page_name":" 19 ","page_number":19},
  {"content":"\r\n\r\n\r\nدوران امامت\r\n\r\nدوران امامت حضرت موسى بن جعفر\r\nمدّت امامت موسى بن جعفر ( 35 ) سال بود . آن‌حضرت از سال 148 ه . ق يعنى زمانى كه 20 سال داشت تا سال 183 ه . ق كه در سن 55 سالگى به شهادت رسيد ، عهده دار منصب امامت و پيشوايى مردم بود . به اين ترتيب او زمان حكومت تعدادى از فرمانروايان عبّاسى را درك كرد .\r\nدوران امامت ايشان در زمان سلطنت منصور و همچنين تمام مدّت سلطنت مهدى ( 10 سال ) و سلطنت هادى ( يك سال ) و زمانى طولانى از حكومت هارون الرشيد بود . حكومت بنى عبّاس در اين زمان ، دوران شكوه و عظمت خود را طى مىكرد تا آنجا كه دوران حكومت هارون الرشيد را عصر طلايى نام نهاده بودند . بى گمان شوكت واقتدار كشور اسلامى در اين دوره با دورانهاى پيشين بسيار تفاوت داشت و قابل مقايسه نبود .\r\nدرست در همين زمان و در دورانى كه امام كاظم عليه السلام ، منصب امامت و پيشوايى را عهده دار شده بود ، جنبش مكتبى نيز تا حدودى نيرو يافته\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبود و اين امر به آن‌حضرت اجازه مىداد كه دست اندركار ايجاد انقلابى گسترده و فراگير شود ، امّا با وجود اين ، گويى تقدير از ظهور انقلاب جلوگيرى مىكرد و موفقيّت و پيروزى آن را به تأخير مىانداخت .\r\nدر روزگار حكومت هارون الرشيد ، مبارزه ميان دستگاه عبّاسى و جنبش مكتبى ، به اوج خود رسيده بود . از برخى نصوص و حوادث تاريخى مىتوان چنين استنباط كرد كه نقشهء انقلاب آماده بود و دستگاه عبّاسى ، با آنكه در عصر طلايى خويش به سر مىبرد ، امّا در سركوب و نابودى اين انقلاب با شكست رو به رو شده بود ، زيرا شمار هواخواهان و ياوران جنبش مكتبى نه تنها در ميان مردم رو به افزايش گذارده بود .\r\nبلكه اين موج به بزرگان دولت رسيده و دامنگير آنان نيز شده بود و آنان نيز تا اندازه‌اى به جنبش مكتبى تمايل نشان مىدادند . شايد تلاش مأمون ، جانشين هارون الرشيد ، براى تقرّب جستن به بيت علوى وءبويژه به امام على بن موسى الرضا عليهما السلام كه هارون پدر ايشان ( امام موسى كاظم عليه السلام ) را به شهادت رسانده بود ، تا حدودى از گرايش سران و رجال دولت به جنبش اسلامى پرده بردارد .\r\nحوادثى كه مىتوانند ما را به اين واقعيّت هدايت كنند ، عبارتند از :\r\nاحاديثى در دست است كه نشان مىدهد مقدّر آن بوده كه امام هفتم دست به كار قيام شود و حتّى در ميان شيعه اين سخن گفته مىشود كه امام كاظم ، قائم آل محمّد صلى الله عليه و آله است و نمىميرد تا آنكه ، خداوند زمين را به دست او ، پر از عدل و داد كند ، پس از آنكه پر از ظلم و ستم شده است .\r\nاز ابوحمزه ثمالى نقل شده است كه گفت به ابو جعفر ( امام باقر ) گفتم :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nامام على مىفرمود : « تا هفتاد بلاست و مىفرمود : پس از بلا ، رفاه و راحت است » . اكنون هفتاد سال گذشت ، امّا روى رفاه و راحت نديدم ؟\r\nامام باقر پاسخ داد : اى ثابت ! خداوند تعالى وقت اين امر ( قيام قائم ) را در هفتاد تعين كرده بود ، امّا چون امام حسين عليه السلام به قتل رسيد ، خشم خدا بر زمينيان شدّت گرفت و قيام را « 140 » سال عقب انداخت .\r\nپس ما ( اين سخن را ) با شما گفتيم و شما آن را فاش كرديد و نقاب از راز بر گرفتيد . خدا هم قيام را به تأخير انداخت و بعد از اين وقتى معين براى قيام در نزد ما قرار نداد و خداى آنچه را خواهد محو مىكند و آنچه را خواهد نگه مىدارد و ام الكتاب نزد اوست .\r\nابو حمزه ثمالى گويد : اين سخن را به امام صادق گفتم . آن‌حضرت نيز فرمود . آرى اينچنين است .\r\nدر اين باره از داوود الرقى روايتى است . او گويد : به ابوالحسن الرضا عرض كردم فدايت شوم به خدا سوگند در بارهء امر تو ( امامت ) در دلم چيزى نيست جز حديثى كه ذريج از ابو جعفر ( امام باقر ) روايت كرده است . آن‌حضرت پرسيد : آن حديث چيست ؟\r\nگفتم : ذريج مىگويد كه از ابو جعفر شنيدم كه مىفرمود : « هفتم ما ، قائم ماست ، اگر خدا بخواهد » .\r\nامام رضا عليه السلام فرمود : « تو راست مىگويى و نيز ذريج و ابو جعفر عليه السلام هم درست گفته‌اند » . عرض كردم : به خدا سوگند ترديد و گمانم افزون شد . آن‌حضرت به من فرمود : اى داوود بن ابى كلده ! تو را به خدا اگر موسى پيامبر به آن عالِم نمىگفت : « اگر خدا بخواهد مرا به زودى از\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nصابران مى يا بى » او از كارهايى كه آن عالِم انجام مىداد ، سؤال نمىكرد .\r\nابو جعفر عليه السلام نيز اگر نگفته بود اگر خدا بخواهد چنان مىشد كه آن‌حضرت فرموده بود .\r\nابو حمزه گويد : در اينجا به سخن او يقين آوردم .\r\nطرفداران جنبش مكتبى در اين باره سخنان بسيارى نقل مىكردند تا آنجا كه خبر به گوش دستگاه حاكمه رسيد و در جامعه شيوع يافت .\r\nدر پى شيوع اين خبر گروهى از افراد مكتبى دستگير شدند و امام كاظم عليه السلام نيز به زندان افتاد و پس از مدّتى به شهادت رسيد » . « 1 »\r\nانديشهء قيام امام هفتم عليه السلام تا آنجا رواج يافت كه دستگاه پس از مسموم ساختن آن امام و به شهادت رساندن ايشان در سياهچالهاى زندان بغداد ، از آن به عنوان اعلاميه‌اى تبليغاتى بر ضدّ جنبش مكتبى بهره‌بردارى كرد .\r\nبه اين صورت كه همه مىدانستند كه قائم نمىميرد تا آنكه زمين را پس از آنكه از ظلم و بيداد پر شد ، از عدل و داد بنا كند و اينك اين امام هفتم است كه از دنيا رفته است ، بنابر اين او قائم منتظر نيست ! !\r\nدستگاه حاكم مىخواست با اين تلاشها وجود تناقض را در سخنان رهبران جنبش نشان دهد . از اين رو مأموران حكومت بر سر نعش امام كاظم عليه السلام بانك سر دارند كه : « اين موسىبن جعفراست كه‌رافضه مىپندارد او نمىميرد . به دو بنگريد » مردم هم بر نعش امام نگريستند . « 2 »\r\n\r\n\r\n","description":"","footnote":"\r\n( 1 ) - تاريخ اسلامى ، نگارنده ، ص 228 - 229 به نقل از بحار الانوار ، ج 48 ، ص 291 .\r\n( 2 ) - مقاتل الطالبيّين ، ص 505 .\r\n","page_name":" 23 ","page_number":23},
  {"content":"\r\n\r\nواقعيّت آن است كه شكست انقلاب يا تأخير آن و شهادت امامى كه به انتظار رهبرى او بودند ، ضربات سختى به برخى از هواخواهان و اعضاى جنبش وارد مىكرد و امتحان دشوارى براى آنان بود . اگر حكمت و فلسفه اين امر بعداً آشكار نمىشد ، حكمت اين بود كه اوضاع سياسى پس از مرگ هارون ، بدون خونريزى ، به نفع آنان تغيير كرد .\r\nبرخى از سود جويان و شيفتگان رياست يا ثروت ، از اين ضربه استفاده كردند و به ساده لوحان چنين گفتند كه موسى بن جعفر عليهما السلام نمرده و نمىميرد تا آنكه قيام كند .\r\nامام على بن موسى الرضا در برابر اين مذهب ايستادگى و مجاهدتهاى بسيار نشان داد تا سر انجام - اين مذهب - از بين رفت و جز نامى در تاريخ از پس خود بر جاى ننهاد .\r\nمثلًا حديثى از جعفر بن محمّد نوفلى آمده است كه گفت : خدمت امام رضا عليه السلام ، كه در پل اربق « 1 » بود ، رسيدم و به او سلام دادم . سپس نشستم و گفتم : فدايت شوم برخى گمان مىكنند كه پدرت زنده است .\r\nفرمود : دورغ گفتند . خدا لعنتشان كند اگر او زنده بود ميراثش تقسيم نمىشد و زنانش به نكاح ديگران در نمىآمدند . به خدا سوگند طعم شهادت را چشيد همچنان كه على بن ابى طالب عليه السلام آن را چشيد . « 2 »\r\n\r\n\r\n","description":"","footnote":"\r\n( 1 ) - از نواحى را مهرمز در خوزستان .\r\n( 2 ) - بحارالانوار ، ج 48 ، ص 260 .\r\n","page_name":" 24 ","page_number":24},
  {"content":"\r\n\r\nبدين سان رويارويى ميان دستگاه قدرت عبّاسى و جنبش مكتبى به اوج خود رسيد و اگر آن راز ( قيام امام ) فاش نمىشد و حكومت اقدام به حبس امام موسى كاظم عليه السلام نمىكرد ، انقلابى فراگير و مجهز طرح ريزى مىگشت . پيش از اين ، در همين خصوص مدارك و شواهد تاريخى ارائه كرديم و اينك براى مزيد فايده و توضيح بيشتر ، به نقل شواهد ديگر مىپردازيم :\r\n\r\nحكومت هارون الرشيد . . اوج وحشت و ترس\r\nبه خاطر اوجگيرى گرايشهاى مكتبى و افزون شدن احتمالات سقوط نظام عبّاسى هارون الرشيد دست به اقدامات وحشتناك بى نظيرى در تاريخ مبارزه و رويارويى ميان دستگاه قدرت عبّاسى و ائمه اهل بيت عليهم السلام ، زد .\r\nتقيّه ، مبارزهء مخفيانه ، در زمان امام موسى كاظم به اوج خود رسيده بود و چه بسا ملقب ساختن او به لقب « كاظم » به شيوهء حيات آن‌حضرت به صورت تقيّه و فرو خوردن خشم و غيظ در برابر دردها و فشار اشاره داشته باشد .\r\nساير القاب آن‌حضرت نيز نمايانگر خصوصيّات دوران وى هستند .\r\nشيعيان حضرتش را با القاب « العبدالصالح » و « النفس الزكيّه » و « صابر » مىخواندند ، همچنين تنوع كنيه آن‌حضرت ، بر سرّى بودن حركت در دوران‌ايشان دلالت مىكند . شيعيان ، امام‌كاظم را با كنيه‌هاى « ابوالحسن » ، « ابو على » ، « ابوابراهيم » و بنابر قولى « ابو اسماعيل » نيز مىخواندند .\r\nامام موسى كاظم دير زمانى در زندانهاى بنى عباس به سر برد\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو شهادت فاجعه آميز حضرت را جز با شهادت امام حسين عليه السلام نمىتوان برابر دانست . اين امر حاكى از آن است كه دستگاه حاكم از قيام حضرت كاظم در برابر ظلم و ستم خود ، بسيار هراس داشت . ديگر هيچ يك از زمامداران طاغوتى و خود سر نمىخواستند اشتباهى را كه يزيد بن معاويه در كشتن سيد الشهداء به صورت علنى ، مرتكب شده بود دوباره تكرار كنند بلكه آنان ترجيح مىدادند ائمه را با ترور از ميان بردارند تا در برابر مردم مسلمان كه هميشه نسبت به اهل بيت عليهم السلام ارج و احترام و محبّت قائل بودند ، خود را بى گناه و بى تقصير جلوه دهند .\r\nحتّى هارون كه امام كاظم را در زندان خود به شهادت رساند ، كوشيد از ريختن خون آن‌حضرت برائت جويد و چنين جلوه دهد كه امام كاظم به مرگ طبيعى از دنيا رفته و يا سندى بن شاهك ، رئيس پليس او ، بدون كسب اجازه از وى ، آن‌حضرت را به قتل رسانده است . « 1 »\r\nاز اينجا در مىيابيم كه حكومت اگر از جانب امام كاظم عليه السلام ، كه كانون مبارزه بود ، خيالش آسوده مىشد اقدام به كشتن آن‌حضرت نمىكرد . افزون بر آنكه دستگاه حاكم ، به آرامى و به تدريج ، بسيارى از رهبران خاندان علوى را به قتل رساند .\r\n\r\nمبارزهء خاندان علوى\r\nدر اين برهه بيت علوى دورهء بس دشوار و توانفرسايى را سپرى\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 226 - 227 .\r\n","page_name":" 26 ","page_number":26},
  {"content":"\r\n\r\nمىكرد ، زيرا آنان در برابر جوّ اختناق و ارعاب نظام حاكم سر تسليم فرود نمىآوردند و در مقابل ، روانهء زندانهاى مخوف بنى عبّاس مىشدند و مورد شكنجه‌هاى گوناگون قرار مىگرفتند . بدين سان حاكمان بنىعبّاس بسيارى از علويّان را به شهادت رساندند .\r\nاين امر خود نشانه‌اى است از نيرو و شوكت مبارزان مكتبى و دليلى است بر تهديد نظام حاكم از سوى ايشان . همچنين مىتوان با اتكا بر اين دليل به عمق مصيبتها و فجايعى كه اين بيت پاك از ناحيهء بنى عبّاس و در راه تحقّق رسالت و مكتب الهى متحمّل شدند ، پى برد .\r\nاز اين روست كه مىبينيم تاكيد رسول خدا صلى الله عليه و آله بر اهتمام به اهل بيت وى و نيز قلمداد كردن آنها به عنوان وارثانش و محور اهل حق قرار دادن آنان و گفتن اين نكته كه « حكايت اهل بيت من همچون حكايت كشتى نوح است كه هر كس بر آن سوار شد نجات يافت و آنكه از آن عقب ماند غرق و نابود شد » ، بدون دليل و بيهوده نبوده است !\r\nداستان زير ، برخى از اين دشواريهاى پياپى و بزرگى را كه بر خاندان رسول خدا و فرزندان فاطمه و على عليهم السلام گذشته است ، به خوبى بيان مىكند :\r\nاز عبيداللَّه بزاز نيشابورى كه فردى مُسن بود ، روايت شده است كه گفت : ميان من و حميد بن قحطبهء طائى طوسى معامله‌اى بود . روزى براى ديدنش به سوى او سفر كردم . خبر آمدن من به گوش او رسيده بود و وى در همان وقت و در حالى كه هنوز من جامهء سفر بر تن داشتم و آن را عوض نكرده بودم ، مرا احضار كرد . آن هنگام ، ماه رمضان و موقع نماز ظهر بود .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nچون پيش او رفتم وى را در اتاقى ديدم كه در آن آب جريان داشت . بر او سلام كردم و نشستم . او نشست و آفتابه‌اى آورد و دستهايش را شست و مرا نيز فرمود كه دستهايم را بشويم . آنگاه سفرهء غذا گستردند . من از ياد بردم كه روزه هستم و اكنون هم ماه رمضان است ، امّا بعداً اين موضوع را به ياد آوردم ، دست از خوردن كشيدم . حميد از من پرسيد : چه شد ، چرا نمىخورى ؟ پاسخ دادم : اى امير ! ماه رمضان است و من نه بيمارم و نه عذر ديگرى دارم تا روزه‌ام را بشكنم و شايد امير عذر يا بيمارى داشته باشد كه روزه نگرفته است .\r\nامير پاسخ داد : من علّت خاصّى براى افطار روزه ندارم و از سلامت نيز بر خوردارم . سپس چشمانش پر از اشك شد و گريست .\r\nپس از آنكه امير از خوردن فراغت يافت ، از او پرسيدم : موجب گريستن شما چيست ؟ ! پاسخ داد : هارون الرشيد هنگامى كه در طوس بود در يكى از شبها مرا خواست . چون بر او وارد شدم ، ديدم رو به رويش شمعى در حال سوختن است و شمشيرى سبز و آخته نيز ديده مىشود .\r\nخدمتكار او هم ايستاده بود . چون در برابرش ايستادم سرش را بالا گرفت و پرسيد : از اميرالمؤمنين ! ! چگونه اطاعت مىكنى ؟ پاسخ دادم : با جان و مال .\r\nهارون سر به زير افكنده و به من اجازهء بازگشت داد .\r\nاز رسيدنم به منزل مدّتى نگذشته بود كه دوباره فرستادهء هارون به نزد من آمد و گفت : اميرالمؤمنين با تو كار دارد .\r\nمن پيش خود گفتم : به خدا سوگند مىترسم هارون عزم كشتن مرا\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nكرده باشد ، امّا چون نگاهش به من افتاد ، شرمنده شد . دوباره در برابر هارون قرار گرفتم ، از من پرسيد : از اميرالمؤمنين چگونه اطاعت مىكنى ؟ گفتم با جان و مال و خانواده و فرزند . هارون تبسمى كرد وسپس به من اجازه داد كه برگردم .\r\nچون به خانه‌ام رسيدم مدّتى سپرى نشد باز پيك هارون به دنبالم آمده و گفت : اميرالمؤمنين با تو كار دارد .\r\nمن باز در پيشگاه هارون حاضر شدم . او كه به همان حالت گذشته‌اش نشسته بود از من پرسيد : از اميرالمؤمنين چگونه اطاعت مىكنى ؟ گفتم :\r\nبا جان و مال و خانواده و فرزند و دين .\r\nهارون خنديد و آنگاه به من گفت : اين شمشير را بگير و آنچه اين خادم به تو دستور مىدهد انجام ده !\r\nخادم ، شمشير را گرفت و به من داد و مرا به خانه‌اى كه در آن قفل بود ، آورد . در را گشود ، ناگهان در وسط اتاق با چاهى رو به رو شديم .\r\nهمچنين سه اتاق ديدم كه در همهء آنها قفل بود . خادم در يكى از اتاقها را گشود . در آن اتاق با 20 تن پير و جوان و كهنسال كه همگى به زنجير بسته شده بودند و موها و گيسوانشان ( روى شانه‌هايشان ) ريخته بود ، مواجه شديم . خادم به من گفت : اميرالمؤمنين تو را به كشتن اينان فرمان داده است . همه آنها علوى و از تبار على و فاطمه بودند . خادم يكى يكى آنها را به سوى من مى آورد و من هم سرهاى آنها را به شمشير مىزدم تا آنكه آخرين آنها را نيز گردن زدم . سپس او ( خادم ) جنازه‌ها و سرهاى كشتگان را در آن چاه انداخت .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nآنگاه خادم در اتاق ديگرى را گشود . در آن اتاق هم 20 تن علوى از تبار على و فاطمه به زنجير بسته شده بودند . خادم به من گفت :\r\nاميرالمؤمنين تو را فرموده است كه اينان را بكشى . آنگاه خود يكى يكى آنها را به سوى من مىآورد و من گردن آنها را مىزدم و او هم ( سرها و جنازه‌هاى آنها را ) در آن چاه مىانداخت تا آنكه همهء آن 20 تن را هم كُشتم .\r\nسپس در اتاق سوّم را گشود و در آن هم 20 نفر از تبار على و فاطمه ، با موها و كيسوان پريشان ، به زنجير بودند .\r\nخادم به من گفت : اميرالمؤمنين فرموده است كه اينان را بكُشى . آنگاه يكايك ايشان را به نزد من مىآورد و من هم آنها را گردن مىزدم و او هم ( سرها و جنازه‌هاى آنها را ) در آن چاه مىانداخت . نوزده نفر از آنها را گردن زده بودم و تنها پيرى از آنها باقى مانده بود .\r\nآن پير مرا گفت : نفرين بر تو اى بدبخت ! روز قيامت هنگامى كه تو را نزد جدّ ما ، رسول خدا صلى الله عليه و آله ، بياورند تو چه عذرى خواهى داشت كه شصت نفر از فرزندان آن‌حضرت را ، كه زادهء على و فاطمه بودند ، به قتل رساندى ؟ پس دو دست و شانه‌هايم به لرزه افتاد . خادم خشمناك به من نگريست و مرا از ترك وظيفه‌ام منع كرد ، پس نزد آن پير آمدم و او را هم كُشتم و خادم جسد او را نيز در آن چاه افكند ! !\r\nاكنون با اين وصف كه من شصت تن از فرزندان رسول خدا صلى الله عليه و آله را كشته‌ام ، روزه و نماز من چه سودى برايم خواهد داشت حال آنكه من\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nترديد ندارم كه در آتش ، جاودان خواهم ماند ! ! « 1 »\r\n\r\nاوضاع دشوار دانشمندان مكتبى و مبارز\r\nدشواريها و شكنجه‌هاى دانشمندان بزرگ و هواخواه اهل بيت نيز بسيار سخت بود . مگر آنان « شيعه » آل محمّد صلى الله عليه و آله نبودند ؟ ! به همين دليل‌آنها هم بايد در بلايا وسختيها ، ائمه عليهم السلام را مقتداى خويش قرار دهند .\r\nيكى از اين دانشمندان كه دچار سخت‌ترين بلايا شد محمّد بن ابو عمير ازدى نام داشت كه در عين حال دانشمندى گرانقدر به شمار مىآمد . او در نزد عامه و خاصّه از همگان مطمئن‌تر ، پرهيز كارتر و عابدتر محسوب مىشد . از جاحظ نقل شده كه در بارهء وى گفته است : محمّد بن ابو عمير ، در ميان مردم روزگار خويش ، در همهء امور بى همتا و يگانه بود .\r\nهمچنين جاحظ در توصيف وى گفته است : او يكى از سران رافضه بود .\r\nدر روزگار رشيد به حبس افتاد تا زمانى كه منصب قضاوت را بپذيرد و نيز گفته‌اند علّت زندانى شدن وى اين بوده كه شيعيان و ياران امام موسى بن جعفر عليهما السلام را معرفى كند . به همين خاطر آن چنان مورد ضرب نيز قرار گرفت كه نزديك بود به خاطر دردهاى زيادى كه مىكشيد اقدام به اعتراف كند . چون محمّد بن يونس بن عبد الرحمن از تصميم او مطلع شد به وى گفت : از خدا بترس اى محمّد بن ابو عمير ! محمّد ، شكيبايى و استقامت به‌خرج داد تا آنكه خداوند نيز زمينهء آزادى او را فراهم ساخت .\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 176 - 178 .\r\n","page_name":" 31 ","page_number":31},
  {"content":"\r\n\r\n« كشّى » در رجال خود گويد : محمّد بن ابو عمير در روزگار حكومت هارون 120 ضربه چوب خورد و سندى بن شاهك او را مورد ضرب قرار داد . علّت اين امر پيروى او از تشيّع بوده است . او به زندان افتاد و آزاد نشد تا آنكه 21 هزار درهم از مال خود پرداخت .\r\nهمچنين روايت شده است كه مأمون او را زندانى كرد تا آنكه قضاوت يكى از شهرها را بر عهدهء او نهاد .\r\nشيخ مفيد در كتاب « اختصاص » در اين باره نوشته است : او 17 سال دربند بود و در طول اين مدّت دخترش كتابهاى او را دفن كرد . 4 سال سپرى شد و تمام كتابها از بين رفتند . همچنين گفته‌اند : دختر محمّد بن ابوعمير كتابهاى پدرش را در اتاقى گذارد و باران آنها را از بين برد . از اين رو محمّد ، احاديث را از حافظهء خويش و نيز از روى آنچه قبلًا براى مردم نقل كرده و در دست آنان موجود بود ، نقل مىكرد . وى روزگار امام كاظم عليه السلام را درك كرد ، امّا از آن‌حضرت نقل حديث نكرده است .\r\nهمچنين روزگار امام رضا و امام جواد را درك كرده و از آنها حديث نقل كرده است . سر انجام وى در سال 217 ه . ق از دنيا رفت . « 1 »\r\n\r\nنفوذ در دستگاه حكومت\r\nشايد يكى از روشن‌ترين دلايل قدرت جنبش مكتبى در روزگار امام كاظم عليه السلام گسترش نفوذ عناصر اين جنبش در دستگاه حكومت و برخى از\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 179 . شرح مشيخه فقيه ، ص 56 - 57 .\r\n","page_name":" 32 ","page_number":32},
  {"content":"\r\n\r\nنهادهاى رسمى آن بوده باشد و بعيد نيست كه رأس نظام نيز از اين حركت و هوادارى دست اندركارانش از اهل بيت عليهم السلام و لو بطور اجمالى مطلع بوده است ، امّا به خاطر وجود علل و عواملى از كودتا عليه آنان احساس ناتوانى مىكرده است .\r\nپيش از نقل برخى از ماجراهاى تاريخى در بارهء اين نفوذ بايد بدانيم كه استحكام شبكهّ سازماندهى كه جنبش مكتبى از آن سود مىبرد و توانسته بود عناصر خود را در سطوح مختلف و در نهادهاى گوناگون و حساس نظام جاى دهد مىتواند نمونه خوبى براى سازمانها و تشكيلات مكتبى در هر جا قلمداد شود .\r\n1 - به نظر مىرسد كه برخى از استانداران و يا به تعبير آن روز ، واليان ، به جنبش وابسته بودند . به عنوان مثال شهر رى يكى از مراكز اهل سنّت در آن روزگار بود ، با وجود اين والى اين شهر در جرگه دوستداران و هواخواهان اهل بيت جاى داشت . اين نكته را مىتوان از كتاب « قضاء حقوق المؤمنين » نوشته ابو على بن طاهر الصورى به اسنادش از مردى از اهالى رى دريافت . وى در اين كتاب گويد : يكى از كُتّاب يحيى بن خالد بر ما والى شد . مقدارى بقاياى خراج از او بر عهده‌ام بود كه اگر آن را مطالبه مىكرد فقير مىشدم . مىترسيدم كه او مرا به پرداخت خراج مجبور سازد و مرا از نعمت و رفاهى كه در آن بودم محروم كند . به من گفته شد : او ( والى ) پيرو اين مذهب ( شيعه ) است ، امّا من ترسيدم كه پيش او بروم ، زيرا اگر اين خبر نادرست بود به وضعى كه از آن بيم داشتم ، گرفتار مىشدم . اوضاع بدين گونه بود تا آنكه به خدا پناه بردم و به زيارت خانهء\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nخدا رفتم و مولايم امام موسى بن جعفر عليهما السلام را زيارت كردم و از حال خود پيش آن‌حضرت زبان به شكايت گشودم . آن‌حضرت پس از شنيدن عرايض من مكتوبى اينچنين نوشت :\r\nبِسْمِ اللَّهِ الرَّحْمنِ الرَّحيمِ\r\nبدان كه خداوند را در زير عرش سايه‌اى است كه كسى در زير آن سكنى نمى گزيند مگر آنكه فايده‌اى به برادرش رساند و يا مشكل او را بر طرف سازد و يا دل او را شاد كند و اين برادر توست . والسلام\r\nپس از گزاردن حج به شهر خود بازگشتم و شبانه به نزد والى رفتم و از او اجازه حضور طلبيدم و گفتم : من پيك امام موسى بن جعفر عليهما السلام هستم . يحيى خود پا برهنه آمد و در را به رويم گشود و مرا بوسيد و در آغوش گرفت و ميان دو چشمم را بوسه داد . هر بار هم كه از من دربارهء ديدن امام مىپرسيد ، همين كارها را تكرار مىكرد و چون او را از سلامت حال امام مطلع ساختم ، شاد شد و خدا را سپاس گفت سپس مرا به خانه‌اش داخل كرد و در بالاى اتاق نشانيد و خود رو به رويم نشست .\r\nنامه‌اى را كه امام خطاب به او نوشته و به دست من داده بود به وى تسليم كردم . او ايستاد و نامه را بوسيد و خواند . سپس پول و لباس طلبيد . پولها را دينار دينار و درهم درهم و جامه‌ها را يك به يك با من تقسيم كرد و حتّى قيمت اموالى را كه تقسيم آنها نا ممكن بود به من پرداخت . او هر چه كه به من مىداد ، مىپرسيد : برادر آيا تو را شاد كردم ؟ و من پاسخ مىدادم : آرى به خدا تو بر شادى من افزودى . سپس نام مرا از ليست بدهكاران ماليات حذف كرد و نوشته‌اى مبنى بر معافيت از پرداخت آن\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبه من داد . من نيز با او خدا حافظى كردم و بازگشتم . با خود گفتم كه من از جبران خدمات اين مرد ناتوانم جز آنكه وقتى در سال آينده به حج رفتم ، برايش دعا كنم و چون امام موسى بن جعفر عليهما السلام را ديدم از آنچه او با من كرد ، آگاهش سازم . چنين كردم و مولايم صابر - امام هفتم - عليه السلام را ديدم و از آنچه ميان من و آن مرد گذشته بود ، سخن گفتم . سيماى آن‌حضرت از شادى مىشكفت . عرض كردم : سرورم ! آيا اين خبر موجب خوشحالى شماشد ؟ فرمود : آرى . به خدا اين خبر مرا و اميرالمؤمنين و جدّم ، رسول خدا صلى الله عليه و آله ، و خداى متعال را مسرور كرد . « 1 »\r\n2 - على بن يقطين وزير خليفه بود و بر سرزمين پهناور اسلامى در آن روزگار اشراف و نظارت داشت . وى يكى از نزديك‌ترين مشاوران هارون الرشيد بود و در عين حال در سر هواى دوستى با خاندان پيامبر صلى الله عليه و آله داشت . « 2 »\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 174 .\r\n( 2 ) - على بن يقطين بن موسى ، ساكن بغداد و اصلًا كوفى بود . او مولاى بنى اسد و كنيه‌اش ابو الحسن بود و او از چهره‌هاى بارز و سر شناس اين طايفه به شمار مىآمد . امام كاظم عليه السلام بهشت را براى او تضمين كرده و ضامن شده بود كه آتش دوزخ او را نخواهد سوزاند . در كتاب رجال كشّى احاديثى است كه بر عظمت شان و جلالت قدر او دلالت مىكنند . او اموال فراوانى كه شايد يكصد تا سيصد هزار بوده نزد امام كاظم مىبرده است . او در هر سال كسانى را به نيابت از خويش به حج مىفرستاد . در يكى از سالها بنابر آمارى كه گرفته بودند 150 يا 300 نفر به جاى او حج به جاى مىآوردند و او به برخى از اينان مثل كاهلى و عبد الرحمن بن حجّاج ده هزار و به برخى 20 هزار درهم عطا مىكرد و كمترين مبلغى كه براى اين كار مىپرداخت ل لا هزار درهم بود . او صاحب كتابهايى نيز بود كه فرزندش حسن و احمد بن هلال آنها را از وى روايت كرده‌اند . در سال 182 ه ق در زمانى كه امام كاظم در زندان هارون در بغداد به سر مىبرد ، دنيا را بدرود گفت .\r\nباتلخيصىاز شرح مشيخه‌من لايحضره‌الفقيه ، ص 47 و حاشيه بحارالانوار ، ج 48 ، 178 .\r\n","page_name":" 35 ","page_number":35},
  {"content":"\r\n\r\nما به خواست خداوند برخى از رواياتى را كه بيانگر مواضع على بن يقطين هستند و نيز رواياتى را كه نشان مىدهند سياست تقيّه يا پنهانكارى ، سياستى مقطعى و موقت نيست و به مثابهء استراتژى كار دراز مدّت است ، نقل مىكنيم . شايد نظر ائمه عليهم السلام آن بوده كه جا دادن افراد خود به هر شكل در مراكز حكومت بهترين وسيله براى اصلاح وضع امّت است . از اين رو آنان نيازى به ايجاد تغيير سريع در رأس هرم قدرت و عهده دارى مستقيم مسئوليّتهاى حكومت احساس نمىكردند و از طرفى تا زمانى كه امّت از نظر تربيتى به آن پختگى لازم نرسند نمىتوانند عهده دار نظامى الهى كه مورد نظر ائمه اهل بيت عليهم السلام است ، باشند . به عبارت ديگر ، استراتژى « مخالفت » با نظام حاكم از طريق نفوذ به مراكز و نهادهاى حساس و سلب قدرت نظام از داخل از جانب مخالفان ، شايد در چنين شرايطى بهترين استراتژى به شمار آيد .\r\n\r\nالف - ماجراى « جُبّه »\r\nدر همان هنگامى كه على بن يقطين به هارون الرشيد نزديك بود ، جاسوسان و خبر چينان هارون همواره او و ديگر وزيران حكومت را\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nزير نظر داشتند ، زيرا كابوس هوادارى وزيران هارون از امام بر حق ، حضرت موسى بن جعفر عليهما السلام ، شبانه روز او را عذاب مىداد ، امّا دانش الهى ائمه اهل بيت اجازه نمىداد كه هارون جرمى را در حق على بن يقطين ثابت كند . از طرفى انضباط على بن يقطين و شدّت پاى بندى او به اوامر فرماندهى فرصتهاى بسيارى را از هارون ، در اين باره سلب مىكرد . از جملهء اين فرصتها همين جريان « جُبّه » است كه در زير به شرح آن مىپردازيم :\r\nابراهيم بن حسن راشد از ابن يقطين نقل كرده است كه گفت : پيش هارون الرشيد بودم كه هداياى پادشاه روم را برايش آوردند . در ميان اين هدايا جُبّه سياه و ابريشمين و طلا بافتى نيز بود كه از آن بهتر ، چيزى نديده بودم . بدان جُبّه مىنگريستم و هارون هم آن را به من بخشيد و من نيز آن را خدمت ابو ابراهيم ( امام كاظم عليه السلام ) فرستادم 9 ماه از اين ماجرا گذشت . روزى بعد از آنكه با هارون ناهار خوردم از پيش او برگشتم .\r\nچون وارد خانه شدم پيشكارم كه جامه‌ام را با بقچه‌اى روى دست گرفته بود نامه‌اى را كه مُهر آن هنوز خشك نشده بود ، جلو آورد و گفت : مردى همين حالا اينها را به من داد و گفت : زمانى كه مولايت به خانه آمد اينها را به او بده . مُهر نامه را شكستم و ديدم كه نامه از سرورم امام موسى كاظم عليه السلام است . در آن نامه نوشته شده بود : اينك زمانى است كه تو به اين جُبّه نيازمندى لذا آن را برايت فرستادم چون گوشه بقچه را كنار زدم ، همان جُبّه را ديدم و شناختم . در همين اثنا خدمتكار هارون ، بدون كسب اجازه بر من وارد شد و گفت :\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاميرالمؤمنين تو را طلبيده است . پرسيدم : چه حادثه‌اى رخ داده ؟\r\nگفت : نمىدانم .\r\nمن سوار شدم و نزد هارون رفتم . عمر بن بزيع رو به روى هارون ايستاده بود . هارون از من پرسيد : با آن جُبّه‌اى كه به تو بخشيدم چه كردى ؟ گفتم : اميرالمؤمنين جبّه‌ها و چيزهاى بسيارى به من عطا كرده است ، منظور كدام يك از جُبّه‌هاست ؟ هارون گفت : آن جُبّه ابريشمين سياه رنگ رومى طلا بافت ؟ گفتم : با آن كارى نكردم . جز آنكه برخى اوقات آن را در بر مىكنم و با آن چند ركعتى نماز مىگزارم . همين چند لحظه پيش كه از خانهء اميرالمؤمنين به منزل خويش رفتم آن را طلبيدم تا بر تن كنم . . هارون به عمر بن بزيع نگريست و گفت : بگو آن را بياورند .\r\nمن پيشكارم را فرستادم تا جُبّه را بياورد . چون هارون جُبّه را ديد به عمر گفت : بعد از اين سزاوار نيست كه بر ضدّ على بن يقطين سخنى بگويى .\r\nسپس دستور داد پنجاه هزار درهم به من بپردازند . من نيز پولها و جُبّه را به خانه‌ام بردم . على بن يقطين در ادامهء نقل اين ماجرا گفت :\r\nشخصى كه از من نزد هارون ، بد گويى كرده بود پسر عمويم بود ، امّا خداوند الحمد للَّه‌رو سياهش كرد و دروغگويش جلوه داد . « 1 »\r\n\r\nب - مخفى بودن تماسها\r\nممكن است اين پرسش مطرح شود كه با وجود چنين جوّى ، ارتباط\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 59 - 60 .\r\n","page_name":" 38 ","page_number":38},
  {"content":"\r\n\r\nميان امام عليه السلام و شيعيان وى كه سعى در پوشيده نگه داشتن گرايشهاى خود داشتند ، چگونه حاصل مىشده است ؟\r\nما در بارهء چگونگى بر قرارى اين ارتباطات ، جزئيات چندانى در دست نداريم ، امّا پژوهشگران مىتوانند اين جزئيات را از لابه لاى برخى از اخبار پراكنده به دست آورند . نحوهء كار يك مورخ در اين باره همچون شيوهء كار يك كار شناس امور كشاورزى است چنين كار شناسى اگر در كار خود مهارت داشته باشد مىتواند با ديدن يك سيب ، به نوع خاك ، آب ، هوا ، بذر ، كود و . . . كه موجب پرورده شدن اين ميوه شده‌اند ، پى ببرد .\r\nمورخ نيز مىتواند با غور و تأمل در ابعاد واقعهء تاريخى ، به جزئيات و اطلاعات بيشترى دست يابد .\r\nبه عنوان نمونه حادثهء تاريخى زير مىتواند نمايانگر تماسهاى مخفيانه ميان ائمه عليهم السلام و پيروانشان باشد :\r\nاز محمّد بن مسعود ، از حسين بن اشكيب ، از بكر بن صالح ، از اسماعيل بن عباد قصرى ، از اسماعيل بن سلام و فلان بن حميد روايت شده است كه گفتند : على بن يقطين به ما پيغام داد كه براى سفر دو مركب بخريد و از بيراهه در سفر شويد . او همچنين اموال و نامه‌هايى به ما داد و گفت : به سفر خود ادامه دهيد تا آنكه اموال و نامه‌ها را به دست ابو الحسن موسى بن جعفر عليهما السلام برسانيد و نبايد كسى از كار شما مطلع شود . ما به كوفه در آمديم و دو مركب خريديم و توشه‌اى هم مهيّا كرديم و از بيراهه عازم سفر شديم چون به بطن الرمه رسيديم ، مركبهاى خود را نگه داشتيم و براى آنها علف ريختيم و خود نيز نشستيم تا چيزى بخوريم .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدر اين حال بوديم كه ناگهان ديديم سوارى به سوى ما مىآيد . چون سوار به ما نزديك شد دريافتيم كه ابو الحسن امام موسى عليه السلام است .\r\nبرخاستيم و بر او درود فرستاديم و نامه‌ها و اموالى را كه همراه داشتيم به او تسليم كرديم . آن‌حضرت نيز از آستين جامه‌اش نامه‌هايى بيرون آورد و به ما داد و گفت : اين پاسخ نامه‌هاى شماست عرض كرديم : توشهء ما تمام شد اگر اجازه دهيد به مدينه در آييم تا هم به زيارت مرقد رسول خدا صلى الله عليه و آله رويم و هم آذوقه فراهم كنيم . آن‌حضرت فرمود : آذوقه‌اى كه همراه داريد ، بياوريد . آذوقه خود را براى آن‌حضرت آورديم و ايشان آن را با دستهايش بر هم زد وگفت : اين مقدار شما را تا كوفه مىرساند و امّا در بارهء زيارت مرقد رسول خدا صلى الله عليه و آله بايد بدانيد كه شما او را ديده‌ايد . من با آنها نماز صبح را گزاردم و مىخواهم نماز ظهر را با ايشان به جاى آورم . شما دو تن در پناه خدا باز گرديد . « 1 »\r\n\r\nج - تقيه حتّى در وضو گرفتن\r\nتلاشهاى خبر چينان و جاسوسان رژيم در افشاى ماهيّت على بن يقطين با شكست رو به رو شد . از اين رو هارون در صدد بر آمد تا على بن يقطين را شخصاً زير نظر بگيرد ، امّا تلاش او نيز ، بنابر آنچه كه در\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 35 .\r\nبه نظر مىرسد كه امام بدليل آنكه آن دو نفر جانشين پيامبر را ديده بودند ، آنها را از زيارت مرقد پيامبر منصرف ساخت و دستور داد كه بازگردند .\r\n","page_name":" 40 ","page_number":40},
  {"content":"\r\n\r\nروايت زير آمده است ، به شكست انجاميد :\r\nمحمّد بن اسماعيل از محمّد بن فضل روايت كرده است كه گفت : در بارهء مسح پاها در وضو ميان اصحاب ما اختلاف پديدار شد كه آيا مسح پاها از انگشتان تا كعبين است يا بر عكس ؟\r\nعلى بن يقطين نامه‌اى را به امام موسى كاظم عليه السلام نوشت و در آن از اختلاف اصحاب در بارهء مسح پاها جويا شد و عرض كرد : چنانچه صلاح مىدانيد ، نظر خود را در اين باره به من بنويسيد تا ان شاء اللَّه بر آن عمل كنم . امام در پاسخ به او نوشت : آنچه كه در بارهء اختلاف اصحاب در خصوص وضو گفته بودى ، دانستم . وضو اين گونه است تو را بدان امر مىكنم . سه بار آب در دهان و سه بار آب در بينى مىگردانى . صورتت را سه بار مىشويى و محاسنت را به هنگام وضو با دست از هم باز مىكنى .\r\nتمام سرت و ظاهر گوشها و درون‌آنها را نيز دست مىمالى وسه‌بار پاهايت را تا كعبين مىشويى و نبايد با اين حكم مخالفت كنى . چون نامه آن‌حضرت به دست على بن يقطين رسيد ، از آنچه در آن آمده بود شگفت زده شد ، زيرا تمام شيعيان بر خلاف اين نظر اجماع داشتند ، امّا على بن يقطين گفت : سرورم بدانچه فرموده داناتر است و من فرمان او را به جاى مىآورم . از آن پس او وضو را همان گونه مىگرفت كه امام به او دستور داده بود و به خاطر فرمانبردارى از امام مورد مخالفت بسيارى از شيعيان قرار گرفت . از طرفى سخن چينان نزد هارون رفتند و به وى گفتند : على بن يقطين را فضى و با تو مخالف است .\r\nهارون به يكى از نزديكانش گفت : پيش من در بارهء على بن يقطين\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو مخالفت او با ما و تمايلش به شيعه بسيار سخن گفته‌اند حال آنكه من در خدمتگزارى او تقصيرى نمىبينم و بارها او را آزموده‌ام ، ولى از آنچه وى را به دو متهم مىكنند اثرى نديدم ! دوست دارم وضع او را چنان كه خودش هم پى نبرد زير نظر بگيرم تا حقيقت كار او بر من معلوم شود .\r\nبه او گفته شد : رافضيان در وضو با جماعت ( اهل سنّت ) اختلاف دارند و وضو را به تفصيلى كه جماعت بدان اعتقاد دارند ، نمىگيرند آنان معتقد به شستن پاها در وضو نيستند . او را در اين مورد بيازما آن چنان كه خودش هم پى نبرد . هارون گفت : چنين كنم . اين كار وضع او را روشن مىكند .\r\nهارون مدّتى دست از على بن يقطين برداشت و به او كارى در خانه سپرد . چون وقت نماز فرا رسيد ، على بن يقطين در يكى از اتاقهاى خانه خلوت كرد تا وضو بگيرد و نماز بگزارد . در اين هنگام رشيد در پس ديوار اتاق ايستاد چنان كه مىتوانست على بن يقطين را ببيند و در ضمن خودش را هم از ديد او پنهان نگاه دارد . على آب خواست . سه بار مضمضه و سه بار استنشاق كرد و صورتش را سه بار شست و محاسنش را از هم باز كرد و دستانش را سه بار از انگشتان تا آرنجها شست و سر وگوشش را مسح كرده پايش را نيز شست .\r\nهارون الرشيد ناظر تمام اين صحنه بود . چون شيوهء وضو گرفتن على بن يقطين را ديد نتوانست خويشتندارى كند . لذا از مخفيگاه خود بيرون آمد و على او را ديد . هارون بانگ بر آورد : اى على بن يقطين هر كس گمان كند كه تو رافضى هستى ، دروغ مىگويد ! !\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبدين ترتيب موقعيّت على بن يقطين در نزد هارون تثبيت شد . پس از اين واقعه نامه‌اى از جانب امام موسى بن جعفر عليهما السلام خطاب به على بن يقطين رسيد كه متن آن چنين بود :\r\nاز حالا ، آن گونه وضو بساز كه خداوند فرموده است . يك بار شستن صورت واجب و بار دوّم به منزلهء تكميل آن است . دستهايت را از آرنج تا انگشتان بشوى و با ترى حاصل از وضويت جلوى سر و روى پاهايت را مسح كن . اينك بيمى كه بر تو بود ، مرتفع شد . و السلام . « 1 »\r\n3 - مسيّب ، جانشين رئيس شرطه ( رئيس شهربانى ) حكومت يعنى سندى بن شاهك بود . مسيّب مأمور زندان امام كاظم عليه السلام بود و چنان كه از برخى متون تاريخى فهميده مىشود از هواخواهان آن‌حضرت به حساب مىآمد و اوامر امام را به پيروانش مىرساند .\r\nدر واقع بسيارى از كسانى كه امام پيش آنها زندانى بود ، به خاطر ديدن معجزات آن‌حضرت قايل به امامت و ولايت او بودند بشّار بندهء سندى بن شاهك در اين باره مىگويد :\r\nمن يكى از سرسخت‌ترين دشمنان آل ابوطالب بودم . روزى سندى بن شاهك مرا خواست و گفت : من مىخواهم تو را به كارى بگمارم كه هارون با اطمينان مرا بر آن گمارده است . گفتم : در اين صورت هيچ چاره‌اى ندارم . سندى بن شاهك گفت : اين موسى بن جعفر است كه هارون او را به من سپرده است و من تو را به پاسبانى از او گماشتم . بشّار\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 38 - 39 .\r\n","page_name":" 43 ","page_number":43},
  {"content":"\r\n\r\nگويد : سندى بن شاهك ، موسى بن جعفر را بدون خانواده در اتاقى محبوس كرد و مرا بر او گماشت . من چندين قفل بر در اتاق زدم و چون در پى كارى روانه مىشدم ، همسرم را به پاسبانى مىگذاشتم و او از آنجا تكان نمىخورد تا من باز مىگشتم . بشّار در ادامه گويد : خداوند بغض و كينه‌ام به آن‌حضرت را مبدل به مهر و محبّت كرد .\r\nروزى آن‌حضرت مرا طلبيد وگفت : به‌زندان قنطره برو وهند بن حجّاج را بخواه وبه‌او بگو : ابوالحسن تو را فرمود به سوى او به روى . او تورا مىراند و بر تو بانگ مىزند ، چنانچه اين كار را كرد به او بگو : من اين خبر را به تو گفتم و پيغام امام را به تو رساندم . اگر مىخواهى آنچه را كه گفته‌انجام ده و اگر هم نمىخواهى كارى نكن و سپس اورا واگذار وباز گرد .\r\nبشّار گويد : من در پى اطاعت از فرمان امام بيرون آمدم ، قفلها را همچنان كه بود بر در زدم و همسرم را در كنار در نشانيدم و به او گفتم :\r\nتكان نخور تا باز گردم .\r\nبه طرف زندان قنطره رفتم و بر هند بن حجّاج وارد شدم و گفتم :\r\nابوالحسن خواسته است كه به‌سوى او روى . هند بر من بانگ زد و مرا راند .\r\nمن نيز به او گفتم :\r\nمن پيغام را به تو رساندم تو اگر مىخواهى انجام بده و اگر نمىخواهى كارى مكن . سپس بازگشتم و او را ترك كردم و به نزد ابو الحسن آمدم .\r\nهمسرم همچنان در كنار در نشسته بود و درها هم بسته بود . من يك به يك قفلها را باز كردم تا به زندان امام رسيدم . آن‌حضرت را ديدم و ماجرا را باز گفتم . امام كاظم عليه السلام فرمود : آرى او نزد من آمد و رفت ! !\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nپيش همسرم بازگشتم و از او پرسيدم : آيا پس از من كسى آمده و وارد اين اتاق شده است ؟ پاسخ داد : به خدا سوگند نه . من از اين در فاصله نگرفتم و اين قفلها تا زمانى كه تو آمدى ، باز نشد ! ! « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 241 .\r\n","page_name":" 45 ","page_number":45},
  {"content":"\r\n\r\n\r\nمعجزات و دانش امام كاظم عليه السلام\r\n\r\nمعجزات امام\r\nميان انديشه غلوّ كه از طرف مسلمانان بشدّت مردود اعلام شده با اعتقاد به كرامت اولياء اللَّه و اجابت دعاى آنها از سوى خداوند و حقيقت نگرى ايشان با عنايت خداوند ، تفاوت بسيار بزرگى وجود دارد .\r\nانديشهء غلوّ ، فرد را تا مرتبهء خدايى بالا مىبرد و چنين است كه مىبينيد خداوند در بندگانش حلول مىكند و در عوض بنده جاى خدا را مىگيرد و مقدّرات را از ناحيهء خود مىپندارد .\r\nامّا اعتقاد به اعجاز اولياء اللَّه منعكس كنندهء توحيد ناب است ، زيرا وجود هرگونه تحوّل ذاتى در شخص پيامبر يا امام و يا ولى را مردود مىشمارد . اين اعجاز در واقع بدين معنى است كه خداوند بندگان مخلص خويش را بر ساير بندگان برترى بخشيده و آنها را با دادن علم و يا قدرت مورد كرامت قرار داده است .\r\nدر زمانى كه مى بينيم آيات قرآنى ، خداى را تقديس و تسبيح مىكند و از ناممكن بودن حلول او در چيزى يا شخصى سخن مىگويند و اعتقادات\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشرك آميز را محكوم مىكند ، معجزات پيامبران عليهم السلام را كه نشانگر كرامت آنان در پيشگاه خداست ، به ما ياد آور مىشود ، چرا كه خداوند اين معجزات را بر دست ايشان جارى مىكند .\r\nخداوند سبحان در بارهء عيسى بن مريم عليه السلام مىفرمايد :\r\n( وَرَسُولًا إِلَى بَنِي إِسْرَائِيلَ أَنِّي قَدْ جِئْتُكُم بِآيَةٍ مِن رَبِّكُمْ أَنِّي أَخْلُقُ لَكُم مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَأُبْرِئُ الْأَكْمَهَ وَالْأَبْرَصَ وَأُحْيِي الْمَوْتَى بِإِذْنِ اللَّهِ وَأُنَبِّئُكُم بِمَا تَأْكُلُونَ وَمَا تَدَّخِرُونَ فِي بُيُوتِكُمْ إِنَّ فِي ذلِكَ لآيَةً لَكُمْ إِنْ كُنْتُمْ مُؤْمِنِينَ ) « 1 » .\r\n« و پيامبرى را - عيسى - به سوى بنى اسرائيل فرستاديم كه به آنان گويد من براى شما نشانه‌اى از پروردگارتان آورده‌ام . من براى شما از گل ، مجسمه مرغى مىسازم و در آن مىدمم و آن مجسمه به اذن خدا پرنده مىشود و كور و مبتلا به پيسى را شفا مىدهم و مردگان را به اذن خداوند زنده مىكنم و از آنچه مىخوريد و در خانه‌هايتان انبار مىكنيد شما را خبر مىدهم . همانا براى شما در اين ( معجزات ) آيتى است ، اگر مؤمن باشيد . »\r\nتكرار واژهء « باذن اللَّه » در آيه فوق نمايانگر آن است كه اين معجزات به معنى حلول خداوند در جسم عيسى نبود تا بدين وسيله بخواهيم او را فرزند خداى سبحان قلمداد كنيم . سبحانه و تعالى عمّا يقوله المشركون بلكه نشان مىدهد كه خداوند هر چيزى را كه بخواهد و هرگونه و هر وقت كه اراده فرمايد ، به بندهء خويش عطا مىكند .\r\n\r\n\r\n","description":"","footnote":"\r\n( 1 ) - سورهء آل عمران ، آيهء 49 .\r\n","page_name":" 47 ","page_number":47},
  {"content":"\r\n\r\nعقيدهء مسلمانان در مورد امامان عليهم السلام و اوليا چنين است كه خداوند با برخوردار ساختن آنان از علم و قدرت ، به ايشان كرامت ارزانى فرموده است . اين سخن‌از ژرفاى عقيدهء توحيد بيرون مىآيد . آيا خداوند نمىتواند بنده صالح و مطيع خود را يارى رساند كه بر اسرار غيب آگاهش سازد ؟\r\nو اگر بنده‌اى مطيع خدا باشد و مخلصانه او را بپرستد چرا پروردگار اين كرامت را به دو نبخشد ؟ آيا مگر خداوند توبه كنندگان و پاكيزه خواهان و متوكّلان را دوست نمىدارد ؟ و آيا مگر به فرمانبردارانش دوستى و پرستندگان و نيكو كاران و صدقه دهندگان دوستى نمىورزد و پرهيز كاران را كرامت نمىدهد و بر بندگان شكيبا و پايدارش ، چنان كه بيشتر سوره‌هاى قرآن كريم مىخوانيم ، درود و ثنا نمىفرستد ؟\r\nكسانى كه منكر تأييدات الهى به بندگان صالح خدا ، بويژه ائمه معصومين هستند و در بارهء معجزات آنان به گمان و ترديد مىافتند ، در واقع به روح و باطن قرآن و بزرگ ترين مفاهيم اين كتاب آسمانى كفر مىورزند .\r\nمحتواى اصلى مكاتب الهى اعتقاد بدين نكته است كه خداوند بر مسند قدرت تكيّه دارد و هر چه اراده فرمايد به انجام مىرساند و كردارش جز با اتّكا بر حكمت بالغه نيست . اين حكمت در پاداش به نيكو كاران وكيفر بدكاران خلاصه مىشود . اگر بدكاران و خوش كرداران در پيشگاه خداوند يكىبودند واو مؤمنان را يارى نمىكرد وكافران ومنافقان را به‌ذلّت وپستى نمىكشاند ، آنگاه ايمان به قدرت و حكمت او چه سودى در برداشت ؟ !\r\nامام موسى بن جعفر عليهما السلام اين گونه بود . او ملازم با قرآن بود و در\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nزمانهء خويش عابدترين بندهء خدا و بزرگ‌ترين فرمانبر پروردگار به شمار مىآمد . آن‌حضرت صاحب معجزات و كراماتى بود كه از طرف تمام مسلمانان به تأييد رسيده است « 1 » ، ولى ما با توجّه به گنجايش اين كتاب تنها به نقل برخى از اين معجزات مىپردازيم :\r\n1 - خداوند بندهء صالح خويش ، امام موسى بن جعفر عليهما السلام ، را به بركت توكّل و ارتباط آن‌حضرت با خدا از چنگ زمامداران ستمگر رهانيد .\r\nدر حديثى از عبيداللَّه بن صالح آمده است كه گفت : حاجب فضل بن ربيع از فضل بن ربيع نقل كرد كه گفت :\r\nشبى با يكى از كنيزانم در بستر بودم . نيمه شب بود كه صداى حركت در را شنيدم . بيمناك شدم . كنيز گفت : شايد تكان در ، به خاطر وزش باد باشد . دير زمانى نگذشت كه ديدم در اتاقى كه در آن خفته بوديم باز شد وناگهان « مسرور كبير » بر من وارد شد و بدون آنكه به من سلام دهد ، گفت : اميرالمؤمنين با تو كار دارد .\r\nمن از خودم نا اميد شدم و گفتم : اين مسرور است كه بدون اجازه و بى اينكه سلام گويد بر من وارد شد . اين نشانهء مرگ است . احتياج به غسل داشتم امّا جرأت نكردم از او بخواهم كه براى اين كار به من مهلت دهد . كنيزم چون متوجّهء حيرت و شگفتى من شد ، گفت : به خداوند عزّ و جلّ توكّل كن و برخيز . برخاستم و جامه در بر كردم و با مسرور\r\n\r\n\r\n","description":"","footnote":"\r\n( 1 ) - علاقه‌مندان مىتوانند براى اطلاع بيشتر در اين باره به بحار الانوار ، ج 48 ، ص 29 - 100 مراجعه فرمائيد .\r\n","page_name":" 49 ","page_number":49},
  {"content":"\r\n\r\nبيرون آمدم تا به خانهء هارون رسيديم . بر او سلام دادم . اميرالمؤمنين ! ! در بسترش خفته بود ، پاسخم را داد . من از پا افتادم . او پرسيد : آيا ترسيدى ؟ عرض كردم : آرى اى اميرالمؤمنين . هارون ساعتى مرا به حال خويش وانهاد تا آرام گرفتم . سپس گفت : به زندان ما برو و موسى بن جعفر بن محمّد را بيرون آرو سه هزار درهم به او بده و پنج خلعت به دو ببخش و بر سه مركب بنشانش و او را در اقامت پيش ما و يا رفتن از نزد ما و اقامت در هر شهر و ديارى كه مىخواهد و دوست دارد ، مخيّر كن .\r\nگفتم : اى اميرالمؤمنين ! آيا دستور مىدهى موسى بن جعفر را آزاد كنم ؟\r\nگفت : آرى . من سه مرتبهء ديگر اين سؤال را از هارون پرسيدم و او پاسخ داد : بلى . واى بر تو ! آيا مىخواهى نقض پيمان كنم ؟ گفتم : كدام پيمان اى اميرالمؤمنين ؟ پاسخ داد : در بستر بودم كه ناگهان شخص سياه چرده‌اى كه ميان سياهان هيچ كس را از او بزرگتر نديده بودم ، بر من ظاهر شد و روى سينه‌ام نشست و دست بر گلويم نهاد و گفت : آيا موسى بن جعفر را به ستم در بند كرده‌اى ؟ گفتم : او را آزاد مىكنم و به دو خلعت و تحفه‌هايى مىبخشم . سپس او از من براى اين كار پيمان گرفت و از روى سينه‌ام برخاست . نزديك بود قبض روح شوم !\r\nفضل گويد : من از نزد هارون بيرون آمدم به ديدار امام موسى بن جعفر كه در زندان بود رفتم . او را ديدم كه به نماز ايستاده است . نشستم تا سلام نماز را گفت . آنگاه سلام اميرالمؤمنين را به او رساندم و از آنچه هارون در بارهء او به من گفته بود ، آگاهش ساختم . سپس هدايايى را كه هارون گفته بود به وى دادم . حضرت موسى بن جعفر به من گفت : اگر\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nهارون تو را به كارى جز اين فرمان داده ، به انجام رسان . گفتم : نه به حق جدّت رسول خدا او مرا جز به اين كار فرمان نداده است .\r\nحضرت فرمود : من به خلعت يا چهار پايان و مالى كه حقوق مردم در آنها باشد ، نيازى ندارم . من پاسخ دادم : تو را به خدا سوگند كه اين هدايا را رد مكن كه هارون خشمگين مىشود . آنگاه او فرمود : هر كارى كه تو مايلى انجام بده . سپس من دست او را گرفته از زندان بيرونش بردم به او عرض كردم : اى فرزند رسول خدا به من بگو كه چگونه در نزد اين مرد ( هارون ) به اين درجه از احترام رسيدى كه من به خاطر مژده آزادى كه به تو دادم و نيز به خاطر كارى كه خداوند به وسيلهء من براى تو انجام داد ، بر گردن تو حق دارم ؟\r\nاو پاسخ داد : شب چهار شنبه پيامبر صلى الله عليه و آله را در خواب ديدم . او از من پرسيد : اى موسى آيا تو محبوسى و مظلومى ؟ عرض كردم : آرى اى رسول خدا محبوس و مظلومم . آن‌حضرت سه بار اين عبارت را تكرار كرد و آنگاه فرمود :\r\n( وَإِنْ أَدْرِي لَعَلَّهُ فِتْنَةٌ لَّكُمْ وَمَتَاعٌ إِلَى حِينٍ ) « 1 » .\r\n« و ندانم شايد اين آزمايشى باشد شما را با بهره‌منديى تا زمانى . »\r\nفردا را روزه بگير و آن را به روزهء پنج شنبه و جمعه متصل كن و چون هنگام افطار فرا رسيد دوازده ركعت نماز بگزار در هر ركعت يك بار سورهء حمد و 12 بار سورهء قل هو اللَّه احد را بخوان . چون 4 ركعت نماز\r\n\r\n\r\n","description":"","footnote":"\r\n( 1 ) - سورهء انبياء ، آيهء 111 .\r\n","page_name":" 51 ","page_number":51},
  {"content":"\r\n\r\nگزاردى سجده كن و بگو : يا سابِقَ الْفُوْتِ ، يا سامِعَ كُلَّ صَوْتٍ ، يا مُحْيى الْعِظامَ وَهى رَميمٌ بَعْدَ الْمَوْتِ ، أَسْأَلُكَ بِإِسْمِكِ الْعَظيمِ الْأَعْظَمِ أَنْ تُصَلِيَ عَلى مُحَمَّدٍ عَبْدِكَ وَرَسُولِكِ وَعَلى أَهْلِ بَيْتِهِ الطَّيّبينَ الطَّاهِرينَ وَأَنْ تَجْعَلَ لِى الْفَرَجَ مِمَّا أَنا فيهِ . من نيز چنين كردم و نتيجه همين شد كه خود ديدى » .\r\n2 - امام موسى الكاظم عليه السلام براى رهايى يكى از پيروانش از بيداد هارون دعا كرد و خداوند هم دعايش را مستجاب فرمود . در اين باره از صالح بن واقد طبرى روايت شده است كه گفت : بر امام موسى بن جعفر عليهما السلام وارد شدم . او به من فرمود : اى صالح ! اين ستمگر ( هارون ) تو را فرا مىخواند و به بند مىكشد و از تو دربارهء من پرس و جو مىكند به او پاسخ بده كه من موسى بن جعفر را نمىشناسم چون در بند شدى بگو هر كسى كه مىخواهى او را از زندان برون آورى پس به اذن خداوند بيرونش خواهم آورد .\r\nپس از مدّتى هارون مرا از طبرستان فرا خواند و پرسيد : موسى بن جعفر چه كرد ؟ به من خبر رسيده كه او نزد تو بوده است . گفتم : من در بارهء موسى بن جعفر چه مىدانم ؟ اى اميرالمؤمنين تو از من به او و مكانى كه در آن است آگاه‌ترى . هارون گفت : او را به زندان ببريد . به خدا سوگند در يكى از شبها در حالى كه ساير زندانيان خفته بودند من ايستاده بودم كه ناگهان شنيدم يكى مىگويد : اى صالح . عرض كردم : لبيك .\r\nگفت : آيا بدين جاى آمدى ؟ گفتم : آرى سرورم . گفت : برخيز و در پى من بيرون آى . من برخاستم و بيرون شدم . چون به راهى رسيديم فرمود :\r\nاى صالح ! قدرت ، قدرت ماست و آن كرامتى است الهى كه به ما عطا\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nفرموده است . عرض كردم : سرورم ! كجا بروم كه خود را از دست اين ستمگر در امان بدارم ؟ فرمود : به ديار خودت باز گرد كه او در آنجا دستش به تو نمىرسد . صالح گفت : من به طبرستان بازگشتم . به خدا سوگند هارون پس از آن واقعه در بارهء من هيچ تحقيق نكرد و ندانست كه آيا من هنوز زندانى هستم يا نه ؟ ! ! « 1 »\r\n3 - آن‌حضرت شيعيان خود را بر مبناى تقوا پرورش مىداد و خداوند نورى به ايشان بخشيده بود كه با آن از اسرار درونى شيعيان خويش آگاهى مىيافت . در اين باره در حديثى از عبداللَّه بن قاسم بن حارث بطل از مرازم آمده است كه گفت : به مدينه در آمدم و در خانه‌اى كه در آن فرود آمده بودم كنيز زيبايى ديدم . خواستم از او كام برگيرم ، امّا آن كنيز از اين امر سر باز زد . چون هوا تاريك شد به همان سراى رفتم و در زدم و همان كنيز در را گشود . دست بر سينهء او نهادم او بر من پيشى گرفت و من به درون خانه رفتم . چون سپيده دميد نزد امام كاظم عليه السلام رفتم و آن‌حضرت فرمود : اى مرازم ! شيعهء ما نيست كسى كه چون خلوت كند مراقب هواى نفس خود نباشد . « 2 »\r\n4 - آن‌حضرت از دانش الهى خويش در راه تربيّت پيروانش بر انضباط بدين عنوان كه والاترين نياز در عرصه‌هاى گوناگون زندگى و بويژه جهاد است ، بهره مىگرفت . در اين باره در روايات آمده است :\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 66 .\r\n( 2 ) - همان مأخذ ، ص 45 .\r\n","page_name":" 53 ","page_number":53},
  {"content":"\r\n\r\nاز محمّد بن حسين ، على بن حسان واسطى ، موسى بن بكر روايت شده است كه گفت : امام موسى كاظم يادداشتى به من داد كه در آن مسائلى نوشته شده بود و به من فرمود : بدانچه در اين يادداشت آمده عمل كن . من يادداشت را زير مصلّايم نهادم و در مورد آن كوتاهى روا داشتم . روزى از پيش آن‌حضرت مىگذشتم كه يادداشت را در دستش ديدم او در مورد آن يادداشت از من سؤال كرد و من پاسخ دادم كه در منزل است . آن‌حضرت فرمود : اى موسى ! هر گاه كارى به تو امر كردم آن را به انجام رسان و گرنه بر تو خشمگين مىشوم . « 1 »\r\n5 - گاه موقعيّتى پيش مىآمد كه امام موسى بن جعفر عليهما السلام مى بايست براى تربيّت و پرورش شيعيانش و متواضع ساختن آنها در برابر حق و دور كردنشان از تكبّر و خود بزرگ بينى دست به كار اعجاز مىشد تا بدين وسيله ياران خود را به مرتبهء « حزب اللَّه » - كه برخوردارى از مال يا مقام و يا دانش موجب اختلاف و تفاضل آنان نمىشود - ارتقا دهد .\r\nبراى اين منظور اجازه دهيد ماجراى على بن يقطين ، وزير هارون الرشيد را براى شما بازگو كنيم . على بن يقطين چه بسا به خاطر مقامى كه در دستگاه حكومت هارون داشت دچار غرور مىشد و خود را از ساير مؤمنان بالاتر و بزرگ‌تر مىپنداشت . حال ببينيم كه امام چگونه او را پرورش مىكند و با به كارگيرى قدرت الهى خويش چگونه روح تقوا را در ضمير او مىدمد .\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 44 .\r\n","page_name":" 54 ","page_number":54},
  {"content":"\r\n\r\nاز محمّد بن على الصوفى نقل شده است كه گفت : ابراهيم جمّال رضى الله عنه از ابو الحسن على بن يقطين وزير ، اجازهء ورود خواست ، امّا على بن يقطين به او اجازه نداد . على بن يقطين در همان سال عازم سفر حج شد و در مدينه اجازهء خواست كه به محضر مولايمان موسى بن جعفر عليهما السلام وارد شود ، امّا آن‌حضرت به او اجازه نداد . روز دوّم على آن‌حضرت را ديد و پرسيد : سرورم گناه من چيست ؟ امام پاسخ داد : راهت ندادم چون تو برادرت ابراهيم جمّال را به حضور نپذيرفتى و خداوند سعى تو را نمىپذيرد مگر آنكه ابراهيم جمّال تو را ببخشايد . على گفت : سرورم ؟\r\nدر اين لحظه من كجا و ابراهيم جمّال ؟ ! من در مدينه هستم و او در كوفه .\r\nامام فرمود : چون شب فرا رسد ، تنهايى و بدون آنكه كسى از اطرافيان و غلامانت آگاه شوند به بقيع برو . شترى زين كرده در آنجاست بر آن سوار شو . على به بقيع رفت و بر آن شتر نشست و ديرى نگذشت كه بر در سراى ابراهيم در كوفه رسيد ، در زد و گفت : من على بن يقطين هستم .\r\nابراهيم جمّال از درون خانه گفت : على بن يقطين وزير بر در سراى من چه مىكند ؟ على پاسخ داد : اى مرد . كار من دشوار است و ابراهيم را سوگند داد كه به او اجازهء ورود دهد . چون به درون خانه رفت ، گفت : اى ابراهيم ! امام كاظم عليه السلام از پذيرفتن من خوددارى مىورزد مگر آنكه تو مرا ببخشايى . ابراهيم گفت : خداوند تو را ببخشايد . آنگاه على بن يقطين ، ابراهيم را سوگند داد كه بر گونه‌اش قدم بگذارد ، ابراهيم خوددارى ورزيد بار ديگرى على او را سوگند داد و ابراهيم پذيرفت . ابراهيم چند بار پا بر رخ على بن يقطين نهاد و پيوسته مىگفت : خدايا شاهد باش .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nسپس على بن يقطين بازگشت و سوار بر شتر شد و همان شب به خانه امام موسى بن جعفر عليهما السلام در مدينه آمد و از او اجازهء ورود خواست امام به او اجازهء ورود داد و او را پذيرفت . « 1 »\r\n6 - از آنجا كه امام موسى بن‌جعفر رهبر مسلمانان و جانشين پيامبرى مىباشد كه به مكارم اخلاق آراسته بود ، نسبت به مؤمنان مهربانى به خرج مىداد و درد و رنج آنها بر وى گران مىآمد .\r\nبسيار اتفاق مىافتاد كه آن‌حضرت با نور الهى به فشارهائى كه به يارانش وارد مىشد ، مىنگريست و مىكوشيد فوراً از آن بكاهد و آن را بر طرف نمايد . ماجراى زير بيانگر يكى از همين موارد است :\r\nاز ابراهيم بن عبد الحميد نقل شده است كه گفت :\r\nابوالحسن نامه‌اى به من نوشت كه خانه‌ات را عوض كن . من از اين بابت غمگين شدم . خانهء ابراهيم در وسط مسجد و بازار قرار داشت . او خانه‌اش را عوض نكرد . بار ديگر قاصد به وى خبر داد كه خانه‌ات را عوض كن ، باز هم به اين فرمان ترتيب اثر نداد و همچنان در همان خانه بود كه قاصد براى بار سوّم همين فرمان را به اطلاع او رسانيد . عثمان بن عيسى گويد : در آن هنگام در مدينه ( و شاهد اين ماجرا ) بودم . ابراهيم از آن خانه نقل مكان كرد و منزل ديگرى گرفت . من در مسجد بودم .\r\nابراهيم ، وقتى كه هوا تاريك شده بود به مسجد آمد . از او پرسيدم : چه خبر ؟ گفت : آيا نمىدانى امروز چه حادثه‌اى براى من رخ داده است ؟\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 85 .\r\n","page_name":" 56 ","page_number":56},
  {"content":"\r\n\r\nگفتم : نه . گفت : رفتم آب از چاه بيرون بياورم تا وضو بگيرم . چون دلو را بيرون آوردم پر از نجاست بود ، حال آنكه ما آرد خود را با همين آب خمير مىكرديم ، از اين رو نانهاى خود را دور افكنديم و لباسهاى خود را آب كشيديم و اين امر موجب‌شد كه دير به مسجد بيايم و اينك خانه‌اى كرايه كردم و اثاثيه خويش را بدانجا بردم . در خانه جز يك كنيز كسى ديگرى نمانده‌است ، همين حالا مىروم و او را مىآورم .\r\nگفتم : خدا به تو بركت دهد . سپس جدا شديم . چون سپيده دميد براى رفتن به مسجد از خانه‌هاى خود بيرون آمديم . او گفت : آيا مىدانى امشب چه حادثه‌اى روى داد ؟ گفتم : نه . گفت : به خدا هر دو طبقه خانه‌ام ويران و زيرورو شد . « 1 »\r\nبدين سان امام از نصيحت و راهنمايى ياران خود حتّى در مسائل جزيى زندگى دريغ نمىكرد اگر چه همين مسأله جزيى در ارتباط با فرد مؤمن بسيار مهم و حساس بود . در واقعهء ديگرى مىبينيم كه امام يكى از ياران خود را در يك مسأله تجارى كه آن هم امرى جزيى بود ، راهنمايى مىكند . اين شواهد نشان مىدهد كه آن‌حضرت از توجّه و اهتمام به امور مسلمانان غافل نبوده است .\r\nاز حسن بن على بن نعمان از عثمان بن عيسى روايت شده است كه گفت : امام موسى بن جعفر عليهما السلام سحر گاه روزى وارد مدينه مى شد كه ابراهيم بن عبدالحميد را كه به سمت قبا مىرفت ، ديد و از او پرسيد :\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 45 - 46 .\r\n","page_name":" 57 ","page_number":57},
  {"content":"\r\n\r\nابراهيم به كجا مىروى ؟ گفت : به قبا . امام پرسيد : براى چه كارى ؟\r\nگفت : ما در هر سال خرما مىخريم . اينك مىخواهم نزد مردى از انصار بروم و مقدارى خرما از او بخرم . حضرت پرسيد : آيا از آفت ملخ آسوده خاطرى ؟\r\nامام پس از اين سخن وارد مدينه شد و من نيز به راه خود رفتم . اين ماجرا را براى ابو العز باز گفتم و او گفت : به خدا امسال درخت خرما نمىخريم . پنج روز سپرى بود كه ملخ آمد و تمام خرماهاى نخلستان را از بين برد . « 1 »\r\n\r\nدانش امامت\r\nشالودهء رسالتها و مكاتب آسمانى بر اساس ايمان به غيب استوار شده است بارزترين نمودهاى آن ، علم غيب بندگان مقرّب خداست . آيا كتابى كه به پيامبر وحى مىشود و مردم را به پيروى از او امر مىكند ، از ناحيه غيب نيست ؟\r\nچگونه خداوند تمام اين مكاتب بزرگ آسمانى و اين كتاب عظيم ( قرآن ) ، كه جهانيان را به رويارويى فراخوانده تا يك سوره و يا چند آيه همانند آن را بياورند ، به پيامبر امى خويش آموخته است ؟ !\r\nما در قرآن مىخوانيم كه حجّت عيسى بن مريم عليه السلام بر مردم دورانش آن بود كه ايشان را از آنچه در خانه‌هايشان انبار كرده بودند ، خبر مىداد .\r\n\r\n\r\n","description":"","footnote":"\r\n( 1 ) - بحارالانوار ، ج 48 ، ص 46 .\r\n","page_name":" 58 ","page_number":58},
  {"content":"\r\n\r\nبدين سان دانش الهى امام كه از حدّ و مرز دانش مردم گذر كرده ، خود دليلى است بر اينكه او از جانب خدا مؤيد و امام و حجّت تمام مردم روى زمين است .\r\nاين علم چگونه حاصل مىشود ؟ آيا از طريق حديث از رسول خدا ، از جبرئيل ، از خدا حاصل شده و يا از طريق ثبت آن در صحيفه دل و دميدن آن‌در روح پديد آمده‌است و يا از طريق ستونى نورانى كه‌امام بدان مىنگرد و هر گاه خدا بخواهد او چيزى را در مىيابد يا آنكه با نزول روح كه بزرگترين فرشتگان‌است ، در شب‌قدر بر امام ، امور بر او آشكار مىشود ؟ !\r\nتمام اين موارد و چه بسا راههاى ديگرى كه ما از آنها آگاهى نداريم ، مىتواند براى تحصيل علم غيب توسّط امام درست باشد و نيازى نداريم براى شناخت جزئيات و تفاصيل اين امر خود را به مشقّت اندازيم بلكه در اين باره همين اندازه كافى است كه امام به اذن خداوند از آنچه بر مردم پوشيده و پنهان است ، آگاهى مىيابد و خداوند بدين وسيله بر آنان منّت مىنهد و مردم بايد از آنها اطاعت كنند .\r\nدر حديثى از امام صادق عليه السلام در اين باره آمده است :\r\n« به آن‌حضرت عرض كردم : دانش شما از چه راهى حاصل مىشود ؟\r\nفرمود : اين دانش ميراثى است از رسول خدا صلى الله عليه و آله و على بن ابىطالب .\r\nگفتم : يعنى بگوييم كه دانش در دل شما افكنده و يا در گوش شما خوانده مىشود ؟ گفت : ممكن است چنين باشد » . « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 174 .\r\n","page_name":" 59 ","page_number":59},
  {"content":"\r\n\r\nامام كاظم با اتكا به علم غيب ، در تمام عرصه‌هاى حيات سخن گفته است و وصيّت آن‌حضرت به هشام كه خود چكيده‌اى از حكمتهاى پيامبران و گلچينى از ديدگاههاى مكتبى است ، به عنوان شاهدى براى اثبات اين مطلب كافى است . آنچه در زير مىآيد . قطره‌اى است نا چيز از اين درياى گهر بار :\r\n1 - روايت شده است كه اسحاق بن عمار گفت : چون هارون ، امام موسى عليه السلام را در بند كرد ، ابو يوسف و محمّد بن الحسن از ياران و شاگردان ابو حنيفه خدمت آن امام رسيدند . يكى از آن دو به ديگرى گفت : ما براى يكى از اين دو كار پيش ابو الحسن موسى بن جعفر آمده‌ايم يا او را هم عقيدهء خويش كنيم و يا بر او اشكال بگيريم . هر دو رو به روى ايشان نشستند . در همين حال مردى كه از طرف سندى بن شاهك بر آن‌حضرت گمارده شده بود ، خدمت وى رسيد و اظهار داشت : نوبت من تمام شده و به خانهء خود مىروم اگر شما را خدمتى و كارى هست بفرماييد كه چون باز نوبت من شود فرمايش شما را به انجام رسانم . حضرت فرمود : من كارى ندارم . چون مرد از محضر آنان بيرون رفت ، امام به ابو يوسف روى كرد و فرمود : شگفتا از اين مرد ! او امشب مىميرد و آمده مىگويد كه فردا مىخواهد كار مرا انجام دهد ! !\r\nابو يوسف و محمّد بن الحسن برخاستند و با هم گفتند : ما آمده بوديم تا از او در بارهء مستحب و واجب پرسش كنيم ، امّا او اكنون چيزى گفت كه انگار از علم غيب بود .\r\nسپس آنان مردى را در پى آن نگهبان فرستاده به وى گفتند : اين مرد را\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nزير نظر بگير و ببين كار او امشب به كجا مىانجامد و فردا ما را از وضع او آگاه كن . آن شخص آمد و در مسجدى كه روبروى سراى آن مرد بود ، منتظر نشست . چون نيمى از شب بگذشت بانگ فرياد و شيون به آسمان بلند شد و مردم را ديد كه به خانهء آن مرد مىروند . پرسيد : چه شده است ؟ گفتند : فلانى بدون آنكه بيمار يا مريض باشد ، امشب نا گهانى جان سپرد . آن مرد به نزد ابو يوسف و محمّد بن الحسن بازگشت و آنان را از اين ماجرا آگاه كرد ، ابو يوسف و محمّد بن الحسن نزد امام هفتم آمده عرض كردند :\r\nما دانستيم كه تو علم حلال و حرام را مىدانى ، اما از كجا دانستى كه اين مرد امشب مىميرد ؟ امام پاسخ داد : از درى كه رسول خدا صلى الله عليه و آله علم خويش را به على بن ابىطالب عليه السلام تعليم فرمود .\r\nآن دو با شنيدن اين جواب مات و متحيّر ماندند و نتوانستند پاسخى به آن‌حضرت بدهند . « 1 »\r\nبدين سان امام موسى بن جعفر عليهما السلام همچون پيامبران و اولياى بزرگوار خداوند از زمان مرگ افراد آگاه بود .\r\n2 - همچنين آن‌حضرت به اذن خداوند از زبانهاى گوناگونى كه مردم بدانها تكلّم مىكردند ، مطلع بود . در حديثى از ابن ابى حمزه آمده است كه گفت : نزد حضرت موسى بن جعفر عليهما السلام بودم كه 30 غلام را كه از حبشه براى او خريده بودند ، به محضرش آوردند . يكى از آنها كه نيكو\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 64 - 65 .\r\n","page_name":" 61 ","page_number":61},
  {"content":"\r\n\r\nسخن مىگفت با امام سخن گفت .\r\nامام موسى كاظم نيز با همان زبان جواب وى را گفت . آن غلام و نيز تمام جمع از اين مسأله شگفت زده شدند . آنان گمان كردند كه امام زبانشان را نمىفهمد . ايشان به آن غلام گفت : من به تو پولى مىدهم و تو به هر يك از اين غلامان 30 درهم بپرداز . غلامان از محضر امام خارج شده به هم مىگفتند : او ( امام كاظم ) بليغ‌تر از ما به زبان خود ما سخن مىگويد و اين نعمتى است كه خداوند به ما ارزانى داشته است .\r\nعلى بن ابى حمزه گويد : به آن‌حضرت عرض كردم : اى فرزند رسول خدا ! چنين ديدم كه شما با اين حبشيها بازبان خودشان سخن گفتيد ؟ ! آن‌حضرت فرمود : آرى . گفتم : در ميان آنها تنها به آن غلام امر كرديد ؟ ! فرمود : بلى به او گفتم كه در حق ساير بردگان نيكى كند و به هر يك از آنها ماهيانه 30 درهم بپردازد . چون او وقتى به سخن آمد از ديگران داناتر مىنمود او از تبار پادشاهان آنها بود . پس او را بر سايرين گماردم تا به احتياجات آنها رسيدگى كند . از اينها گذشته او غلامى راستگوست .\r\nسپس فرمود : شايد تو از اينكه من با آنان به زبان حبشى سخن گفتم در شگفت شدى ؟ گفتم : به خدا سوگند آرى .\r\nفرمود : تعجّب مكن ! آنچه در نظر تو شگفت و حيرت آور آمد و آنچه از من شنيدى در مثل مانند پرنده‌اى است كه به منقار خويش قطره‌اى از دريا برگيرد . آيا اگر پرنده‌اى چنين كند از دريا چيزى كاسته مىشود ؟ ! امام به منزلهء درياست كه آنچه نزد اوست هيچ گاه تمام نمىشود\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو شگفتيهاى او بيش از شگفتيهاى درياست . « 1 »\r\n3 - در حديث ديگرى كه على بن ابى حمزهء راوى آن است ، آمده است كه گفت : ابو الحسن عليه السلام مرا به سوى مردى كه رو به رويش طبقى بود و دست فروشى مىكرد فرستاد و فرمود : اين 80 درهم را به او بده و بگو كه ابوالحسن مىگويد : از اين 80 درهم استفاده كن كه اين مقدار تا هنگامى كه بميرى برايت بس است . چون فرمان امام را به جاى آوردم ! مرد گريست . گفتم : چرا مىگريى ؟ پاسخ داد : چرا نگريم كه هنگام مرگم فرا رسيده است . گفتم : آنچه پيش خداست از آنچه در آنى بهتر است . مرد خاموش شد . سپس پرسيد : اى بندهء خدا توكيستى ؟ جواب دادم : على بن ابى حمزه . مرد تا نام مرا دانست ، گفت : به خدا سوگند سرور و مولايم به من چنين فرمود كه نامه‌ام را به وسيلهء على بن ابى حمزه برايت مىفرستم .\r\nعلى گويد : حدود 20 شب در آنجا درنگ كردم سپس نزد آن مرد آمدم و ديدم كه در بستر بيمارى افتاده است . به او گفتم : هر وصيّتى كه دارى بكن كه من آن را از مال خودم به انجام مىرسانم . گفت : چون مُردم ، دخترم را به همسرى مردى متدّين در آور سپس خانه‌ام را به فروش و پول آن را به امام بده و به هنگام غسل و دفن و نماز ( ميّت ) گواه من باش .\r\nعلى بن ابى حمزه گويد : چون آن مرد را به خاك سپردم ، دخترش را به همسرى مردى ديندار در آوردم و خانه‌اش را فروختم و بهاى آن را به دست امام كاظم عليه السلام رساندم . آن‌حضرت پول خانه را بر گرداند و فرمود :\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 70 .\r\n","page_name":" 63 ","page_number":63},
  {"content":"\r\n\r\nاين درهمها را به دست دختر او بسپار . « 1 »\r\n4 - دانش ائمه از ناحيهء خداست و هيچ چيز در آسمانها و زمين نمىتواند خدا را به عجز و ناتوانى بكشاند از اين رو گاه حكمت او اقتضا مىكند كه علمش را در نوزادى كه در گهواره است به وديعه نهد چنان كه با عيسى بن مريم و يحيى بن زكريا چنين كرد . امام كاظم نيز از جمله كسانى بود كه خداوند قدرت خويش را در او ظاهر كرد . در حديثى از عيسى شلقان آمده است كه گفت : نزد امام صادق رفتم و مىخواستم از او در بارهء ابو الخطاب پرسشى كنم . آن‌حضرت پيش از آنكه من بنشينم آغاز به سخن كرد و فرمود : چه مانع دارد كه پسرم موسى را ببينى و از تمام آنچه كه مىخواهى از او سؤال كنى ؟\r\nعيسى گويد : نزد عبد صالح ( امام موسى ) رفتم او در جايگاه تعليم نشسته و بر لبانش اثر مداد ظاهر بود و پيش از آنكه من چيزى بگويم ، گفت : اى عيسى ! خداوند از پيامبران بر نبوّت پيمان گرفت و آنان از اين پيمان عدول نمىكنند و نيز از اوصيا و جانشينان بر جانشينى پيمان گرفته است و هم از اين رو آنان از اين پيمان روى بر نمىتابند ، امّا ايمان عدّه‌اى عاريتى است ، ابو الخطاب از جمله همين گروه است . از اين رو خداوند ايمان او را باز ستاند . من با شنيدن اين‌سخنان ، آن‌حضرت را در آغوش گرفتم و ميان دو چشمش را بوسيدم و گفتم : ( ذُرِّيَّةً بَعْضُهَا مِن بَعْضٍ ) .\r\nسپس بنزد امام صادق بازگشتم . آن‌حضرت پرسيد : چه كردى ؟ گفتم :\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 76 .\r\n","page_name":" 64 ","page_number":64},
  {"content":"\r\n\r\nنزد او رفتم و او بدون آنكه من پرسشى كنم آغاز به سخن كرد و از آنجا دانستم كه او امام است . امام صادق عليه السلام فرمود : اى عيسى ! اين پسرم را ديدى اگر از او دربارهء آنچه كه در قرآن آمده است ، سؤال كنى به تو از روى علم و دانش پاسخ مىدهد . « 1 »\r\n5 - هنگامى كه پرده‌ها ميان پروردگار و بنده‌اش به كنارى مىروند و زمانى كه صفاى روحى ومعرفت الهى به‌اوج خود مىرسد ، دنيا تماماً در اختيار بندهءصالح خداوند مىگردد چنانكه‌در حديث قدّسى نيز آمده است :\r\n« عَبْدى أَطِعْنى تَكَنْ مَثَلى أَقُولُ لِلْشَىْءٍ كُنْ فَيَكُونَ وَتَقُولُ لِلْشَىْءِ كُنْ فَيَكُونَ » .\r\n« بندهء من ! مرا اطاعت كن ، تا همانند من شوى . همانطورى كه تا من به چيزى بگويم اين گونه باش پس مىشود تو نيز اگر به چيزى امر كنى همان مىشود » .\r\nشقيق بلخى در ماجرايى كه براى او رُخ داد گوشه‌اى از كرامتى را كه خداوند به هفتمين پيشواى شيعيان امام موسى بن جعفر عليهما السلام ، ارزانى داشته است براى ما باز گو مىكند او مىگويد :\r\nدر سال 149 ه ق به قصد حج حركت كردم و در قادسيه فرود آمدم . در حالى كه به مردم و زينت و كثرت آنان مىنگريستم ، نگاهم به جوانى خوش سيما ، گند مگون و ضعيف افتاد . روى لباسش جامه‌اى پشمين بود كه جبّه‌اى روى آن در بر كرده بود . نعلين به پاداشت و جدا از همه نشسته\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 58 .\r\n","page_name":" 65 ","page_number":65},
  {"content":"\r\n\r\nبود . با خود گفتم كه اين جوان از فرقهء صوفيه است كه مىخواهد خود را در اين سفر بر مردم تحميل كند . به خدا قسم پيش او مىروم و او را به باد نكوهش مىگيرم . نزديك او رفتم . چون جوان مرا ديد كه به طرف او مىروم گفت : اى شقيق !\r\n( اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ ) « 1 » .\r\n« از بسيارى گمانها پرهيز كنيد كه برخى از گمانها گناه است . »\r\nآنگاه مرا وانهاد و رفت . با خود گفتم : عجب حادثه بزرگى ! او از آنچه با خود گفته بودم ، سخن گفت و مرا به نام صدا زد . اين حتماً بندهء صالحى است بايد به او برسم و از او بخواهم كه مرا حلال كند . با شتاب در پى او روانه شدم ، امّا نتوانستم به او برسم و او از ديد من نهان شد .\r\nچون در « واقصه » فرود آمديم نا گاه او را ديدم كه به نماز ايستاده و اعضاى بدنش مىلرزند و اشك از چشمانش سرازير است . با خود گفتم :\r\nاين همان مرد است ، اينك به سوى او مىروم و حلاليّت مىطلبم .\r\nدرنگ كردم ، تا نماز ايشان به اتمام رسيد سپس به سوى او روى كردم همين كه چشم او به من افتاد ، گفت : اى شقيق ! بخوان :\r\n( وَإِنِّي لَغَفَّارٌ لِمَن تَابَ وَآمَنَ وَعَمِلَ صَالِحاً ثُمَّ اهْتَدَى ) « 2 » .\r\n« و همانا من آمرزگارم براى كسى كه توبه كرد و ايمان آورد و كار شايسته انجام داده سپس هدايت شد . »\r\n\r\n\r\n","description":"","footnote":"\r\n( 1 ) - سورهء حجرات ، آيهء 12 .\r\n( 2 ) - سورهء طه ، آيهء 82 .\r\n","page_name":" 66 ","page_number":66},
  {"content":"\r\n\r\nسپس مرا وانهاد و رفت . با خود گفتم كه اين جوان از ابدال ( اولياءاللَّه ) است . او دو بار از نهان من خبر داد . چون در منطقه‌اى كم آب فرود آمديم ناگهان او را ديدم كه بر كنارهء چاهى ايستاده است و كوزه‌اى در دست دارد و مىخواهد با آن از چاه آب بكشد ، امّا كوزه از دستش رها شد و در چاه افتاد . من به كارهاى او مىنگريستم . در اين هنگام ديدم كه او به آسمان نگريست و گفت :\r\n انت ربي اذا ظمئت الى الماء * وقوتي اذا اردت الطعاما « 1 » \r\nخداوندا من جز اين كوزه چيزى ندارم ، پس آن را از بين مبر . به خدا سوگند در اين هنگام ديدم آب چاه بالا آمد و آن جوان دستش را دراز كرد و كوزه را كه لبريز از آب بود ، گرفت . سپس وضو ساخت و چهار ركعت نماز گزارد .\r\nآنگاه به سمت تپه‌اى شنى رفت . با دست خويش از شنها بر مىداشت و در كوزه مىريخت و آن را تكان مىداد و مىنوشيد : نزد او رفتم و بر وى سلام كردم . او سلامم را پاسخ گفت . به او گفتم : از فضل آنچه خداوند بر تو ارزانى داشته مرا نيز اطعام كن . او گفت : اى شقيق ! نعمتهاى پيدا و نا پيداى خداوند همواره بر ما باريدن گرفته است . پس به پروردگارت خوش گمان باش . آنگاه كوزه را به من داد . از آن خوردم و ديدم كه آرد و شكر است ! ! به خدا سوگند لذيذتر و خوشبوى تر از آن نچشيده بودم\r\n\r\n\r\n","description":"","footnote":"\r\n( 1 ) - تو پروردگار منى هرگاه كه به‌آب تشنه شوم و نيروى منى هرگاه خواستار طعام شوم .\r\n","page_name":" 67 ","page_number":67},
  {"content":"\r\n\r\nپس سير و سيراب شدم و چند روزى اصلًا ميل به آب و خوراك نداشتم .\r\nديگر آن مرد را نديدم تا آنكه وارد مكّه شديم . شبى او را در كنار قبة الشراب ديدم . نيمى از شب گذشته بود او با خشوع و آه و ناله نماز مىگزارد و در همين حال بود كه شب به پايان رسيد . چون سپيده دميد بر مصلّايش نشست و به گفتن تسبيح پرداخت سپس برخاست و نماز صبح را خواند و هفت بار به گرد خانهء خدا طواف كرد و بيرون رفت . من در پى او روان شدم و نا گهان ديدم كه او بر خلاف وضعى كه در طول راه داشت صاحب خدم و حشم است و مردم به گرد او جمع مىشوند و بر او سلام مىكنند . از يكى از كسانى كه نزديك او بود پرسيدم : اين جوان كيست ؟\r\nپاسخ داد : اين جوان موسى بن جعفر بن محمّد بن على بن حسين بن على بن ابىطالب عليهم السلام است .\r\nچون از نام اين جوان آگاه شدم ، با خود گفتم : تعجّب مىكردم اگر اين شگفتيها از آن كس ديگرى جز اين آقا باشد ! !\r\nيكى از شعراى قديمى جريان بر خورد شقيق با امام كاظم را طى يك قصيدهء طولانى به نظم در آورده كه اينك ما به ذكر چند بيت از آن بسنده مىكنيم :\r\n سل شقيق البلخى عنه و ما عا * ين منه و ما الذى كان ابصر « 1 »\r\nقال لما حججت عاينت شخصاً * شاحب‌اللون ناحل‌الجسم اسمر « 2 » \r\n\r\n\r\n","description":"","footnote":"\r\n( 1 ) - از شقيق بلخى دربارهء او ( امام كاظم ) و كردارهايى كه از آن بزرگوار ديد ، پرسش كن .\r\n( 2 ) - گفت چون حج گزاردم شخصى رنگ بريده و لاغر و گند مگون را ديدم .\r\n","page_name":" 68 ","page_number":68},
  {"content":"\r\n\r\n سائراً وحده وليس له زاد * فما زلّت دائماً اتفكر « 1 »\r\nوتوهمت انّه يسأل النا * س و لم ادر انّه الحج الأكبر « 2 »\r\nثم عاينته ونحن نزول * دون قيد على الكثيب الأحمر « 3 »\r\nيضع الرمل فى الإناء و يشربه * فناديته وعقلى محيّر « 4 »\r\nاسقنى شربة فناولنى منه * فعاينته سويقاً وسكّر « 5 »\r\nفسئالت الحجيج من يك هذا ؟ * قيل هذا الإمام موسى بن جعفر « 6 » \r\n\r\n\r\n","description":"","footnote":"\r\n( 1 ) - تك و تنها مىرفت و او را توشه‌اى نبود و من در بارهء او پيوسته مىانديشيدم .\r\n( 2 ) - وخيال كردم كه او از مردم گدايى مىكند و نفهميدم كه او خود « حج اكبر » است .\r\n( 3 ) - آنگاه در حالى كه فرود آمده بوديم او را بدون هيچ تكبرى بر تپه شنى سرخى ديدم .\r\n( 4 ) - او شن را در كاسه مىريخت و مىنوشيد پس در حالى كه به شگفت افتاده بودم ، او را ندا دادم .\r\n( 5 ) - به او گفتم : مرا نيز شربتى بنوشان او از آنچه مىنوشيد به من داد و نا گهان ديدم كه آنچه مىنوشد آرد و شكر است .\r\n( 6 ) - از حُجّاج پرسيدم : اين شخص كيست ؟ گفته شد : اين شخص ، امام موسى بن جعفر عليه السلام است .\r\n","page_name":" 69 ","page_number":69},
  {"content":"\r\n\r\n\r\nنمونه اخلاق و فضايل\r\nخداوند متعال رسولان و پيامبران خويش را از آدميان برگزيد تا حجّت بر مردم تمام شود و بديشان اقتدا كنند . اگر قرار بود كه خداوند حاملان رسالتهاى خويش را از ميان فرشتگان برگزيند مردم مىگفتند كه ما را با فرشتگان كه از جنسى ديگرند چه كار ؟ !\r\nسرشت انسان بر فضيلت دوستى آفريده شده است و اگر اين فضيلت در شخصى تجسّم يابد ، انسان بيشتر به آن عشق مىورزد و انگيزه‌هاى خير و نيكى در ذات فرد ، وى را به تبعيّت از شخص صاحب فضيلت وامىدارند و شخص مىكوشد به هر نحوى شبيه فرد صاحب فضيلت شود .\r\nاگر شما در بارهء فضيلت « احسان » سخنرانى مفصلى ايراد كنيد ، آن چنان سودمند نخواهد بود كه اگر داستان مردى نيكو كار را بيان نماييد ! !\r\nدر واقع فضايل و مكارم اخلاقى ائمه اهل بيت عليهم السلام برترين روش تربيتى است و آنان به حق والاترين نمونه‌هاى خير و فضيلت به شمار مىروند و شيوهء زندگى پر بار از كرامات آنان بهترين دليل بر سلامت شيوهء تربيتى و خط مشى آنان در زندگى است و انديشه‌هاى آنان كه از سوى راويان نقل شده است ، تفسيرى درست و به حق از قرآن است . آيا مگر\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاين بزرگواران از جنس بشر نبوده‌اند ، پس چگونه به اين عظمت رسيده‌اند ؟ و آيا مگر با اجراى همين انديشه‌هايى كه از آنان روايت شده جايگاه بدين بزرگى دست نيافته‌اند ؟ و آيا مگر ما خواهان رسيدن به بزرگى و عظمت نيستيم ؟ بنابر اين بياييد اين انديشه‌ها را بخوانيم و هماهنگ با آنها حركت كنيم .\r\nواقعيّت آن است كه تاريخ تنها اندكى از سيرهء ائمه عليهم السلام را براى ما نقل كرده است ، زيرا آنان هميشه از سوى حكومتهاى ستمگر در محاصرهء تبليغاتى قرار داشتند تا آنجا كه حتّى ، نقل فضيلت آنان در برخى از دوران ، راوى را با خطر مواجه مىساخت و شاعرى همچون دعبل به خاطر مدح و ستايش اهل بيت عليهم السلام به مدّت 25 سال چوبهء اعدام خويش را بر پشتش حمل مىكرد ! ! با اين وجود ، رواياتى كه در بارهء فضايل آنان به ما رسيده در حد خود دوره‌اى تربيتى و كامل از مكارم اخلاقى به شمار مىروند .\r\nاز آنجا كه امام كاظم عليه السلام در يكى از سخت‌ترين دورانهاى مبارزه و دشوارترين اوقات تقيّه و پنهانكارى مىزيسته‌است ، ثبت ماجراها و داستانهاى ايشان و گذر از حصار ممنوعيتهاى رژيم حاكم و رسيدن به نسلهاى بعدى در حد خود يك معجزه به حساب مىآيد . بر ماست كه بر اين داستانهائى كه به دست ما رسيده استدلال كنيم اگر چه مىدانيم آنچه به دست ما رسيده قطره‌اى از معجزات و داستانهاى شگفت انگيز آن‌حضرت مىباشد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nالف - عبادت و زهد امام\r\nيكى از برجسته‌ترين نشانه‌هاى رهبران مكتبى ، زهد و پارسايى و عبادت در درگاه خداست . روزگارى كه امام كاظم در آن مىزيست به « قرن طلايى » معروف بود . در آن هنگام كاخهاى فرمانروايان عبّاسى آكنده از ثروتهاى هنگفت و شاهد بر پايى جشنهاى پر خرج و هزينه بود .\r\nبرخى از اين صحنه‌ها را مىتوان در كتاب داستانهاى هزار و يك شب خواند . در چنين روزگارى ابراهيم بن عبدالحميد مىگويد :\r\n« به خانهء امام كاظم رفتم . او به نماز ايستاده بود . در خانه‌اش چيزى نبود مگر منسوجى از برگهاى درخت خرما ( يا جامه‌اى بسيار خشن ) و شمشيرى آويخته و يك قرآن ! ! « 1 »\r\nآن‌حضرت از شدّت فروتنى و تواضع در برابر خداوند و عبادت به درگاه او پياده به زيارت خانهء خدا مىرفت و اگر مسافت 400 كيلو مترى ميان مكّه و مدينه و نيز طبيعت صحراى عربستان را در نظر بگيريم آنگاه به نهايت تحمّل و بردبارى امام كاظم عليه السلام در برخورد با دشواريها در راه خداوند ، پى خواهيم برد » .\r\nعلى بن جعفر گويد : با برادرم موسى بن جعفر و اهل و عيالش 4 بار پياده به حج رفتيم . يك بار آن‌حضرت در مدّت 26 روز و بار ديگر 25 روز و سوّمين بار 24 روز و مرتبه چهارم 21 روز مسافت ميان مدينه\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 100 .\r\n","page_name":" 72 ","page_number":72},
  {"content":"\r\n\r\nو مكّه را پياده طى كرد . « 1 »\r\nدر بارهء علاقهء وافر آن‌حضرت به نماز كه نور چشم مؤمنان و ساعت ديدار دو دوست با يكديگر است ، حديث زير چنين مىگويد :\r\n« روايت شده است كه امام موسى بن جعفر عليهما السلام نافله‌هاى شب را به جاى مىآورد و آنها را به نماز صبح متصل مىكرد و آنگاه تا طلوع آفتاب به تعقبيات مىپرداخت و سپس به سجده مىافتاد و تا نزديك زوال سر از سجده وستايش خداوند برنمىداشت . بسيار دعا مىكرد وپيوسته مىفرمود :\r\n« اللَّهُمَّ إِنى اسْأَلُكَ الرَّاحَةَ عِنْدَ الْمَوْتِ ، وَالْعَفْوَ عِنْدَ الْحِسابِ » . يكى ديگر از دعاهاىاو اين بود كه مىگفت : « عَظُمَ الذَّنْبُ مِنْ عَبْدِكَ فَلْيَحْسُنِ الْعَفْوُ مِنْ عِنْدِكَ » .\r\nاز ترس خدا بسيار مىگريست تا آنجا كه محاسنش از اشك خيس مىشد . بيشتر از ديگر مردمان صله رحم به جاى مىآورد و فقراى مدينه را مورد تفقّد قرار مىداد . « 2 »\r\nآرى تلاش و كوشش امام كاظم عليه السلام در پرستش پروردگارش و تضرع به درگاه او با نماز و دعا ، او را به مقام و مرتبه و الا و عظيمى رسانيد .\r\nهمين امر به او قدرت تحمّل بار سنگين رسالت را بخشيده بود تا آنجا كه در راه تبليغ و گسترش آن با تمام امكانات خود فداكارى كرد . در دل سياهچالهاى جباران ، نماز ، يگانه مونس و همدم او بود .\r\n\r\n\r\n","description":"","footnote":"\r\n( 1 ) 1 - بحارالانوار ، ج 2 ، ص 100 .\r\n( 2 ) - همان مأخذ ، ص 152 .\r\n","page_name":" 73 ","page_number":73},
  {"content":"\r\n\r\nاحمد بن عبداللَّه از پدرش نقل مىكند كه گفت : نزد فضل بن ربيع رفتم .\r\nاو بر بام بود . به من گفت : به اين خانه بنگر چه مىبينى ؟ گفتم جامه‌اى مىبينم كه روى زمين گسترده است . گفت : خوب بنگر . دقت كردم و گفتم : مردى در حال سجده است . گفت : آيا او را مىشناسى ؟ او موسى بن جعفر است . شبانه روز او را زير نظر دارم و او را هيچ گاه جز بر اين حالت نيافته‌ام . او چون نماز صبح را مىخواند تا طلوع خورشيد به تعقيبات مشغول مىشود . آنگاه به سجده مىافتد و تا زوال خورشيد در همان حال مىماند . او يكى را گمارده تا مراقب فرا رسيدن اوقات نماز باشد . چون آن شخص وى را از دخول وقت آگاه مىسازد او بدون آنكه تجديد وضو كند به نماز مىايستد . شيوهء او آن است كه چون نماز عشا را گزارد ، افطار مىكند آنگاه دوباره وضو مىسازد ، و تا طلوع فجر به نماز مىايستد ، يكى از كسانى كه آن‌حضرت را زير نظر گرفته بود ، مىگفت :\r\nبسيار مىشنيدم كه آن‌حضرت اين دعا را مىخواند :\r\nاللَّهُمَّ إِنَّكَ تَعْلَمُ أَنَّنى كُنْتُ أَسْئَلُكَ أَنْ تُفَرِّغنى . اللَّهُمَّ وَقَدْ فَعَلْتَ فَلَكَ الْحَمْدُ . « 1 » ( خداوندا تو خود مىدانى كه من از تو وقت فراغت مىخواستم . . خداوندا به من ارزانى داشتى ، پس سپاس تو را ) اشاره به روزگارى است كه حضرت امام به اقامت اجبارى در منزل محكوم بود .\r\nدر بارهء نحوهء قرائت قرآن آن بزرگوار ، حفص روايت كرده است كه :\r\nكسى را بر خويش بيمناك‌تر از موسى بن جعفر عليهما السلام و اميداورتر از او به\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 107 - 108 .\r\n","page_name":" 74 ","page_number":74},
  {"content":"\r\n\r\nمردم نديدم به حزن قرآن مىخواند و چنان تلاوت مىكرد كه گويى انسانى را مخاطب قرار داده است . « 1 »\r\nقرآن كريم والاترين ارزشها را به آن‌حضرت آموخته بود . يكى از برجسته‌ترين اين‌ارزشها مراقبت‌از نفس و تلاش پيگير براى تزكيه ونجات آن از خشم پروردگار و اصلاح آن بود تا بدين وسيله آن را به جايگاهى براى محبّت و خشنودى خداوند تبديل كند . در عين حال او خير خواه مردم بود و خير خواهىاش چيزى جدا از عملكرد آن‌حضرت محسوب نمىشد ، بلكه او با احسان به مردم به خداوند تقرّب مىجُست . از فقراى اهل‌بيت جستجو مىكرد و براى آنها پول و . . . مىبرد و به دست آنان مىرسانيد بدون آنكه بدانند اين كمكها از سوى چه كسى انجام مىگيرد . « 2 »\r\n\r\nب - بخشش و كرم امام\r\nبا توكّل بر خدا و يقين به او ، پاداش نكو كاران در پيشگاهش فزونى مىگيرد . اعتماد به‌اينكه خداوند روزى دِه ونيرومند است ، به مؤمن غنايى مىبخشد كه از فقر و تنگدستى نمىهراسد . امامان ما نمونه‌هاى و الا در بخشش و كرم هستند . امام موسى بن جعفر عليهما السلام با وجود سختى شرايط و اوضاعى كه در آن مىزيسته است ، در جود و كرم شهرهء آفاق بوده است .\r\nدر اين باره از محمّد بن عبداللَّه بكرى روايت شده است كه گفت :\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 111 .\r\n( 2 ) - همان مأخذ ، 108 .\r\n","page_name":" 75 ","page_number":75},
  {"content":"\r\n\r\nدر طلب وامى به مدينه در آمدم . امّا ( به مقصود خود نرسيدم ) خسته شدم با خود گفتم : اى كاش نزد ابو الحسن عليه السلام بروم و حال خود را براى او بازگو كنم . از اين رو به مزرعهء آن‌حضرت رفتم . خدمت او رسيدم .\r\nآن‌حضرت به همراه غلامش به سوى من آمد همراه غلام ظرفى بود كه در آن مقدارى گوشت نيم پخته بود و جز آن چيز ديگرى نداشتند امام مشغول خوردن شد و من نيز خوردم . سپس از حاجتم پرسيد و من ماجراى خود را براى او باز گفتم . پس آن‌حضرت به درون رفت و اندكى نگذشت كه به سوى من برون آمد و به غلامش گفت : برو . سپس دستش را به طرف من دراز كرد و كيسه‌اى كه در آن 300 دينار بود ، به من داد . آنگاه برخاست و رفت من نيز بر مركب خويش سوار شده بازگشتم . « 1 »\r\nابو الفرج اصفهانى در مقاتل الطالبيين از يحيى بن الحسن نقل كرده است كه گفت : هر گاه موسى بن جعفر عليهما السلام مى شنيد كه مردى پشت سر آن‌حضرت سخن نا شايستى گفته است براى او يك كيسه پول كه در آنها بين 200 تا 300 دينار بود ، مىفرستاد وكيسه‌هاى آن‌حضرت زبانزد بود . « 2 »\r\nدر تاريخ حكايت جالبى آمده‌است كه منصور خليفه عبّاسىاز امام موسى بن جعفر دعوت كرد كه در مجلس شادباش نوروز بنشيند و هدايا و تحفه‌هاى مردم را بستاند . آن‌حضرت فرمود :\r\nمن در اخبارى كه از جدّم ، رسول خدا صلى الله عليه و آله ، روايت شده است ،\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 102 .\r\n( 2 ) - مقاتل الطالبيّين ، ص 104 .\r\n","page_name":" 76 ","page_number":76},
  {"content":"\r\n\r\nجستجو كردم ، امّا در بارهء اين عيد خبرى نيافتم بلكه اين عيد سنّت‌ايرانيان است و اسلام آن را محو فرموده پناه به خدا مىبرم از اينكه بخواهيم چيزى را كه اسلام محو فرموده ، احيا كنيم . منصور پاسخ داد : من اين كار را به خاطر دلجوئى و جذب لشگر و سپاه مىكنم و تو را به خداوند عظيم سوگند مىدهم كه در اين مجلس بنشينى . آن‌حضرت نشست . سران و فرماندهان لشگر بر آن‌حضرت وارد مىشدند و به وى شادباش مىگفتند و هداياى خود را به آن‌حضرت پيشكش مىكردند . خادم منصور بالاى سر آن‌حضرت ايستاده بود . و هدايايى را كه آورده مىشد ، آمار مىگرفت . در آخر همه پيرمردى سالخورده وارد شد و به آن‌حضرت عرض كرد : اى فرزند دخت رسول خدا ! من مردى فقير و تنگدستم و مالى ندارم كه پيشكش كنم ، امّا سه بيت كه جدّم در بارهء جدّ تو ، حسين بن على عليهما السلام ، سروده است تقديم شما مىكنم :\r\n عجبت لمصقول علاك فرنده * يوم الهياج وقد علاك غبار « 1 »\r\nو لا سهم نفذتك دون حرائر * يدعون جدّك والدموع غزار « 2 »\r\nالا تغضغضت السهام و عاقها * عن جسمك الإجلال و الإكبار « 3 » \r\n\r\n\r\n","description":"","footnote":"\r\n( 1 ) - در شگفت شدم از آن شمشير جوهر دار و صيقلى كه بر فراز تو بود در روز جنگ در حالى كه روى تو را غبار گرفته بود .\r\n( 2 ) - ونيز در شگفت شدم از تيرهايى كه در برابر زنان آزاده از بدن تو مىگذشت در حالى كه جدّ تو را مىخواندند و اشكها مىباريدند .\r\n( 3 ) - آيا سزاوار نبود كه به خاطر عظمت وشكوه تو تيرها به خطا مىرفتند . . تيرها كاستى گرفتند و بزرگى و شكوه تو آنها را از بدن تو باز داشتند و دور كردند .\r\n","page_name":" 77 ","page_number":77},
  {"content":"\r\n\r\nامام با شنيدن اين ابيات فرمود : هديهء تو را پذيرفتم . بنشين كه خداى مباركت گرداند . آنگاه سر خود را به جانب خادم منصور بلند كرد و فرمود : نزد منصور برو و به او بگو كه اين مقدار مال جمع شده و بپرس با اين مالها چه مىخواهد بكند ؟ خادم رفت و برگشت و جواب آورد كه منصور مىگويد تمام اين اموال را به شما بخشيدم . با آن هر كار كه مىخواهيد بكنيد . پس امام به آن پير مرد فرمود : تمام اين اموال را بردار كه من آنها را به تو بخشيدم . « 1 »\r\nآن‌حضرت با كرم و بزرگوارى خويش ، با دشمنان و مخالفانش برخورد مىكرد و در نتيجه آنان را با خود دوست مىكرد . در روايات آمده است كه مردى از تبار خليفه دوّم در مدينه زندگى مىكرد و همين كه امام كاظم عليه السلام را مىديد به آزار او مىپرداخت و ناسزايش مىگفت و به حضرت على عليه السلام دشنام مىداد . روزى يكى از اطرافيان آن‌حضرت گفت :\r\nبگذاريد اين فاجر را بكشيم ، امّا آن‌حضرت به شدّت آنان را از اين انديشه نهى كرد ، و پرسيد : آن مرد كجاست ؟ گفتند : در يكى از نواحى مدينه مشغول كشاورزى است . امام براى ديدار او روانه شد و او را در مزرعه‌اش يافت و با اسب خويش وارد مزرعهء آن شخص شد . آن مرد صدا زد :\r\nزراعت ما را لگدمال مكن ، امّا آن‌حضرت به او اعتنايى نكرد و همچنان رفت تا به او رسيد . آنگاه از مركب خويش فرود آمد و بارويى گشاده و خندان در كنار آن مرد نشست و از او پرسيد : چقدر خرج زراعت\r\n\r\n\r\n","description":"","footnote":"\r\n( 1 ) - مقاتل الطالبيّين ، 108 .\r\n","page_name":" 78 ","page_number":78},
  {"content":"\r\n\r\nخود كرده‌اى ؟ مرد پاسخ داد : صد دينار . فرمود : اميدوارى چقدر از آن بهره‌ببرى ؟ پاسخ داد : من‌به غيب دانا نيستم . امام پرسيد : من گفتم اميدوارى چقدر عايدت شود ؟\r\nمرد گفت : اميدوارم دويست دينار عايدم شود .\r\nپس امام كاظم كيسه‌اى بيرون آورد كه در آن سيصد دينار بود و فرمود :\r\nاين كيسهء دينار را بگير و زراعت تو بر همان حال نيز باقى است و خداوند آنچه را كه بدان اميدوارى ، به تو روزى خواهد فرمود .\r\nمرد برخاست و سر امام را بوسه داد و از آن‌حضرت خواهش كرد كه از تقصيرات او چشم پوشى كند . حضرت تبسم كرد و بازگشت . امام به مسجد رفت و ديد كه همان مرد در مسجد نشسته است و تا امام را ديد ، گفت : خدا داناتر است كه رسالت خويش را كجا قرار دهد . اصحابش به طرف او رفتند و پرسيدند : داستان تو چيست ؟ تو پيش از اين سخن ديگرى دربارهء ايشان ( امام كاظم ) مىگفتى ؟ ! آن مرد به آنها پاسخ داد :\r\nاينك سخن مرا شنيديد .\r\nآنگاه زبان به دعاى آن‌حضرت گشود . دوستانش باوى به مخالفت برخاستند و او نيز با آنها به ستيزه برخاست . چون آن‌حضرت به خانه‌اش بازگشت به دوستانش كه از وى در بارهء كشتن آن مرد اجازه خواسته بودند ، فرمود :\r\nكدام راه بهتر بود ؟ راهى كه شما در نظر داشتيد يا كارى كه من انجام دادم ؟ من كار او را با مقدار ( پولى ) كه مبلغ آن را مىدانيد سامان دادم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nو شرّ او را با آن مقدار كفايت كردم . برخى دانشمندان متذكر شده‌اند كه امام دويست تا سيصد دينار مىبخشيد و كيسه‌هاى دينار وى زبانزد همه بود . « 1 »\r\n\r\nج - علم و دانش امام\r\nدر بارهء دانش آن‌حضرت پيش از اين گفتگو كرديم در اينجا باز همين بحث را پى مىگيريم تا روايت جالبى را در بارهء علم و دانش آن‌حضرت نقل كنيم .\r\nاز محمّد بن نعمان معروف به ابو حنيفه ، پيشواى حنفيان ، نقل شده است كه گفت : موسى بن جعفر را زمانى كه كودك بود در تالار پدرش ديدم . از او پرسيدم : فردى غريب كه در شهر شما آيد ، كجا قضاى حاجت كند ؟ كودك نگاهى به من كرد و آنگاه گفت : پشت ديوار نهان مىشود و خود را از چشم همسايه مىپوشاند و از كناره نهرها و ميوه ريز درختها و سايه‌انداز خانه‌ها و راههاى باز و مساجد دورى مىگزيند و رو به قبله يا پشت به آن قرار نمىگيرد و جامه خود را بالا مىزند و هر كجا كه خواست كار خود را انجام مىدهد .\r\nابو حنيفه گويد : چون اين سخن را از او شنيدم ، در ديده‌ام بزرگ شد و در دلم مقام يافت . پس از او سؤال ديگرى پرسيدم و گفتم : فدايت شوم منشأگناه كيست ؟ كودك به من نگريست و گفت : بنشين تا به تو بگويم .\r\n\r\n\r\n","description":"","footnote":"\r\n( 1 ) - مقاتل الطالبيّين ، ص 102 - 103 .\r\n","page_name":" 80 ","page_number":80},
  {"content":"\r\n\r\nنشستم . او گفت : گناه يا بايد از بنده باشد يا از پروردگارش و يا از هر دو .\r\nپس اگر از خدا باشد پس او عادل‌تر و منصف‌تر از آن است كه به بنده‌اش ستم كند و او را به كارى كه مرتكب نشده ، مؤاخذه نمايد و اگر از هر دو سر زده باشد خدا شريك گناه اوست در اين مورد شايسته است كه طرف قوى نسبت به بندهء ضعيف خود انصاف را رعايت كند و اگر گناه فقط از بنده سر زده باشد پس مجازات تنها بر بنده اعمال مىشود و نهى تنها متوجّه اوست و او به تنهايى مستحق پاداش و عقاب است و بهشت و دوزخ بر او واجب مىشود .\r\nمن با شنيدن اين پاسخ گفتم : ذرية بعضها من بعض .\r\n\r\nد - شجاعت و استقامت\r\nامام كاظم با همان قدرت و ارادهء بزرگى كه پيامبران عليهم السلام از آن بر خوردار بودند ، رسالت انبيا را بر دوش گرفت . او با تمام مظاهر طغيان استكبار و فساد و تنها با اتّكا بر پروردگار جهانيان به رويارويى برخاست .\r\nهنگامى كه فضل بن ربيع نزد آن‌حضرت آمد عرض كرد :\r\nاى ابو ابراهيم ! خداوند تو را رحمت كند براى مجازات آماده شو ، آن‌حضرت به وى فرمود :\r\nآيا « مالك دنيا و آخرت پشتيبان من نيست ؟ امروز نمىتوانيد به من آسيبى برسانيد ، انشاء اللَّه » .\r\nهمچنين هنگامى كه بر هارون‌الرشيد ، اين فرمانرواى سركش ومغرور\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nكه روزى با ابرها سخن مىگفت و به وسعت امپراتورى خويش مىنازيد ومىگفت : چه شرق چه غرب ، هر كجا كه ببارى خراج تو را براى من مىآورند ! وارد مىشود . هارون از آن‌حضرت مىپرسد : اين دنيا چيست ؟\r\nامام موسى بن جعفر عليهما السلام به‌او پاسخ مىدهد : اين سراى فاسقان است و اين آيه را تلاوت فرمودند : ( سَأَصْرِفُ عَنْ آيَاتِي الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ وَإِن يَرَوْا كُلَّ آيَةٍ لَايُؤْمِنُوا بِهَا وَإِن يَرَوْا سَبِيلَ الرُّشْدِ لَا يَتَّخِذُوهُ سَبِيلًا وَإِن يَرَوْا سَبِيلَ الْغَيِّ يَتَّخِذُوهُ سَبِيلًا ) « 1 » .\r\n« به زودى آن كسان را كه در روى زمين به نا حق تكبر كردند از آيات خويش بگردانم و اگر ايشان هر آيه‌اى را ببينند بدان ايمان نياورند و اگر راه راست ببينند آن را راه « خود » نگيرند و اگر راه گمراهى را ببينند ، آن را راه « خود » مىگيرند . . »\r\nهارون پرسيد : دنيا خانهء كيست ؟ امام فرمود :\r\nدنيا براى شيعيان ما يك فتره ( برهه ) و براى ديگران فتنه است .\r\nهارون پرسيد : چرا صاحب اين سرا ( خدا ) آن را پس نمىگيرد ؟\r\nامام فرمود : خداوند اين دنيا را آباد به بشر تحويل داد بنابراين آن را جز به حالت آباد پس نمىگيرد .\r\nهارون پرسيد : شيعيان تو كجايند ؟ حضرت اين آيه را تلاوت فرمود :\r\n( لَمْ يَكُنِ الَّذِينَ كَفَرُوا مِنْ أَهْلِ الْكِتَابِ وَالْمُشْرِكِينَ مُنفَكِّينَ حَتَّى تَأْتِيَهُمُ\r\n\r\n\r\n","description":"","footnote":"\r\n( 1 ) - سورهء اعراف ، آيهء 146 .\r\n","page_name":" 82 ","page_number":82},
  {"content":"\r\n\r\nالْبَيِّنَةُ ) « 1 » .\r\n« آن كسان كه كافر شدند از اهل كتاب و مشركان باز نايستند تا وقتى كه حجّت پيدا بر ايشان بيايد . »\r\nهارون پرسيد : آيا ما كافريم ؟ امام پاسخ داد : نه . . . ولى چنان هستيد كه خداوند فرموده است :\r\n( الَّذِينَ بَدَّلُوا نِعْمَتَ اللَّهِ كُفْراً وَأَحَلُّوا قَوْمَهُمْ دَارَ الْبَوَارِ ) « 2 » .\r\n« كسانى كه نعمت خدا را به كفر مبدل كردند و قوم خود را به سراى تباهى فرود آوردند . »\r\nهارون با شنيدن اين پاسخ خشمگين شد و بر او سخت گرفت .\r\nآن‌حضرت از زندان ، جايى كه دژخيمان جنايتكار هيأت حاكمه آن را احاطه كرده بودند ، نامه‌اى به هارون نوشت و در آن فرمود :\r\n« روزى از بلا و سختى بر من سپرى نمىشود جز آنكه روزى از راحتى و رضا از تو سپرى مىگردد تا آنكه تمام روزهاى ما دو نفر به روزى مىرسد كه پايان‌ناپذير است و اهل باطل در آن روز زيانمند شوند » . « 3 »\r\n\r\n\r\n","description":"","footnote":"\r\n( 1 ) - سورهء بيّنه ، آيهء 1 .\r\n( 2 ) - سورهء ابراهيم ، آيهء 28 .\r\n( 3 ) - مقاتل الطالبيّين ، ص 148 .\r\n","page_name":" 83 ","page_number":83},
  {"content":"\r\n\r\n\r\nمرارت و شهادت\r\nرنجها و غمهاى امام موسى بن جعفر بعد از فاجعهء كربلا ، دردناكتر و شديدتر از ساير ائمه عليهم السلام بود . هارون الرشيد همواره در كمين ايشان بود ، امّا نمىتوانست به آن‌حضرت آسيبى برساند . شايد او از ترس اينكه مبادا سپاهيانش در صف ياران آن‌حضرت درآيند ، از فرستادن آنان براى دستگيرى و شهيد كردن امام خوددارى مىورزيد ، زيرا پنهانكاريى كه افراد مكتبى در اقدامات خود ملزم بدان بودند ، موجب شده بود كه دستگاه حاكمه حتّى به نزديك‌ترين افراد خود اعتماد نكند . اين على بن يقطين وزير هارون الرشيد و آن يكى جعفر بن محمّد بن اشعث وزير ديگر هارون است كه هر دو شيعه بودند همچنين بزرگ‌ترين واليان وكارگزاران هارون در زمرهء هواخواهان اهل بيت عليهم السلام بودند . از اين‌رو بود كه هارون خود شخصاً به مدينه رفت تا امام كاظم را دستگير كند .\r\nنيروهاى مخصوص هارون به اضافه سپاهى از شعرا و علماى دربارى ومشاوران ، او را در اين سفر همراهى مىكردند و ميليونها درهم و دينار از اموالى كه از مردم به چپاول برده بود ، با خود حمل مىكرد و به عنوان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nحق السكوت به اطرافيان خود در اين سفر بذل و بخشش مىنمود . و در اين ميان به رؤساى قبايل وبزرگان و چهره‌هاى سر شناس مخالف توجّه و رسيدگى بيشترى نشان مىداد .\r\nهارون الرشيد اين گونه عازم مدينه شد تا بزرگ‌ترين مخالف حكومت غاصبانهء خويش را دستگير كند . اينك ببينيم هارون براى رسيدن به اين مقصود چه كرد :\r\nاوّل : هارون چند روزى نشست . مردم به ديدنش مىآمدند و او هم به آنها حاتم بخشى مىكرد تا آنجا كه شكمهاى برخى از مخالفان را كه مخالفت آنان با حكومت جنبهء شخصى و براى رسيدن به منافع خاصّى بود ، سير كرد .\r\nدوّم : عده‌اى را مأموريت داد تا در شهرها بگردند و بر ضدّ مخالفان حكومت تبليغات به راه اندازند . او همچنين شاعران و مزدوران دربارى را تشويق كرد كه در ستايش او شعر بسرايند و بر حرمت محاربه با هارون فتوا دهند .\r\nسوّم : هارون قدرت خود را پيش ديدگان مردم مدينه به نمايش گذارد تا كسى انديشهء مبارزه با او را در سر نپروراند .\r\nچهارم : هنگامى كه همهء شرايط براى هارون آماده شد ، شخصاً به اجراى بند پايانى طرح توطئه‌گرانهء خويش پرداخت . او به مسجد رسول خدا صلى الله عليه و آله رفت . شايد حضور او مصادف با فرارسيدن وقت نماز بوده كه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمردم و طبعاً امام موسى بن جعفر عليهما السلام براى اداى نماز در مسجد حضور داشته‌اند . هارون به سوى قبر پيامبر صلى الله عليه و آله جلو آمد و گفت : السلام عليك يا رسول اللَّه ! اى پسر عمو .\r\nهارون در واقع مىخواست با اين كار شرعى بودن جانشينى خود را اثبات كند و آن را علّتى درست براى زندانى كردن امام كاظم جلوه دهد .\r\nامّا امام اين فرصت را از او گرفت و صفها را شكافت و به طرف قبر پيامبر صلى الله عليه و آله آمد و به آن قبر شريف روى كرد و در ميان حيرت و خاموشى مردم بانگ برآورد :\r\nالسلام عليك يا رسول اللَّه ! السلام عليك يا جدّاه !\r\nامام كاظم با اين بيان مىخواست بگويد : اى حاكم ستمگر اگر رسول خدا پسر عموى توست و تو مىخواهى بنابر اين پيوند نسبى ، شرعى بودن حكومت خود را اثبات كنى بايد بدانى كه من به دو نزديكترم و آن‌حضرت جدّ من است . بنابر اين من از تو به جانشينى و خلافت آن بزرگوار شايسته‌ترم !\r\nهارون مقصود امام را دريافت و در حالى كه مىكوشيد تصميم خود را براى دستگيرى امام كاظم توجيه كند ، گفت :\r\nاى رسول خدا من از تو دربارهء كارى كه قصد انجام آن را دارم پوزش مىخواهم . من قصد دارم موسى بن جعفر را به زندان بيفكنم . چون او مىخواهد ميان امّت تو اختلاف و تفرقه ايجاد كند و خون آنها را بريزد .\r\nچون روز بعد فرارسيد ، هارون فضل بن ربيع را مأمور دستگيرى امام\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكاظم كرد . فضل بر آن‌حضرت كه در جايگاه رسول خدا صلى الله عليه و آله به نماز ايستاده بود ، در آمد و دستور داد او را دستگير كنند و زندانى نمايند . « 1 »\r\nسپس دو محمل ترتيب داد كه اطراف آنها پوشيده بود . ايشان را در يكى از آنها جاى داد و آن دو محمل را روى استر بسته بر هر يك عدّه‌اى را گماشت . يكى را به طرف بصره و ديگرى را به سوى كوفه روانه‌كرد تا بدينوسيله مردم ندانند امام را به كجا مىبرند . امام كاظم عليه السلام در هودجى بود كه به سمت بصره مىرفت . هارون به فرستادهء خود دستور داد كه آن‌حضرت را به عيسى بن جعفر منصور كه والى وى در بصره بود ، تسليم كند . عيسى يك سال آن‌حضرت را در نزد خود زندانى كرد . سپس عيسى نامه‌اى به هارون نوشت كه موسى بن جعفر را از من بگير و به هر كه مىخواهى بسپار و گرنه من او را آزاد خواهم كرد . من بسيار كوشيدم تا دليلى و بهانه‌اى براى دستگيرى او پيدا كنم ، امّا نتوانستم حتّى من گوش دادم تا ببينيم كه آيا او در دعاهاى خود بر من يا تو نفرين مىفرستد ، امّا ديدم كه او فقط براى خودش دعا مىكند و از خداوند رحمت و مغفرت مىطلبد !\r\nهارون پس از دريافت اين نامه ، كسى را براى تحويل گرفتن امام موسى الكاظم روانه بصره كرد و او را روزگارى دراز در بغداد ، در نزد فضل بن ربيع ، زندانى كرد . هارون خواست به دست فضل آن امام را به شهادت برساند ، امّا فضل از اجراى خواستهء هارون خوددارى ورزيد ، در\r\n\r\n\r\n","description":"","footnote":"\r\n( 1 ) - مقاتل الطالبيّين ، ص 213 .\r\n","page_name":" 87 ","page_number":87},
  {"content":"\r\n\r\nنتيجه هارون دستور داد كه آن‌حضرت را به فضل بن يحيى تسليم كند و از فضل خواست تا كار امام را يكسره سازد ، امّا فضل هم زيربار اين فرمان نرفت . از طرفى به هارون كه در آن هنگام در « رقه » بود ، خبر رسيد كه امام موسى كاظم در خانهء فضل به خوشى و آسودگى روزگار مىگذارند .\r\nازاين‌رو هارون « مسرور » خادم را با نامه‌هائى روانه بغداد كرد و به وى دستور داد كه يكسره به خانه فضل بن يحيى درآيد و در بارهء وضع آن‌حضرت تحقيق كند و چنانچه ديد همان‌گونه كه به وى خبر داده‌اند ، نامه‌اى را به عبّاس بن محمّد بسپارد و به او امر كن تا آن را به اجرا گذارد و نامهء ديگرى به سندى بن شاهك بدهد و به او بگويد كه فرمان عبّاس بن محمّد را به جاىآورد . « 1 »\r\nاين ماجرا را از اينجا به بعد از يكى از روايات تاريخى پىمىگيريم :\r\nاين خبر به گوش يحيى بن خالد ( پدر فضل ) رسيد . او بىدرنگ سوار بر مركب خويش شد و نزد هارون آمد و از درى جز آن در كه معمولًا مردم از آن وارد قصر مىشدند ، پيش هارون رفت و بدون آنكه هارون متوجّه شود از پشت سراو داخل شد و گفت : اى اميرالمؤمنين به سخنان من گوش فراده . هارون هراسان به وى گوش سپرد . يحيى گفت : فضل جوان است ، امّا من نقشهء تو را عملى مىكنم .\r\nچهرهء هارون از شنيدن اين سخن ازهم‌شكفت و به مردم روى كرد و گفت : فضل مرا در كارى نافرمانى كرد و من او را لعنت فرستادم اينك او\r\n\r\n\r\n","description":"","footnote":"\r\n( 1 ) - مقاتل الطالبيّين ، ص 233 .\r\n","page_name":" 88 ","page_number":88},
  {"content":"\r\n\r\nتوبه كرده و به فرمان من در آمده است پس شما هم او را دوست بداريد .\r\nحاضران گفتند : ما هر كس را كه تو دوست بدارى دوست مىداريم و هر كس را كه دشمن بخوانى ما نيز او را دشمن مىخوانيم ! ! و اينك فضل را دوست داريم .\r\nيحيى بن خالد از نزد هارون بيرون آمد و شخصاً با نامه‌اى به بغداد رفت . مردم از ورود ناگهانى يحيى شگفت‌زده شدند . شايعاتى در بارهء ورود ناگهانى يحيى گفته مىشد ، امّا يحيى چنين وانمود كرد كه براى سروسامان دادن به وضع شهر و رسيدگى به عملكرد كارگزاران به بغداد آمده و چند روزى نيز به اين امور پرداخت . آنگاه سندى بن شاهك را خواست و دستور قتل آن‌حضرت را به او ابلاغ كرد . سندى فرمان او را به جاىآورد .\r\nامام موسى كاظم هنگام فرارسيدن وفات خويش از سندى بن شاهك خواست كه غلام او را كه در خانهء عبّاس بن محمّد بود ، بر بالين وى حاضر كند . سندى گويد : از آن‌حضرت خواستم به من اجازه دهد كه از مال خود او را كفن كنم ، امّا او نپذيرفت و در پاسخ من فرمود : ما خاندانى هستيم كه مهريهء زنانمان و مخارج نخستين سفر حجّمان و كفن مردگانمان همه از مال پاك خود ماست و كفن من نيز نزد من حاضر است .\r\nچون امام دعوت حق را لبيك گفت فقها و چهره‌هاى سرشناش بغداد را كه هيثم بن عدّى و ديگران نيز در ميان آنها بودند ، بر جنازهء آن‌حضرت حاضر كردند تا گواهى دهند كه هيچ اثرى از شكنجه بر آن‌حضرت نيست و وى به مرگ طبيعى جان سپرده است . آنان نيز به دروغ به اين امر گواهى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدادند . آنگاه پيكر بىجان امام را بر كنار جسر بغداد گذارده ، ندا دادند : اين موسى بن جعفر است كه ( به مرگ طبيعى ) جان سپرده است . به دو بنگريد . مردم دسته دسته جلو مىآمدند و در سيماى آن‌حضرت به دقت مىنگريستند .\r\nدر روايتى كه از برخى از افراد خاندان ابو طالب نقل شده ، آمده است :\r\nفرياد زدند اين موسى بن جعفر است كه رافضيان ادعا مىكردند او نمىميرد . به جنازهء او بنگريد . مردم نيز آمدند و در جنازهء آن‌حضرت نگريستند .\r\nگفتند : امام كاظم را در قبرستان قريش به خاك سپردند و قبرش در كنار قبر مردى از نوفليين به نام عيسى بن عبداللَّه قرار گرفت . « 1 »\r\nروايات تاريخى نقل مىكنند كه امام كاظم از زندان با شيعيان و هواخواهانش ارتباط برقرار مىكرد و به آنها دستوراتى مىداد و مسايل سياسى و فقهى آنان را پاسخ مىگفت :\r\nبراستى امام كاظم عليه السلام چگونه با شيعيان خويش رابطه برقرار مىكرد ؟\r\nشايد اين ارتباط از راههاى غيبى صورت مىگرفت ، امّا احاديث بسيارى اين نكته را روشن مىكنند كه بيشتر كسانى كه امام در نزد آنان زندانى مىشد از معتقدان به امامت وى بودند . اگر چه حكومت مىكوشيد زندانبانهاى آن‌حضرت را از ميان خشن‌ترين افراد و طرفداران خود برگزيند چرا كه خود آنها ( زندانبانان ) از نحوهء عبادت امام كاظم عليه السلام\r\n\r\n\r\n","description":"","footnote":"\r\n( 1 ) - مقاتل الطالبيّين ، ص 234 به نقل از كتاب الغيبة شيخ طوسى ، ص 22 .\r\n","page_name":" 90 ","page_number":90},
  {"content":"\r\n\r\nو دانش سرشار و مكارم اخلاقى آن‌حضرت اطلاع داشتند و كرامات بسيارى را از آن‌حضرت مشاهده كرده بودند .\r\nدر كتاب بحارالانوار آمده است كه عامرى گفت : هارون الرشيد كنيزى خوش سيما به زندان امام موسى كاظم فرستاد تا آن‌حضرت را آزار دهد .\r\nامام در اين باره فرمود : به هارون بگو :\r\n( بَلْ أَنتُم بِهَدِيَّتِكُمْ تَفْرَحُونَ ) « 1 » .\r\n« بلكه شما به هديه خود شادمانى مىكنيد . »\r\nمرا به اين كنيز و امثال‌او نيازى نيست . هارون از اين پاسخ خشمگين شد و به فرستادهء خويش گفت : به نزد او برگرد و بگو : ما تو را نيز به دلخواه تونگرفتيم وزندانىنكرديم و آن كنيز را پيش‌او بگذار و خود بازگرد .\r\nفرستاده فرمان هارون را به انجام رساند و خود بازگشت . با بازگشت فرستاده ، هارون از مجلس خويش برخاست و پيشكارش را به زندان امام موسى كاظم روانه كرد تا از حال آن زن تفحّص كند . پيشكار آن زن را ديد كه به سجده افتاده و سر از سجده برنمىدارد و مىگويد : قدوس سبحانك سبحانك .\r\nهارون از شنيدن اين خبر شگفت‌زده شد و گفت : به خدا موسى بن جعفر آن كنيز را جادو كرده است . او را نزد من بياوريد . كنيز را كه مىلرزيد و ديده به آسمان دوخته بود در پيشگاه هارون حاضر كردند .\r\nهارون از او پرسيد :\r\n\r\n\r\n","description":"","footnote":"\r\n( 1 ) - سورهء نمل ، آيهء 36 .\r\n","page_name":" 91 ","page_number":91},
  {"content":"\r\n\r\nاين چه حالى است كه دارى ؟ كنيز پاسخ گفت : اين حال ، حال موسى بن جعفر است . من نزد او ايستاده بودم و او شب و روز نماز مىگذارد .\r\nچون از نماز فارغ شد زبان به تسبيح و تقديس خداوند گشود . من از او پرسيدم : سرورم ! آيا شما را نيازى نيست تا آن را رفع كنم ؟ او پرسيد :\r\nمرا چه نيازى به تو باشد ؟ گفتم : مرا براى رفع حوايج شما بدين جا فرستاده‌اند گفت : اينان چه هدفى دارند ؟ كنيز گفت : پس نگريستم ناگهان بوستانى ديدم كه اوّل و آخر آن در نگاه من پيدا نبود ، در اين بوستان جايگاههايى مفروش به پر و پرنيان بود و خدمتكاران زن و مردى كه خوش سيماتر از آنها و جامه‌اى زيباتر از جامهء آنها نديده بودم ، بر اين جايگاهها نشسته بودند . آنها جامه‌اى حرير سبز پوشيده بودند و تاجها و درّ و ياقوت داشتند و در دستهايشان آبريزها و حوله‌ها و هر گونه طعام بود . من به سجده افتادم تا آنكه اين خادم مرا بلند كرد و در آن لحظه پىبردم كه كجا هستم .\r\nهارون گفت : اى خبيث شايد به هنگامى كه در سجده بودى ، خواب تو را درگرفته و اين امور را در خواب ديده باشى ؟\r\nكنيز پاسخ داد : به خدا سوگند نه سرورم . پيش از آنكه به سجده روم اين مناظر را ديدم و به همين خاطر به سجده افتادم .\r\nهارون به پيشكارش گفت : اين زن خبيث را نزد خودنگه دار تا مبادا كسى اين سخن را از او بشنود . زن به نماز ايستاد و چون در اين باره از او پرسيدند ، گفت : عبد صالح ( امام موسى كاظم عليه السلام ) را چنين ديدم و چون از سخنانى كه گفته بود ، پرسيدند : پاسخ داد : چون آن منظره را ديدم\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nكنيزان مرا ندا دادند كه اى فلان از عبد صالح دورى گزين تا ما بر او وارد شويم كه ما ويژهء اوييم نه تو .\r\nآن زن تا زمان مرگ به همين حال بود . اين ماجرا چند روز پيش از شهادت امام كاظم رخ‌داد .\r\nاين ارزش و كرامت امام كاظم عليه السلام در پيشگاه خدا و اين هم فرجام هارون ستمگر و سركش ! !\r\nاز خداوند بزرگ مىخواهيم كه ما را جزو دوستداران دوستانش و بيزاران از دشمنانش قرار دهد و ما را بر پيمودن راه ائمه هدى عليهم السلام توفيق ارزانى فرمايد .\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n . \r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n . \r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n . \r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n . \r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\nفهرستى از تأليفات منتشر شده ( به زبان فارسى )\r\nحضرت آيت الله العظمى حاج سيد محمدتقى مدرسى\r\n1 - مباحثى پيرامون معارف قرآن كريم\r\n2 - دعاء معراج مؤمنين و راه زندگى\r\n3 - معراج روح در مكتب اهل بيت عليهم السلام\r\n4 - احكام عبادات ( رساله عمليه )\r\n5 - اصول وپايه هاى تمدن اسلامى\r\n6 - اصول حكمت و انگاره هاى فلسفى\r\n7 - منطق اسلامى\r\n8 - ارزشهاى والاى خلقت وفلسفه تطبيقى حقوق\r\n9 - هدايتگران ره نور ( زندگينامه چهارده معصوم عليهم السلام ) 14 جلد\r\n10 - نمونه هاى ايثار ( 1 ) حضرت ابوالفضل العباس عليه السلام\r\n11 - نمونه هاى ايثار ( 2 ) حضرت زينب عليها السلام\r\n12 - نمونه هاى ايثار ( 3 ) حضرت على اكبر عليه السلام\r\n13 - نمونه هاى ايثار ( 4 ) حضرت مسلم عليه السلام\r\n14 - نمونه هاى ايثار ( 5 ) فرزندان امام حسن عليه السلام در كربلا\r\n15 - امام على عليه السلام پيشواى صديقين\r\n16 - امام حسين عليه السلام تجلى حقيقت\r\n17 - امام زمان ( عح ) آروزى بشريت\r\n18 - احكام جهاد\r\n19 - احكام حج\r\n20 - احكام خانواده وآداب ازدواج\r\n21 - احكام خمس\r\n22 - احكام پاكيزگى وآداب آراستگى\r\n23 - آداب بيمارى احكام وفات\r\n24 - احكام مقدمات نماز\r\n25 - احكام نماز\r\n26 - احكام ويژه بانوان\r\n27 - احكام مطهرات ونجاسات\r\n28 - احكام زكات و فقه صدقات\r\n29 - مناسك حج\r\n30 - آزادى و مسؤوليت زن\r\n31 - ملاقات محبوب\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n\r\n","description":"","footnote":"","page_name":" 104 ","page_number":104}
  ]