[
  {"content":"\r\n\r\nشاعران فارسى سرا\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nشاعران فارسى سرا\r\nسيد احمد حسينى اشكورى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتذكرهء شاعران فارسى سرا\r\nنگارش : سيد احمد حسينى اشكورى\r\nنشر : مجمع ذخائر اسلامى - قم\r\nتاريخ چاپ : 1385 ش ، 1426 ق\r\nصفحه آرايى : سيد محمدرضا آصف\r\nچاپ : كوثر ( چاپ اول ) 1500 جلد\r\nسايت : Email : info @ zakhair . net / www . zakhair . net\r\nتماس با ناشر : 09122524335 / 7713740 - 0251\r\nشابك : 7 - 60 - 8589 - 964\r\nISBN 964 - 8589 - 60 - 7\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ پيشگفتار مؤلف 
  ]\r\n شدند اهل سخن امّا سخن ماند * نباشد از سخن به يادگارى\r\nغرض زين جمع و زين تاليف آنست * كه گيرم از فراموشان شمارى \r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nبسم اللّه الرّحمن الرّحيم\r\nبسيارند شاعرانى كه در تذكره‌ها نام و نشانى ندارند و احوال آنان در منابع شاعرشناسى نيامده است . ولى در نوشته‌هاى پراكنده مىتوان نام و نشان و عصر عده‌اى از آنان و گاهى شرح حال كامل بعضى از آن گمنامان را يافت . اگر طى مطالعات و كاوشهاى تحقيقى متفرقه آنچه را كه انسان در رابطه با آنان مىيابد يادداشت كند و در مجموعه‌اى گرد آورد .\r\nاين كمترين ، به پيروى از روشى كه دارم و معتقدم بايد از فرصتهاى زودگذر استفاده كرد ، گهگاه كه به چنين معلوماتى دست مىيافتم در برگهائى ثبت و ضبط مىكردم . از اين نوشته‌هاى بىسروته ، تذكرهء حاضر بدست آمد و اميد مىرود كه گامى مثبت براى شناخت گروهى از فرهنگ‌سازان ادبيات زبان شيرين فارسى باشد .\r\nدر اين تذكره شاعرانى ياد مىشوند كه در تذكره‌هاى فارسى از آنان يادى نيامده يا عالمان و دانشمندانى كه به‌عنوان شاعرى و شعرسرايى معروف نيستند ولى داراى شعر مىباشند . اين يادداشت‌ها مختصر و به نمونه‌اى از نظم بسنده شده بقدرى كه نمايانگر عصر و احوال و توانائى شعرى يادشدگان باشد و از سخن‌پردازى و آوردن جمله‌هاى تكرارى بىمحتوا پرهيز مىشود .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبراى شناخت اينكه شاعر داراى عنوانى در تذكره‌ها مىباشد يا از وى ياد نشده است ، به كتابهاى « فرهنگ سخنوران » دكتر عبد الرسول خيام‌پور و « سخنوران نامى معاصر ايران » سيد محمد باقر برقعى و « تذكره شعراى اصفهان » سيد مصلح الدّين مهدوى ، مراجعه شد و گاهى از كتابهاى ديگر بهره برده شده است .\r\nاز دوست گرامى اديب برومند حجة الاسلام جناب آقاى سيد ناصر حسينى ميبدى بسيار سپاس‌گزارم كه به اين مجموعه حسن نظر داشته و مرا تشويق به چاپ و نشر آن نمود .\r\nتوفيق همگان را از حضرت حق خواهانم .\r\nقم 1384 ش سيد احمد حسينى اشكورى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه‌اى بر تذكرهء « شاعران فارسىسرا »\r\nعلامه اديب سيد ناصر ميبدى\r\n بيگاه شد بيگاه شد خورشيد اندر چاه شد * خيزيد اى خوش طالعان وقت طلوع ماه شد \r\n\r\nانگيزهء نوشتار :\r\nپيش از آغاز هر سخن بر اهل شعر و ادب مخفى مباد كه نويسندهء اين سطور از نخستين سالهاى تحصيليم در حوزهء علميه از آنجا كه علاقهء زيادى به كتاب و كتابخوانى داشتم با نام حضرت استادى سيد الباحثين و المحققين علامهء متتبع سيد احمد حسينى اشكورى آشنا شدم و هميشه به اين محقق مدقق و حيات پرافتخار علميش به ديدهء اكرام و اعجاب مىنگريستم و اولين اثرى كه از معظم‌له توجه مرا به خود جلب نمود « دليل المخطوطات » معزى اليه در يكى از كتابخانه‌هاى عمومى بود ، روش كار و استوار بودن عمل و بررسىهاى دقيق نسخه‌هاى خطى كه در كتابخانه‌هاى داخل و خارج كشور ديده بودند ، مرا به خود جذب نمود .\r\nپس از چندى با استادى مستقيما آشنا شدم و از هنگام آشنايى تا حال آرزويم اين بود كه\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nروزى بتوانم در راه شناساندن مقام علمى ايشان ، اگرچه ذكر جميلش اظهر من الشمس است ، قدمى هرچند هم كوچك و ناچيز باشد بردارم . تا اينكه اين فرصت براى اين شكستهء اهل‌قلم پيش آمد و با كسب اجازه از محضر ايشان كه حقير را هميشه و در همه حال مورد عنايت و تشويق قرار داده‌اند اين مقدمه را براى اين درّ گرانبهاى ادب فارسى تحرير نمايم اگرچه ما را در اين مقام محلى از اعراب نيست .\r\n\r\nشعر چيست و شاعر كيست ؟\r\n شعر دانى چيست ؟ مرواريدى از درياى عقل * شاعر آن افسونگرى كاين طرفه مرواريد سفت \r\n« ملك‌الشعراء بهار »\r\n\r\nالف - شعر چيست ؟ :\r\nيكى از اقسام دوگانهء كلام را در مقابل نثر شعر گويند و در لغت از آن به دانش ، فقه ، فهم ، ادراك ، وقوف ، دانايى و غيرهم تعبير نموده‌اند و اصحاب ادب در اصطلاح كلامى را كه موزون بوده و از عاطفه و تخيل و آهنگ برخوردار باشد شعر ناميده و شعر را سخن مقفى نيز خوانده‌اند .\r\nابو الفرج قدامة بن جعفر بن قدامة الكاتب گفته است كه هر كلام موزونى كه دال بر معنائى باشد شعر است .\r\nعلامه دهخدا مىنويسد : در « نفايس الفنون » آمده است : شعر صناعتى است كه قادر شوند بدان بر ايقاع تخيلاتى كه مبادى انفعالات نفسانى گردد پس مبادى آن تخيلات باشد .\r\nنگارنده گويد : وقتى انسان انديشهء موزون را در اوج تخيلات به منتهاى وصال رهنمون مىشود اين حركت را شعر گويند و معتقدم شطحيات عقول تا نهايت بلندپروازى در دو بعد صحيح و نادرست هنگامى كه موزون و مقفى مىشوند و معقولات را حتى گاهى وراى عقل در چشمه‌سار منقول جارى مىنمايند آنها را شعر مىگويند . و اين شطحيات موزون همچون\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nسحر سامرى برتر از معجز موسى قلوب را در حقيقت و مجاز تسخير خويش مىنمايند .\r\n شعر آوردم به سوغات و به طنزم عقل گفت * نزد موسى تحفه آوردست سحر سامرى \r\nامروزه اين تعابير از شعر را در اقوام و ملل گوناگون مىبينيم و اكثر جوامع بشرى با هر زبان و آئينى شعر را زبان عاطفى ، تخيلى ، آهنگين ، مقفى و موزونى مىدانند كه هدف مشخص و مستقيم آن ارتباط با لذت‌هاى معنوى و شهوانى است .\r\nانديشمندان ادبى جهان معتقد هستند كه شعر جنبهء آسمانى داشته و شاعر داراى موقعيتى پيامبرگونه است . تا آنجا كه معلم اول ارسطو كلام موزون را به‌گونهء احسن تحسين نموده و در فنّ آن رساله‌اى نگاشته است و اين تلقينات الهام‌بخش را از آثار برجستهء فعاليت ذهن انسانى شمرده است .\r\n نادان چه داند آنكه سخن‌دان به گاه نظم * جان را گداخته است و از آن شعر ساخته است \r\n\r\nب - شاعر كيست ؟ :\r\nدر لغت داننده ، آگاه ، گوينده ، پيونددهندهء سخن و . . . و بهره‌مند از لطف طبع و قافيه‌گرى و آنكه در مقابل نعيم باشد را شاعر مىگويند .\r\nعلامه دهخدا مىنويسد : در نزد علماى عربيت شاعر كسى را گويند كه به زبان شعر يا گفتار موزون سخن گويد .\r\nعبد الرحمن بن خلدون شاعر را كسى مىداند كه از قوهء حافظهء بالائى برخوردار بوده و مىگويد شاعر كسى است كه حداقل دواوين فحولى مانند ابن ابى ربيعة ، كثيّر ، ذى الرّمه ، جرير ، ابى نواس ، حبيب ، بحترى ، رضى و ابى فراس را در حفظ داشته باشد .\r\nنگارنده گويد : به راستى كسى را شاعر مىتوان گفت كه سرچشمهء الهام در وجودش جارى شده باشد نه تنها به وزن و قافيه چون صنعتگران لغاتى را تركيب نموده و در قالبهاى شعرى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nارائه دهد . بايد در نظر داشت تقليد الفاظ و اصطلاحات و مضامين و مفردات قدما نشانهء شاعرى نيست و اگرچه جماعتى عظيم در اعصار گوناگون كلمات موزونى از خويش به يادگار گذاشته‌اند اين دالّ بر شاعرى آن فرهيختگان نمىباشد .\r\nهنرآفرينى در هيجانات و زيبائىشناسى در عواطف و مضامين ناب در احساسات رقيق بايد در وجود آدمى به اوج تخيلات برسد تا بتوان او را شاعر خطاب نمود .\r\nبا تعريفات فوق‌الذكر بايد خاطرنشان نمود كه در اين تذكره اگرچه بزرگانى به‌عنوان شاعر خطاب شده‌اند اما حضرت استاد اشكورى اشاره به ضعف شعرى آنان داشته و شايد تنها ذكر جميلشان براى آن است كه از او هم قطعه شعرى بجاى مانده حال اهل تتبع و تحقيق او را شاعر بدانند يا نه خود محلى ديگر است زيرا در بعضى از موارد تنها نشان دادن ذوق و استعداد است و بس .\r\n غلام همت آنم كه زير چرخ كبود * ز هرچه رنگ تعلق پذيرد آزاد است \r\n\r\nتذكره چيست ؟\r\nدر لغت هرآنچه را كه به معنى ياد كردن و يادآورى باشد تذكره گويند و در اصطلاح اهل ادب كتابى مىباشد كه مشتمل بر شرح حال و بيان آثار انديشمندان و شاعران و نويسندگان و غيرهم مىباشد .\r\nدر ادبيات فارسى شايد قديمىترين تذكره‌اى كه تأليف شده است كتاب گرانسنگ « لباب الالباب » سديد الدّين محمد عوفى باشد كه مربوط به قرن هفتم است . بعدها اين سيره در محققين و تاريخ‌نگاران از قرن نهم هجرى به بعد رواج پيدا نمود و شايد بتوان گفت در عصر صفويه تا پايان حكومت قاجار به اوج رسيد . البتّه بعد از روزگار قاجار تا عصر حاضر تذكره‌هاى فراوانى نوشته شده است اما كمتر اثرى ديده مىشود كه به صولت آثار گذشتگان برسد ، آثارى چون « تذكرهء نصرآبادى » ، « تذكرهء ميخانه » ، « آتشكدهء آذر » ، « مجمع الفصحاء » رضا قلى خان هدايت ، « مصطبهء خراب » ، « تحفهء سامى » ، « مآثر الكرام » ، « حديقة\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nالشعراء » ، « حديقهء امان الهى » ، « روز روشن » ، « صبح گلشن » و « كلمات الشعراء » و غيرهم كه ذكر اكثر آنها موجب اطالهء كلام مىگردد .\r\n در آن زمين كه نسيمى وزد ز طرهء دوست * چه جاى دم زدن نافه‌هاى تاتارى است \r\n\r\nاهميّت تذكره‌نويسى :\r\nدر بررسى علوم تاريخى ادبى خصوصا تذكره‌نويسى مىبينيم كه شناخت صحيح از رجال علمى ادبى به‌طور طبيعى بازگوى فرهنگ و حيات ادبى ملل مختلفه بوده و مىباشد و تاريخ خصوصا تاريخ ادبيات ريشه‌اى عميق در فرهنگ جوامع دارد ، و هر جامعه‌اى با معرفى گذشتگان علمى خود به‌ويژه در ادب و آداب و رسوم مىخواهد برترى خويش را نسبت به جامعهء اخلاقى ديگران بمنصهء اثبات برساند .\r\nبه‌درستى كه اين مفاهيم علمى ادبى است كه در تمدن‌هاى گونه‌گون همچنان ستاره‌اى بر تارك اقوام و ملل مختلف مىدرخشد و اگرچه امروزه با اين آشفتگى عظيم فكرى كه در ادبيات و اخلاق ادبى معاصر رسوخ نموده ، و انديشه‌هاى فرامدرنيتهء گاهى تا سرحدّ پوچ بىرحمانه ادب فكرى گذشته را نشانه رفته است و انواع افكار جديد عصر مكاشفه را حتى در جوامع اروپايى پايمال نموده و با ظاهرفريبى عملى بيدارى را در بعدى برتر از اسب چوبين تروا به وسيلهء روشنفكران « به اصطلاح آل احمد » غرب‌زده به ملل محروم اهداء مىكند .\r\nاما هنوز موضوعات كلاسيك گذشته در اوج انديشه‌هاى درست جايگاه والايى داشته و دارد و ارجى براى فهم داده‌هاى نادرست حتى در جوامع غربى قائل نيست .\r\nامروزه نگارنده معتقد است كه پيش از هر چيز انديشمندان متعهد بايد روش بهتر دانستن را براى نسل‌هاى آينده بازگو و بر اين مبنى تأكيد داشته باشند كه مبادى فكرى ادبى هر جامعه‌اى متضمن مطالب نابى است كه در آثار گذشتگان آمده است و در راه رسيدن به اين هدف عالى مىتوان دريافت كه چگونه ادبيات سخنور گذشته مفاهيم عالى ادبى را براى ما به امانت گذاشته است ، و در مرور زمان افكار جديد ناقدان منصف و شاعران نوسراى متعهد چه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nتأثيرات عميقى در بيان داده‌هاى معاصر داشته و دارد .\r\n\r\nتذكرهء « شاعران فارسىسرا » :\r\nاگرچه از ديرباز نوشتن كتبى با عنوان تذكرة الشعراء در بين اهل ادب ملل گوناگون شايع بوده و اكثر كشورها به گونه‌هاى جهانى ، وطنى و حتى محدودهء شهرى داراى چنين تأليفاتى هستند و از قرون و اعصار گذشته تأليفات گرانسنگى در اين زمينه بجاى مانده است ، اما بىترديد در بين تذكره‌هاى معاصر كتاب تذكرهء « شاعران فارسىسرا » اثر استاد اشكورى يكى از برجسته‌هاى عصر حاضر است كه متضمن فوائد بسيارى است و در اوراق زرين آن ديدگاه‌هاى تازه‌اى مشاهده مىشود .\r\nاين تأليف برجسته در روزگارى برشتهء تحرير درآمده كه خودفريبىهاى عصر نوين با همهء مفاخر فريبنده‌اش نتوانسته است ردپائى در او داشته باشد .\r\nاستاد اشكورى با سيرهء قدماى اهل ادب به تأليف اين تذكره پرداخته و يادگارى شايسته را به گلزار ادب فارسى اهدا نموده است .\r\nاو از اقيانوس عظيم ادب و بحر بىكران شعر مرواريدهاى لطف و احساس را صيد و در اختيار گوهرشناسان زبان پارسى قرار داده است و در يك جمله تذكرهء حاضر كليدى بر گنجينهء ادبيات كلاسيك اين سرزمين است .\r\nو براستى جامعهء ادبى ايران به داشتن چنين تأليف نفيسى افتخار مىنمايد و خود را بىنياز از آن نمىداند و به حق مىتوان ادعا نمود تأخير در چاپ و نشر آن براى فرهنگ ما نوعى غبن فاحش محسوب مىشود .\r\nتذكرهء « شاعران فارسىسرا » بخشى از تاريخ ادبيات و فرهنگ ما ايرانيان مىباشد كه در آن شرح حال شعرائى آمده است كه اكثرا نام و نشانى در تحريرات تذكره‌نويسان نداشته و ندارند و اين كوشش عالى خدمتى ارزنده به پژوهشگران ادبيات بشمار مىرود .\r\n روى تو كس نديد و هزارت رقيب هست * در غنچه‌اى هنوز و صدت عندليب هست \r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nسبك نگارش در تذكرهء حاضر :\r\nسياههء اين مجموعه از ويژگى خاصى برخوردار است ، و بىگمان شايد همان گونه كه اشاره شد شيوهء نوينى در تذكره‌نويسى باشد و نگارش آن از اهميت بسيارى نيز برخوردار مىباشد .\r\nنگارشى كه نشان‌دهندهء پيوند فرهنگ بارور ايران با اعلام دينى و مقدسات اسلامى است . اين تذكره نشانگر آن است كه نه تنها متشرعين و فقهاى اسلام از شعر و شاعرى تبرى نجسته‌اند بلكه با رغبتى شايسته هم طراز اولين‌هاى شعر و ادب پا به عرصهء شعر نهاده و در ميادين كلام موزون درهاى خيال را در وادى حكمت و معرفت به ادب دوستان تقديم نموده‌اند و در توصيف جلال و جمال حضرت دوست عز و جل در وادى كمال نكته نكته زبان گوياى حال را در دار الوصال بازگو بوده‌اند و در فصاحت و بلاغت دين را محور عشق قرار داده و احساسات دلنشين مذهب را به نظم كشيده‌اند .\r\nدر اين تذكره ، امّهات و اركان تذكره‌نويسى رعايت شده ، و شيوه‌هاى صحيح معاصر در آن به كار رفته است . در آن جنبه‌هاى ادبى و نكات اصلى نگارش مطرح و اصول ادبى به شيوهء احسن به كار رفته است و از تفاصيل بيهوده و زياده‌گوئىهاى بىثمر پرهيز گرديده و دستور زبان در حدّ توان به كار گرفته شده ، و اين از نمونه‌هاى شيواى نظم و نثر استاد اشكورى در آئين نگارش مىباشد ، و به حق مىتوان گفت در اين موضوع تعدادى از آثار معظّم‌له سرمشق نيكوئى براى پژوهشگران معاصر بشمار مىرود .\r\nبارى ، آثار حضرت استاد راه و روشى بخصوص بوده و ره‌آوردى است براى آنان كه در سيره‌نويسى شناخت را در حقايق جستجو مىكنند . در خاتمهء اين مبحث خدا را شاكرم كه نويسندهء تذكرهء حاضر از دو لغزش فاحش در اكثر تذكره‌هاى موجود مبراست زيرا در اين راستا دو مورد را نبايد ناديده گرفت :\r\nاول : آنكه با سيرى كوتاه در بعضى از تذكره‌هاى موجود خصوصا معاصر مىبينيم براى قطردار كردن حجم كتاب گاهى شرح حال كسانى به‌عنوان شاعر اطلاق شده است كه نمىتوان آنان را به‌عنوان شاخص شعرى معرفى نمود ؛ زيرا سرايش چند كلام موزون دال بر\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nشاعر بودن افراد نيست ، و تراشيدن افتخارات ادبى ارزش علمى نداشته و ندارد ، و اين ويژگىهاى نگارش استاد اشكورى است كه مىبينيم با وجود معرفى چند تن كه مصداق كلام ما مىباشند اشاره به سست و نااستوار بودن نظم ناظم نموده و مىنويسد گاهى ابياتى به نظم مىآورد .\r\nدوم : بسيارى از تذكره‌نويسان - چه در گذشته و چه در سدهء اخير - در بينش‌ها و اغماض‌هاى خود حب و بغض را خودآگاه يا ناخودآگاه ميزان ستايش‌هاى خويش قرار داده‌اند كه اين شايد نقصى بزرگ در آثار آنان مىباشد .\r\nاستاد در آثار مكتوبشان كمتر به عناوين و تقدير و تمجيدهاى بيهوده مىپردازند و در عين حال مقام علمى افراد را پاس مىدارند فارغ از هرگونه توقع و انتظار از صاحبان انديشه و قلم ، گاهى با حسن نيت بازگوى معايب اشخاص نيز هستند كه اين عيب‌جويىهاى سالم يا نقد صحيح منطقى را ما در اين اثر گرانبها نيز مىتوانيم با كمى دقت بازيابيم و به نظرات منصفانهء ايشان احترام گذاريم .\r\nبارى ، به جرأت مىتوان ادعا نمود كه حضرت استادى در سبك نگارش از اين‌گونه لغزشهاى خودبينانه و نامنصفانه عارى است ، و اين دو مورد از امورى است كه در گفتار و نوشتار تاريخى رسوخ نموده و كمتر نويسنده‌اى را مىبينيم كه دچار اين كوته‌فكرىها نشده باشد . امورى كه از چشم‌انداز نقادان چيره‌دست بدور نيست .\r\n\r\nانگيزهء استاد اشكورى از تأليف تذكرهء « شاعران فارسىسرا » :\r\nانگيزهء اصلى حضرت استادى معرفى شاعران و اعلامى است كه گهگاه كلامى به مصداق « إن من الشعر لحكمة » سروده‌اند و در تذكره‌ها نام و نشانى ندارند و احوال آنان در منابع شعرى نيامده است . گمنامانى كه سالهاى سال است بدست فراموشى سپرده شده‌اند و اگر تلاشهاى محققينى چون معظم‌له نبود شايد نام و خاطرهء آنها كلا بدست فراموشى سپرده مىشد و براى هميشه از يادها محو مىگرديد و اين درهاى معانى در اعماق تيرهء جهل مدفون مىگشت .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nعناصر و مآخذ تذكره :\r\nبيشتر مطالب اين گنجينهء نفيس را حضرت استاد اشكورى از لابلاى اوراق پراكندهء نسخ خطى و كاوشهاى متفرقه بدست آورده و در اين‌باره مىنويسد :\r\n« اين كمترين ، به پيروى از روشى كه دارم و معتقدم بايد از فرصتهاى زودگذر استفاده كرد ، گهگاه كه به چنين معلوماتى دست مىيافتم در برگهائى ثبت و ضبط مىكردم . از اين نوشته‌هاى بىسروته ، تذكرهء حاضر بدست آمده كه شرح حال جمعى از نادره‌هاى علمى ادبى است » .\r\n\r\nترجمهء استاد سيد احمد حسينى اشكورى\r\nدر ميان دانشمندان و محققان زبان و ادب پارسى خصوصا ادبيات عرب استاد سيد احمد حسينى اشكورى بدون ترديد يكى از مفاخر فرهنگى معاصر بشمار مىرود ، و آثار تحقيقى او توجه دانش‌پژوهان معاصر را به خود جلب نموده است .\r\nاگر بخواهيم در اين مقام بازگوى شرح حال و معرفى آثار برجستهء او باشيم به حق اداى كلام خود احتياج به تأليفى مستقل و جامع دارد ، و با كمال تأسف آنچه پيرامون وصف موزونش در كتب رجال و مقالات منتشره تحرير يافته است گوياى تمام آن چيزىك بايد باشد نيست و جاى تذكر است كه با وجود مقام شامخى كه حضرت استادى در عالم علم و ادب دارد خصوصا در مجامع علمى جهان عرب ، اما در ايران كه زادگاه اجداد اوست كمتر كسى با حالات او آشنا بوده و از مجامع حوزوى كه بگذريم ، معدودى از دانش‌پژوهان ايرانى با نام او آشنا هستند ، و اين شايد به آن خاطر باشد كه اكثر آثار تأليفى و تحقيقى ايشان به زبان عربى بوده و كمتر آثارى به زبان فارسى داشته و انتشار داده‌اند .\r\nاستاد اشكورى در روزگار ما چكيدهء انديشهء انديشمندان اماميه در رجال ، حديث ، تاريخ و فهرست‌نگارى مىباشد و اين قضاوت را دربارهء او نگارنده ناعادلانه نمىداند .\r\nاستاد اشكورى محققى عميق در تحقيقات علمى انتقادى است و طبق نظريات بعضى از\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمعاصرين آثار گرانبهاى او براى آيندگان رهنمايى منصف است ، تحقيقاتى كه خوانندگان خود را به ذوق آورده و با پرهيز از حاشيه رفتن‌هاى بىخود آزاردهندهء طالب علمان است .\r\nاستاد اشكورى با تحقيقات عميق در آثار اماميه در بين اهل فضل شهرت و اعتبارى چشمگير بدست آورده و بىگمان تحقيقات دقيق او با ذكر مآخذ قابل اعتماد مجامع علمى است .\r\nنگارنده با مدد از درگاه خداوند در اين مقدمهء كوتاه به اختصار متذكر حالات علمى معظم‌له مىشوم اميد است كه اين نوشتار موجب ترغيب و تشويق دانش‌پژوهان مكتب علوى و سلسلهء جليله سادات حسينى اشكورى نسلا بعد نسل گردد كه :  لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ . \r\nدر اين سطور چكيده‌اى از آنچه در « المفصل فى تراجم الأعلام » آمده بازگو مىشود :\r\n\r\nنسب و نسبت :\r\nسيد احمد فرزند سيد على فرزند سيد حسن حسينى اشكورى . نسب شريفش به حضرت امام محمد باقر بن على بن الحسين بن على بن أبى طالب عليهم السلام منتهى مىشود .\r\nستارهء اقبالش آن‌چنان‌كه اصحاب تاريخ و رجال ضبط نموده‌اند در ليلهء سيزدهم ربيع الأول 1350 هجرى قمرى در نجف اشرف طلوع نموده است .\r\nمراحل تحصيلى را نزد اساتيد برجسته حوزهء پربركت نجف و در جوار باب مدينه علم على عليه السلام ، با جدّ تمام طى نموده و از بزرگان علم و دانش بهره‌هاى وافر علمى برده است .\r\nمشايخ اجازات علمى روايى معظم‌له از طريق علماى اماميه جمعى از اعلام شيعه مىباشند كه مىتوان در ميان آنان به شيخ الباحثين علامه آقا بزرگ تهرانى - قدس اللّه نفسه الزكية - اشاره نمود . و نيز از طريق اعلام زيديه جمعى مىباشند كه ما در اين مقدمه چون بنا را بر اختصار داريم فقط به نام علامه نام‌آور سيد مجد الدّين مؤيدى حوثى اشاره مىنمائيم .\r\nاساتيد و بزرگانى كه از معظم‌له اجازه حديثى گرفته‌اند نيز جمع كثيرى مىباشند كه ذكر نام\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nآنان اگرچه بجا بود اما شايد مناسب با اين مقدمه نباشد ، تنها مىتوانم بگويم : خدا را شاكرم كه نام حقير در رديف مجازين از معظم‌له ضبط است .\r\nدر اين كوتاه سخن ، مناسب مىبينيم كه شمّه‌اى از آنچه را كه بعضى از اعلام معاصر در وصف موزون حضرت استاد اشكورى گفته‌اند ، بياوريم ؛ چه نقل همهء گفته‌ها كه دربارهء ايشان گفته شده فرصتى بسيار مىطلبد .\r\nدكتر سهيل زكار استاد دانشگاه دمشق و محقق پركار معروف سوريه ، در مقدمهء « التراث العربى » چنين مىگويد :\r\n« فهرست‌نگارى نياز به مواهبى مخصوص دارد ، علم و دانش وسيع مىطلبد ، عقل و درك منظم مىخواهد ، صبر و بردبارى بسيار لازم دارد ، اطلاعات گسترده مىجويد . جمع آمدن همهء اين مراتب در يك شخص نادر و كمياب است . . چون شنيدم براى نسخه‌هاى خطى كتابخانه امام مرعشى در قم فهرستى در بيست جلد نگاشته شده است ، خشنود گشتم و با خود گفتم : لا بد كتابخانه داراى گروه با تجربه‌ايست كه اين كار را انجام داده است . ولى چقدر به حيرت افتادم هنگامى كه فهميدم اين كار بزرگ را يكى از علما به تنهائى انجام داده كه داراى مؤلفات و نگارشهاى ديگرى نيز مىباشد و الحال در صدد تنظيم فهرستى است عربى براى همان كتابخانه در چند جلد . . .\r\nاز خوشبختى خود مىدانم كه با اين دانشمند بزرگ در دمشق آشنا شدم ، و ضمن آشنائى بر بخشى از فهرست عربى يادشده اطلاع پيدا كردم . اين فهرست از چند جهت تحسين مرا برانگيخت ، جهت علمى و تنظيم ممتازى كه در آن به كار رفته و دليل بر اطلاع وسيع و دانش عميق و ذوق هنرى بلندپايه نگارندهء آن مىباشد .\r\nمن براى اين كار و نگارنده‌اش كه از خاندان پيامبر گرامى اسلام برخاسته و به مدينه علم و دانش [ حضرت امير المؤمنين عليه السلام 
  ] و در آن انتساب دارد ، احترام ويژه‌اى احساس مىكنم . اين دانشمند سيد احمد فرزند سيد على حسينى مىباشد . .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدانشهائى كه كسب نموده و آزمايشهائى كه اندوخته ، او را به بحث و بازدهى علمى واداشته ، و در نتيجه به ميراث اسلامى تعلق خاطر پيدا كرده و همواره به ميدان پهناور تحقيق و تأليف روى آورده است .\r\nاگر ما بخواهيم شرائطى كه بايد در اشخاصى كه با ميراثهاى اسلامى سروكار دارند ، برشمريم فرصتى وسيع لازم دارد كه از حوصلهء مقدمه يك كتاب بيرون مىباشد ، و شايد كافى باشد كه به يك شرط از آنها اشاره‌اى گذرا داشته باشيم ، و آن اخلاص و ايمان به اينكه علم و دانش اسلامى جزئى است از اجزاء دين و خدمت به علم در واقع خدمت به دين مىباشد .\r\nهمين موضوع رسالتى است كه سيد احمد حسينى آن را پىگيرى مىكند ، بلكه امانتى است كه از نياكانش خاندان نبوى بر دوش وى گذاشته شده ، او هم وظايف اين امانت را با شجاعت و صبر و كرم و بازدهى انجام مىدهد ، به كشورهاى اسلامى و غير اسلامى سفرها كرده تا دانش خود را بيفزايد و در نسخه‌هاى خطى بحث و تحقيق كند .\r\nاز اين راه توشه‌اى برداشته كه كمتر اين توشه را يافته‌اند . جالب اينكه آنچه را كه يافته تنها براى خود نخواسته بلكه ديگران را نيز از آن بهره‌ور كرده است ، اين است كه به دانشمندان عرب و اسلام بيش از پنجاه كتاب به ارمغان آورده . . .\r\nمؤلفات جناب حسينى داراى اهميت فراوان و فوائد بسيار مىباشد ، چون محتوى بر معرفى ميراث فرهنگى است كه هر كاوشگر و محققى بدان نياز دارد ، در آنها از دو لغت عربى و فارسى بهره برده شده است . بدين جهت نگارشهاى اين دانشمند پلى است رابط بين دانشمندان عرب‌زبان و فارسىزبان . . .\r\nبار اول كه با جناب حسينى آشنا شدم ، بسيار در خود احساس آرامش و انس كردم ، بر قاعدهء « الأرواح جنود مجندة » در جلسهء دوم احساس دوستى بيشترى نمودم ، چون در وى اصالت خانوادگى و تواضع و حسن اخلاق ديدم . . » .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمسئولان « المنتدى الحيدرى الثقافى » در مقدمهء چاپ دوم « الامام الثائر » گويند :\r\n« در طليعهء محققان برجسته ، علامهء بلندپايه ، محقق بزرگ ، كاوشگر متتبع ، سيد احمد حسينى - حفظه اللّه - مىباشد كه اين كتاب را تأليف نموده . . اين شخصيت و الا با مؤلفات پرارج و تحقيقات دقيق و گسترده خود كتابخانهء اسلامى را بارور ساخته ، براى برافراشتن پرچم اسلام در پهنه گيتى سعى و كوشش نموده ، مخصوصا در اروپا با حضور در چند كنگره و همايش مربوط به انديشه‌هاى اسلامى و على الأخص انديشه‌هاى اصيل شيعى .\r\nعلامهء حسينى با گروهى از شرق‌شناسان و محققان بزرگ اروپا ، كه پيرامون رجال شيعه و فلاسفهء گذشته به تحقيق نشسته ، رابطهء نزديك دارد و با اطلاعات وسيع و تحقيقات برجستهء خود آنان را راهنمائى مىكند . اين روابط علمى تنگاتنگ سبب شده كه داراى احترام ويژه‌اى باشد و از وى تقدير نمايند » .\r\nاستاد اشكورى كوششهاى فراوانى در راستاى تأليف و تصنيف و ترجمه و تحقيق كتابهاى قدما داشته‌اند كه پاره‌اى از آنها چاپ و نشر شده است :\r\nمؤلفات چهل عنوان ، نزديك نود جلد .\r\nمحققات سى و شش عنوان ، نزديك هفتاد جلد .\r\nترجمه دو عنوان .\r\nالبتّه ناگفته نماند كه اين موارد جز مقالات عربى و فارسى منتشره در مجلات و مقدمات نوشته شده بر بعضى از كتب و تقاريظ صادره از معظم‌له مىباشد .\r\nحضرت استاد اشكورى در طول حيات علمى خود به كنفرانسهاى علمى تحقيقى گوناگونى دعوت شده‌اند كه از آن جمله مىتوان به چند مورد ذيل اشاره نمود :\r\n1 - مؤتمر - يوم الحسين عليه السلام - در لندن .\r\n2 - مؤتمر - الغدير - در لندن .\r\n3 - مؤتمر - كتاب و كتابخانه در تمدن اسلامى - مشهد مقدس .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n4 - مؤتمر - السادة و العلويين - دانشگاه رم .\r\n5 - مؤتمر - محققين خوانسارى - قم ، اصفهان ، خوانسار .\r\n6 - مؤتمر - سيد عبد العظيم حسنى - رى .\r\n7 - مؤتمر حضرت زهرا عليها السلام - مشهد مقدس .\r\nحضرت آية اللّه اشكورى در راستاى تحقيق با بازديد و فهرست‌نويسى بيش از صد كتابخانهء معتبر جهان در قاره‌هاى آسيا ، اروپا و افريقا « 1 » يكى از نادره‌هاى روزگار خويش مىباشند ، و ما كمتر محققى را به پايهء تحقيقاتى معظم‌له در جهان علمى سراغ داريم .\r\nدر خاتمه - اگرچه معترفم نتوانسته‌ام اداى كلام نمايم - از صاحبان نقد و نظر در دو بعد روايت و درايت مىخواهم كه بر اين چند سطر به ديدهء عفو و اغماض بنگرند و خطاهاى اين شكستهء اهل‌قلم را گوشزد فرمايند .\r\nمشهد مقدس 20 جمادى الثانى 1426 ق سيد ناصر حسينى ميبدى\r\n\r\n\r\n","description":"","footnote":"\r\n( 1 ) . معظم‌له تاكنون به كشورهاى افريقايى سفر نكرده‌اند - گردآورنده - .\r\n","page_name":" 22 ","page_number":22},
  {"content":"\r\n\r\n\r\nشاعران فارسىسرا\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nآثم\r\nگويا از شاعران سدهء سيزدهم ، نام و احوال او را نيافتم ، شعر نيكو مىسرود و داراى غزليات و قصائدى است با تخلص « آثم » .\r\nاز اوست :\r\n ناظر روى بتى گشتم بت زنار كو * كافر عشقش شدم من مثل من كفار كو\r\nهيچ مىدانى كه ساغر بر كف ساقى چه گفت * گفت حاضر شد نى و مى مفلس خمار كو\r\nجان بلب آمد ز هجر روى آن آرام جان * قاصد از بهر خدا ده مژده وصل يار كو\r\nهركجا ديدم چه خود عاشق هزاران بر گلى * ليك باشد تا ابد خرم چنين گلزار كو\r\nآه سرد و روى زرد و نالهء شب اشك صبح * جمع شد يك جا رفيقان مثل من افكار كو\r\nآتشم زد آتش شمع رخش پروانه‌وار * سوختم ياران چه كوه طور آن ديدار كو\r\nاثم ( آثم ) مظهر عفو غفور غافر است * نااميد از رحمت حق مجرمى يك‌بار كو \r\n\r\nابراهيم ميرزا ابراهيم\r\nگويا از شاعران سدهء يازدهم بوده ، شاعرى است فاضل و اديب .\r\nدر مدح مولا گويد :\r\n تعريف على به گفتگو ممكن نيست * گنجايش بحر در سبو ممكن نيست\r\nمن ذات على بواجبى نشناسم * اما دانم كه مثل او ممكن نيست \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nاختر محمد حسين فرزند محمد شفيع ، اختر\r\nاديب فاضل با اخلاص به خاندان رسالت ، داراى اشعارى است با تخلص « اختر » ، خط نستعليق شكسته را نيكو مىنوشت .\r\nاين دو بيت را در مدح مولا به سال 1307 از خود نوشته است :\r\n گويند گروهى كه على عين خداست * باللّه خدا خواندن او عين خطاست\r\nهرچند خدا على است ليكن به خدا * اختر بيقين بدان على عين خداست \r\nو گويا از او است :\r\n در منقبت على نه چونست و نه چند * در خانهء حق‌زاده بجانش سوگند\r\nبىفرزندى كه خانه‌زادى دارد * شك نيست كه باشدش بجاى فرزند \r\nشايد محمد حسين اختر مازندرانى باشد .\r\n\r\nاديب\r\n\r\nشيخ محمد ابراهيم فرزند على اكبر حاج شريفى خوانسارى\r\nدر خوانسار و اصفهان و نجف اشرف دانش اندوخت ، به طهران سكونت گزيد و در مجلس شورا به تندنويسى اشتغال ورزيد ، به كيميا علاقه داشت ، خطش نيكو و شعرش بلند و معروف به « اديب » و گويا تخلص شعريش بود . در طهران به سال 1354 درگذشت .\r\nبمناسبت عيد نوروز قصيده‌اى به دوستش سيد محمد بن نصر اللّه كاشانى نوشت با اشاره به اصطلاحات كيمياگران ، اين ابيات از آن قصيده است :\r\n ترك من گويد بآواز بلند * چند بفريبى مرا اى شيخ چند\r\nروز عيد است و بود سال جديد * موسى آمد با رخى چون صبح عيد\r\nگفت چندم دارى اندر انقلاب * تا بكى باشد دلم در اضطراب\r\nانقلاب هر حجر را با دگر * چند جويم چند پرسم اى پدر \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n آخر از اين باب رمزى كن عيان * تا شود روشن از او جان جهان\r\nزان كه بزم‌آراى اين رندان توئى * هادى اين دشت بىپايان توئى\r\nگر نگردد از تو اين راز آشكار * تا ابد ماند دلم در انتظار \r\nو از اوست :\r\n منشان بباغ خوبان چمنى ز آشنائى * كه گل رياضشان هست گل حسرت و جدائى\r\nمنما ز لاله‌رويان طمع وفا تو هرگز * كه به طرف گل دميده همه خار بىوفائى\r\nبسواد خطهء حسن صنما تو پادشاهى * چه كند بگو گر آيد بدر شهان گدائى\r\nز نصاب رفته بالا خط حسن دل‌فريبت * ز چه پس زكات او را ندهى به بىوفائى\r\nبه خيال خال رويت شده بسته دل بمويت * بمثال دام و دانه كه فتد در او همائى\r\nز دل خراب عاشق خبر است عاشقان را * كه شكسته عضو داند ز بهاى موميائى\r\nبده ساقيا تو جامم كه شود حصول كامم * بنما سياه نامم تو ز لوح پارسائى\r\nكه خماريان بديدم همه جام عشق بر كف * چه بزاهدان رسيدم همه معجب و ريائى\r\nبخرابهء تن خويش منشين چه جغد ساكت * بنماى هاىوهوئى كه تو مرغ آن سرائى\r\nبخم مى الستى بزن اين زمان تو دستى * بطلب ز ترك هستى تو نشانهء بقائى \r\nاديب\r\n\r\nميرزا محمد حسين اديب آزاد\r\nاز شاعران متأخر ، شوخ‌طبع و گويا در مشهد مقدس سكونت داشت ، خود را « اديب آزاد » و « اديب التجار » لقب داده و در شعر « اديب » تخلص مىنمود ، با ديوان‌هاى شاعران قديم و معاصر خود الفت داشت و « گنجينهء ادب » را از شعر نيكوى آنان انتخاب كرده است . بعضى اشعار وى به سال 1347 به نظم كشيده شده .\r\nاز او است :\r\n بوسه از آن لعل لبم آرزو است * و از لب شيرين‌رطبم آرزو است \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n روى تو و موى تو روز و شب است * وصل تو در روز و شبم آرزو است\r\nوصل تو اى حور بهشتىنژاد * بىغم و رنج و تعبم آرزو است\r\nبا تو پرىچهره برغم رقيب * كردن عيش و طربم آرزو است\r\nخلق بخوانند اديبم از انك * محضر اهل ادبم آرزو است \r\nو در تاريخ اتمام گنجينه‌اش گويد :\r\n اين نامه بر اديب چون هست منتسب * گرديد نام آن گنجينهء ادب\r\nاين نامه را نگر با دقت نظر * كز شعر شاعران گرديده منتخب\r\nهرچند خط من نبود طرب‌فزا * ز اشعار اين كتاب جان هست در طرب\r\nبس رنج برده‌ام در جمع اين كتاب * از شام تا بصبح از صبح تا بشب\r\nاين مردمان ز جهل از طبع دون‌نواز * بر مصطفى دهند ترجيح بو لهب\r\nمعدوم شد و تا منسوخ شد صفا * ناياب گشت فضل بىوقر شد ادب\r\nآن‌كس كه اهل فضل اين دوره بنگرى * علم و ادب شده بر خواريش سبب\r\nدر پنج روز عمر نبود مرا نصيب * از خوان اين جهان جز رنج و جز تعب\r\nبارى چو شد تمام اين نامهء بديع * هركس شنيد كرد تاريخ آن طلب\r\nهفت و چهل چو رفت از سيصد و هزار * اين نامه شد تمام اندر مه رجب\r\nتاريخ رمزيش چون عقل باز جست * بيرون اديب شد از جمع با طرب\r\nفورى بديهه گفت كاينك تمام شد * گنجينهء ادب از فيض لطف رب \r\n\r\nاسترآبادى\r\n\r\nملا عاشور استرآبادى\r\nعارف فاضل اديب ، در ترجمهء ابياتى عربى گفته است :\r\n آفريننده اشيا در خود * مجمع جامع اشيا باشد\r\nبىنهايت كند او خلق وليش * ذات بىچون‌وچرا باشد \r\n\r\n","description":"","footnote":"","page_name":" 28 ","page_number":28},
  {"content":"\r\n\r\n وسع الخلق بود و خلقش را * مىنگنجد ز چه ايا باشد\r\nجمع اضداد سرشت گل اوست * ضيق و واسع از اينجا باشد \r\nاسترآبادى\r\n\r\nمير محمد رضا بن كمال الدّين حسينى استرآبادى\r\nفاضل عارف عالم به دانشهاى دينى و ادبى ، بر نسختى از تفسير على بن ابراهيم قمى حواشى نيكو نوشته كه گوياى مقام علمى بلندپايهء وى مىباشد .\r\nبديهه اين شعر را در سال 1122 سروده :\r\n الهى سه چيز از تو خواهيم و بس * عطا كن بما وقت قطع نفس\r\nيكى رحمت بىكرانم دهى * ز شيطان و قومش امانم دهى\r\nدوم خاك سازم بجان حسين * سيم كن برونم ز هر شين و دين\r\nاميدم اگر از تو باشد رضا * كه قرب محمد كنم خلد جا\r\nبميران خدايم بحب على * كه تا حق شود بر عدو منجلى \r\n\r\nاشرف\r\n\r\nاشرف فرزند محمد على مشهدى\r\nدر مشهد مقدس چشم بدين جهان گشود و در همان‌جا بعضى علوم را فراگرفت ، به رمل و علوم غريبه تعلق داشت و « ثمره شجره » را در اين فن به سال 1263 بنظم كشيد ، بيشتر اشعارش سست و گاه نادرست است .\r\nدر آغاز منظومه‌اش گويد :\r\n أول از حمد حق كنم آغاز * كه ندارد شريك و نه انباز \r\n* * *\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n بعد حمد خداى لم‌يزلى * راجى رحمت از إله غنى\r\nأحقر از بين ناس هم اضعف * خاك قدام مؤمنين اشرف\r\nآنكه او مشهد است مولد او * و محمد على است والد او \r\nاشرف\r\n\r\nميرزا اشرف على\r\nاز شاعران فارسىسراى هند با تخلص « اشرف » ، خوشنويس خط خفى و جلى ، در سدهء سيزدهم روزگار مىگذرانده است .\r\nدر تاريخ چاپ « ديوان بدر الدّين چاچى » گويد :\r\n طبع شد اين طرفه نظم بدر چاچ * گشت در تصحيح آن بسيار كد\r\nطبع اشرف از پى تاريخ سال * گفت از اين بحر مضامين موج زد « 1 » \r\nاشرف\r\n\r\nميرزا محسن اشرف‌زاده مدرس\r\nروحانى بااطلاع از دانشهاى دينى ، داراى اشعارى است با تخلص « اشرف » ، به سال 1311 ش كتاب « تراش ريش از نظر اسلام » را پرداخته و در سال 1344 آن را به مجله مكتب اسلام اهداء كرده است .\r\nدر آغاز سروده‌اى در شهادت حضرت على اصغر گويد :\r\n چون شهنشاه جهان شد بىمعين * تشنه كام و خسته و زار و غمين\r\nرو به هر سو مىنمودى جز عدو * كى شدى با او مقابل روبرو\r\nپس بيامد شاه مظلومان حسين * در ميان معركه با شور و شين\r\nتكيه بر نى كرد آن عالىجناب * با لعينان ابد كردى خطاب \r\n\r\n\r\n","description":"","footnote":"\r\n( 1 ) . گويا ديوان چاچى در سال 1272 چاپ شده ، اين تاريخ با تاريخ شعرى سازگار نيست .\r\n","page_name":" 30 ","page_number":30},
  {"content":"\r\n\r\n كى گروه اشقيا يارى كنيد * اهل بيت من نگهدارى كنيد\r\nمن چنين بىكس نبودم در جهان * بىكسم كرديد و زار و ناتوان\r\nيا گذاريدم روم زين سرزمين * تا به ثغرى از ثغور مسلمين\r\nمن مگر سبط پيامبر نيستم * زادهء ساقى كوثر نيستم \r\nتا اينكه گويد :\r\n ( اشرفا ) گر دم زنى زين بيشتر * بر دل شيعه زنى تو نيشتر\r\nگفت جدش كو بود مظلوم دم * گر به وى دادى خدا را هم قسم\r\nعرض حاجت هرچه باشد بىدرنگ * آن دعا هرگز نگرديده‌ست لنگ \r\n\r\nاصفهانى\r\n\r\nميرزا ابو طالب فرزند محمد بيك تبريزى اصفهانى\r\nاصلا آذربايجانى و پدرش از اصفهان به هند رفته و وى به سال 1166 در لكهنوزاده شده و در كلكته اقامت داشت .\r\nاديب شاعر تاريخ‌دان ، از راه مطالعه و كتابخوانى دانش اندوخت و مؤلفاتى چون « خلاصة الأفكار » و « احوال ملك هند » و « اخلاق » و « موسيقى » و « عروض و قافيه » و « طب » و « تاريخ مختصر » پرداخت .\r\nاو راست :\r\n تا از نظر آن دُر شهوار برفت * هر لحظه نمى ز چشم خونبار برفت\r\nصد روز دراز روشنش نتوان كرد * كوته شبى آنچه زانده تار برفت \r\nاصفهانى\r\n\r\nسيد حسين اصفهانى\r\nاصلا از مازندران و در طهران سكونت داشت ، در ادبيات متبحر و داراى انشائى استوار\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبود ، به كار وعظ و خطابه اشتغال داشت ، شعر فارسى و عربى نيكو مىگفت .\r\nجنگى ادبى به سال 1285 پرداخته و بعضى اشعار خود را در آن آورده است .\r\nاصفهانى\r\n\r\nملا عبد المطلب فرزند حسن فرزند محمد اصفهانى\r\nاديب منشى نيكوانشا ، متبحر در دانشهاى دينى ، شاعر نيكوسرا ، از عالمان سدهء دوازدهم ، داراى آثارى چون « نهج البر فى ادعية السر » و « هدية الأجلة فى ادعية رؤية الأهلة » و « ذريعة المآرب » و جز اين‌ها .\r\nدر نعت حضرت پيامبر اكرم « ص » گويد :\r\n محمد نور چشم اهل بينش * چراغ دودمان آفرينش\r\nمدار آفرينش را سبب او * مراد از اختلاف روز و شب او\r\nحيات جاودانى داد دينش * اديب عقل شد شرع متينش\r\nنموده در حريم قرب آن شاه * نشيمن در بساط « لى مع اللّه »\r\nمديحش ذات انسان كى تواند * شهى كو را خدايش مدح خواند \r\nو در مدح حضرت امير المؤمنين عليه السلام گويد :\r\n على مخزن علم و درياى جود * كزو مفتخر گشت اصل وجود\r\nز بستان صنع خداوندگار * چنين نخل هستى نيامد ببار\r\nچو او شهر علم نبى را در است * بسوى خدا خلق را رهبر است\r\nخرد فضل او را يكى از هزار * نياورده در حيطهء انحصار\r\nز ما بر روانش هزار آفرين * كه منصوب حق است و يعسوب دين \r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاصفهانى\r\n\r\nسيد محمد حسين فرزند سيد محمد صادق حسينى اصفهانى\r\nاز عالمان برجسته اصفهان ، امام جماعت مسجد جامع عباسى ، اديب نيكوتحرير و شاعر فاضل ، كتاب « مشرق التوحيد » را به سال 1237 ساخته و پاره‌اى از اشعار خود را در آن پرداخته است .\r\nدر تولد پيامبر گرامى اسلام « ص » گويد :\r\n اى پدر آدميان مژده باد * روح همايونت از اين مژده شاد\r\nچشم تو روشن كه زمين و زمان * گشت منور ز رسول جهان \r\nو نيز گويد :\r\n ز عكس جمال جهان‌تابش آدم * ز نور رخ عالم‌آراش حوا\r\nنكردى اگر طلعت خود منوّر * نكردى اگر طينت خود مصفا\r\nهنوز آن ببزم قِدَم داشت منزل * هنوز اين بكتم عدم داشت مأوى \r\n\r\nاطوار ملا محمد صادق فرزند على شريف خراسانى كرمانى\r\nاصلا خراسانى و در كرمان سكونت داشت ، دانشمند اديب فقيه فيلسوف عارف ، از شاگردان ملا هادى اسرار سبزوارى ، بر نسختى از « اسفار » به سال 1320 پاره‌اى از اشعار خود را نوشت . داراى « شرح ديوان مجنون و ليلى » و ديوان شعر مىباشد .\r\nاين رباعىها از اوست :\r\n از درد و غمت اگر خروشان شدمى * ور آنكه ز شور باده جوشان شدمى\r\nكى راه بخمى به مرا مىدادى * چون همدم و يار مىفروشان شدمى \r\n* * *\r\n خواهم صنمى ساده بدام اندازم * در نرد محبتش دل و دين بازم \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n بوسم لبش و نوش كنم جام شراب * انجام همين باشد و اين آغازم \r\n* * *\r\n بر درد تو دلبرا ز مرهم توبه * ور پى تو دمى زدم از آن دم توبه\r\nور آنكه پشيمان شدم از كردهء خويش * گفتم كه گنهكارم از آن هم توبه \r\n* * *\r\n نارفته به راه عاشقى گامى چند * ناخورده ز باده صفا جامى چند\r\nاز فقر زنند لاف هر شام و سحر * بدنام‌كننده نكونامى چند \r\n* * *\r\n زان دم كه ز نيستى بهست آمده‌ام * سرمست و خراب و مىپرست آمده‌ام\r\nگفتند بروز مستيم پاى نبود * زان است كه من دست بدست آمده‌ام \r\n* * *\r\n آن مىخواهم كه سينه‌ام طور كند * در راه خدا ز هستيم دور كند\r\nهر مرده‌دلى كه بنگرد بر جامش * از وجد و طرب جهان پر از شور كند \r\n* * *\r\n باشد گرو باده كنم خرقهء خود * وز دُرد شراب تر كنم ژنده خود\r\nدر گوشهء ميخانه نشينم بمراد * بينم همه شاهان جهان بندهء خود \r\n\r\nاظهر اظهر رانكوهى املشى\r\nاديب عارف شاعر با تخلص « اظهر » و نامش به دست نيامد ، از شاعران اواخر سدهء سيزدهم ، چنان‌كه خود گويد وظيفه‌خوار خان‌هاى املش .\r\nاو راست :\r\n ذلت از ما لذت از اغيار ما * پس گره افتاد اندر كار ما \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n ذكر ما جز باده و ميخانه نيست * اى خوشا پيمانهء سرشار ما\r\nذوق شوق من به ساقى مىكشد * ساده‌رو باشد گر اين عيار ما\r\nذاهب كوى مغانم ارمغان * نيم‌جانم هست كو دلدار ما\r\nذق من الخمر انه خمر الفراق * ( اظهر ) اى يار نكو كردار ما \r\n\r\nافتخارى ميرزا على اكبر حكيم افتخارى سبزوارى\r\nاصلا از سبزوار و در شيراز سكونت داشت ، عالم فاضل و به طب اشتغال مىنمود ، كتابهائى را به خط خود در سال 1086 نوشته است .\r\nاز اوست :\r\n اى رحمت تو روح مرا سرمايه * وز ذات تو يافت جسم من پيرايه\r\nمن از تو جدا نيم چو شمع از پرتو * تو دور نه‌اى ز من چو نور از سايه \r\nو نيز گويد :\r\n يا رب چو من امروز تباهى نبود * عصيان‌زدهء نامه سياهى نبود\r\nهرچند گناه من گرانست چو كوه * در جنب تفضل تو كاهى نبود \r\n\r\nافجه‌اى سيد جلال الدّين فرزند غياث الدّين حسينى افجه‌اى\r\nعالم اديب ، به فارسى و عربى شعر مىسرود ، مجموعه‌اى به سال 1238 نوشته و در آن پاره‌اى از شعرش را به دو زبان آورده است .\r\n\r\nاقبال ميرزا محمد حسين فرزند محمد حسن همدانى\r\nاصلا از « نور » مازندران و در همدان سكونت داشت ، اديب فاضل دانشمند ، از شاعران\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nسدهء چهاردهم ، خط نستعليق را زيبا مىنوشت و در دانشهاى دينى آگهى داشت .\r\nتاريخ اتمام سه جزء كتاب « حديده محماة » ميرزا محمد على ناظم الشريعة همدانى را در سه قصيده به سالهاى 1323 - 1326 سروده و تاريخ وفات همين شخص را به سال 1332 چنين گفته است :\r\n بروز پنجم ذىقعده ماه و از هجرت * هزار و سيصد و سى و دو بد نه كم نه زياد\r\nبزرگ واقعه شد پديد در همدان * كه هر بليهء جانسوز را ببرد از ياد\r\nز گردش فلكى رخ نمود حادثه‌اى * كه كاخ شرع قويم اوفتاد از بنياد\r\nز مرگ فاضل نحرير و عالم حق‌بين * كه بود عمدهء ابدال و زبدهء اوتاد\r\nجهان علم و عمل ناظم الشريعة كه بود * فحول از علما را بزرگوار استاد\r\nسزد كه ديدهء اسلام بعد رحلت او * سرشك ريزد همواره تا بيوم معاد\r\nنشان نداده بعلم و عمل زمانه چو او * مربى همه اخلاف و مفخر امجاد\r\nنديده هيچ خردمند مثل او دانا * نكرده موجد اشيا نظير او ايجاد\r\nبراى پختن خامان ملت اسلام * بجا ( حديده محماة ) را ز خويش نهاد\r\nتمام مندرجات كتاب را باشد * ببر حلاوت انشا و حدّت انشاد\r\nفزود پنج بتاريخ و زد رقم ( اقبال ) * كه لرزه زين الم اندر اساس دين افتاد \r\n\r\nامين محمد امين\r\nاديب شاعر ، از شاعران سدهء يازدهم ، خط نسخ و نستعليق را زيبا مىنوشت و بعضى از نوشته‌هايش را به سالهاى 1082 - 1085 نوشته است .\r\nاو راست :\r\n افسوس كه شد برون چو گل زين گلزار * فخر علما زبدهء دين شيخ كبار\r\nتاريخ چنين گفت خرد با دل زار * افتاد ز پا نهال دين ديگر بار \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nامينى ابراهيم امينى\r\nاديبى دانشمند است كه به فارسى و عربى نگارشهاى نيكو دارد ، « ترجمه مناجات امير المؤمنين » و « شرح دعاى صباح » و « نظم جواهر » از آثار وى و همه را در دههء دوم و سوم سدهء دهم نگارش داده است .\r\nدر تاريخ نظم جواهر خود گويد :\r\n چو غواص كلكم در اين بحر راز * نهاد از سر ترجمانى قدم\r\nپى نام و تاريخ اين ترجمه * كتاب مناجات كردم رقم \r\n\r\nانجدانى\r\n\r\nملا حسنعلى فرزند يعقوب انجدانى سلطان‌آبادى\r\nعارف اديب فاضل ، كتاب « سر الأولياء » را بسالهاى 1311 - 1313 پرداخته و در آغاز آن گويد :\r\n نيست ممكن را چو جز فقر و فنا * خوش بود گفتن كه لا احصى ثنا\r\nدر پس هر حمد حمدى مختفى است * داند اين را هركه را جانى صفى است \r\nانجدانى\r\n\r\nعلى محمد انجدانى\r\nشاعرى است شوخ‌طبع ، طنزسرا و نيكوخط ؛ اين رباعىها از اوست كه به خط نيكوى خود به سال 1285 نوشته است :\r\n از گردش روزگار و از حال تباه * يك پول ندارم نه سفيد و نه سياه\r\nمن بودم و يك ريال آن هم گم شد * ( لا حول و لا قوة الّا باللّه ) \r\n* * *\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n جستم همه‌ساله اى پسر كام تو من * خرسند همى بدم در دام تو من\r\nبا سر آمدم از بهانهء جام تو من * بىرنج كنون نگاشتم نام تو من \r\n* * *\r\n گفتم رخ تو بهار خندان من است * گفت آن تو نيز باغ و بستان من است\r\nگفتم لب شكرى توان من است * گفت از تو دريغ نيست گر جان من است \r\n* * *\r\n اى مشك سيه كه ماه را بالين است * پيرايهء ماه و زينت پروين است\r\nزلف سيهت بلاى من چندين است * باز اين چه بلاى خط مشك‌آگين است \r\n* * *\r\n آن مشك مسلسل است يا سنبل تر * زلف و خط آن سرو قد سيمين بر\r\nزان زلف گرفته عنبر و مشكين خط * در خط بفزود روى زو زينت و فر \r\n\r\nاوحدى شيخ محمد صادق فرزند غلامرضا اوحدى زهانى\r\nبه سال 1320 در زهان چشم بدين جهان گشود و پس از گذراندن تحصيلات ابتدائى به مشهد مقدس رفت و از استادان آن حوزه دانش بيندوخت و به وطن بازگشت و به ارشاد و هدايت پرداخت و به سال 1410 درگذشت . عالمى است متبحر در دانش‌هاى اسلامى ، اديب اريب ، در شعر فارسى « اوحدى » تخلص مىنمود و گاهى به عربى نيز اشعارى مىسرود ، به فرهنگى در ضبط لغات و نامها شروع كرد ولى ناتمام ماند .\r\nاو راست :\r\n سوى هر چيز كه دل‌شيفته و دمساز است * كه از آن روزنه‌اى جانب جانان باز است \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n سرّ سوداى سر و طرهء او نتوان گفت * بس‌كه آن رشته دراز است برون ز احراز است\r\nاز ملاحت نتوان دم زدن آنجا كه هزار * داستانِ نمكين از لب او يك راز است\r\nاى بسا كشته و سرگشته و دلخون گشته * خار در رهگذرش ديدم و او در ناز است\r\nكشش او است بهر جاذبه و هر عاشق * بستهء حلقه‌اى از سلسلهء آن آز است\r\nدر فضا اين همه ذرّ و كرهء نامحصور * چيست و دانى ز چه در جنبش و جا پرواز است\r\nغير پروانهء چندى ز ثرى تا به ثرا * دور شمع رخ او نيست كه در پرواز است\r\nرمز زيبائى او بيش نشايد ابراز * كه بسى طعنه و تفسيق در اين ابراز است\r\nمن همين ديدم و گفتند مرا الحاصل * كه سر كار و مدارم سوى آن غماز است\r\nحركات و سكناتم همه چون خونم سرخ * آرى اين شيوهء شايستهء هر سرباز است\r\nزين سپس درس مرا مىندهى اى استاد * زين چه حاصل كه بدانيم كه بازى باز است\r\nدرس معقول و حدوث و قِدَم و اصل وجود * كم بفرماى به آن رند كه آتشباز است\r\nمن و حجيت ظن و عدمش شىء عجاب * خواه بربسته دَرِ علم و خواهى باز است \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n آن تو و دادن داد دل عاشق هيهات * دل نه ممسوح قدم عشق نه پاافراز است\r\nمىنگردد ز دم سرد نفسها خاموش * مشعلى كاتشش از فاعلىهاى كاز است\r\nآن غزل گفتن شيرين و طربهاى نوين * ز اوحدى از اثر نغمهء صاحب ساز است\r\nدرك هرگز نكند معنى نازك هوش دار * آن دل و گوش كه افريفتهء آواز است \r\n\r\nباغبادرانى ميرزا عبد الجواد فرزند عبد الرحيم باغبادرانى اصفهانى\r\nاصلا مازندرانى و در اصفهان سكونت گزيد ، واعظ سخنور عارف ، داراى اشعارى متوسط ، مؤلفاتى بسيار نگاشته و همه در مواعظ و تواريخ امامان مىباشد چون « نسائم الرحمه » و « الصاحب » و « مقتل الآل » و « موقظ الغافلين » و « بحر المعجزات » و « رياض المناقب » .\r\nاو راست :\r\n زينب چو ديد رأس برادر بطشت زر * نالان كشيد آه شرربار از جگر\r\nدر بر دريد جامهء صبر و شكيب را * گاهى به سينه مىزد و مىزد گهى بسر\r\nمىگفت اى شهيد غرقه به خون يا حسين * اى گوشه پارهء جگر سيد البشر\r\nاى نور چشم حيدر و اى زادهء بتول * جسمت جدا فتاده و رأست بطشت زر \r\n\r\nبافقى شيخ عبد اللّه فرزند مهدى بافقى ، كتابخوان\r\nدر كيميا و علوم غريبه متبحر و از دانشهاى ديگر بهره‌اى داشت ، اشعارى نه چندان استوار\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبه فارسى و عربى گفته ، كتاب « سراج الظلمة و الرحمة » را در كيميا پرداخته است .\r\nاو راست :\r\n صانع بديع كز اكسير حكمتش * تابنده ماه چه سيم شود آفتاب زر\r\nبىحد درود حق بمحمد كه گوهرش * اكسير معرفت بود هادى بشر\r\nبر ابن عم و آل مجيدش كه يك‌به‌يك * در حل و عقد كار جهانند راهبر\r\nصلوا عليه ما بقي النجم في السما * صلوا عليه ما رفع الشمس و القمر\r\nصلوا على الدعاة إلى الهدى * كنز النجاة عند مليك و مقتدر \r\nو نيز گويد :\r\n اوست رب مجردات و بسيط * زير و بالا محاط و اوست محيط\r\nهرچه بالا نظير دارد زير * جلوه صنع كردگار قدير\r\nزير و بالاست صيقل ذاتش * آدم پاك پاك مرآتش \r\nو نيز او راست :\r\n اهل معنى كوس دانش آشكارا مىزنم * پرده را از روى برقع‌پوش بالا مىزنم\r\nلاف كى دانم گزاف اسمش چه باشد نزد من * من حكيمانه سخن گويم نه بى جا مىزنم\r\nمن ندانم كذب را از صدق من دارم خبر * باطن كذاب را از صدق سرپا مىزنم\r\nديده‌ام در جبه مريخ من وجه حجر * گفته‌ام اين حرف را من پرده بالا مىزنم\r\nسالها اين نقش را هر سو زدم در هر كنار * عارفان گفتم سخن را من هويدا مىزنم\r\nنكته‌سنجان تيزفهمان عارفان اينست و اين * از صدف بگذر دم از لؤلوى لالا مىزنم\r\nآشكارا مغز را از پوست عبد اللّه ساخت * من قلندروار دم از نغز كالا مىزنم \r\n\r\nباقر محمد باقر فرزند عبد الملك [ لاهيجانى 
  ]\r\nاديب منشى شاعر با تخلص « باقر » ، گويا از اديبان سدهء سيزدهم ، لاهيجانى است يا\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nگاهى در لاهيجان مىزيست ، منشئات و اشعار خود را در جنگى فراهم آورده است .\r\nدر ستايش بارىتعالى گويد :\r\n آنكه قبول سخن از نام او است * نام و نشان همه ز انعام او است\r\nتيغ زبان را برش نطق داد * بر سر دل افسر عزت نهاد\r\nناطقه روشنگر معنى نمود * زنگ ز آينهء دلها زدود\r\nچهرهء وحدانيتش بىنقاب * در نظر معرفت شيخ و شاب\r\nجنس طلب را بحريمش رواج * شاه و گدا را بدرش احتياج\r\nمرحمتش حوصله‌بخش گناه * مغفرتش مُهر لب عذرخواه \r\n\r\nبدر لاهيجى سيد احمد لاهيجى\r\nاز دانشهاى عقلى بهره داشت ، عارف صوفى شاعر با تخلص « بدر » ، شعرهايش انتقادى و خالى از طنز و شوخى نيست ، از دانشمندان اوايل سدهء چهاردهم و ديوان خود را به سال 1310 گرد آورد .\r\nاز او است :\r\n به رهروان محبت دهيد تسليتى * كه مىرسد ز در دولت پيك موهبتى\r\nشكايت از غم دنيا چه مىكنى بشكيب * كه هيچ حادثه نبود بدون مصلحتى\r\nدر اين خرابه كه بنيان آن بود بر آب * چگونه در پى تعمير و فكر تمشيتى\r\nز عز و جاه كه حاصل شود ز خلق چه سود * چو نيستت بَرِ معبود قدر و منزلتى\r\nز عمر خويش ملولم كه اين گران‌مايه * براى توشه عقبى نداشت خاصيتى\r\nچه سود خدمت آن‌كس كه نيست از سر صدق * چه مزد طاعت آن را كه نيست معرفتى\r\nبه كار خويش اگر خواجه پى برد بيند * كه بىمضرت عقبى نيافت منفعتى \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n براى مصلحت خود دلى نيازارد * كسى كه ديد جهان را سراى عاريتى\r\nترا وجود چه جاى ترتب اثر است * كه همچو ( بدر ) پى انصباغ ماهيتى \r\n\r\nبروجردى\r\n\r\nميرزا ابو القاسم فرزند على نقى طباطبائى بروجردى\r\nاز عالمان برجسته عصر خود ، اديب فاضل شاعر ، داراى كتابخانه‌اى غنى و بعضى از نسخه‌ها را به خط خود نوشته ، شب سه‌شنبه يازدهم ربيع الأول 1230 متولد شده و به سال 1277 درگذشت .\r\nدر سوگ حضرت امام حسين عليه السلام گويد :\r\n زچه‌رو شور فتاد است بعالم بكر * وزچه ره گشته چنين مرغ فرح سوخته پر\r\nيا رب اين غلغله و دهشت و غوغا از چيست * اين همه آه و فغان از چه عيان گشته دگر\r\nوجد و شادى و طرب گشته بعالم ناياب * غم و اندوه و بلا تا به ثريا بىمر\r\nبلبلان چاك گريبان همه در آه و فغان * مطربان كرده ز غم خاك مصيبت بر سر\r\nگو بيا باد صبا بىخود و لا يعقل و مست * بديار غم و اندوه و بلا كرده گذر\r\nپس از آن ناله‌كنان غرقه به خون عالم را * از مصيبات شه تشنه‌لبان داده خبر\r\nشافع روز قيامت و شفاعان دربان * شده از ظلم اعادى تن پاكش بىسر \r\nبروجردى\r\n\r\nسيد ابو المجد بن محمود طباطبائى بروجردى\r\nاز دانشمندان سدهء چهاردهم ، نمونه‌اى از اشعار خود را با نسخه‌اى از رسالهء « شرح حديث الغمامه » قاضى سعيد قمى به سال 1308 - 1312 نوشته . از اوست :\r\n ماه من خور نيست اما آفتابى ديگر است * نور او بر روى او همچون حجابى ديگر است \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n كسب نور از خور كند مه خور ز ماه روى او * كسب او كسبى دگر وين اكتسابى ديگر است\r\nمستم از چشم خمارش گو بمستان اى صبا * شرح مستى من گو كاين شرابى ديگر است\r\nدوش با شوريده‌اى در محفل جانان شدم * ديدم آنجا نغمهء چنگ و ربابى ديگر است\r\nگو به پير عقل گر ميل جوانى باشدت * ساعتى با او نشين كاين هم شبابى ديگر است\r\nبر مكارم دى اگر بوسى عطا كردى نگار * ده وصالش جان چون اين هم ثوابى ديگر است \r\nبروجردى\r\n\r\nشيخ عبد اللّه فرزند نوروز على بروجردى\r\nاز شاعران سدهء سيزدهم ، داراى اطلاع در حديث و تاريخ و دانشهاى دينى ، دو كتاب « تنبيه المغرورين » و « سرور الشيعة » را از او ديده‌ام .\r\nاين رباعى از او است :\r\n بشنو ز گذشتگان ترا گر گوشى است * مىگير عزاى خود به سر گر هوشى است\r\nامروز به دوش تو است تابوت كسان * فرداست كه تابوت تو هم بر دوشى است \r\n\r\nبسطامى\r\n\r\nشيخ عبد الحسين فرزند عبد اللّه بسطامى\r\nعالم فاضل ، به فارسى و عربى شعر مىگفت ولى شعرش به هر دو زبان سست ، ديوان شعرى دارد و بسال 1337 زنده بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبسطامى\r\n\r\nآخوند ملا عبد المؤمن فرزند ابو محمد بسطامى\r\nدر ميامى نزديك سال 1260 به دنيا آمد و در سبزوار و مشهد مقدس دانش آموخت ، به فارسى و عربى شعر گفته ولى شعرش استوار نيست ، داراى كتابهاى چندى است كه از آنها « عقائد الناصريه » و « كفاية المؤمنين » و « نتائج الحكمة » و « اوصاف الأشراف » و « مشكاة المصابيح » را نام مىبريم .\r\nبسطامى\r\n\r\nمحمد طاهر فرزند حسن خادم بسطامى\r\nتاريخ‌دان فاضل اديب شاعر ، در اوايل سدهء يازدهم مىزيسته ، كتاب « فتوحات فريدونيه » را به سال 1022 انجام داده است .\r\n\r\nبقائى سيد يحيى فرزند على محمد لاريجانى\r\nاصلا از لاريجان و در طهران سكونت داشت ، فاضل اديب دانشور ، به رمل و جفر و علوم غريبه اشتغال مىورزيد ، لقبش « سيد الحكماء » و در شعر « بقائى » تخلص مىنمود .\r\nاين رباعى را به سال 1332 از خود نوشته است :\r\n اى آنكه شب و روز بفكرى و خيال * گه دست بياورى بسى ثروت و حال\r\nتا كه اجلت رسد به صد استعجال * گويند بسوى خاك رو بىزر و مال \r\n\r\nبكاء ولى نورى\r\nاز شاعران دانشمند سدهء سيزدهم ، چندى در اصفهان براى تحصيل دانش مىزيسته و به\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nعلوم عقلى مىپرداخت ، در شعر « بكاء » يا « ولى » تخلص مىنمود . كتاب « كسر اصنام الجاهلية » ملا صدرا شيرازى را به سال 1255 نگارش داده و اين ابيات را در ستايش آن گفته است :\r\n چون صنمها را بخواهى بشكنى تدقيق كن * مطلب مطويهء صدراى سالار حكيم\r\nگر شكستى اين صنمها را تو اندر نفس خود * وارهى از ظلمت دنيا و عقبى و جحيم\r\nاى ( ولى ) اصنام اين نفس خبيث بدگهر * بشكنى خاضع شوى يا بى تو جنات نعيم\r\nصورت حيوانيت را گر مبدل كرده‌اى * سيرت حسنيه اعطا مىكند رب عليم \r\nاين رباعى نيز از اوست :\r\n درويش كسى بود كه نامش نبود * گامى كه زند در پى گامش نبود\r\nدر بوتهء قهر اگر بسوزد صدسال * از كس طمع پخته و خامش نبود \r\n\r\nبنابجوئى محمد فرزند حسين بنابجوئى مهرابادى\r\nاديب فاضل ، اصلا از بنابجوى از توابع مراغه مىباشد ، احاديثى به سال 1127 در جنگى گرد آورده و اين دو بيت را از خود دانسته است :\r\n چون شدم در درگه حق روسياه * بعد از اين بايد كشم صدگونه آه\r\nبخشد ار جرم مرا آن‌قدر نيست * من گدا و او كريم و پادشاه \r\n\r\nبها ميرزا سيد كاظم فرزند سيد طالب تفريشى\r\nگويا از شاعران سدهء سيزدهم مىباشد با تخلص « بها » ، اشعارى كه از وى به نظر رسيد پيرامون واقعه كربلا و شهادت حضرت امام حسين عليه السلام و ياران آن حضرت سروده شده است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدر بند اول دوازده بند مرثيه گويد :\r\n يا رب عزاى كيست كه ابناى روزگار * بىاختيار نوحه‌كنانند و اشكبار\r\nسكان آسمان و زمين در تلاطمند * گويى كه شد قيامت موعود آشكار\r\nافلاك را مدار و زمين را سكون نماند * آن ماند از تحرّك و اين گشت بىقرار\r\nگر نيست رستخيز پس اين انقلاب چيست * كافتاده اضطراب به اركان هفت و چار\r\nنىنى محرّم است كه از كثرت ملال * ذرّات كائنات ملولند و سوگوار\r\nسيلاب اشك عالميان بس‌كه موج زد * شد غوطه در سرادق گردون حباب‌وار\r\nانجم بجاى اشك فروريخت چشم چرخ * چون كشته گشت اشرف ابناى روزگار\r\nيحياى آل احمد و سرخيل نشأتين * سردار كشتگان صف كربلا حسين \r\n\r\nبيات ميرزا حسنعلى فرزند جعفر على بيات\r\nاز دانشمندان سدهء سيزدهم مقيم در هند ، گويا « بيات » تخلص وى بوده ، پاره‌اى از اشعار خود را در كتابش « خوارق المعصومين » آورده است .\r\n\r\nبيارجمندى سلطان محمد بيارجمندى\r\nگويا از شاعران و عالمان سدهء يازدهم ، در مشهد مقدس سكونت داشت ، در معجزات حضرت امام رضا عليه السلام گفته است :\r\n حيرت مدار در حرم شاه دين رضا * يابد هزار كور در او يك‌نفس شفا\r\nاين درگه شهى است كه گرد غبار او * هردم ملك بديده كشد جاى توتيا\r\nاين دانه گوهرى است كه حق روز واپسين * بخشد گناه خلق به او از ره رضا \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n با اين علو مرتبه و قدر و منزلت * دارى عجب كه كور و كر و شل دهد شفا\r\nبر كائنات گر نظر از لطف افكند * گردد عقيم مادر درد و غم و عنا \r\n\r\nبيدار حاج حسين تبريزى\r\nبه فارسى و عربى و تركى شعر مىسرود ، بيشتر شعرهايش عرفانى و در مدح و مراثى حضرات معصومين عليهم السلام مىباشد ، شعر عربى را سست و گاهى مغلوط مىگفت ، ديوان خود را به سال 1312 فراهم آورده است .\r\nاو راست :\r\n من در آيينهء دل بس‌كه جلا مىبينم * چون نظر مىكنم عكس شما مىبينم\r\nطعنه بر من مزن اى پير كهن باده‌فروش * همچو موسى ز جبل نور خدا مىبينم\r\nگرچه موسى ز عصى جسته تقرب ز همه * وى عصى ديده و من دست خدا مىبينم\r\nكو سكندر كه دهم مژده بوى زاب حيات * معدن چشمهء حيوان بقا مىبينم\r\nبا غم فردوس هم حورى و غلمان و قصور * همه در حب على نور خدا مىبينم\r\nگريه بر فرقت جنت مكن اى آدم و حوا * من كليد همه ابواب هدى مىبينم\r\nچنگ اميد بزن خاك دَرِ يار بيار * ديدهء عقل تو كور است و شفا مىبينم\r\nهركه اكسير بخواهد بود آن حب على * چار اجزاء دگرش زير كسا مىبينم\r\nگرچه ( بيدار ) نبود است در آن روز بلى * كرده بيعت به همان روز وفا مىبينم \r\n\r\nبيدل\r\n\r\nقربانعلى بيدل قزوينى\r\nاديب شاعر ، اين قصيده ملمع را با همهء سستى ، در سوگ حضرت امام حسين عليه السلام\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nسروده است :\r\n سل اللغوب حفاة يجلن في الفلوات * تو رنج راه چه دانى كه خفته در خلواتى\r\nحديث كرب و بلا را ز من شنو كه بگويم * لحرق قلبك حزنا بأحرق الكلمات\r\nشط فرات روان موج‌زن بجانب دريا * من العطاش حرقن الأوام في القفرات\r\nحسين فتاد ز زين بر زمين چو با رخ گلگون * لقد تدحرج وجه السماء بالغبرات\r\nبلند گفت بياريد بهرم آتش سوزان * لكى أحرق فسطاطهن باللهبات\r\nبشمر گفت حسين جانت اى پليد بسوزد * أ أنت تحرق نجل النبى بالقبسات\r\nچه دشمنى است ترا با من اى لعين كه بدين‌سان * قتلت اخوتى الآن تحرق أخواتى \r\nبيدل\r\n\r\nميرزا محمد مهدى فرزند باقر شريف معلم\r\nگويا در مدرسهء حكيم اصفهان سكونت داشت و به دانش‌اندوزى مىپرداخت ، اديب شاعر با تخلص « بيدل » ، از شاعران سدهء سيزدهم .\r\nاين قصيده از اوست و در نسخه خالى از تشويش نبود :\r\n خواهى كه درگه تو مناص جهان شود * زنهار از آشنائى دونان بكن حذر\r\nباللّه كسى كه معتقد قول رذل شود * خونش بود بفتوى اهل خرد هدر\r\nبشنو ز من ، كنج خمول اى عزيز من * مىمير و نام دوستى سفلگان مبر\r\nتوضيح اين سخن نكنم گر به گوش هوش * مىنيوشى و قبول كنى از من اى پسر\r\nچندى بسفله‌اى شدم از جهل مختلط * و از اينكه كو نيست دونى كى بدم خبر\r\nمىگفت بارها كه چو من دوستى صديق * نى بوده و نه آمده در دهر سربه‌سر\r\nطامات اين قبيل بسى گفت و بنده هم * مىخواستم كه تا بدهم در دلش مقر\r\nديرينه دوستان را نارم دگر به ياد * وز دل محبت دگران را كنم بدر \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n تا امتداد يافته عهد مودتش * زد ناگهم يكى دشنه بر جگر\r\nزين‌گونه عهدها و بلافصل عكس او * از مردنى بلكه بعيد است هم زغر\r\nآرى خطاست مردمى از سفلگان دون * خواهى تو از شرنگ چرا لذت شكر\r\nنيكوئى از بدان غلط است اى پسر مخواه * نبود درخت حنظل جز حنظلش ثمر\r\n( بيدل ) از اين گروه شكايت چه مىكنى * هست اين سزايت بلكه از اين نيز بتر \r\n\r\nبيضا بيضا\r\nنام او را نيافتيم و « بيضا » تخلص شعرى وى مىباشد . از آثار اوست شانزده بند در واقعهء كربلا و مصائب حضرت امام حسين عليه السلام و در بند شانزدهم گويد :\r\n ( بيضا ) خموش باش كه دلها كباب شد * دريا ز خون ديده پر از خون ناب شد\r\nزين شعر سوزناك زبان را دگر ببند * كز سوز آن به سينه جگرها كباب شد\r\nاز ديدهاى كلك تو تا ريخت اشك شور * بنياد همچو صبر بناى حباب شد\r\nهر نكته‌اى ز قول تو چندين حديث گشت * هر مصرعى ز نظم تو چندين كتاب شد\r\nهر فصل از اين خطاب جگرسوز آبدار * هر لوح هر كلام چو فصل الخطاب شد\r\nهركس شنيد نالهء زار ترا ز غم * زرد و ضعيف و زار چو تار رباب شد\r\nبيضا زبان ببند كه از آب شعر تو * عالم تمام غرقه درياى آب شد\r\nباشد عروس شعر ترا آن‌چنان خيال * كز عكس عارضش رخ مه در نقاب شد\r\nوقت دعاست لب بدعا برگشا بگو * بيضا در اين زمان كه دعا مستجاب شد\r\nيا رب به حق آنكه همه خاك كربلا * از خون او چو لاله حمرا خضاب شد\r\nكين خسته را بروز قيامت خجل مكن * در نزد خلق روسيه و منفعل مكن \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nپاچنارى شيخ عبد الرحيم فرزند كرم على پاچنارى اصفهانى\r\nدانشمند فاضل ، عارف صوفى ، شاعر سست شعر ، در نگارش‌هايش بسيارى از اشعار صوفيان را مىآورد ، داراى رسائلى است كه بعضى از آنها را به سال 1294 ساخته ، چون « رساله نخليه » و « رساله كلبيه » و « رساله رؤيتيه » و « رساله عصمتيه » و « رساله تبرائيه » .\r\n\r\nپزشك ميرزا موسى فرزند محمد تنكابنى\r\nاديب فاضل خوش‌خط ، لقب و تخلص شعريش « پزشك » ، بيشتر شعرش دينى و كمتر به ديگر مسائل مىپردازد .\r\nدر وصف « ليمرا » از قراى تنكابن گويد :\r\n الا شفيق و رفيقى و مخزن ادراك * تو از پزشك شنو نكتها چنان دُر پاك\r\nبهشت روى زمين ليمراى تنكابن * كه ديده است در اين روزگار و خطه خاك\r\nز ما تشتهى انفس و ما تلذذ أعين * پديد باد ز هر سوى خاك تا افلاك\r\nگل و گياه ببخش بهار و تابستان * فرح‌فزا و ضيابخش بهر دل غمناك\r\nنمونه‌اى بود اين ليمراى روح‌افزا * بباغ و راغ ارم هم بهشت ايزد پاك\r\nپزشك جاى نمايد بهار و تابستان * هواش روح‌فزا جسم چُست و هم چالاك\r\nهزار حيف بگيرد ز شش‌جهت مه و ابر * گهى ز ريزش باران به خاك تا بسماك\r\nهواش نم‌نم و همچون هواى مىخواران * خنك‌خنك طرب‌انگيز بس بود نمناك\r\nز قلب مرد بود كر پديد خوش گذرد * بده خدا بخاطر آن شاه سيد لولاك \r\n\r\nپوينده ميرزا محمد پوينده همدانى ، مجاهد ديمى\r\nدر جوانى با كسب معيشت در روزها ، شبها به تحصيل پرداخت و به قدر استعداد خويش\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدانش اندوخت و ساعتهاى فراغت را به مطالعه كتب قدما و معاصرين مىگذراند ، در جنبش مشروطه شركت جست و در آزادىخواهى كوشش داشت . به سال 1244 ش در همدان چشم بدين جهان گشود و 1314 ش در همان شهر درگذشت .\r\nدر غزل‌سرائى سبك جديد و مخصوص به خود اختيار نمود ، تخلصش در بعضى شعرها « پوينده » و برخى « مجاهد » بود ، مراد وى از « مجاهد » مجاهدت در برقرارى حكومت مشروطه ، و مراد از « ديمى » نداشتن وسائل تحصيل و سوادآموزى خود مىباشد .\r\nاين غزل را به مناسبت جشن نيمهء شعبان در التجا به حضرت حجت عليه السلام سروده است :\r\n سلام جميع نثار قدومت اى شه شاهان * بس است چهره‌گشائى نما به عالم امكان\r\nغريو ولولهء هولناك عصر تمدن * كشيده پردهء تاريك بر مدارك انسان\r\nبيا و نور حقيقت فشان بر آدم خاكى * نجات بخش ز گفتار و پند قصه‌سرايان\r\nبيا بيا كه هجوم علوم علم صنايع * براى كم‌خردان نقض عهد كرده و پيمان\r\nبيا و شرح بفرماى قول جد كبارت * كه روح علم شود تازه زان معانى و برهان\r\nنخست علم « 1 » بدن گفت آن حكيم الهى * كه ثانويش بود علم نوشداروى اديان\r\nبيا و سعى و عمل را دوباره درسى بما ده * كه سلب كرده ز ما مهملى شرافت انسان\r\nبيا كه جمله ضعيفان كنيم سوى تو افغان * كه امر و نهى تو باشد تمام معنى قرآن\r\nبيا بمذهب و آئين جعفرى نظرى كن * فروغ تازه ببخشاى بر دروس دبستان \r\n\r\nپيرايه ميرزا محمد فرزند اسد اللّه لك سلماسى\r\nصوفى ذهبى ، فاضل اديب شاعر با تخلص « پيرايه » ، از اشعار خود اين قصيده را با\r\n\r\n\r\n","description":"","footnote":"\r\n( 1 ) . اشاره به حديث « العلم علمان علم الأبدان و علم الأديان » .\r\n","page_name":" 52 ","page_number":52},
  {"content":"\r\n\r\nبعضى كتابها نوشته است :\r\n اى خاك سر كوى تو منزلگه رندان * محراب دو ابروى تو را سجدهء مستان\r\nدل بردنم از دست غم عشق تو مشكل * جان دادنم اندر هوس وصل تو آسان\r\nيا للعجب از بهرچه بيرون دل عاشق * بگداختن او ز چه در بوتهء هجران\r\nهر سر هوسى دارد و هر سينه هوائى * هر فرقه خيالى و من از حسن تو حيران\r\nهر لحظهء ديگر بدگر جلوه نمائى * حسن رخت از آينهء طلعت خوبان\r\nقومى است كه از خود بغمت بىخبرانند * جمعى است كه در فكر تو مجموع پريشان\r\nباور نكنم آنكه برد ره بمقامى * اندر حرم قرب تو هر بىسروسامان\r\nما و سر سوداى وصال تو چنانست * در دل طلب مورچه‌اى قرب سليمان\r\nجايى كه تو اى عقل كجا ره برد آنجا * زان رو نرسد كنه تو را وصف سخن‌دان\r\nبيچاره محمد عجب است آنكه نيامد * شرمنده ز كالاى چنين كاسد و ارزان\r\n( پيرايه ) همان به كه زند مدح و ثنا را * با مدح جلال الحق و دين صاحب دوران \r\n\r\nتائب محمد خان بيرجندى\r\nاز شاعران بيرجند در سدهء دوازدهم ، داراى اشعارى است فارسى نه‌چندان نيكو با تخلص « تائب » و اندكى اشعار عربى سست و گاهى نادرست مىسرود ، پاره‌اى از شعر خود را به سال 1162 نوشته است .\r\nاز اوست :\r\n چون دُر دل من بسته به راه نجف است * چشم از هجر رشك چاه نجف است\r\nهركس ز درى كند گدايى در دهر * تائب بجهان گداى شاه نجف است \r\nو نيز گويد :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n ترك تحصيل علم عاقل نكند * دل مايل مال غير جاهل نكند\r\nدنياست گِل و طالب دنيا همه خر * صاحب خرد آنكه پا در اين گل نكند \r\n\r\nتبريزى\r\n\r\nميرزا احمد تبريزى\r\nدانشمندى است مجتهد ، اديبى است فاضل ، به سال 1240 زنده بود ، به فارسى و عربى شعر مىسرود ، پدر ميرزا لطف على امام جمعه تبريزى .\r\nتبريزى\r\n\r\nميرزا اسماعيل فرزند محمد كريم تبريزى ، ابو الفضل\r\nعالم فاضل اديب ، چند سال در كربلا به علوم دينى اشتغال ورزيد ، به حكمت و عرفان تعلق داشت و در سال 1216 مجموعه‌اى مشتمل بر چند رساله از گذشتگان به خط خود در « سجاس » از توابع خمسه نوشت .\r\nاين رباعى از او است :\r\n يا رب بدلم چراغ عرفانت زن * از نور على بطون فرقانت زن\r\nاز شورش عشق دلم جراحت گردان * از لطف على دوا و درمانت زن \r\nو نيز گويد :\r\n يا رب منم آن بندهء با جرم و خطا * هستم ز تو راجى كرم و جود و عطا\r\nگر عفو كنى مثل مرا از كرمت * تو ذو الكرم و ذو المنن و ذو الاعطا \r\nتبريزى\r\n\r\nملا محمد زمان فرزند كلب على تبريزى\r\nفاضل اديب با اطلاع از دانشهاى دينى ، شاعر نيكونگارش اوايل قرن دوازدهم ، ترجمهء\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n« خلاصة الأذكار » فيض كاشانى را به سال 1116 پرداخت و تاريخ اتمام آن را چنين گفت :\r\n شكر كه اين نامهء نامى تمام * گشت بتوفيق خداى انام\r\nعارض لفظش همه غنج قريب * برده به صد ناز ز دلها شكيب\r\nطرهء معنيش همه پيچ‌وتاب * كرده بسى خانهء طاقت خراب\r\nاز تتق غيب بسى شد عيان * معنى دوشيزهء مخفى در آن\r\nناشده هرگز به كسى جلوه‌گر * كس بجمالش نشده بهره‌ور\r\nمستورة وجوهها بالقناع * لم يتيسر لهم الافتراع\r\nراهرو جادهء طاعات را * طالب گلزار عبادات را\r\nهر ورقش گشته بمعنى چو باغ * جمله سطورش شده شمع چراغ\r\nپير خرد از پى تاريخ آن * تا كه همىخواست بگردد روان\r\nهاتفى از غيب پس از تهنيه * گفت ( نكو ترجمه شد ادعيه ) \r\n\r\nتدريسى محمد حسين تدريسى\r\nفاضل اديب سخنور ، به تعليم و آموزگارى اشتغال داشت و بدين جهت در شعر « تدريسى » تخلص مىنمود ، به زبان فارسى و لرى شعر مىسرود ، در سال 1365 پيامد رباعيات بابا طاهر عريان چند غزل لرى از سروده‌هاى خود آورده و عريان را بدين ابيات فارسى مىستايد :\r\n طاهرا وه نيك بسرودى سخن * نيك‌تر ز آواى بلبل در چمن\r\nگر بيانت بوده با لحن لرى * ليك پنهان در غزلهايت دُرى\r\nهركسى قابل شود نور خداى * دل از او چون آينه آرد جلاى\r\nايزدا كن نعمت عشقت نصيب * تا رسم بر كوى جانان اى مجيب \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nتسليم ميرزا حسن اصفهانى ، صدر الأفاضل\r\nاز شاعران اوايل سدهء چهاردهم ، به فارسى و عربى شعر مىسرود ، ديوان فارسى وى بيش از پنج هزار بيت است .\r\n\r\nتفريشى\r\n\r\nمير ابو البقاء تفريشى\r\nشاعر اديب فاضل ، از دانشمندان سدهء يازدهم ، در تاريخ تأليف « زبدة الأصول » بهاء الدّين عاملى گويد :\r\n سلطان محققين برأى صائب * بر اوج سپهر فضل مهر ثاقب\r\nچون زبده نوشت سال تاريخ آمد * منسوخ كن اصول ابن حاجب \r\n( 1020 )\r\nتفريشى\r\n\r\nسيد محمد فرزند زين العابدين تفريشى قمى\r\nاز عالمان اوايل سدهء چهاردهم ، اديب فاضل خوش‌خط نيكونگارش ، امام جمعه و جماعت در تفريش ، فوائدى كلامى به خط خود در سال 1317 نوشته است .\r\n\r\nتوكل توكل فرزند مشهدى ولى ملايرى ، حامد\r\nدر « سامن » ملاير به سال 1313 چشم بدين جهان گشود ، پس از چندى پدرش با خانواده به « هرسين » اقامت گزيدند ، در هرسين و كرمانشاه مقدمات علمى را بياموخت ،\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو براى تكميل مدارج علمى به نجف اشرف رهسپار گرديد ، اما ديرى نپاييد كه به هرسين بازگشت و به كارهاى ادبى و فرهنگى پرداخت .\r\nدر سال 1311 ش به استخدام ادارهء معارف درآمد و اولين دبستان و دبيرستان را در هرسين پايه‌گذارى نمود ، و پس از سى سال بازنشسته شده و تا آخر عمر به وعظ و خطابه و ارشاد پرداخت ، و هيچ‌گاه از لباس روحانيت بيرون نشد تا در سال 1354 ش درگذشت .\r\nنگارشش نيكو و شعر بىتكلف مىسرود ، ديوانش را به نام « مديحة المعصومين » در چهار هزار بيت فراهم آورد و بيشتر شعرش دينى و در مدايح و مراثى حضرات معصومين عليهم السلام مىباشد ، به نامش « توكل » و گاهى « حامد » تخلص مىنمود و لقبش « صدر الشعراء » بود .\r\nدر ستايش حضرت بارىتعالى گويد :\r\n كردگارا چون تو بر بالاى هر بالاستى * خالق ارض و سماء و آنچه در آنهاستى\r\nما بدرك ذات پاكت كور و كرّ و جاهليم * ليك تو بيننده‌اى و سامع داناستى\r\nنيستى جايى و خالى نيست خود جايى ز تو * هركجا روآورند اين بندگان آنجاستى\r\nلا مكانى و نگنجد در مكانها جاى تو * گر مكانها بىتو باشد ازچه‌رو برپاستى\r\nما همه از جاهلانيم و تو بر ما عالمى * ما هميشه بىتوئيم اما تو خود با ماستى\r\nداخلى بر جملهء اشيا نه همچون آب و گل * نى بمانند دوئيت خارج از اشياستى \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n بىنشانى وين نشانيها نشانيهاى تو است * زان كه صانع بر همه دنيا و ما فيهاستى\r\nنى طبيعت نى عناصر نى نبات و نى جماد * نى ز جزء ما يكون از علوى و سفلاستى\r\nنى ز نورى نى ز ظلمت نى ز روحى نى ز جسم * هرچه در خاطر خطور آرد از آن بالاستى\r\nاين‌قدر دانم كه چيزى مثل و مانند تو نيست * لا شريك لك وحيد و مفرد و تنهاستى\r\nبىلسانى ليك ناطق بر تمام قولها * سامع بىسمع باشى بىبصر بيناستى\r\nبىشبيهى بىنظيرى بىقرينى بىمثال * لم تلد باشى و لم تولد كه بىهمتاستى\r\nچون در اين مبحث پيمبر ما عرفنا گفته است * لب فروبربند ( حامد ) ازچه‌رو گوياستى \r\n\r\nتويسركانى\r\n\r\nآقا ضياء الدّين فرزند محمد نبى تويسركانى\r\nاز شاعران نيمهء اول سدهء چهاردهم ، جنگى پرداخته است داراى حوادث تاريخى و منتخبات ادبى .\r\nتويسركانى\r\n\r\nميرزا عبد الغفار تويسركانى\r\nدانشمند جامع علوم دينى ، عارف صوفى اديب نيكونگارش ، انواع خطوط را زيبا مىنوشت و در نقاشى هنرمند ، « حقيقت ايمان » و « برهان الدّين » و « جواهر المعارف »\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو « احياء القلوب » از مؤلفات وى مىباشد و آخرين را به سال 1320 پرداخته است .\r\nاز اوست :\r\n عاقلى معروف در ديوانگى * گفت با درويشى از فرزانگى\r\nحال تو چونست اى درويش راد * بازگو با من ز روى اعتقاد\r\nگفت عالم وفق مقصود من است * گرچه آن از خلق معبود من است\r\nگفت صدچندانى اما شرح آن * باز برگو كشف كن سرّ نهان\r\nگفت چون عالم بأمر داور است * با قضاى او رضايم در خور است\r\nچون رضا گشتم به حكم نافذش * پس رضاى حق مرا گرديد خوش\r\nعزلت و ذلت مرا يكسان بود * سقم و صحت راحت اين جان شود\r\nبىمراد من مراد هيچ‌كس * برنيايد اين تو را گفتيم و بس \r\nتويسركانى\r\n\r\nمحمد مقيم تويسركانى\r\nاديب فاضل ، از شاعران سدهء يازدهم ، تاريخ اتمام « فرهنگ جعفرى » خود را به سال 1040 چنين سروده است :\r\n زيبد كه از وجازت فرهنگ جعفرى * ختم اللغة بگويمش ار نيك بنگرى\r\nچون كردم ابتدا و تمامش بهشت ماه * در سال ( ختم ) هجرت ختم پيامبرى\r\nدارم اميد آنكه چو بينى خطاى من * بر من خطا نگيرى و بىباك بگذرى\r\nور زان كه خشم دارى و پرخاش مىكنم * تسليم مىكنم كه دارى و داورى \r\n\r\nثابت ميرزا آقا بابا اصفهانى\r\nاز شاعران سدهء سيزدهم با تخلص « ثابت » ، گويا در اصفهان اقامت داشت . در سوگ\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو تاريخ درگذشت حاج على اصفهانى گويد :\r\n حيف كاخر از جفاى چرخ و بيداد فلك * حاجى عالىنسب حاجى على رفت از جهان\r\nگوهر بحر سعادت اختر برج شرف * مظهر لطف إله و قوهء خلق جهان\r\nآنكه مثلش زاهدى از مادر گيتى نزاد * وانكه چون او متقى نامد بقرنى از قران\r\nصاحب فهم و ذكا و خلق خوش آن پاكزاد * زبده اهل كمال و فخر جمله حاجيان\r\nمعدن صدق و صفا و درّ يكتاى ثمين * سرو گلزار حيا و افتخار مؤمنان\r\nگلبن نخل حيات او به ايماى اجل * از بلاى صرصر گردان شدى ناگه خزان\r\nاز فراقش چشم ياران جملگى درياى خون * تا فلك رفته ز هجرش نالهء پير و جوان\r\nچون ز دنيا الغرض شد عازم دار بهشت * رخت رفتن بست و شد در جانب جنت روان\r\nبا دل زار از پى تاريخ او « ثابت » نوشت * بزم جنت مسكن حاجى على شد زين جهان \r\n\r\nثريا ميرزا حيدر على فرزند حسين طهرانى ، مجد الأدباء\r\nدر كرمانشاه به سال 1250 زاده شد ، در جوانى به طهران آمد و به تحصيل علوم دينى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو ادبى اشتغال ورزيد ، داراى خطى خوش و انشائى نيكو بود ، بيشتر شعرش را دربارهء معصومين عليهم السلام مىسرود با تخلص « ثريا » و گاهى « مجد » . تا سال 1312 زنده بود .\r\nاز او است :\r\n به خاك پاى نكويان مراست روى نياز * بكيش اهل دل اين‌گونه واجبست نماز\r\nز هر دو كون ترا بىنياز گرداند * براستى كنى ار سوى دوست روى نياز\r\nكند چو يار حجازى عراق را آهنگ * مخالف است كس ار رو كند بسوى حجاز\r\nز خواجگان جهان چشم بندگى دارم * بيمن عاطفت خواجگان بنده‌نواز\r\nچو باز ديده فروبستم از همه عالم * برويت اى شه خوبان چو ديده كردم باز\r\nحديث عشق نشايد بدل نهفت بلى * نمىتوان همه‌كس را گرفت محرم راز\r\nمرا ملامت از عشق تست بىحاصل * سبكتكين نكند ترك دوستى اياز\r\nشب فراق تو بنمود رو بكوتاهى * غروب كرد مرا آفتاب عمر دراز\r\nرقيب گرد تو پروانه‌وار گشت و چو شمع * گذشت عمر ( ثريا ) همه به سوز و گداز \r\n\r\nثمر ميرزا حسين فرزند محمد على انصارى اصفهانى\r\nاديب اريب ، منشى مورخ ، داراى آثارى بسيار به نظم و نثر ، واقف به بعضى از زبانهاى اروپائى ، بعضى از مجلدات كتابش « تاريخ جنگ شرق اقصى » را به سال 1329 بپايان برد .\r\n\r\nجائسى سيد عبد اللّه رضوى جائسى هندى\r\nاديب فاضل ، به فارسى و اردو شعر مىگفت ، قصيده‌اى در سوگ امير سرهنرى منكمرى در سال 1274 سروده است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nجابرى شيخ محمد حسن فرزند محمد على جابرى انصارى استرآبادى\r\nعارف دانشمند اديب ، از شاعران اواخر سدهء سيزدهم ، دوست شيخ محمد قاسم كاظمينى معروف به ابن الوندى .\r\nاو راست :\r\n دل آگه بسان خانه‌اى هست * يقين ميدان در او جانانه‌اى هست\r\nبراى دل شدى كعبه مشرف * كه تا داند كه صاحب‌خانه‌اى هست\r\nز شوق كعبه خون از دل چه ريزى * به غير از كعبه هم كاشانه‌اى هست\r\nمشو اندر شكست دل تو زنهار * نه‌بينى تا در او بتخانه‌اى هست\r\nهمه مردم بقيد خود گرفتار * مگر در قيد او ديوانه‌اى هست \r\nو نيز گويد :\r\n در ظلمت شب ز فيض فالق اصباح * بىدرد چرا تو غافلى از آن راح\r\nاز بهر گشود باب صبح انجاح * برگير براى خود تو مفتاح فلاح \r\n\r\nجاجرمى شيخ ابو الحسن فرزند محمد كاظم جاجرمى\r\nمتبحر در فلسفه ولى مخالف آن ، صوفيان را خالى از دين و آنان را جبرى مذهب مىداند ، نزد امرا و بزرگان عصر داراى مقامى و الا بود و در برآوردن نيازهاى مردمان كوشش مىنمود ، در تدريس و نشر علم كوشا ، از دانشمندان و شاعران سدهء سيزدهم . داراى منظومه‌اى است بنام « اخلاق الأولياء » و در پايان آن گويد :\r\n همت كارت بوفق مصلحت باد * ز تو دين خدا را تقويت باد \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nجاويد ميرزا حيدر قلى فرزند نور محمد خان سردار كابلى\r\nاز دانشمندان برجستهء عصر خويش بود ، در كابل به سال 1293 چشم بدين جهان گشود و در كرمانشاه به سال 1372 درگذشت . در نجف اشرف و كاظمين و كرمانشاه دانش بيندوخت و به زبان فارسى و عربى و انگليزى و سانسكريت و عبرى تسلط كامل داشت و از دانش‌هاى مختلف بهره برده بود . در علوم غريبه و رياضيات استاد و بيش از سى و پنج كتاب تأليف نمود كه از آنهاست « تحفة الأجلة » و « ترجمه انجيل برنابا » و « مطلع الفجر در علم جفر » و « مناهج الوفاق » در علم اعداد و اوفاق .\r\nبه فارسى و عربى شعر مىگفت با تخلص « جاويد » در شعر فارسى ، داراى ديوانى است براى هريك از دو زبان .\r\nدر تخميس شعرى از شيخ بهاء الدّين عاملى گويد :\r\n تا لعل شكرخاى تو بوسيده‌ام امروز * تا حرف روان‌بخش تو بشنيده‌ام امروز\r\nتا سيب زنخدان تو بوئيده‌ام امروز * تا سرو قباپوش ترا ديده‌ام امروز\r\nدر پيرهن از شوق نگنجيده‌ام امروز * اى زهره جبينى كه بود ماه غلامت\r\nسروى به چمن نيست بسان تو به قامت * مست توام و نيست مرا روى ندامت\r\nهشياريم افتاد به فرداى قيامت * زان باده كه از دست تو نوشيده‌ام امروز\r\nتا در حرم عشق تو گرديده مرا جا * از كشور لا روى نمودم سوى الا\r\nشد خلعت فخرم ببر از عالم بالا * صد خنده زند بر حلل قيصر و دارا\r\nاين ژندهء پربخيه كه پوشيده‌ام امروز * هان شانه مزن بر سر آن زلف سمنبوى\r\nترسم كه رود بوش بهر سمت و بهر كوى * جانا تو اگر چين زنى از ناز بر ابروى\r\nافسوس كه برهم زده خواهد شود آن روى * شيخانه بساطى كه فروچيده‌ام امروز \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n گر ديدهء حق‌بين به جمالش بگشائى * مجنون صفت از پردهء ناموس برائى\r\n( جاويد ) بيا بگذر از اين زهد ريائى * بر باد دهد توبه صد همچو ( بهائى )\r\nآن طرهء طرار كه من ديده‌ام امروز \r\n\r\nجعفر ملا جعفر سبوئى رودبارى\r\nگويا از شاعران سدهء سيزدهم ، به نام خود « جعفر » تخلص داشت . از اوست :\r\n يا رب به جلال و قدر احمد * يا رب به رسالت محمد\r\nيا رب به على آل عمران * آن مظهر حق و سر سبحان\r\nيا رب به بتول و عز و جاهش * هم محسن طفل بىگناهش\r\nيا رب به حسن شهيد الماس * يا رب به حسين و هم به عباس\r\nيا رب به على عز و تمكين * يا رب به علوم باقر دين\r\nاى بار خدا به حق جعفر * هم موسى كاظم مطهر\r\nيا رب به شهيد دانهء نار * يا رب به تقى و شاه ابرار\r\nيا رب به نقى شه زمانه * هم عسكرى آن در يگانه\r\nيا رب به امام ختم مطلق * يابد ز ظهورش شرع رونق\r\nبخشى ز كرم تو جرم ياران * يعنى گنه گناهكاران\r\n( جعفر ) كه مجرمى است دربند * محتاج به رحمت خداوند\r\nاميد وى از خداى اكبر * بخشد گنهش به روز محشر \r\n\r\nجعفرى محمد حسن فرزند محمد رحيم خوئى تبريزى\r\nفاضل اديب خوش‌خط در نگارش نستعليق ، از شاعران سدهء سيزدهم با تخلص\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n« جعفرى » ، مشهور به « عطار » و به كار پزشكى در تبريز اشتغال داشت ، گويا در اصفهان تحصيل كرده است .\r\nاو راست :\r\n ابن زياد گفت كه كمتر از زنيم * خنجر براى آل محمد نمىزنيم\r\nهماز در غوايت و مشاء با نميم * حلاف و معتد و عتل و هم زنيم \r\nو نيز گويد :\r\n نشان عاشقى پروانه دارد * كه او از سوختن پروا ندارد\r\nدر آتش سوخته پرهاى جانش * براى ديگرى پروا ندارد \r\n\r\nجلال جلال الدّين محمد فرزند ابو تراب مرودشتى اصطخرى شيرازى\r\nاز عالمان مشهد مقدس در نيمهء اول سدهء چهاردهم ، داراى اجازهء روايتى از شيخ محمد باقر بيرجندى ، اديب شاعر به فارسى و عربى ، شعر فارسى وى با تخلص « جلال » ، خط نسخ و نستعليق را نيكو مىنوشت ، جنگى دارد كه بعضى فوائد آن را به سال 1332 نگاشته است .\r\nدر مدح و منقبت امام زمان « ع » گويد :\r\n عاشق روى تو صاحب‌نظرى نيست كه نيست * عاكف كوى تو هر با بصرى نيست كه نيست\r\nغائبى از نظر و در بر ارباب نظر * پرتو روى تو بر بوم و برى نيست كه نيست\r\nگرچه اى كنز مطلسم تو نهانى ليكن * از تو در علوى و سفلى اثرى نيست كه نيست \r\n\r\n","description":"","footnote":"","page_name":" 65 ","page_number":65},
  {"content":"\r\n\r\n با رقيبان نتوان گفت عيان سرّ حبيب * ور نه از پيش تو ما را خبرى نيست كه نيست\r\nنه همين هستى من سوخته از آتش هجر * از غم هجر تو خونين‌جگرى نيست كه نيست\r\nتو ايا طلعت ميمون چه همايون فالى * كه ز عشق تو بدلها شررى نيست كه نيست\r\nمن ندانم كه چه حسنى است خداداد تو را * كه بهر سو نگرم منتظرى نيست كه نيست\r\nمنتظر مسلم و هم گبر و يهود و ترسا * چه كه اين مژده خود اندر زُبُرى نيست كه نيست\r\nسرى از پردهء غيبت بدر آر و بنگر * به كف از بهر نثار تو سرى نيست كه نيست\r\nيك‌دم از خلوت غيبت به تماشا به خرام * كه تو را كشته بهر رهگذرى نيست كه نيست\r\nبجلال تو كه در مخزن اسرار جلال * از ولاى تو فروزان گهرى نيست كه نيست \r\n\r\nجناب ابو القاسم فرزند احمد جناب\r\nگاهى محمد قاسم نيز ناميده مىشد ، از فضلا و شاعران فارسىسراى اواخر سدهء سيزدهم و گويا اوايل سدهء چهاردهم ، « دبستان سخن » را در چند جلد تأليف كرده و جلد سوم آن را به سال 1289 پرداخته است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nجوهر نور الدّين غلامحسين خان فرزند محمد صادق قريشى\r\nعارف عالم فاضل ، فارسى و عربى و هندى را نيكو مىدانست و به فارسى و اردو شعر مىگفت ، در « محمدآباد - بيدر » هند سكونت داشت ، كتابهاى « فضائل مرتضوى » و « جوهر دانش » از اوست و دومين را به سال 1212 پرداخته است .\r\nدر مدح پيامبر اكرم « ص » گويد :\r\n فرستادهء درگه كردگار * نمايندهء راه پراستوار\r\nبرايش همه چيز آمد ببود * خداوند او را چها واستود\r\nهيى پيشواى فرستادگان * برآرندهء كام آزادگان\r\nرسانندهء نامهء كردگار * پى بندوبست همه روزگار \r\n* * *\r\n چه هند و چه سند و چه روم و چه زنگ * ز كيشش همه تازه با آب و رنگ \r\n* * *\r\n زهى پيشواى مهان و كهان * بزرگ و شهنشاه شاهنشهان\r\nشهنشاه با داد و دانش دليست * سپه‌دار با فروبينش دليست\r\nز انگشت مه راد و پيكر نمود * هلال ابروش چون خدنگ آزمود\r\nچو بود او همى سايه كردگار * نبوده از آن سايه‌اش آشكار\r\nغبارى ز خاك رهش بىگمان * بود سرمهء ديدهء سروران \r\n\r\nجهرمى سيد حسين فرزند لطف اللّه موسوى جهرمى\r\nاز شاعران سدهء سيزدهم ، جنگى براى سيد علينقى صدر الأفاضل جهرمى شيرازى فراهم آورد و در آن بعضى از اشعار خود را نيز افزود .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nحائرى شيخ محمد حسين فرزند ابراهيم حائرى ، فخر المتكلمين\r\nدر كربلا زاده شد و در نجف علم بيندوخت و در سارى سكونت گزيد ، واعظ نيكوسخن داراى انشائى استوار ، لقب « فخر المتكلمين » و « ملك المتكلمين » و « الفاضل النجفى » به خود مىداد ، كتابهائى تأليف نموده است چون « كنز الجواهر » و « فراديس القدس » و « فردوس الأطائب » و « سراج وهاج » و « قانون انسانيت » و جز اين‌ها .\r\nاين دو بيت از اوست :\r\n نايافته بر هرآن‌كه آمد برگشت * گر كشت نمود يا كه شد ناظر دشت\r\nاى آنكه قدم نهى در اين باغ دُوار * ميدان كه بهار وى خزان خواهد گشت \r\n\r\nحزين ميرزا عبد الرحيم شيروانى\r\nدر اردبيل زاده شده و در « شماخى » تربيت يافت ، چندى در تركيه در اسارت بسر برد پس از آن به ايران پناه برد و در شيراز به كارهاى دولتى اشتغال داشت ، در سفرها علم بيندوخت و از محضر علما استفادها كرد ، به فارسى و تركى شعر مىگفت و « حزين » تخلص داشت .\r\n« مظهر التركية » و « سراج اليقين » از تأليفات وى است كه دومين را به سال 1191 تأليف كرده .\r\nدر مناجات گويد :\r\n از ازل تا به ابد خلق زمين و آسمان * متفق در وحدتش ور مختلف باشد زبان\r\nهند و روم ايران و توران و جميع كاينات * هريكى طرزى ستايندش بهر شهر و مكان \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n ترك و تازيك و عرب ار مؤمن ار كافر بود * كرده است هريك از ايشان حمد حق ورد زبان\r\nكعبه و بت‌خانه و دير و حرم هرجا كه هست * عالمى را رو بسوى اوست كش نبود مكان\r\nمقصد و معبود او هر چيز « شىء » صادق است * جمله را هستى از آن كو را نمىباشد نشان \r\n\r\nحزينى سيد مير محمد فرزند ابو طالب موسوى استرآبادى\r\nدانشمندى است جامع ، اديب نيكونگارش ، از شاعران سدهء دهم ، دوستدار اهل بيت عليهم السلام ، داراى تأليفاتى متعدد چون « تفسير آية الكرسى » و « سرور النساء » و « حدائق اليقين » و « حديقة الرياحين » و « شرح خطبة البيان » .\r\nاز اوست :\r\n از بعد دلايل الهى * با شرح و بيان آن كما هى\r\nمعلوم شدت كمال آن شه * كز رفعت او شدى تو آگه\r\nيعنى كه على ذى المعالى * دين‌پرور و سرور اعالى\r\nغواص لآلى معارف * نقاد جواهر عوارف\r\nلطف حق و مظهر عجايب * مستظهر مظهر غرايب\r\nآن كس كه به او كند تولا * مؤمن بود و ز اهل تقوى\r\nصد باره اگر كنى تولا * مؤمن نشوى تو بىتبرا \r\nو در ترجمه گفتار مولا امير المؤمنين « أنا يعسوب الدّين » گويد :\r\n منم سلطان دين و شاه مردان * امام و پيشواى اهل ايمان \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nحسامى زيب العلماء فرزند حسام حسامى\r\nدر محضر سيد جعفر دارابى كشفى علم بيندوخت ، ساليانى در تبريز سكونت گزيد و در آن ديار با بزرگان اروپائى آشنائى بهم‌رساند و با آنان گفتگوهائى مذهبى داشت ، شعر نيكو مىگفت با تخلص « حسامى » ، « شرح قصيده حميرى » را به سال 1271 پرداخت .\r\n\r\nحسن\r\n\r\nنظام الدّين حسن حسينى آملى\r\nاز اديبان و شاعران سدهء هشتم ، به فارسى و عربى شعر مىسرود با تخلص نامش « حسن » ، پاره‌اى از اشعار خود را در جنگ تاج الدّين احمد وزير به سال 782 نوشته است .\r\nحسن\r\n\r\nشيخ حسن قارى سبزوارى\r\nاصلا از اهالى سبزوار و در مشهد مقدس سكونت داشت ، بيش از چهل سال در مسجد گوهرشاد به وعظ و آموزش قرآن كريم پرداخت ، در علوم غريبه ماهر و با ادبيات عربى و فارسى آشنا بود و به نام خود تخلص مىنمود .\r\n« مطالع الأسرار فى شرح مشارق الأنوار » را به سال 1090 و « ابواب البيان » را به سال 1086 بپايان برد .\r\nاو راست :\r\n اثر در طبايع بتدبير اوست * به نيروى بازوى تسخير اوست\r\nمكين و مكان در سواد عدم * شده روشن از نور تنوير اوست\r\nبه پهلوى هم چيده نقاش صنع * همه رنگها بهر تصوير اوست\r\nشده عالمى محو نظاره‌اش * همه پاى دلها بزنجير اوست\r\n( حسن ) با دل‌وجان در اين انجمن * گرفتار حُسن جهانگير اوست \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nحسنى معين الدّين حسنى\r\nاديب شاعر ، ترجمه دو بيت منسوب به امير المؤمنين عليه السلام « و كن مؤمنا برا امينا و لا تخن . . » را چنين سروده :\r\n مىباش امين و مؤمن و نيكوكار * زيراكه امين راست امان روز شمار\r\nور اهل خيانتى مباش ايمن از انك * خاين باشند بيشتر اهل النار \r\n\r\nحسين حسين فرزند حسين قارى اصفهانى ، جلال الدّين\r\nدر علم قرائت و تجويد متبحر ، اشعارى با تخلص نامش « حسين » مىسرود . در پايان كتاب خود « ايضاح المعانى فى شرح حرز الأمانى » قصيده‌اى آورده و بيت آخر آن چنين است :\r\n حسين از او رضا جويد * هميشه اين سخن گويد\r\nكه اى حق تو نگه دارم * مبادا باطلى گردم \r\n\r\nحسينعلى حسين على فرزند محمد\r\nشاعرى شوخ‌طبع طنزگوى ، به فارسى و عربى شعر مىگفت ، جنگى به خط خود در سالهاى 1254 - 1258 فراهم آورده و در آن اشعارى از خود بيادگار گذاشته است .\r\nاين بيت از او است :\r\n ظهور ثريا بهنگام صبح * چه انگور بيض منور بود \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nحسينى\r\n\r\nابو طالب حسينى\r\nاز شاعران اوايل سدهء دوازدهم ، از آثار او « جذبه حيدرى » در بيش از پنج هزار بيت مىباشد ، در فضائل و مناقب مولا امير المؤمنين عليه السلام سروده و در آغاز آن گويد :\r\n بنام خدا مىكنم حمد او * چه نام بزرگست نام خدا\r\nجهان داورى را ستايش سزا * كش اين هفت لشكر به زير لوا \r\nحسينى\r\n\r\nسيد محمد تقى فرزند ابو الحسن حسينى\r\nفاضل اديب شاعر ، خواهر جوانش « طاهره » به سال 1327 درگذشت ، از زبان او اين ابيات را سروده است :\r\n ز جور چرخ بدآئين ز گلزار جهان رفتم * ز حسرت از بر ياران دو چشم خون‌فشان رفتم\r\nفلك نگذاشت از باغ جوانى يك ثمر چينم * خزان شد گلشن عمرم درين [ سن 
  ] نوجوان رفتم\r\nجگر خون مادر و بابم از اين غم تا صف محشر * نبيند كس چنين دردى كه من چون ناگهان رفتم\r\nكشيدم رخت در جنت به زير سايهء طوبى * شدم در خدمت زهرا سوى باغ جنان رفتم\r\nلحد شد حجلهء شادى برايم در جهان آخر * گذشتم زين جهان بر سوى خلد جاودان رفتم\r\nز اقوامم فلك افكند چرخ بىوفا دورم * حلالم كن كه از باغ حيات اى باغبان رفتم \r\n\r\n","description":"","footnote":"","page_name":" 72 ","page_number":72},
  {"content":"\r\n\r\nحسينى\r\n\r\nسيد محمد رحيم حسينى\r\nاديب شاعر ، از شاعران اوايل سدهء چهاردهم .\r\nاين رباعى از اوست :\r\n در هر دوجهان يار وفادار يكى است * يارى كه بود مرا سزاوار يكى است\r\nاز ديده و دل به غير از او ديده نشد * دايم ز دو ديده‌ام نمودار يكى است \r\n\r\nحقيقى شيخ على فرزند عبد اللّه حقيقى حائرى\r\nدر كربلا سكونت گزيد ، فاضل اديب شاعر با تخلص « حقيقى » ، به سال 1131 كتاب « نظم الدرر فى فضائل على خير البشر » را پرداخت .\r\n\r\nحيران سيد محمد حسين فرزند على ميرجهانى\r\nعالمى وارسته ، در حوزهء اصفهان و نجف اشرف مراتب علمى را پيمود ، پس از بازگشت از نجف چندى در اصفهان و مشهد مقدس و طهران اقامت گزيد و سالهاى آخر عمر در اصفهان ماندگار شد ، پس از تحصيل به تدريس و تأليف اشتغال مىورزيد و سى كتاب و جزوه براى او ياد كرده‌اند ، چون « البكاء للحسين » و « الجنة العاصمة » و « مصباح البلاغة فى مشكاة الصياغة » و « نوائب الدهور فى علائم الظهور » و « ولايت كليه » و « تفسير ام‌الكتاب » و « گنج رايگان » . به سال 1319 در يكى از قراى جرقويه چشم بدين جهان گشود و سال 1413 در اصفهان ديده از جهان فروبست .\r\nمرحوم ميرجهانى داراى اشعار فارسى است با تخلص « حيران » در مدح و منقبت حضرات معصومين عليهم السلام ، پراكنده در تأليفاتش و چاپ شده در ديوانى به خط زيبايش . اين\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nقصيده را در التجا به ولى عصر عليه السلام گفته است :\r\n من به غير از آل طه هادى و رهبر ندارم * زاد راهى جز ولاى آل پيغمبر ندارم\r\nهركسى نازد بناز و نعمت و عنوان دنيا * جز نياز اين روسيه بر درگه داور ندارم\r\nروز و شب در انتظار مقدم محبوب يزدان * مهدى صاحب زمان من حاجت ديگر ندارم\r\nاى امام منتظر خود آگهى از حال زارم * تا بود جان بر تنم از مهر تو دل برندارم\r\nريزه‌خوار خوان احسان توأم اى قطب امكان * من ولى نعمتى از حضرتت بهتر ندارم\r\nتا سپردم دل به تو از خلق عالم دل بريدم * دلربائى كردى و من غير تو دلبر ندارم\r\nكى شود روزى كه من ديدار زيباى تو بينم * وانگه از دامان جودت دست حاجت برندارم\r\nروسياهم بىپناهم غرق عصيان و گناهم * شرمسارم سربه‌زيرم توشهء محشر ندارم\r\nاز تو دارم من اميد دستگيرى در دوعالم * شافعى جز دودمان ساقى كوثر ندارم\r\nگرچه هستم روسيه اما سگ اين آستانم * زار و حيران جز لقايت شورى اندر سر ندارم \r\n\r\nحكيم قبلى محمد فرزند عبد الغفور خوئى تبريزى\r\nپزشك خاص ناصر الدّين شاه قاجار ، جامع بين طب قديم و جديد ، اصلا خوئى و در تبريز سكونت گزيد و به « حكيم قبلى » نام بردار بود ، داراى انشائى نيكو و اشعارى بلند ، كتابهاى « انوار الناصريه » و « مجمع الحكمتين و جامع الطبين » و « تعليم‌نامه » و « درّ مكنون » و « قرابادين » و « شرح قصيده بانت سعاد » از اوست .\r\nدر آغاز ترجمه قصيده بانت سعاد گويد :\r\n شد دور ز من سعاد آن سرو بلند * دل در تپش امروز سقيم است و نژند\r\nمغلول و مقيد است زان سان كه ورا * كس فديه نداده تا رهاندش از بند \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nخائف شيخ عبد الرزاق فرزند على اصغر قمى\r\nفاضل اديب ، سالها در صحن مقدس حضرت معصومه « ع » به بيان مسائل شرعى و وعظ اشتغال داشت . به سال 1370 ( يا 1375 ) درگذشت .\r\n\r\nخادم شيخ زلف‌على فرزند محمد كريم اغوزلوئى زنجانى\r\nاز علماى شهر زنجان و داراى تأليفات دينى است ، چون « فيض الزهراء » و « اسرار الطفوف » و « كم ترك الأول للآخر » ، داراى اشعارى است در ستايش و سوگ اهل بيت عليهم السلام به فارسى و عربى و تركى با تخلص « خادم » . سال 1345 در زنجان درگذشته است .\r\nدر آغاز قصيده‌اى طولانى گويد :\r\n اى خوش آن روز كه بُد جانم * شاد و خرم بوصل جانانم\r\nكربلا بود مصر سلطنتم * بود ارض غرى چو كنعانم\r\nديد از من جسارتى كه نمود * صنمم مبتلا به هجرانم\r\nنار هجران كافيم بودى * كرد پرّان بنار زنجانم\r\nگفتم اى يار مهربان كه مگر * من بىسر خليل رحمانم\r\nيا مگر يوسف نبى هستم * جاى دادى بچاه و زندانم\r\nاين همه دكّ طور و تخويفم * من مگر موسى ابن عمرانم\r\nيا مگر شيخ انبيا هستم * كه در انداختى بطوفانم\r\nكرديم مبتلا بقحط و بلا * بوذرم من و يا كه سلمانم\r\nگفت كفران نعمتم كردى * منع كردم ز جود و احسانم\r\nوجه ديگر حكيمم و كامل * جاى هر شىء را همىدانم\r\nخواستم جوهرت كنم كردم * مبتلا بر پتك و سندانم \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nخاك سيد مير محمد فرزند عبد الحسين قزوينى\r\nدر قزوين به سال 1283 چشم بدين جهان گشود ، از خاندان علمى برخواسته ، اديب فاضل شاعر با تخلص « خاك » ، ملقب به « صدر الاسلام » و « صدر الصدور » بود ، كتاب « شرح الصدور فى حقائق الأمور » از اوست .\r\n\r\nخاكى ميرزا حسين كرمانى\r\nاصلا از كرمان و در اردبيل سكونت داشت ، در شعر « خاكى » تخلص مىنمود ، به سال 1310 از اين جهان رخت بربست .\r\nدر مرثيهء حضرت على اكبر گويد :\r\n چو ليلا ماند زاب ديده مجنون‌وار پا در گل * عنان توسن اكبر گرفت و گفت راز دل\r\nالا اى نوجوان رحمى به من در حالت پيرى * كه در لوح دلم جز نقش رويت نيست تصويرى\r\nمن آن ليلاى صحراى الستم كز ازل بستم * به گردن همچو مجنون از خم زلف تو زنجيرى\r\nتو چون تصوير بىجان در بيابان محو و حيرانى * زبان بگشا مرا خورسند كن بارى به تقريرى\r\nبمقتل مىروى جانا مكن بر مرگ تعجيلى * ز دنبال تو مىآيم من اى فرزند تأخيرى\r\nنمىپرسى چرا حالم در اين عالم ترا دارم * ندارم غير مادر بودن اى فرزند تقصيرى \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n مگر سنگ است مرآت دل تنگت كه نينديشد * از اين آهى كه دارد در دل فولاد تأثيرى\r\nترا اى نوجوان شبها به مهد ناز پروردم * به اميدى كه امروزم بگيرى دست در پيرى\r\nخدا را زين سفر اى نوسفر فسخ عزيمت كن * اگر دانى كه مقرون است تدبيرى به تقديرى\r\nميان دفتر شاه شهيدان خامهء ( خاكى ) * ندارد غير از اين طغرا نگارى هيچ تحريرى \r\n\r\nخاورى سيد اسماعيل خاورى « 1 »\r\nغزل و رباعى را نيكو سرايد با تخلص « خاورى » ، گويا در اصفهان سكونت داشته كه آن شهر را نكوهش كند و آرزوى رفتن به شيراز دارد :\r\n تنگدل گشته كنون خاورى از اصفهان * خيز اى بخت مرا جانب شيراز رسان \r\nاو راست :\r\n طعنه بجانم جم زند نركس مست يار ما * دفع خمار غم كند بادهء بىخمار ما\r\nباده بىخمار ده ساقى بىشمار ده * آنچه بود به كار ده باده‌كشى است كار ما\r\nدسته گذار سينه را باز كن اين سفينه را * تا نگرى سفينه را پر ز غم نگار ما \r\n\r\n\r\n","description":"","footnote":"\r\n( 1 ) . شايد ميرزا محمد اسماعيل خاورى مازندرانى از شعراى سدهء سيزدهم باشد .\r\n","page_name":" 77 ","page_number":77},
  {"content":"\r\n\r\n عشق تو دام رستگان هجر تو بند بستگان * خط تو روز خستگان زلف تو روزگار ما\r\nكشت چمن نكن فزون جانب ما ببين كنون * كين همه اشك لاله‌گون ريخته در كنار ما\r\nچشمه همى سراب شد جلوه‌گه غراب شد * ظلم نگر خراب شد شهر ز شهريار ما\r\nقسمت اگر شود همىهست نصيب عالمى * در دوجهان كجا غمى چون غم انتظار ما\r\nهركه در آن درش مقر و از بر خلق مُعتبر * دورى از آن خجسته در ريخته اعتبار ما\r\nطعنه زنند سرسرى خلق به حال ( خاورى ) * تا بجهان بود برى شيفتگى است كار ما \r\nاين رباعى از او است :\r\n لبهاى حيات آب حيوان من است * مژگان حيات دزد ايمان من است\r\nگويند به مرده جان دهد آب حيات * چون شد كه حيات آفت جان من است \r\nو نيز او راست :\r\n شمع شب و شاهد و شرابست اينجا * چنگ و نى و بربط و رباب است اينجا\r\nبرخيز و بنوش در سماع آى برقص * هان اى خفته چه جاى خواب است اينجا \r\n\r\nخبازان حاجى ملا خبازان خوئى\r\nاشعارى كه از وى ديده شد در شأن اهل بيت عليهم السلام و مخصوصا مراثى مىباشد ، تفصيل احوال او را نيافتم . شخصى پاره‌اى از اشعارش را با لقب « سلطان الشعراء » در منزلش\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدر « كنار » به سال 1298 نوشته است .\r\nدر مرثيه حضرت امام حسين عليه السلام گويد :\r\n سپهرا اين چه رفتار است با شاه جهان كردى * جهان را اى جفاگستر بكام دشمنان كردى\r\nيكايك ياورانش را به شمشير ستم كشتى * پس آنگه يكه و تنها به جنگ كوفيان كردى\r\nبراى كشتن يك‌تن هزاران لشكر آوردى * هزاران چشمه از يك‌تن به يك صحرا روان كردى\r\nزدى بر پيكرش زخم از سنان و خنجر و پيكان * ولى زان زخمها زخم سرش را جانستان كردى\r\nپس آنگه از سر زين واژگون بر خاك افكندى * زمين كربلا را برتر از نه آسمان كردى\r\nنمايان ماه تابان را به خاك اندر بغلطاندى * و يا خورشيد رخشان را به خون اندر طپان كردى\r\nبسى بىآبروئى را بعرش كبريا بردى * يكى ابليس خوئى را بسرّ لا مكان كردى\r\nحجاب اللّه را آلوده خون بر خاك بنهادى * كلام اللّه را بر زير پاى مشركان كردى\r\nبه نازك خنجرش خون‌ريز خون‌ريز خنجر از جفا كردى * يكى خون‌ريز خنجر را به يك‌دم خون‌چكان كردى\r\nز خون درياى خون كردى بطوفان وادى عالم را * شكستى كشتى ايجاد را بىبادبان كردى \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n بنوك نيزه از نور جمالش آشكارا شد * همان نورى كه در طور آشكارا شد نهان كردى\r\nسر نعش پسر بر سرزنان شد نوحه‌گر زهرا * در آن صحرا كه جبريل امين را نوحه‌خوان كردى \r\n\r\nخراسانى محمد جعفر فرزند محمد طاهر كرمانى خراسانى اصفهانى\r\nعالمى است جامع علوم عقلى و نقلى ، دانش را از محضر علامهء مجلسى در اصفهان فرا گرفته و از وى اجازه حديث دارد ، سال 1080 ولادت و 1175 درگذشته است . كتابهاى « طباشير » و « فوائد الأخيار » از نگارش‌هاى او مىباشد ، در كتابهائى كه در سالهاى آخر عمر تأليف كرده سخنانى آمده است كه از ديد مذهبى بر وى خرده گرفته‌اند .\r\nاين ابيات از اوست :\r\n غرقيم در گنه نظرى كن بسوى ما * ما را اميد آنكه نيارى به روى ما\r\nخود گفته‌اى چو عهد شكستى بيا بيا * كس نااميد باز نگردد ز كوى ما\r\nرفتيم از درت چه نديديم روى كس * باز آمديم رفته ز رو آبروى ما\r\nدست تهى و نامهء عصيان شده سياه * از آب رحمتت بنما شستشوى ما\r\nاز خاك آمديم و سراپاى ما خطاست * عفو است كار دوست گر اينست خوى ما \r\n\r\nخسرو ملا خسرو\r\nشعر را نيكو مىگفت ، اين دو بيت را در سال 973 از خود دانسته است :\r\n ز تاب مى شده گل‌گل رخ منور او * نموده بادهء ياقوت رنگ جوهر او\r\nشبم سيه نبود بلكه روز هجرانست * كه سوخت آتش آهم ز پاى تا سر او \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nخفائى ميرزا حسن فرزند على طبيب طهرانى ، لسان الأطباء\r\nدر طهران اقامت داشت و بيشتر اشتغالش به پزشكى ، در ادبيات ماهر و داراى انشاء نيكو و شعر خوب با تخلص « خفائى » يا « حكيم » ، لقب « لسان الأطباء » را به خود مىداد .\r\nكتابهاى « زبدة التجارب » و « شرح قصيده فخر القضاة رازى » از تأليفات وى و جنگى به سالهاى 1279 - 1311 گرد آورده است .\r\nدر مطلع قطعه‌اى گويد :\r\n تا به حق روى نياز و دل‌ريش آورديم * لعل نوشينش بلب بىغم نيش آورديم \r\n\r\nخلخالى\r\n\r\nسيد ابو القاسم فرزند محمد مهدى موسوى خلخالى\r\nفاضلى است كه شعر را نيكو مىسرود . دو بيت از دو قصيده در سوگ برادرش را به سال 1313 در مجموعه‌اى نوشته بود :\r\n زخم من از پند ناصح كى شود مرهم‌پذير * زخم در دل داشتن مشكل‌تر از هر جاستى \r\n* * *\r\n رفتى خيالت ماند در دل * چنان كز كاروان آتش به منزل \r\nخلخالى\r\n\r\nسيد زكى فرزند عبد الباقى فرزند محمد زكى حسينى خلخالى\r\nاز شاعران سدهء سيزدهم ، چندى در نجف اشرف اقامت داشت و از استادان دانشور حوزه بهره‌هاى علمى مىبرد ، گويا از شاگردان سيد محمد مهدى بحر العلوم نجفى بود كه ارجوزهء فقهى وى « الدرة النجفية » را به نظم ترجمه كرده است . شعرش نيكو احتمالا با تخلص « فرهنگ » و نثرش استوار مىباشد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدر ستايش مولا امير المؤمنين عليه السلام گويد :\r\n اى كه در نعتت زبان اندر دهن چون برگ گل * در ميان غنچه از صبح نفس گرديده حل\r\nطاير جان چون درآيد بر سر آن گل بدم * دم نيارد زد در آنجا بلبل باغ ارم\r\nهرچه او نعت تو باشد چون درآرم بر ضمير * هيچ بهتر اين نمىبينم كه هستى بىنظير\r\nدر كمال و در جلال و قدرت و جود و كرم * مهر و قهر و جاه و عزّ و رتبه حق را محترم\r\nغير حق از سرّ ذات تو كسى آگاه نيست * آرى آرى سرّ حق را بهر هركس راه نيست\r\nتا قدم بنهاد زين‌سو آدم از خط عدم * خير مقدم مرحبا بشنود از تو دم بدم\r\nنوح را طوفان حيرت رخنه بر كشتى رساند * لطف حق در مأمن جودى به جودت برنشاند\r\nآب حيوان را خضر ظلمات را اسكندرى * بر سپهر قدرت حق آفتاب انورى\r\nگه به ابراهيم در گلزار آتش مونسى * گه به آب اندر ز ماهى دستگير يونسى\r\nتا بدستت خاتم حكم ولايت حق سپرد * شوكت و جاه سليمان را همان دم ياد برد\r\nبر سليمان ديوها كردند اگر فرمانبرى * او خود آمد چاكر تو با همه ديو و پرى \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n از گريبان اطاعت كرد يوسف سر بدر * حسن آن خدمت ز وى يكسر جهان را كرد پر\r\nبا كليم اللّه كلامى كز فراز طور بود * حرف عشقى چند از تو در درخت نور بود\r\nدر دبستان خانه‌ات ادريس را كوشش بدرس * در دم گفتار تو عيسى نيارد زد نفس\r\nدر شب معراج پيغمبر كه بودى روى فرش * وين عجب سرّى كه با وى برنشستى فوق عرش\r\nروشن است اينجا خرد را شمع بينش بىنسيم * با نبى بودى يكى نه آن يكى كايد دونيم\r\nدر گلستان وجودم هر گلى را بوى تُست * نغمهء هر بلبل شوريده گفت‌وگوى تست\r\nهر سخن كز وصف تو بر گوش دريا مىخورد * عقد لولو زان كند در سينهء خود پرورد\r\nلوحش اللّه اى خرد اينجا دگر بر خود مپيچ * بر سر عجز آ و گو سردرنياوردم به هيچ\r\nآنكه ممدوح حق آمد حقّ برو مدّاح بس * ز آنكه حقّ مدح او جز حق نيارد كرد كس\r\nبعد مدح مصطفى و مرتضى از ما سلام * باد بر اولاد ايشان شهرياران كرام\r\nپادشاهانى كه در برج امامت اخترند * چون جد و اب در دوعالم مهترند و بهترند \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n هر دو عالم از وجود ذات ايشان برقرار * بار الها تو بديشانم مرا محشور دار\r\nدر صف ايشانم آور مام و هم باب و نيا * بلكه جمله نجمهء ما را كه هستند در ثرى \r\nخلخالى\r\n\r\nملك سعيد فرزند محمد خلخالى\r\nعارف صوفى وحدت وجودى ، اصلا آذربايجانى و در شيراز سكونت داشت ، او را تكفير كردند و از اشاعره دانستند ، در رد اين تهمت كتاب « التحفة العلوية » را پرداخت ، به فارسى و لرى شعر مىگفت ، به سال 1013 در شيراز چشم از اين جهان فروبست .\r\nاين رباعى از اوست :\r\n تا طى بساط ملك هستى كرديم * بىنقص خودى خداپرستى كرديم\r\nبر ما مى وصل نيك مىپيمودند * تف بر رخ ما كه زود مستى كرديم \r\nدر پاسخ آنان كه او را تكفير كردند گفته :\r\n بر ما فقيه نسبت چندين گناه كرد * بر ما گذشت و نامهء خود را سياه كرد\r\nمنصور را نبود گناهى جز اينكه او * آيينه را به آينه‌دار اشتباه كرد \r\n\r\nخلوتى ميرزا محمد ابراهيم فرزند ميرزا احمد محلاتى\r\nنسب به خواجه نصير الدّين طوسى مىبرد ، در طهران به سال 1252 زاده شده و در همان شهر پرورش يافته است .\r\nدر عنفوان جوانى پيشخدمت خاص خلوت ناصر الدّين قاجار شد و بدين مناسبت تخلص « خلوتى » را به خود داد ، پس از چندى در اطراف گونه و بينى وى بيمارى سودا هويدا گرديد ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاين بيمارى و سنگينى گوش او را به انزوا كشيد ولى از مهربانىهاى شاه بىبهره نماند .\r\nانشاء وى زيبا و نگارشش دلنشين است ، شعر نيكو مىسرايد و از دانشهاى عصر خود اطلاعى داشت .\r\nدر وصف كتاب خود « آداب ناصرى » گويد :\r\n پرور شد اين كتاب چه از تازى و درى * در فيض عام گشت چو خورشيد خاورى\r\nمطبوع طبع خسرو صاحبقران فتاد * يعنى كه گشت شهره به آداب ناصرى \r\nو نيز در پايان كتاب گويد :\r\n هزار و سيصد و سه بد ز هجرت * كه پنجاه و يك از ما شد ز فطرت\r\nبر آن بودم كه گر يابم مجالى * بقاى نام را بندم خيالى\r\nبزر ديدم توان كردن سرانجام * ز اعمال نكو نيكوئى نام\r\nقضا را همچنان عمرم بسر شد * كز اول روز كف محتاج‌تر شد\r\nبقاى نام را بيچاره ماندم * چه زر در كف نبودم دُر فشاندم \r\nاو راست « آداب ناصرى » كه به سال 1303 تأليف شده است .\r\n\r\nخليلى درويش خليل اصفهانى\r\nبيشتر شعرش در فضائل و مناقب حضرات معصومين عليهم السلام گفته شده با تخلص « خليلى » . قصيده‌اى بس طولانى به سال 1145 در مدح و منقبت حضرت امام رضا عليه السلام سروده كه در پايان آن گويد :\r\n بزرگوار خدايا به آن امام شهيد * كه او بغربت غم جام زهر را نوشيد\r\nبغربت و بغريبى مقام و منزل كرد * بكام خويشتن او زهر غصه داخل كرد\r\nبه حق آن دو لب نازنين زهرآلود * كه جام زهر جفا را چه شهد مىپالود\r\nكه بگذر از سر عصيان امتان رسول * صحيفهء عمل جمله را بكن تو قبول \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n به بخش از كرم خويشتن گناه همه * سفيد كن ز كرم نامهء سياه همه\r\nبدشت كرب و بلا يا بصحن شاه رضا * بكن تو مدفن ايشان ز روى لطف و عطا\r\nعلىالخصوص ( خليلى ) كه ديده گريانست * هميشه مادح اولاد پاك عمرانست\r\nبدل طواف در روضهء رضا دارد * بر آستانهء او دايم التجا دارد\r\nثنا و حمد كند ذوالجلال اقدس را * كه تا نصيب كند مشهد مقدس را \r\n\r\nخوئى مير فتح اللّه فرزند محمد رضا شريف حسينى خوئى\r\nدانشمند والامرتبت ، شيخ الاسلام خوى ، در علم كلام و عقايد متبحر ، معروف به آقا ، از دانشمندان نيمهء اول سدهء سيزدهم . با پدر به « قره‌قوش » رفت و از وى در ابياتى اجازه خواست تا به ديدن دوستان برود ، در اين ابيات بعضى اصطلاحات تركى مخصوص قره‌قوش آمده و خالى از شوخى نيست :\r\n امروز دو روز است كه اندر قره‌قوشم * در آتش هجرت چو خم باده بجوشم\r\nهر ساعتم از هجر تو بر ديده چو سالى است * با آنكه قِراق « 1 » از رخ خوبت شده دوشم\r\nدل گويدم هردم كه شوم باز بكويت * از خوف پدر ليك زبان‌بسته خموشم\r\nاز حال دل‌خسته شنو چند بگويم * دانى كه چه آيد بسر اندر قره‌قوشم\r\nبيدار مرا ديدهء خونبار چو پروين * از كيك بود تا بسحر جوش و خروشم\r\nاز بوى قغ و كرمه « 2 » دماغم شده ناخوش * از صوت خر و گاو كچى « 3 » كر شده گوشم\r\nبا كرك « 4 » پر از كيك بيك گوشهء خانه * از ياد تو گه شاد گه از هجر تروشم \r\n\r\n\r\n","description":"","footnote":"\r\n( 1 ) . قراق : ساحل نهر .\r\n( 2 ) . قغ : پشكل گوسفند . كرمه : پهن حيوانات هنگامى كه خشك شود .\r\n( 3 ) . كچى : بزغاله .\r\n( 4 ) . كرك : پوستين .\r\n","page_name":" 86 ","page_number":86},
  {"content":"\r\n\r\n چاى سحرم چون متعفن شده آبى * ناهار يكى داستر و دستر كله دوشم\r\nگر بخت مساعد شد و زين دهكده رفتم * زين پس رخ من خاك در باده فروشم \r\n\r\nخواجوئى ابو القاسم خواجوئى\r\nفارسى را نيكو مىنوشت و داراى فضل و مطلع بر بعضى دانشهاى عصر خود بود ، كتابى دارد بنام « تحفة الم » . از اوست :\r\n ستايش سزاوار ذاتى كه هست * بر قدرتش آسمان چيز پست\r\nخداوند خلاق انسان و جان * كه افلاك و انجم همه صنع آن\r\nخداوند صنعتگر آب و خاك * روانبخش اجسام اجرام پاك\r\nخداوند انوار و عقل أثير * خداوند كيوان و بهرام و تير\r\nخداوند خورشيد و ناهيد و ماه * خداوند گردون و اين ناوگاه\r\nپس از حمد ايزد درود و ثنا * بود لايق خاتم انبيا\r\nحبيب خدا رهنماى امم * كريم السجايا حميد الشيم\r\nدگر درخور جانشين رسول * كه بودش نبى عم و زوج بتول\r\nپس آنگه امامان شرع انتساب * ز نسل جناب ولايت مآب \r\n\r\nخوانسارى ميرزا محمود فرزند عبد العظيم موسوى خوانسارى\r\nدانشمند فقيه اديب فاضل ، در اصفهان و نجف اشرف علم بيندوخت و به خوانسار بازگشت ، در تربيت طلاب همت مىگماشت و به تدريس و ارشاد مىپرداخت ، به عربى و فارسى با شوخ‌طبعى شعر مىگفت ، مؤلفات چندى در فقه دارد ، به سال 1315 در خوانسار درگذشت .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاين ابيات شوخى از وى است :\r\n الچاهى المطبوخ فى السماور * منه ثلاث ساغرات كترى\r\nو ان طبخته بقورى فلا * تجاوز الاثنين يا ذا الأملا \r\nو نيز گويد :\r\n بزاغيل گشنات يبعبعن حولنا * و ليس لهم فى هذه الجاى مادر \r\n\r\nخوش‌دل شيخ على فرزند محمد جعفر شريعتمدار استرآبادى\r\nدر سال 1242 چشم بدين جهان گشود و سال 1316 درگذشت ، در علوم دينى متبحر و خود را « سيف الدّين » لقب مىداد ، به فارسى و عربى شعر مىگفت و چند منظومه علمى عربى سروده است ، « جنة الأمان و جنة الايمان » از مؤلفات وى است .\r\nاز اوست :\r\n جاروب صحن خانهء اخبار كار ماست * تنضيف شمعدان سند از شعار ماست\r\nاصلاح شمع متن چه خدام مىكنيم * اشراق نور جمله دلالت ز نار ماست\r\nگل‌گيرى تعارض اخبار كرده‌ايم * صندوق راجح متعادل مزار ماست\r\nمائيم خادمان گلستان دين و كيش * حصن حصين دار شريعت مدار ماست\r\nخوش‌دل بجز ولاى على نيست خانه‌اى * در خانه شو كه باز نگويد شكار ماست \r\n\r\nخيالى محمد حسين اصفهانى\r\nاديب شاعر عارف ، به بركت مولا امير المؤمنين عليه السلام شعرسرايى آغاز كرد و در به دو جوانى شاعر نبود ، بيشتر اشعار وى در عرفان و مدايح و مراثى حضرات معصومين عليهم السلام مىباشد ، بعضى از شعر خود را به سال 1255 گفته است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبه سال 1236 در يكى از دهات اصفهان چشم بدين جهان گشود و تا سال 1275 زنده بود . اشعارش بسيار و گويد : در بيست‌سالگى نزديك سه‌هزار بيت شعر گفته‌ام . چندى در شهرهاى مختلف مخصوصا تهران اقامت داشت ولى بيشتر روزگار خود را در اصفهان گذراند .\r\n« مختارنامه » و « حديث بساط » و « مدايح معصومين » و « غزوه صفين » و « ديوان مدايح و مراثى » و چند ديوان ديگر از سروده‌هاى وى در دست مىباشد .\r\nاو راست :\r\n دلا تا كى به راه هرزه پوئى * كنون در راه حق كن جستجوئى\r\nاگر غفلت بود مستى تو تا كى * اگر ديوانه‌اى زن بانگ هوئى\r\nنخورده گوئيا اندر دماغت * ز گلزار حقيقت هيچ بوئى\r\nز حال رفتگان اى رند سرشار * تو را آمد خبر از هيچ سوئى\r\nنباشد اين فنا را چون بقائى * بكن هرچند بتوانى نكوئى\r\nببار از ابر ديده قطره‌اى چند * گناهان را دمى ده شستشويى\r\n( خيالى ) چند مست جام دهرى * كنون از معرفت پر كن سبوئى \r\nو نيز گويد :\r\n شمع و پروانه شده سرخوش ميناى چراغ * شاهدان محو ز بالاى دلاراى چراغ\r\nشده از نور رخ شمع مجالس روشن * شور افكنده بمجلس قد و بالاى چراغ\r\nشمع كز پرتو او سوخت دو صد پروانه * شد منور رخش از پرتو شهلاى چراغ\r\nشوق گر مجلسيان راست ز انوار صبوح * شام ما هست منير از رخ زيباى چراغ\r\nشعلهء مشعل شاهان كه بود نورانى * قبسى باشد از انوار دلاراى چراغ\r\nشمه‌اى گر بكنم وصف كجا بتوانم * شمس نورش بود از نور سراپاى چراغ\r\nهست در آتش سوزان جهنم جاويد * هركه را هست بدل بغض و تبراى چراغ\r\nاحمد و آل به ترتيب چراغند بدان * شاد در خلد خلايق ز تولاى چراغ\r\nگر ( خيالى ) طلبى ايمنى هر دوجهان * سر چو پروانه به اخلاص بنه پاى چراغ \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nداعى ابو القاسم فرزند محمد حسين خوانسارى\r\nاديبى است شاعر و خطاطى است ماهر ، مجموعه‌اى به خط زيباى وى ديدم كه به سال 1282 نوشته بود .\r\n\r\nدبير ميرزا اسماعيل خان فرزند محمد تقى دبير\r\nعارف فاضل ، اديب نيكونگارش زيباخط ، ماهر در نظم تواريخ و مجموعه‌اى در اين فن دارد ، به سال 1319 به زيارة عتبات رفت و پس از 1321 درگذشت . در تاريخ تولد خود ( 1261 ) گويد :\r\n زهى ميلاد اين فرزانه مولود * خهى از فر اين مولود مسعود\r\nكه در تاريخ ميلادش خرد گفت * ( بد اسماعيل را ذىالحجه مولود ) \r\nدر سوگ و تاريخ درگذشت شيخ محمد رضا قمشه‌اى ( 1306 ) گويد :\r\n رفت شخص حكيم و حكمت مرد * حيف و صد حيف از چنان فاضل\r\nآنكه چشم فلك نخواهد ديد * اوستادى دگر چنو كامل\r\nبود جوهر و عرض حكما * عالم او بود و ديگران جاهل\r\nهمچو خواجه نصير در عرفان * حكمتش شرع و عقل را شامل\r\nدر مقام علوم بس عالم * در طريق سلوك بس عامل\r\nبسته از هرچه ما سوى اللّه چشم * پاكش از قيد هر علايق دل\r\nآنكه جسمش چو جان صافى بود * خاك تيره شد آخرش منزل\r\nروز يكشنبه از صفر غره * بست زينجا سوى جنان محمل\r\nسال فوت ورا چو مىجستم * شد سروش مرا چنين ناقل\r\nكه دبيرا بگو بتاريخش * پاك آمد رضا به حق و اصل \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nدبيلى عبد الوهاب فرزند عبد الرحمن دبيلى شيرازى\r\nحنفى مذهب و به راهنمائى ملا عبد العلى شيرازى به سال 1042 بمذهب تشيع گراييد ، أديب منشى فاضل متبحر در گفتگوهاى اعتقادى ، ملقب به « جديد الايمان » ، در شهرهاى هند براى بيان حقايق مذهبى به سياحت پرداخت و در سال 1073 در شاهجهان بود .\r\nدر مدح مولا امير المؤمنين عليه السلام گويد :\r\n على كرد ما را ز دوزخ خلاص * كه غير از على نيست ما را مناص\r\nعلى برد ما را به راه صواب * برآورد ما را ز حزب دواب\r\nعلى برد ما را به‌سوى بهشت * دلم راه غير على را بهشت\r\nعلى كرد ما را دلالت به خير * از آن شسته شد از دلم نقش غير\r\nعلى داد ما را نويد بهشت * چو يزدان به مهرش گِلم را سرشت\r\nعلى برد ما را به راه نجات * چشانيد ما را زلال حيات\r\nعلى برد ما را به راه رشاد * به نور هدايت دلم را گشاد\r\nفكند از كرم بر سرم سايه‌اى * دلم يافت زان سايه سرمايه‌اى\r\nسزد گر كند خور به صد التماس * چو مه نور حق از دلم اقتباس\r\nعلى را من از جان و دل بنده‌ام * ز عمر تلف كرده شرمنده‌ام\r\nبه نور على چون ره حق جلى است * خوش آن‌كس كه راهش بسوى على است\r\nعلى آنكه عينش بود عين علم * كه هر موج آن هست صد كوه حلم\r\nز لامش چه پرسى كه يك لجه است * علوم ملائك از ان موجه است\r\nز يا نور عرفان او ايمنى است * كه مهتاب شب‌خيز او شبنمى است\r\nعلى آنكه مهرش بود فرض عين * به هر غايب و حاضر آيد چو دين\r\nمنور ز مهرش بود ماه عيد * كند رستگارم به روز و عيد\r\nعلى را چو يزدان ولى خوانده است * ز طور خفى بل جلى خوانده است \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n منم بندهء خاندان على * كه جام دلم شد ز مهرش ملى\r\nچو تاريك شب بد دل من سياه * به مهر على شد منور چو ماه \r\n\r\nدردى ميرزا اسماعيل دردى اصفهانى\r\nاصلا ايرانى و در حيدرآباد سكونت داشت ، گويا او را در ايران كار دولتى ندادند به هند رفت و با زردشتيان آميخت و « شرح حال پارسيان » را نگاشت و از حقوقشان دفاع كرد .\r\nقصيده‌اى طولانى به دربار ناصر الدّين شاه فرستاد كه اين چند بيت از آن است :\r\n بملكى برد حمله گر دشمنى * ز انسان بود يا ز اهريمنى\r\nسپاهى به از خلق دلشاد نيست * قوىتر ز مردان آزاد نيست\r\nرعيت چو آزاد و خرم زيد * اگر خصم شير است از هم درد\r\nمسلمان و هندو بيك چشم بين * كه هندو وطن جويدت در زمين\r\nيهود و مسلمان بيك پايه دار * كه ملكت شود تا ابد پايدار\r\nچنان كن كه تا روز باشد بجا * به اين‌سان بود ملك ايران به پا\r\nبه تاريخ گيتى بگويند دير * كه از ناصر الدّين شد اين طفل پير \r\n\r\nدرودى سيد محمد زكى درودى مشهدى\r\nفاضل اديب شاعر ، در علوم دينى باخبر ، از شاعران سدهء سيزدهم ، گويا از شاگردان حجة الاسلام شفتى در اصفهان بود .\r\nدر ستايش كتاب « مطالع الأنوار » قصيده مفصلى سروده است بدين آغاز :\r\n صبا رسان تو درود من شكستهء زار * به آن محقق نحرير و آن يگانه مدار\r\nز بعد شكرگزارى آن وحيد زمان * تو از طريق ادب عرض من بكن اظهار \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n كه اى يگانهء دهرى كه وصف فضل ترا * نوشت منشى قدرت بهر در و ديوار\r\nتوئى كه جامع معقول هستى و منقول * كفيل امت جدت تو از كبار و صغار\r\nتو گشته‌اى بفروع و اصول چون حاوى * فروع گشته اصول و اصول گشته مدار\r\nچه برده‌اى تو از اجداد خود به ارث علوم * شده مظاهر فكرت « مطالع الأنوار »\r\nمطالعى چو مطالع كه مطلعى است ز لوح * بسان بدر درخشان به ليل خور به نهار\r\nمطالع ار چه بود مهر را و ليكن هم * مغاربى بود او را مقابلش ناچار\r\nمطالع تو ندارد مغارب اندر دهر * معانيش چو درر در صدف گرفته قرار\r\nپر از شراب معانى ظروف الفاظش * لسان غيب بلا ريب كرده اين اظهار\r\nمعانى چه معانى كه فيض روح القدس * شده ز بهر حقايق بفكر بكرت يار \r\n\r\nدزفولى مير سيد على فرزند مرتضى طبيب دزفولى\r\nاز دانشوران سدهء دوازدهم ، فقيه عالم فاضل اديب ، در دزفول اقامت داشت و كتاب « مصباح المتهجدين » را به سال 1184 پرداخت .\r\nدر مدح حضرت پيامبر اكرم « ص » گويد :\r\n محمد كه باشد رسول كريم * كه قدرش بود مثل عرش عظيم\r\nبه خلوت‌سراى فلك چون عروج * ملك شد تماشاكنان از بروج\r\nلواى عبادت برافراخته * جهان را به پشت سر انداخته\r\nچراغ رياضت برافروخته * چه پروانه در آتشش سوخته\r\nز فيض سحرها و آه نفس * همه سوخته خارهاى هوس \r\nو در مدح مولا امير المؤمنين « ع » گويد :\r\n ولى خدا و وصى رسول * امام هدى زوج و جفت بتول \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n چراغ شبستان اهل رضا * على شد ملقب ز حق مرتضى\r\nامام امم قبلهء عارفين * سردفتر جمله قانتين\r\nگل گلشن دين اهل وفا * طريق هدايت اخ مصطفى\r\nچراغ دل جملهء ساجدين * براى همه گشته حبل المتين \r\n\r\nدعاء سيد على فرزند محمد قطب الدّين نيريزى شيرازى\r\nعارف صوفى ، در فارس تربيت يافته و به نجف رفته ، بيشتر بهره‌هاى علمى و عرفانى وى از پدرش بود ، اديب نيكوانشا ، شعرش متوسط ، كتاب « جامع الكليات » را در كربلا به سال 1183 پرداخته است .\r\n\r\nدلال زين العابدين فرزند آقا ميرزا اصفهانى ، آقا\r\nدر اصفهان سكونت داشت ، شعر بسيار گفته و ديوان وى « گنج المحب » بيش از پانزده هزار بيت بود ، تا سال 1306 زنده و در اين تاريخ نزديك هفتاد و سه سال عمر گذرانده است .\r\n\r\nدلسوز ميرزا تقى دلسوز\r\nاحتمالا از شاعران سدهء دوازده يا سيزدهم باشد ، داراى اشعارى است نسبتا نيكو با تخلص « دلسوز » .\r\nاو راست :\r\n پرىروئى مرا ديوانه كرده * ز صبر و عقل و دين بيگانه كرده\r\nبه صد اميدوارى مرغ دل را * به شمع عارضش پروانه كرده \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n به خون‌ريزى غسلم شد در جهان باز * ز قتل عاشقان پروا نكرده\r\nپريشان شد مرا جمعيت دل * مگر مشاطه زلفش شانه كرده\r\nحكايت‌هاى مجنون حزين را * حديث عشق من افسانه كرده\r\nبمرغ دل ز زلف افكند دامى * به زير دام جانش دانه كرده\r\nيمى چون من حريصى نيست ساقى * نمىدانم چه در پيمانه كرده\r\nبه تو ارزانى زاهد راه مسجد * كه رو ( دلسوز ) بر ميخانه كرده \r\n\r\nدماوندى جلال الدّين يد اللّه قاضى دماوندى\r\nمتبحر در علم جفر و علوم غريبه و حساب و علوم رياضى ، اديب فاضل شاعر .\r\nدر تطبيق بينهء حسن با جمله « هادى زمن » و بينهء « حسين » با « هادى زمان » گويد :\r\n وصف حسن ز من شنو و مدحت حسين * تا باشى از عقوبت دارين در امان\r\nاز بينات نكته ار گوش مىكنى * اين هادى زمن بد و آن هادى زمان \r\nو در تطبيق بينهء « جعفر » با « امامى هادى » گويد :\r\n اگر دين و آئين جعفر بدانى * بدانم كه در اصل نيكونهادى\r\nاگر شمه‌اى واقف از بيناتى * بدانى كه جعفر امامى است هادى \r\n\r\nدولت‌آبادى حسام الدّين دولت‌آبادى\r\nتاريخ درگذشت سيد مصطفى سرابى سجادى را به سال 1350 ش ، چنين گويد :\r\n حيف از مصطفى سجادى * سيد فاضل بهشتى خو\r\nآن خطيب اديب بىهمتا * راست كردار و سوسن و حق‌گو\r\nكز ميان رفت و حاصل عمرش * عمل خير بود و نام نكو \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n مرد حق بود و شد به حق و اصل * رحمت حق بود [ . . . 
  ] او\r\nسال مرگش خرد بشمسى گفت * ( سيد واعظ سرابى كو ) \r\n( 1350 )\r\n\r\nديوانه شيخ على اكبر فرزند ابراهيم قراچه‌داغى\r\nگويا به وعظ و ارشاد اشتغال داشت ، قاضى قراچه‌داغ بود ، شعر را نيكو با تخلص « ديوانه » مىگفت ، جنگى به سالهاى 1273 - 1286 پرداخته است .\r\nاز اوست :\r\n جان بود آنچه شود صرف به راه جانان * نتوان گفت كه جز دادن جان كارى هست\r\nسر و جان گر طلبد يار شود با مقدار * ور نه در اين دو نگويند كه مقدارى هست\r\nعاشق آن است كه ناگفته به جانان جان داد * آن نه عشق است گرش حاجت اظهارى هست \r\n\r\nذره خان بابا فرزند خان محمد خان نائب اسدآبادى\r\nاز اسدآباد همدان برخواسته و در كرمانشاه سكونت داشت ، عارفى است صوفى با اطلاع از دانش‌هاى عصر خود ، از شاعران اوايل سدهء چهاردهم .\r\nاز او است :\r\n اى خوشا از سرود درويشان * نغمه و بانك رود درويشان\r\nخوش‌تر از جنت العدن باشد * مجمر و بوى عود درويشان \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n چارتكبير چار ركن بود * سرحدى از حدود درويشان\r\nاز انا الحق چه دم زنند بيقين * عالمى در سجود درويشان\r\nهيچ جودى ز عالم معنى * نبود غير جود درويشان\r\nرشحات تجليات ظهور * همه محتاج بود بود درويشان\r\nعالم عنصرى و لاهوتى * سودشان جمله سود درويشان\r\nفلك الأطلس و سما و زمين * هست از تار و پود درويشان\r\nلب و هم قشر از ميانه بود * ذكر و فكر و قعود درويشان\r\nعيش و جشنى در اين جهان نبود * غير جشن و نمود درويشان\r\nصابرى و سكوت و هم تسليم * جوشن و درع و خود درويشان\r\nاز كجا مىشود كسى هم كفو * در ترازوى بود درويشان\r\nعقده از هيچ كار نگشايد * گر نباشد گشود درويشان\r\nقمر و آفتاب و عرش برين * بنمود از نمود درويشان\r\nسيد القوم و صاحب الفقراء * زد هويه از وجود درويشان\r\nگر نبودى تجلى مرشد * بود ( ذره ) سمود درويشان\r\nحال از سينه همچو شعلهء طور * بركشد هو ز بود درويشان \r\nاين رباعى او راست :\r\n ابروى كجت مرا كمان آورده * تير مژه‌ات خدنگ جان آورده\r\nخال لعل لب تو از آن چشمهء نوش * سرخط حيات جاودان آورده \r\n\r\nراجى محمد على خورشاهى\r\nفاضل اديب عارف شاعر با تخلص « راجى » ، پاره‌اى از شعرش را به سال 1181 در جنگى نگارش داده .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاز اوست :\r\n زهى ز صنعت بود هويدا * حدوث عالم وجود اشيا\r\nوجود اشيا حدوث عالم * زهى ز صنعت بود هويدا\r\nبمحض جلوه صور مصور * بعقل گرديد نگشت ظاهر\r\nفقد أردت اذن وجدت * إذا أردت فقد وجدنا\r\nچو شد ملمع شعاع نورت * وجدت منه مآثر العشق\r\nملأت جسمى من المعارف * أنرت قلبى بنور هذا\r\nچو شد مجلى به دهر نورت * فأثبت العشق و أكمل العقل\r\nإذ اهتدينا فقد هدانا * فقد تجلى اذن فتنا\r\nبعالم كون ز هر مكوَّن * سوى وجودت بود طريقى\r\nچه از نباتى چه از جمادى * بود دليلى به كوه و صحرا\r\nز هرچه بينم و زانچه دانم * ز هستى تو بود نشانى\r\nبود وجود تو عين هستى * ز فضل و جودت وجود پيدا\r\nبه صبر و طاقت چگونه پنهان * توان نمودن به دل غم عشق\r\nفكيف يكتم بحرقة النار * و كيف يسدد بثلجة الما\r\nچه راه بنمود به پيش رفتم * چه جلوه‌اى كرد ز خويش رفتم\r\nاذا تجلى فصرت محوا * قد اهتدينا اذا هدانا\r\nغم از معاصى مخور تو ( راجى ) * بود محمد به روز محشر\r\nشفيع ذنبت فقال ربى * لسوف يعطيك فأنت ترضى \r\n\r\nرازى بهبود على فرزند ابو الحسن رازى\r\nفارسى را نيكو و اديبانه مىنوشت ، از شاعران آغاز سدهء دوازدهم و جلد سوم كتاب « روضة\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nالصالحين » را به سال 1111 نگارش داده است ، براثر يورش تركمن‌ها از وطن اصلى خود خراسان گويا به اصفهان رخت بربست و به سال 1116 درگذشت .\r\nدر ستايش شاه سلطان حسين صفوى گويد :\r\n بسيط روى زمين آن‌چنان گشته آباد * به يمن رايت اقبال آن جهان وقار\r\nكه در تمامى آفاق ذره‌اى ويران * بتوتيا نتوان يافت بهر ديدهء مار\r\nزرشك راى جهانگير او چهار انگشت * نشسته بر رخ مرآت آفتاب غبار\r\nبه پيش شعشعه تيغ برق كردارش * نشسته تا بكمر تيغ مهر در ز نگار\r\nبروز معركه از جان خصم روز دغا * برآورد بدم تيغ آبدار دمار\r\nكنند تهنيت يكدگر همين بحيات * بقيمتى كه ز تيغش برند جان بكنار\r\nسكندر آيت جمشيد جاه دارا راى * قباد صولت رستم دل عدو آزار\r\nجهان‌پناه معلى سرير كيوان قدر * ستاره خيل فلك حشمت سپهر مدار\r\nابو المظفر نصرت فتح لوا * خدايگان جهان بخت شاه عدل شعار \r\n\r\nراغب الشعراء ميرزا على اكبر فرزند احمد فرزند ابو القاسم فرزند محمد خان فرزند حيدر حسن يزدى مصلائى\r\nاز شاعران شهر يزد با تخلص « راغب الشعراء » ، خود و پدرانش را « بنا » لقب مىدهد و گويا حرفهء آنان بوده است ، قرآن كريم را چند بار به خط خود نوشته و سيزدهمين نسخه را هشتم ذىالحجه 1343 بپايان برده است .\r\nاين ابيات از اوست :\r\n مىپرورى عاقل ز چه اين ملك تنى را * در گور كزو راست در آخر وطنى را\r\nگير آخرت و توشهء وى ساز بهمره * افكن به زمين دولت دنياى دنى را \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n آن مرد فقير از چه ز درگاه برانى * نيز از چه تو آباد كنى انجمنى را\r\nاموال و زرت گرچه رسد پايهء قارون * همره نبرى بيشتر از يك كفنى را \r\n\r\nرجائى حاج محمد محسن قندهارى\r\nدر ادب و شعر متبحر و به طب و پزشكى نام‌بردار ، در بغداد سكونت گزيد ، عارف وارسته ، در شعر « شباب » تخلص مىنمود و اخيرا به « رجائى » .\r\nاين رباعى از اوست :\r\n مردان خدا روى بهر سو نكنند * جز سوى خدا به هيچ سو رو نكنند\r\nغير از گل معرفت ز گلزار جهان * تا فصل خزان رسد گلى بو نكنند \r\n\r\nرحمت محمد كاظم رحمت\r\nاديب شاعر با تخلص « رحمت » ، گويا به دربار قاجار تعلق داشت ، ديوانهاى « نظم المصائب فتحعلى شاه » و « نظم المصائب ناصر الدّين شاه » از اوست ، پس از سال 1268 درگذشته .\r\n\r\nرحيم محمد رحيم لنجانى اصفهانى\r\nاز شاعران اوايل سدهء سيزدهم ، در شعر به نام خود « رحيم » تخلص مىنمود .\r\nدر آغاز مثنويى در مدح مولا امير المؤمنين عليه السلام گويد :\r\n بنام خداوند فرد و كريم * خداوند رحمن خدائى رحيم\r\nسپاس و ستايش ابر آن مجيد * كه از يك كنش شد دوعالم پديد \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n كه او هست بخشندهء مهربان * ابر اين جهان ابر آن جهان\r\nسپاس و ستايش ابر آن خدا * كه او هست سامان روز جزا\r\nز مدح على هرچه گويم كم است * ز اوصاف پاكش خدا اعلم است\r\nز وصف على هرچه گويم رواست * كه دست على بلكه دست خداست \r\n\r\nرستم سيد محمد هاشم صفوى اصفهانى ، رستم الحكماء\r\nفاضل اديب پرادعا ، به عربى و فارسى شعر مىگفت و شعرهاى عربى وى سست و گاهى مغلوط است ، از كيميا و علوم غريبه اطلاع داشت ، القاب غريبى به خود مىداد ، خط نسخ و نستعليق و طغرا را نيكو مىنوشت ، داراى تأليفاتى است چون « رستم التواريخ » و « قانون السلطنة » و « مجموعة الفضائل » و « شمس الملوكى » و « معمانامه » .\r\n\r\nرشتى\r\n\r\nميرزا على فرزند محمد رشتى گيلانى\r\nاز دانشمندان و واعظان سدهء سيزدهم ، در دانشهاى دينى متبحر و داراى انشائى نيكو بود ، از اوست كتابهاى « وسائل النجاح و ذرائع الفلاح » و « حقائق الايمان » و « مداد الحقائق و منار الدقائق » .\r\nيكى از كتابهايش را بدين ابيات به حضرت حجت « ع » اهدا كرده است :\r\n زنى كى تو بر هديه‌ام پشت دست * چه سانش كنى رد بود گرچه پست\r\nكى آرى ز بىقدرى هديه ياد * دهى كى تو ناموس مُهدى بباد\r\nاگرچه نيم هيچ اما شها * بدل مهرتم هست بىمنتها\r\nخدا داند اى شاه كاشانه‌ام * بود چرخ و با مهر هم خانه‌ام\r\nندارم سرى ليك با افسرم * ز مهر تو با آسمان همسرم \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n ز مهر تو كاخ دلم روشن است * بگردون هم دوش و هم دامن است\r\nدلم گشت چون مزرع مهر يار * بپروين زدم پهلو از افتخار\r\nاز آن دم كه مهر تو در دل نشست * در و بام گيتى است دهليز پست\r\nاز اين گفتگو قصدم اى شهريار * بود آنكه مدحت كنم آشكار\r\nكه تو ذره را همتك مهر و ماه * كنى گر نمائى به او يك نگاه\r\nشبستان دل را كنى چون سپهر * پراختر ز يك‌ذره از نور مهر\r\nنه خود بينيم داشت بر اوج لاف * كه پويم ره مدح خود از گزاف\r\nنسودم سر خودستائى خويش * گشودم در بينوائى خويش\r\nهمىخواهم از لطف پروردگار * پس از مصطفى رافع هشت و چار\r\nفروزندهء مشعل اهل خاك * ز مشكاة انوار زهراى پاك\r\nبجاه تو و قدر آباى تو * كه رخ سايدم بر كف پاى تو\r\nدهد از دم روح‌بخشت دمم * نمايد از اين رهگذر آدمم \r\nرشتى\r\n\r\nشيخ محمد فرزند شيخ عبد الحسين رشتى\r\nاز علماى فاضل نجف اشرف ، در آنجا به سال 1337 ديده بدين جهان گشود و تحصيلات حوزوى را نزد پدر بزرگوارش و ديگر علما و مراجع طى نمود . علاقه به علوم ادبى داشت و گاهى اشعارى فارسى با تخلص « رشتى » مىسرود . در سال 1391 به ايران آمد و در مشهد مقدس اقامت گزيد و پس از چند سال درگذشت .\r\nاز اوست :\r\n دوشينه يارم سر زده * آمد به منزل در زده\r\nرويش چو ماه چارده * زلفش بر آن چنبر زده \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n خود دلبرم آمد برم * در منزلم در بسترم\r\nگفتا كه عشقت در سرم * بر جان من لنگر زده\r\nگفتا تو را مىخواستم * اندام خود پيراستم\r\nبا پاى خود برخواستم * با دست لرزان در زده\r\nخواهم در اين نيمه شبت * لب را نهم من بر لبت\r\nبا شهد لب مستت كنم * همچون كسى ساغر زده\r\nاكنون كه تو باشى و من * از من درآور پيرهن\r\nگاهى به من بوسه بزن * گه دست پائين‌تر زده\r\nاين‌گونه اين زلفان من * درّ عدن دندان من\r\nاين سينه اين پستان من * موى سرم را فر زده\r\nاين ساعد و دستان من * اين ناف و پاها ران من\r\nدر اختيارت جان من * بوسه بر اين پيكر زده\r\nشب را غنيمت دان پسر * شايد نيابيم دگر\r\nمست و خراب و بىخبر * دلها ز بهرم پر زده\r\nتو خود هميشه بهر من * بر تن دريدى پيرهن\r\nاكنون نمىگوئى سخن * حرفى ز من مادر زده\r\nخود آمدم اندر برت * حاضر شدم در بسترت\r\nفكر دگر دارد سرت * قلب دگر جا سر زده\r\nشايد ندانى كيستم * حورى پرى يا چيستم\r\nآنم كه با نوك مژه * بر قلبها خنجر زده\r\nچون خسته گرديد از سخن * با آه و اندوه و محن\r\nلب‌دوخته بسته دهن * آتش بجانم در زده \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n گفتم ز عشقت سوختم * مانند شمع افروختم\r\nچشمان بلطفت دوختم * كمتر به من نشتر زده\r\nبا طلسم و جادو فسون * هرگز ز دل نائى برون\r\nدر قلب جا كردى چنون * چون نقش بر دفتر زده\r\n( رشتى ) ز عشق تو زبون * راضى نخواهد شد كنون\r\nچون از ادب باشد برون * حرفى از اين بيشتر زده \r\n\r\nرضوان\r\n\r\nسيد ابو القاسم فرزند نظام الدّين پشت مشهدى كاشانى\r\nعالمى است متبحر ، تحصيلات دينى را در كاشان و اصفهان گذراند ، در تفسير و ادبيات عرب چيره و شعر فارسى را با تخلص « رضوان » نيكو مىسرود ، حدود سال 1360 در كاشان درگذشت .\r\n\r\nرضوى\r\n\r\nسيد محمد تقى فرزند محمد حسن رضوى\r\nعالم جليل القدر ، نيكونگارش ، از شاعران اواخر سدهء سيزدهم ، به عربى و فارسى شعر مىگفت ، شعر عربى وى سست و در فارسى استوار ، ارجوزهء « مشرق الارشاد » را در علم منطق سروده .\r\nاو راست :\r\n بردار نقاب از رخ آتش به دو عالم زن * پس عود بدان آتش با طرهء پرچم زن\r\nگر راه رضاجوئى در كوى فنا پا نه * ور عشق طلب دارى بر دل رقم غم زن\r\nرسواى دوعالم شو چونان من سرگشته * پا در صف اهل دل بر تاج كى و جم زن\r\nدر كوى خداجويان بگذار خودى وانگاه * بر چرخ برين خرگه چون عيسى مريم زن\r\nافسانهء اهل دل اينست كه من گفتم * جز اين نبود خواهى عالم همه برهم زن \r\n\r\n","description":"","footnote":"","page_name":" 104 ","page_number":104},
  {"content":"\r\n\r\nرضوى\r\n\r\nسيد محمد حسن علوى رضوى\r\nفاضل اديب شاعر ، از شاعران سدهء سيزدهم .\r\nرضوى\r\n\r\nميرزا محمد صالح رضوى\r\nدانشمند متبحر در علوم دينى ، اديب متتبع در شعر شاعران ، در سدهء سيزدهم مىزيسته ، كتابهاى « معارج الخيال » و « جواهر الخيال » را پرداخته است .\r\nاين رباعىها از اوست :\r\n گر فعل صواب و ناصوابست مرا * دل زاتش شرم خود كبابست مرا\r\nهرچند گنه به قدر كونين بود * با عفو تو شرم بىحسابست مرا \r\n* * *\r\n بستم به تو پيمان درستى ز نخست * هرگز نشوم در ره پيمان تو سست\r\nپروا نبود ز دوزخ و نار و جحيم * عهدم به تو از روز الست است درست \r\n* * *\r\n زان روز كه چشم حق‌پرستم دادند * بادى ز خم مى الستم دادند\r\nدر عشق دل شكسته دادند گداز * آينه نمودند و بدستم دادند \r\n* * *\r\n من غير على ز جان اطاعت نكنم * جز درگه او كسب سعادت نكنم\r\nاين گفتهء او بود كه من مىگويم * من رب نديده را عبادت نكنم \r\n\r\nرضى سيد زيرك حسين نقوى لكهنوى ، ضياء الاسلام\r\nاز شاعران سدهء چهاردهم با تخلص « رضى » ، گويا به پزشكى اشتغال داشت كه خود را\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n« حكيم » لقب داده ، ساكن لكهنو و از نزديكان نواب ميرزا صادق حسين خان بوده است .\r\nدر مدح محمد على شاه قاجار و اشتياق ديدار ايران گويد :\r\n ز روى شوق دلى بعد حمد ربّ غفور * قلم گرفته نوشتم ثناى ذات حضور\r\nخوشا زمان محمد على كه در دوران * بگشته شاه و گدا از عطاى او معمور\r\nتوئى كه جود تو بنمود نام حاتم و معن * به چشم خاطر عالم ازين سپس مستور\r\nاگر كه ذات تو مشكل‌گشا نيست ز چه * بحل و عقد جهان چنين بود مشهور\r\nز طيب خلق بكردى جهان چنان خوش‌بو * كه بوى فصل بهار از دم شمال و دبور \r\nدر پايان قصيده گويد :\r\n شها برفتن ايران چه آرزو دارم * براى اينكه بگردم ز چاكران حضور\r\nنكرده بخت مرا ياورى كه بنمايم * ز جبهه سائى خاك دَرِ تو دل مسرور\r\nز فرط شوق چه اشكم به صورت است روان * كه نزد اهل نظر هست لؤلؤ منثور\r\nاگر بلطف عميم ز هند مىخوانى * ببين چه خدمت عالى ز من رسد بظهور\r\nبقاى دولت تو از خدا ( رضى ) طلبد * ز روى صدق و صفا هر سحر ز ربّ غفور \r\n\r\nرفعت ميرزا يوسف فرزند خداداد افشار ، رفعة الملك\r\nمؤرخ اديب شاعر نيكوانشا زيباخط ، نزديك سال 1280 زاده شده ، عربى و بعضى زبانهاى ديگر را مىدانست ، از جوانى در مطالعه و تأليف كوشا بود ، كتابهاى « درياى معرفت » و « تاريخ رفعتى » از نگارشهاى وى است .\r\nاز اوست :\r\n چه بگذشت عمر من از بيست و پنج * درون شد پر از اندوه و درد رنج\r\nدريغا جوانى كه بر باد گشت * يكى نام نيكو در عالم نهشت \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nروحانى غلام رضا روحانى\r\nشاعرى شوخ‌طبع ، از حالات وى اطلاعى در دست نيست جز اينكه دهم ذىالحجه 1314 چشم بدين جهان گشوده است .\r\nاين ابيات از شعر وى نقل شده است :\r\n ما بدين در نه پى خوردن سور آمده‌ايم * نه پى فاتحه اهل قبور آمده‌ايم\r\nخوردنى هرچه بود زود بياور بحضور * كز پى خوردنش اكنون به حضور آمده‌ايم\r\nدر سر سفرهء خود اطعمهء رنگ برنگ * ساز آماده كه ما جور بجور آمده‌ايم \r\n\r\nروحى شاه روح اللّه فرزند محمد شمس الدّين همدانى\r\nعارف صوفى اديب اريب ، شاعر با تخلص « روحى » ، در شيراز سكونت گزيد ، به ملك سعيد خلخالى ارادت مىورزيد . در نيمهء ماه رجب 1018 اين شعر را گفته است :\r\n اى دريغا كه اندرين موطن * شد طريق نجات ديگرگون\r\nعمر شد صرف حكمت يونان * از گزند سپهر بوقلمون\r\nوه چه حكمت ترانه‌اى بطله * ملتئم از فسانه و افسون\r\nفكر تدقيقيان همى تزريق * نزل تحقيقشان همى وارون\r\nنه نبى از مقالشان راضى * نه ولى از فعالشان ممنون\r\nغورشان خارج از كلام خداى * طورشان از طريق حق بيرون\r\nدين شد از دست داد از اين هذيان * دل‌سيه گشت آه از اين مغبون\r\nعجب ار از شآمت اينان * جام كوثر نگردد آتش و خون\r\nناقهء دين ز ما گسست زمام * دور رهبان به ما گرفت سكون\r\nبعد از اين وا شريعتاه زنم * سر كنم وا محمداه ايدون \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n بو رهد روح خون‌گرفتهء من * از بد شيعهاى افلاطون\r\nو از اشارات بر فشار آتش * بر دم ربط خالق بىچون \r\n\r\nرياض ملا جعفر همدانى\r\nدانشور نيكوانشا زيباخط ، در آغاز جوانى از همدان رخت بربست و به اصفهان و قزوين و طهران و بعضى از شهرهاى ديگر اقامت گزيد ، با استغناء طبع روزگار گذراند و دست احتياج به كسى نبرد با اينكه نيازمند و تهىدست بود ، گروهى در علوم مختلف از محضر وى بهره بردند و مخصوصا در پزشكى و رياضى بسيار تدريس كرد ، شعر فارسى و عربى نيكو مىگفت و داراى انشائى استوار بود . پس از سال 1269 و پيش از پنجاه‌سالگى درگذشت .\r\nاز نگارشهاى وى « رياض الأدب » و « گنج شايگان » و « تعليقات قانون » و « تعليقات تحرير اقليدس » را مىشناسيم .\r\n\r\nزمزم مير محمد معروف به ميرزا آقا فرزند مير محمد على حسينى\r\nگويا از شاعران سدهء سيزدهم ، از تاريخ زندگى وى اطلاعى نداريم ، ولى از شعرش برمىآيد كه بىاطلاع از دانشهاى دينى نبوده ، « زمزم » تخلص شعرى وى مىباشد .\r\nدر مجملى از احوال بلال حبشى گويد :\r\n بُد پيمبر را بلال ابن حمام * جان نثار و هم مؤذن صبح و شام\r\nحاضر اندر غزوه‌ها گرديده بود * خندق و بدر و احد را ديده بود\r\nهم ز بهر خلق اوقات نماز * او اذان مىگفت با سوز و گداز\r\nبود از اهل حبش آن باوفا * هم مقرب بود در نزد خدا\r\nچونكه احمد در جنان شد زين جهان * از مدينه رفت او با صد فغان \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n گريه و زارى مدامش كار بود * انس با غير نبيّش عار بود\r\nبعد چندى باز آمد دل ملول * از براى ديدن قبر رسول\r\nتا كه روزى دخت ختم المرسلين * گفت با زوجش امير المؤمنين\r\nكى پسر عم قلب من بگرفته غم * هستم از هجر پدر اندر الم\r\nاز اوان فوت بابم تا به حال * نامده بر گوش من صوت بلال\r\nكن طلب آن را كه آيد اين زمان * مثل ايام پدر گويد اذان\r\nپس بقول حضرت خير النسا * خواست آن سرور بلال باوفا\r\nامر فرمودش اذان گويد بلال * شايد از قلبش رود زنگ ملال\r\nپس به امر حيدر و بنت رسول * قول ايشان را بجان كرد او قبول\r\nگفت او اللّه اكبر چار بار * بعد از آن توحيد ذكرش شد دوبار\r\nچون محمد را رسول اللّه گفت * فاطمه با قلب محزون آه گفت\r\nنام بابش را چه زهرا زان شنيد * صيحه و آه و فغان از دل كشيد\r\nحالت غش آمد اندر فاطمه * شد امير المؤمنين در واهمه\r\nگفت با وى كى بلال نامدار * ما بقىّ اين اذان را واگذار\r\nفاطمه نام پدر را چون شنيد * جامهء بىطاقتى بر تن دريد\r\nبيهشىّ و غش هويدا شد در او * رفت از دنيا اذان ديگر مگو\r\nمطِّلع شد چون بلال از اين مقال * كرد او ترك اذان و گشت لال\r\nهم ز بعد از فوت شاه انس و جان * او نگفتا از براى كس اذان\r\nصاحب مجمع نوشت با ميل و عشق * فوت آن را بود در شهر دمشق\r\nرفته از طاعون از اين دار فنا * سوى جنت كان بود دار بقا\r\nمدفنش را گفته در باب صغير * بوده او اندر حياتش بس دلير\r\nعمر او بوده است در شصت و چهار * زندگى كرده است اندر روزگار\r\nنيز فرموده است آن عالىنسب * فوت آن را بوده در شهر حلب \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n مدفنش بوده بباب الاربعين * منزلش گرديده فردوس برين\r\nدوش ( زمزم ) ديد احوال بلال * نظم كردش تا بماند ماه و سال \r\n\r\nزيوانى شيخ حبيب اللّه فرزند زين العابدين زيوانى قمى\r\nدر محضر دانشمندان قم و طهران دانش اندوخت ، به ادبيات علاقه داشت و گاهى اشعارى مىسرود ، به سال 1359 درگذشت .\r\nاو راست :\r\n چونكه خلاق زمين و آسمان * بود يكتا كنز مخفى نهان\r\nخواست تا ظاهر شود بر ما سوى * تا شناسندش عباد و انبيا\r\nپس تكلم كرد و نورى آفريد * كه از آن نور محمد شد پديد\r\nبعد از آن روحى هويدا ساخت حق * روح احمد بود آن در ما سبق\r\nنور با آن روح چون ممزوج شد * آشكارا احمد و محمود شد \r\n\r\nساقى\r\n\r\nرضا قلى فرزند موسى خان خوئى ، ساقى\r\nاز شاعران سدهء سيزدهم ، عارف صوفى مسلك ، با اطلاع از جفر و رمل و علوم غريبه ، اين دو بيت را به خط خود از سروده‌هايش نوشته ديدم :\r\n « هو » اعظم اسماء حق لم‌يزلى است * ها ثابت و واو غايب اين رمز جلى است\r\nدر بسط ترفعى چو تعداد كنى * جمع عددش مطابق نام على است « 1 » \r\n\r\n\r\n","description":"","footnote":"\r\n( 1 ) . سراينده در توضيح اين دو بيت مىنويسد : بسط ترفع « ه » پنجاه است و بسط ترفع « و » شصت كما ثبت فى الجفر . . چون هر دو را جمع كنى صد و دو مىشود ، با عدد جمل اسم « على » مطابق است .\r\n","page_name":" 110 ","page_number":110},
  {"content":"\r\n\r\nساقى\r\n\r\nملا محمد زمان فرزند كلب على جلاير خراسانى\r\nدانشمند اديب فاضل ، شاعر با تخلص « ساقى » ، از شاعران سدهء سيزدهم و به سال 1286 درگذشت .\r\nاين قصيده از اوست :\r\n اى شده در مرحلهء داد و دين * مرحله‌پيماى سپهر برين\r\nآمده در انجمن كائنات * انجمن‌آراى كهين و مهين\r\nاى زده بر بام فلك بارگاه * جمع درآورده به زير نگين\r\nدست تو در سلسله كاينات * سلسله‌جنبان كمين و مكين\r\nاى شده خلاق معانى بفن * آمده بر گنج امانى امين\r\nمزرع جاويد ترا دانه خورد * خرمن خورشيد ترا خوشه‌چين\r\nفارس اقبال ترا هم‌عنان * كافل آمال ترا همنشين\r\nهمدم تقديس تو روح القدس * همره تشريف تو روح الأمين\r\nديدهء افلاك به راه تو باز * چشم كواكب بقرانت قرين\r\nصرف وجوهات وجود تو شد * حاصل أيام شهور و سنين\r\nيك‌دم از اين دام به بالا خرام * درگذر از دامگه هفتمين\r\nتا بيمين آوردت از يسار * قافله سالار يسار و يمين\r\nقابل معراج سماوات شو * چند شوى سخرهء مهد زمين\r\nخلع بدن خواه كه بر جان ترا * مىرسد از جان جهان‌آفرين\r\nبوم و بر توست نه اين آب و گل * ما حضر توست نه اين آب و طين \r\n\r\nسجادى سيد احمد سجادى قمى\r\nدر حوزهء علمى قم علوم دينى را فراگرفت ، و گاهى كه فرصتى بدست مىآورد اشعارى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمذهبى با تخلص « سجادى » مىسرود .\r\nاين مخمس را در ميلاد حضرت حجت عليه السلام گفته است :\r\n مژده بياران دهيد نيمهء شعبان رسيد * رحمت ايزد كنون بر اهل ايمان رسيد\r\nكالبد مرده را ز لطف حق جان رسيد * بمصر ملك وجود يوسف كنعان رسيد\r\nبر اهل دين حجتى ز حى سبحان رسيد * بگلستان نبى گلى پديد آمده\r\nبجملهء دوستان چنين نويد آمده * كه بهر اهل زمين دوباره عيد آمده\r\nبه‌به از اين روز نو كه بس سعيد آمده * بشيعيان مژده باد خسرو خوبان رسيد\r\nدوش چنينم به گوش ز غيب آمد سروش * كه از چه و بهر چيست تو هستى خموش\r\nخيز ز جام ولا يكى دو ساغر بنوش * ز قلب سوزان خود برار بانگ و خروش\r\nبگو بياران كه آن ، حامى قرآن رسيد * بگو باهل ستم كه ظلم و طغيان بس است\r\nتعدى ناروا باهل ايمان بس است * به بندگان خدا جور فراوان بس است\r\nاطاعت و بندگى ز حزب شيطان بس است * بسوى فرعونيان موسى عمران رسيد\r\nراز نهان را دگر فاش و عيان مىكنم * مجمل گفتار خود شرح و بيان مىكنم\r\nجملهء عشاق را آگه از آن مىكنم * بشارت مولدش ورد زبان مىكنم\r\nكه روز ميلاد آن مهر درخشان رسيد * گشت ز نرجس پديد يكى گل نرگسى\r\nكه مثل آن در جهان نديده هرگز كسى * وه چه گلى همچو او نيست گل بىخسى\r\nز طلعتش نور حق بود هويدا بسى * بگلشن عسكرى غنچهء خندان رسيد\r\nكرد منور جهان ز طلعت روى خود * گلشن و گلزار دهر معطر از بوى خود\r\nبست ره عاشقان بطرهء موى خود * خريد يك عالمى بخال هندوى خود\r\nبگو به بيمار عشق زمان درمان رسيد \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n شهنشه انس و جان مهدى صاحب زمان * امام قائم به حق رهبر پير و جوان\r\nآنكه شد از بهر وى خلقت كون و مكان * بيمن وى شد عطا روزى خلق جهان\r\nنعمت پروردگار به حد شايان رسيد * چند ز هجر رخت ناله و افغان كنم\r\nدرد فراق تو را به سينه پنهان كنم * مهر جمال مهت ز غير كتمان كنم\r\nاشك غم دوريت چو دُر بدامان كنم * تا كه بشارت رسد ولى يزدان رسيد\r\nشها ز احسان كرم بعبد دل‌ريش كن * تو پادشاهى نظر به حال درويش كن\r\nبه هر دو عالم از او تو رفع تشويش كن * كفايت امر وى بهمت خويش كن\r\nكه مدح « سجادى » از صفاى ايمان رسيد \r\n\r\nسحاب شيخ عبد الحسين فرزند عيسى رشتى\r\nدانشمند جامع در علوم اسلامى ، آغاز تحصيل وى نزد پدرش بود ، پس از آن ده سال در تهران علوم عقلى و نقلى را بيندوخت ، پس از آن به نجف اشرف آمده و در محضر مرحوم ملا محمد كاظم آخوند خراسانى به تكميل دانشهاى دينى پرداخت . در حال انزوا به تدريس و تربيت طلاب و بحث و تحقيق پرداخت و از همهء شئون رياستى دورى مىجست بااين‌كه شايستگى مرجعيت داشت . در كربلا سال 1292 زاده شده و در نجف اشرف به سال 1373 درگذشت .\r\n« شرح كفاية الأصول » و « حاشيه اسفار » و « الأطوار » و « الثمرات » و « كشف الاشتباه » بعضى از نگارشهاى وى است . داراى غزلياتى است نغز با تخلص « سحاب » .\r\nاو راست :\r\n بىخبر از همهء كون و مكان مستانند * غافل از مرحلهء سود و زيان مستانند\r\nنيست اندر خور زاهد بجز از دلق ريا * خرمن حرص و امل سوختگان مستانند \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n خويش را بين ببر دوست نباشد راهى * بسر كوى تو رهيافتگان مستانند\r\nپيش نوك مژه و تيغ دو ابرو صنما * بدل و جان سپر انداختگان مستانند\r\nقومى آشفتهء خُم در خَم زلف ساقى * جعد مشكين ترا شيفتگان مستانند\r\nدوش بسرود مرا هاتفى از عالم غيب * كه به مهر تو در آميختگان مستانند\r\nقصه كوته كن و برگو سخن نغز ( سحاب ) * غرض اصلى از اين كون و مكان مستانند \r\nو نيز مىگويد :\r\n اى نسيم سحر از لعبت خندان خبرى * وى حيات ابدى مرده‌دلانرا نظرى\r\nدوش در انجمن مغ‌بچهء باده‌فروش * بشنيدم كه همىگفت مه‌آسا پسرى\r\nباغبان سرو من و سرو تو مانند همند * ليك اين راست بسر قُمرى و آن را قَمَرى\r\nچه قمر رشك فلك خيل ملك حيرانش * كه خدا كرده چسان روح مجرد بشرى\r\nساقيا وقت غنيمت شمر و باده بيار * پيش از آن كز تو و از جام نماند اثرى\r\nتا صف حشر شود باد صبا مشك‌فشان * بسر كوى قرارش اگر افتد گذرى\r\nرشحه‌اى از يم قدرت بفشان باز ( سحاب ) * مزرع طبع تو از نظم تو يابد ثمرى \r\n\r\nسحرى عبد الرحيم سحرى ، محمد\r\nنامش محمد و به عبد الرحيم مشهور ، عالم عارف و فاضل دانشمند نيكونگارش ، از دانشمندان و شاعران سدهء سيزدهم ، « حلاوة المناجاة » وى داراى شور و حالى است .\r\nچنين گويد :\r\n تعالى اللّه زهى فياض مطلق * بَرِ او مستحق چون صاحب حق\r\nخوش آن رهرو كه درد خويش داند * بران دارالشفا خود را رساند\r\nغريبى را كه باشد مبتلايش * باستقبال مىآيد دوايش \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n مراد اظهار عشق است از مناجات * بعلم او چه حاجت عرض حاجات\r\nكجا در قيد اين گفت و شنيد است * كسى كو اقرب از حبل الوريد است\r\nكجا پنهان از او سرى و رازى است * كه در هر پرده‌اش راز و نيازى است\r\nنه او در پرده‌اى داخل نه خارج * كه هرجائى است رب ذى المعارج\r\nاگر بىنام او باشد نگينى * رود بيرون ز ملكش سرزمينى\r\nو گر بىنور او شمعى فروزد * به غير حق پر پروانه سوزد\r\nكسى دارد نصيب از نور ايمان * كه بيند ذره‌ها را عرش رحمن\r\nثناى او نه كار سرّ و قلب است * كه وصفش برتر از ايجاب و سلب است\r\nدر اين معنى دُر ناسفته آن سفت * كه فوق ما يقول القائلون گفت\r\nز وصفش آنچه در ذكر و بيان است * به قدر شور و شوق بلبلان است\r\nنگردد فاش سر نوبهاران * اگر صدسال نالند اين هزاران\r\nبهر مدحى كه گردد عقل مفتون * تعالى شأنه عما يقولون \r\n\r\nسرابى حاج سيد مصطفى خراسانى سرابى سجادى\r\nاديب فاضل شاعر سخنور ، داراى جايگاهى محترم ، دوشنبه يازدهم مردادماه 1350 ش درگذشت و حسام الدّين دولت‌آبادى و استاد جلال الدّين همائى در تاريخ مرگش دو قطعه سروده‌اند . همائى در آغاز شعرش گويد :\r\n چون خطيب فاضل شاعر سرابى شهير * آنكه بود از منطق او مايه ارشاد ما \r\n\r\nسرايانى محب‌على فرزند ناصر الدّين سرايانى\r\nاز شاعران سدهء دهم ، خود قصاب و پدرش رنگرز بود ، تاريخ كتابت نسخه‌اى از تفسير\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n« جلاء الأذهان » را ( 981 ) چنين گفته :\r\n تفسير بخوان كه موجب غفران است * خوانندهء آن خلاص از نيران است\r\nتاريخ كتابش چو پرسند از تو * در حال بگو كه معنى قرآن است \r\n\r\nسرمست ميرزا عبد الكريم خان فرزند محمود روحى\r\nعارف صوفى مسلك ، در اصفهان اقامت گزيد و در دستگاه ظل السلطان اشتغال داشت ، ملقب به « روحى » و در شعر « سرمست » تخلص مىنمود ، « حديقة الانصاف » را در سالهاى 1279 - 1307 پرداخت .\r\n\r\nسرى محمد حسين فارسى\r\nاز شاعران نيمهء اول سدهء چهاردهم ، به طب و كيميا و علوم غريبه اشتغال داشت ، كتاب « لئالى البحرين » از اوست .\r\nچنين گويد :\r\n مرا مرغ روان دارد به پرواز * نيم چون ديگران در جنگل آز\r\nچنان شايسته دارم دستگاهى * به بزم دل ز الطاف الهى\r\nكه پيش همتم عالم غبارى است * بساط سلطنت بيهوده‌كارى است\r\nز نعمتهاى دنيا بىنيازم * بالطاف خدائى سرفرازم\r\nمرا از عالم غيب اين نصيب است * هرآنچه پيشم آيد زان شكيب است\r\nاميد تو است فضل حق سرانجام * برو خوش باش ( سرى ) با دل آرام \r\nاين رباعى از اوست :\r\n اى آنكه تو در بزم لطافت شاهى * در مجمع خوبان جهان چون ماهى\r\nسنگين دلت بتا مرا كشت آخر * از حال دل حزين من آگاهى \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nسعدى آقا مهدى سعدى\r\nبمناسبت درگذشت سيد مجتبى سجادى در سال 1352 ش در سن بيست و هشت‌سالگى به علت خرابى سقف خانه بر وى هنگامى كه قصد زيارت عتبات را داشت ، اين ابيات را در سوگ وى سروده است :\r\n در اين خراب رباطى كه نيست پايه و پى * زنده نمانده كسى گرچه او كاوه و كى\r\nغرور و كبر و منيت عزيز من تا چند * هواپرستى و مستى و بىهشى تا كى\r\nچه حاصل از دف و مزمار و تار و چنگ رباب * نتيجه چيست ز ساقى و ناز و مطرب و مى\r\nچه مجتبى خلف مرتضى سجادى * يگانه عالم و عابد كه بود ز آل تقى\r\nبه چنگ گرگ گرسنه اجل دچار شوى * اگر شهنشه رومى و گر حكومت رى\r\nيكى نهال ز بستان فاطمى افتاد * كه سروهاى جهان را بهار كش دى\r\nبه حكم محكم دادار امر  « كُنْ فَيَكُونُ » *  * به زير سقف شدى اسب آرزويش پى\r\nشب ششم كه برآمد ز ماه ذىقعده * پس هشت پس از بيست عمر او شد طى\r\nنمود عزم ره كربلا ولى از شوق * بسوى خلد برين كرد توسن خود هى \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n وداع كرد چه طفلان خويش را و برفت * بنات نعش جدا گشت آن زمان ز جدى\r\nميان روضهء سلطان طوس شد مدفون * كأنه ز شه آمد خطاب « اليّ »\r\nعلى الصباح خبر چون رسيد [ . . . 
  ] * كشيد از دل پردرد ناله همچون نى\r\nبرون نمود سر از جيب و گفت تاريخش * خدا صبر نمايد عطا به مادر وى \r\n\r\nسليم شيخ على فرزند محمد سليم مازندرانى\r\nدر « هندوكلا » از توابع آمل به سال 1214 زاده شد و در اصفهان دانش اندوخت ، به سال 1272 به زيارت مشهد و عتبات و حج رفت ، جامع علوم دينى و معارف اسلامى بود ، « مقاليد البيان » و « بيت الأحزان » و « وسيلة الفيوضات » از نگارش‌هاى اوست .\r\nگويد :\r\n نه آرام بر من نه خوابى بچشمم * ز پهلوبه‌پهلو همى ديده هِشتم\r\nهمى عرض كردم كه من اهل دردم * بدردم برس از ره سرنوشتم \r\n\r\nسليمى ملا حسن فرزند سليمان تونى\r\nاز دانشمندان و ادباى سدهء يازدهم ، واجبات دينى را در منظومهء « حرز النجاة فى نظم الواجبات » به نظم كشيده ، در آغاز اين منظومه گويد :\r\n تبارك خالق بىچون تعالى ربنا الأعلى * حكيم و عالم و عادل قديم و فرد بىهمتا\r\nسخن از واجبات آمد بنام حق ادا كردم * كه نام ذات پاك اوست مقصود همه اشيا \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nسمرقندى ملا عبد اللّه فرزند عبد الجبار سمرقندى\r\nداراى خطى زيبا و انشائى نيكو به فارسى و عربى بود ، شرح ديوان امير المؤمنين عليه السلام را به سال 961 در كلكته نوشت و اين دو بيت را در تاريخ آن سرود :\r\n در دهر بدين نوع كسى نامه نديد * ديدن چه محال بلكه هرگز نشنيد\r\nگويم به تو از روى خرد تاريخش * در نهصد و شصت و يك باتمام رسيد \r\n\r\nسمنانى\r\n\r\nشيخ حسين فرزند محمد سمنانى\r\nاز فاضلان سدهء سيزدهم ، اديب سخنور نيكونگارش ، بيشتر مؤلفات و اشعارش در احوال و فضائل حضرات معصومين عليهم السلام مىباشد ، چون « ذخيرة العقبى » و « البشير النذير » و « گلچين » و « مفتاح النجاة » و « قرة العيون » كه به سال 1248 در سمنان نگارش داده است .\r\nدر سوگ مولا امير مؤمنان عليه السلام گويد :\r\n شد عجب شورى پديد اندر جهان * تازه شد داغ رسول انس و جان\r\nوحشتى شد در جهان آن دم پديد * هيچ چشمى آن‌چنان روزى نديد\r\nروز روشن چون شب ديجور شد * آفتاب از ديده‌ها مستور شد\r\nشش‌جهت پر شد ز اندوه و ملال * رفت تا در بارگاه ذوالجلال\r\nقدسيان از غم پريشان و ملول * جمله از ذكر الهى در ذهول\r\nاز غمش بشكست پشت شرع و دين * شد گسسته رشتهء حبل المتين\r\nانس و جن در ماتمش زار و حزين * حور و غلمان در جنان اندوهگين \r\n\r\n","description":"","footnote":"","page_name":" 119 ","page_number":119},
  {"content":"\r\n\r\nسمنانى\r\n\r\nحاج محمد ابراهيم فرزند محمد على سمنانى\r\nعالم اخبارى مسلك ، از دانشمندان شهر سمنان ، گويا تا اوايل سدهء چهاردهم زنده بود ، به فارسى و عربى شعر مىگفت ، داراى « ارجوزة فى الصلاة » و « منظومه عرفانى » و « منظومة فى المراتب الأربع للذرية » و جز اين‌ها .\r\n\r\nسياح زين العابدين فرزند حسين صفوى گنجوى\r\nنامش على و به زين العابدين شهرت داشت ، در علوم ادبى و عقلى و نقلى متبحر ، حافظ قرآن كريم و بسيارى از اشعار عرب و عجم ، در راه سير و سلوك قدم گذاشت ولى تملق بسيار از پادشاهان و دولتيان مىكرد ، سالها به سياحت پرداخت و با مردم گوناگون مخالطت داشت ، كتابى بنام « تحفة الألباء فى تذكرة الأولياء و الشرفاء » پرداخت . از شاعران اوايل سدهء چهاردهم بود .\r\n\r\nسيد سيد اسماعيل فرزند ابو تراب حسينى يزدى لاهيجانى\r\nاصلا يزدى و در لاهيجان سكونت داشت ، واعظى توانا و در شعرش « سيد » تخلص مىنمود ، « نتائج الأخبار » را به سال 1299 نگارش داد .\r\n\r\nسيد سيد رضا فرزند حسين طهرانى عطار مشهدى\r\nاصلا ايرانى و در كابل سكونت گزيد ، شعر بسيار در فضائل و مناقب اهل بيت عليهم السلام و مشاهد شريف آنان سروده ، از شاعران اوايل سدهء سيزدهم مىباشد و « سيد »\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nتخلص داشت .\r\nاين دو بيت در مدح حضرت زهرا عليها السلام از او است :\r\n چو اين زن يكى بهتر از صد هزار * در اين در چو تو مرد بىاعتبار\r\nنباشد ز گفتار حاصل مراد * برو ( سيدا ) كسب كن اعتقاد \r\n\r\nسيفى شيخ عبد الحسين فرزند على جان سيفى كابلى\r\nاصلا از كابل و در مشهد مقدس سكونت داشت ، از فاضلان و شاعران سدهء چهاردهم ، در نظم تواريخ كوشا و « تاريخچه خراسان » از اوست ، گويا واعظ و سخنور بود .\r\n\r\nسيل ميرزا محمد فرزند عبد النبى اخبارى نيشابورى\r\nدانشمند اخبارى بسيار معروف ، داراى آثارى مشهور در رد بر اصوليان ، به عربى و فارسى و اردو شعر مىگفت با تخلص « سيل » اشاره به مقامات سه‌گانه عرفانى « سيران طيران اضمحلال » ، نزديك شصت هزار بيت شعر عرفانى داشته .\r\nاز اوست :\r\n هركه اطوار حقيقت را چو ما طى مىكند * رو بسوى عالم ناسوتيان كى مىكند\r\nمطرب فرزانهء ما در مقامات سرود * سر معنى را ادا در نغمهء نى مىكند\r\nمىدهد ساقى پياله مىدمد مطرب به نى * دل درون سينه رقصانست و هىهى مىكند \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n صورت محبوب را در ديده مىبيند عيان * آنكه خود را در طريق عشق لاشى مىكند\r\n( سيل ) سرگردان بسوى او روان خواهد شدن * زان كه مجنون است و قصد وادى حى مىكند \r\n\r\nسيوجانى سيد ابراهيم فرزند يعقوب موسوى سيوجانى\r\nشاعرى است در فن نظم تاريخ به عربى و فارسى استاد ، تاريخ درگذشت شيخ حسين سيوجانى قائنى را چنين بنظم آورده :\r\n بس‌كه بود از معدن فيضش نصيب * گشت تاريخ وفاتش ( الغريب ) \r\n( 1243 )\r\n\r\nشائق\r\n\r\nميرزا ابو القاسم فرزند عبد الحميد شريف تفريشى\r\nعارف صوفى دانشور ، از شاگردان شيخ محمد رضا قمشه‌اى ، براى وى مجموعه‌اى مشتمل بر رسائلى در تصوف نوشته است ، سال 1306 به زيارت عتبات رفت و پس از سال 1309 درگذشت .\r\nدر مرثيه استادش گويد :\r\n جهان علم و عرفان عين انسان * كه بودى فضل و حكمت را همى جان\r\nرضا اسم و رضا رسم و رضا خلق * كه بودى مقتداى اهل ايقان\r\nظهورش ار ز قمشه بود گرچه * ولى در خاك طهران گشت پنهان\r\nبه وقت عصر يكشنبه سفر كرد * بيمن مقدمش فرمود رضوان\r\nبه روز غره شهر صفر شد * مقيم آن جهان در نزد جانان \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n هزار و سيصد و شش بود كه ( شائق ) * ز هجرش شد قرين درد هجران\r\nبه آه و ناله مىگفتش شب و روز * دريغ آن علم و حلم و قدس و ايمان\r\nدريغ آن فيلسوف عارف راد * كه قرآن را مشيّد ساخت اركان\r\nفرس بخشدش اجر و سزد حمت ؟ * امام عصر و شاهنشاه دوران\r\nنهم پور حسين از بطن نرجس * وصى چارم شاه خراسان\r\nخداوندا به حق چارده نور * غريقش ساز اندر بحر غفران \r\nشائق\r\n\r\nعبد الواسع فرزند محمد هادى قارى ، ابو طالب\r\nعارف عالم اديب اريب ، در علوم عقلى متبحر و دقيق ، از شاعران سدهء سيزدهم ، شعرش نيكو با تخلص « شايق » ، « شرح كلمة التوحيد » تأليف وى و جنگى به سالهاى 1222 - 1228 گرد آورده است .\r\nدر تغزل گويد :\r\n هر عهد به هركسى كه بستم * در عهد تو اى صنم شكستم\r\nدادم دل و دين به عشوه اول * سررشتهء جان و دل گذشتم\r\nخورشيدى و سايه‌ات نباشد * من سايه و مهر خور پرستم\r\nلعل لب تو روان جانها * از ياد لبت مدام مستم\r\nمن ذره تو آفتاب تابان * گه ذره به خور رسد كه هستم\r\nبر آينه صورتت ميفكن * شيداتر از آن منم كه مستم\r\nهركس كه تو را بديد گويد * حيران جمالت از الستم\r\nاى مرغ سحر ز سوز دل گوى * با صبح من عاشق از نخستم\r\nشوق رخ تو روان ( شايق ) * جز شوق تو از جهان نرستم \r\n\r\n","description":"","footnote":"","page_name":" 123 ","page_number":123},
  {"content":"\r\n\r\nشائق\r\n\r\nملا محمد فرزند على نيشابورى خراسانى\r\nداراى اشعارى است نه‌چندان استوار ، بيشتر گفته‌هايش در مصائب حضرت امام حسين عليه السلام و ياران باوفايش و واقعه كربلا مىباشد ، تخلصش « شايق » و گاهى « ذاكر » بوده ، اصلا نيشابورى و به بيشتر شهرهاى ايران به سال 1266 - 1282 رفته و به روضه‌خوانى اشتغال مىورزيد ، چندى در عراق براى زيارت عتبات عاليات و سوريه به سياحت پرداخت . در نيشابور محلهء « بالا گودال » سكونت داشت .\r\nاين دو بيت از اوست :\r\n گل‌رخى بينم حيرت كنم از سرو قدش * بار الها بنگهدار تو از چشم بدش\r\nگر نظر بر من مسكين كند از روى وفا * جان شيرين بنمايم بفداى دو لبش \r\n\r\nشاه تقى ملا محمد تقى فرزند محمد رضا\r\nاز دانشمندان سدهء يازدهم ، متبحر در علوم عقلى و نقلى ، استوار شعر مىگفت و زيبا مىنوشت ، در معماسازى استاد بود .\r\nاز اوست :\r\n جهان لبريز نور آفتاب است * مگر آن ماه روى بىنقابست\r\nنويد قتل يا جانم شنيدست * ز شوق آن سراپا اضطرابست\r\nحساب كشتگان خويشتن كن * كه تا دانى چو بيرون از حسابست \r\nاين رباعى از اوست :\r\n آن‌كس كه سخن در انجمن مىگويد * پيوسته حديث ما و من مىگويد\r\nدر پرده سخن گو گر از مغز پرى * نايى است كه بىپرده سخن مىگويد \r\nو نيز گويد :\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n هركس كه بغيبت بد من مىگويد * گر فكر كند بخويشتن مىگويد\r\nآيينه صفت ظاهر و باطن رو شو * طوطى است كه در عقب سخن مىگويد \r\nو نيز گويد :\r\n اى از گل رخسار تو مه در تب‌وتاب * و از باد لبت دهان ياقوت پرآب\r\nگويا كه ترا ز گل سرشتست خداى * كامد بمشام از عرقت بوى گلاب \r\n\r\nشاهد شيخ محمد حسن فرزند ابراهيم زارع عمروآبادى اراكى\r\nبيشتر تحصيلات علمى را در اراك نزد عالمان بزرگ آن سامان گذرانده ، چندى در سامرا و نجف اشرف در محضر مراجع به فراگيرى فقه و اصول پرداخت ، پس از آن به اراك بازگشت و به كارهاى علمى اشتغال ورزيد ، و در سالهاى پايان عمر به عمروآباد رفت و گوشه‌نشينى را بر معاشرت با مردم ترجيح داد تا به سال 1363 درگذشت .\r\nاديب شاعر با تخلص « شاهد » ، بسيارى از شعرش در كتابهايش پراكنده آمده است .\r\nداراى مؤلفاتى است سودمند در ارشاد و آموزشهاى اخلاقى ، چون « چهل حديث » و « تذكرة الغافلين » و « تنبيه الغافلين » و « مجمع الأديان » و « نور الايمان و الهدايه » و چند كتاب ديگر .\r\nدر ترجمهء فرمايش مولا أمير المؤمنين عليه السلام « اليد العليا خير من اليد السفلى » گويد :\r\n دست بالا برتر است از دست زير * دست سوى حق ببر از حق بگير\r\nدست خود كوته كن از خلق لئيم * دست حاجت بر سوى حىّ كريم\r\nچشم از مخلوق برپوش و گريز * تا بنزد خلق گردى تو عزيز\r\nعزت دنيا بعزّ من قنع * ذلت دنيا بذلّ من طمع\r\nچون تو را با خلق باشد سوز كار * لقمهء نانى تو را بنموده خوار\r\nعزت ار خواهى قناعت پيشه كن * آبروى خود تو اندر شيشه كن \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n مشكن آن شيشه بجور سنگ خلق * كم نما بر درگه مردم تو دق\r\nروزى تو باشد با خداوند قدير * گه به آن درگه به اين درگه اسير\r\nدست بالا مظهر اعطاء حق * بر يداللّه نى توان زد طعن دق\r\nفيض از معطى است آخذ فيض بر * هان بلندى كن تو بر هر خشك و تر \r\n\r\nشربت‌دار محمد ابراهيم شربت‌دار\r\nاديب نيكوانشاء ، از شاعران سدهء دوازدهم و پس از سال 1133 درگذشته است ، « رسالهء شاهى » و « قصيده مصنوع » و « حل معميات » و « مرآة الخيال » را ساخته .\r\nدر معما گويد :\r\n چون دو بمؤلفه بشش بار شود * جوئى وسط ار بخت مددكار شود\r\nبىحد چو وسط بر آن دو يابد تقديم * نام خوش آن يار وفادار شود \r\n\r\nشريعتمدار سيد محمد على فرزند اسد اللّه انزلجى ، شريعتمدار مازندرانى\r\nدر علوم دينى متبحر ، بيشتر دانش را از بزرگان و استادان نجف اشرف آموخته و در بندر انزلى به امامت جماعت و ارشاد مؤمنين اشتغال داشت و پس از سال 1359 درگذشته است .\r\nگاهى ابياتى به نظم مىآورد ولى سست و نااستوار . داراى كتابهائى است چون « مجمع الشرائع » و « نور الأنوار » و « ضياء القلوب » و « اصول العقائد » و « مشتقات » .\r\nدر خط كاتب خود گويد :\r\n اى اسد نزد كاتبان جهان * بگمانت كه هستى چون اينان\r\nنه ز خط تو آب رنگ بود * خطهاى تو بىدرنگ بود \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n نزدشان اين خطوط حرمان است * زيره بردن به شهر كرمان است\r\nليك در نزد آن سليمان جاه * مور هم مىبرد ملخ همراه \r\n\r\nشريفى ميرزا على محمد فرزند محمد على شريف اژه‌اى اصفهانى\r\nاز دانشمندان اوايل سدهء چهاردهم ، اديب فاضل شاعر با تخلص « شريفى » ، به سال 1324 اين شعر را از خود نوشته است :\r\n خدايا به حق بنى فاطمه * مرا با خودت آشنائى بده\r\nكه خورسند باشم به وقت رحيل * مرا دستگيرى كن اى من دخيل\r\nهمه عمر ضايع چه من كرده‌ام * ز اعمال و كردار شرمنده‌ام\r\nبه حق حقانيتت اى خدا * كنى رحم بر ما به هر دو سرا\r\nتو توفيق ده تا كه مردانه‌وار * گذشتى كنم من از اين روزگار\r\nهمه حال من حال مجذوب كن * كه امر تو باشد يكن بعد كن\r\n( شريفى ) چو هميان عصيان شدست * ندارد به‌جز رحمت تو به دست \r\n\r\nشعرى ميرزا اسد اللّه فرزند مهدى كاشانى\r\nدانشمند متبحر در حديث و تاريخ و ديگر دانشهاى دينى ، نيكونگارش و زيباخط ، گويا در طهران اقامت داشته است . داراى تأليفاتى است چون « بهجت‌نامه » و « النفائس فى شرح الخصائص » و « المآثر الحسينية » كه آن را در محرم 1315 بپايان برده .\r\nدر وصف نفايس خود گويد :\r\n نفايس كردم اينك نام اين گنجينه تا دانى * كه بر وى از گهرهاى خصايص گشته ارزانى \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n بسى گشتم بگلزار سخن‌سنجان دانشور * ز هر گلبن گلى چيدم بتأييدات ربانى\r\nكه گشت اين نامه چون گنجينه آموده از گوهر * ألا يا روضهء رضوان و گلكشت سليمانى\r\nتعالى اللّه خداوندى كه داد اين رتبهء و الا * بنادانى كه نشناسد خزف از گوهر كانى\r\nبسال يك‌هزار و سيصد و ده طى شد اين دفتر * بدار الملك داراى نخست اسكندر ثانى\r\nخديو عدل‌پرور ناصر الدّين خسرو باذل * كه جاويدش چو الياس و خضر باد اين جهانبانى\r\nپى ترويج ملت يافت توفيق اندر اين دوران * بصدر اين صد از الطاف بىپايان سبحانى\r\nنخستين سبط را همنام و نسل پاك پيغمبر * كه از وى گشت ديگرباره اعلاى مسلمانى\r\nنخست از پارس طالع گشت و در سامره تا پايان * فروغش پرتوافكن شد چو مه بر عالى و دانى\r\nغرض نامم شود زين پس چو از طومار هستى حك * اميد آن كو بماند يادگار از لطف يزدانى\r\nبپيرى چون گران‌بار از گنه زين خاكدان رفتم * بآمرزش كنم ياد اى جوان كاين نامه برخوانى\r\nبناى هستيش ستوار باد آنكو شود روزى * به طيب طبع طبع اين همايون‌نامه را بانى \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n بنام ايزد اين دفتر بپايان گر برى ( شعرى ) * سپاس پاك يزدان بر بپايان آنچه بتوانى \r\n\r\nشفيق شيخ على اكبر فرزند غلامعلى كرمانى خراسانى ، مروج الاسلام\r\nعالم فاضل متبحر در علوم دينى ، گاهى با تخلص « شفيق » شعر مىگفت ، از دانشمندان سدهء چهاردهم ، در مشهد مقدس سكونت گزيد ، و كتاب « هدية المحدثين » را به سال 1348 پرداخته است .\r\nدر تاريخ اتمام اين كتاب گويد :\r\n چو مرحمت بمروج ز حى داور شد * بجمع‌آورى اين كتاب ياور شد\r\nپس از فراغ عزيزى ز لطف با من گفت * جزاى تو بخداى على اكبر شد\r\nبگو ( شفيق ) تو تاريخ سال تأليفش * پى جواب مرا پير عقل رهبر شد\r\nسر حيا و ادب پيش بردم و گفتم * هديه بهر اساتيد اهل منبر شد \r\n\r\nشكيب رجبعلى فرزند عباس على\r\nشاعرى نيكوانشاء ، از شاعران سدهء سيزدهم با تخلص « شكيب » ، جنگ « رياض العاشقين » را به نظم و نثر شيوا در سال 1272 پرداخت و تاريخ اتمامش را چنين به نظم كشيد :\r\n مرحبا زين نسخت دلكش كه نزد عاشقان * هست هر سطرى ز وى ارزنده چون درّ ثمين \r\n* * *\r\n خواست تا طبع ( شكيب ) از خامهء گوهر نثار * باغ ريحان زد رقم از فيض رب‌العالمين \r\n( 1272 )\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nشوريده ميرزا احمد فرزند محمد رضا زنجانى\r\nعالمى است بااطلاع از دانشهاى حوزوى ، از شاگردان ميرزا عبد اللّه و تقرير بحث او را به سال 1329 نگاشته ، به فارسى و تركى شعر مىسرود با تخلص « شوريده » ، « حاشيه خلاصة الحساب » و « مجموعه متفرقات » از تأليفات وى است .\r\nدر نكوهش پادشاه عصرش گويد :\r\n عالم عشق پر از شور و فتن مىبينم * در رياض ملكى زاغ و زغن مىبينم\r\nهركه را مىنگرم عاشق يك خال و خط است * جمله اين غلغله از مير چمن مىبينم\r\nگرچه گويند كه دل جاى يكى بيش نى است * دل خود از پى صد وجه حسن مىبينم\r\nچشم بلبل بره گل همه جا منتظر است * كار ( شوريده ) همه زار و حزن مىبينم \r\nو نيز گويد :\r\n مژده اى دل كه مسيحا نفسى مىآيد * بوى گل از دهن غنچه‌وشى مىآيد\r\nچون قرار است بهر عسر شود يك يسرى * منتظر باش سحر خوش‌خبرى مىآيد\r\nتا توانى بنما صبر بكش درد فراق * پيك خوش‌خوان وصال از طرفى مىآيد\r\nچكنم گر نكنم ناله و فرياد و فغان * صوت الغوث به گوش از چمنى مىآيد\r\nنالهء نصفه شبى عشوه ( شوريده ) شده است * گر قبول افتد از او بوى خوشى مىآيد \r\n\r\nشهاب شيخ عبد السلام فرزند على اكبر تربتى خراسانى\r\nنامش محمد ابراهيم و لقبش شهاب الدّين معروف به عبد السلام ، در تربت حيدريه زاده شده و مقدمات علمى را همان‌جا بياموخت ، پس از آن به مشهد مقدس رفت و علوم دينى را از اساتيد آنجا كسب نمود ، در آخر به تربت بازگشت و بدور از مردمان زيست . عالمى بود عارف و به حوادث روزگار خود آگاه ، به فارسى و عربى با تخلص « شهاب » شعر مىگفت ، داراى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nكتابها و منظومه‌هائى است چون « گنج نهفته » و « راز عشق » و « انديشه شهاب » و « نداى فطرت » .\r\nبسال 1372 در تربت چشم از اين جهان فروبست .\r\n\r\nشهسوارى ميرزا اسماعيل فرزند محمد فرزند افراسياب كرمانشاهى\r\nاديب شاعر سدهء سيزدهم با تخلص « شهسوارى » ، اشعارش فقط در مدايح و فضائل اهل بيت عليهم السلام مىباشد و هيچ‌گاه ثناگوى قدرتمندان نبوده ، به خاندان پيامبر اكرم « ص » ارادت و اخلاص خاص داشت و بدين خصيصت افتخار مىنمود . « نور الموافقين » در قصايد و غزليات مدايح معصومين و « ظلمت المنافقين » در نكوهش دشمنان اهل بيت ، از اوست و دومين را به سال 1238 در پنجاه و پنج‌سالگى پرداخته است .\r\nاين غزل از اوست :\r\n اگرچه سرو شبيه قدت بود يارا * چسان بسرو كنم احتمال بالا را\r\nو گر غلط نكنم نور مىتوانم گفت * من اين شمايل اندام روح‌افزا را\r\nچرا بدشت دل ما غمت نمىآيد * مگر گرفته كسى آن غزال رعنا را\r\nبيا بضربت تيغ تو آرزومندم * چه دردمند به دنيا اميد عقبا را\r\nكشيده است تمنا مرا به رسوائى * خدا خراب كند خانهء تمنا را\r\nغلام همت حُسنم كه از تجمل ناز * گداى كوچهء يوسف كند زليخا را\r\nشب فراق به اميد ديدنت گردم * چه فرقه دين و ثريا سواد بينا را\r\nميان ديدهء من برنشين و منزل كن * ببين ز جنبش هر قطره موج دريا را\r\nز مهر و مه طبقى ساخت آسمان افشاند * بنظم ( شاهسوارى ) در ثريا را \r\nدر منقبت حضرت أمير المؤمنين عليه السلام از قصيده‌اى گويد :\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n تا دلم صيد شوخ چشمان است * جگرم پاره چون گريبان است\r\nسينه‌ام شرحه‌شرحه زخم از درد * چاك چون لالهء خيابان است\r\nاى كه رفتى ز ديده‌ام بازآى * جاى تو در ميانهء جان است\r\nدوش در خواب با غمت بودم * اين حكايت بيادم از آن است\r\nدل ز كف داده را سپر بايد * ستم گلرخان نه آسان است\r\nمن كه دستم در اين درازى عمر * كوته آن سرور از دامان است\r\nپس نه آن به كه رخت بربندم * ( شهسوارى ) زمان ميدان است\r\nكو بزن عرصهء دوعالم را * تا سمند تو گرم جولان است\r\nوصف داماد مصطفى برخوان * كه بيانش نه حدّ انسان است\r\nشير حق شحنه نجف حيدر * آنكه عرشش زمين ايوان است\r\nمجلسش فرش ديدهء ملك است * مسندش آفتاب دوران است\r\nسلسبيلش ترشح جام است * جبرئيلش بباب دربان است\r\nمولدش كعبه مرقدش قبله * سايه‌اش دين و حبش ايمان است\r\nروز از ياد او سرگردان * شب هم از داغ او پريشان است\r\nاسد اللّه سرور غالب * على پادشاه مردان است\r\nاز دم مرتضى بزن بر خصم * كه طريق هنر ز شيران است \r\n\r\nشهيدى شهيدى\r\nاز شاعران سدهء چهاردهم ، نامش بدست نيامد و گويا در مشهد مقدس سكونت داشته است .\r\nدر ميلاد حضرت امام حسين عليه السلام گويد :\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n شب ميلاد حسين بن على است * مظهر ذات خداى ازلى است\r\nسومين حجت يزدان و ولى است * عالم سر خفى سر جلى است\r\n( سبط پيغمبر اكرم باشد ) * ( برتر از عيسى مريم باشد )\r\nهست او سيد و نور ثقلين * شافع روز جزا هست حسين\r\nمصطفى راست همو قرة عين * زادهء شير خدا بدر حنين\r\n( مادر طاهره‌اش هست بتول ) * ( بىولايش عملى نيست قبول )\r\nاى حسين اى به تو اسلام بپاى * كشتهء راه خدائى به خداى\r\nاى بهر كار توئى راهنماى * چشم اميد به تو در دو سراى\r\n( شافع روز جزا هستى تو ) * ( بيرق كفر تو بشكستى تو )\r\nراستى خون تو ثار اللّه است * ايزد از خون دلت آگاه است\r\nبه خداوند خدا خونخواه است * در دل شيعهء تو بس آه است\r\n( آه مظلوم بسوهان ماند ) * ( در تن دشمن كى جان ماند )\r\nشب ميلاد تو همچون شب قدر * هست تابنده‌تر از ليلهء بدر\r\nجاى دارد همه از ساقه و صدر * بنمايند ز شادى آن‌قدر\r\n( جام گيرند هم از دست حسين ) * ( تا كه گردند همه مست حسين )\r\nدر مديح تو ( شهيدى ) ز صفا * چند شعرى بسروده بسزا\r\nدارد اميد ز تو روز جزا * دست‌گيرى كنى اى دست خدا\r\n( تا شود شامل او لطف عميم ) * ( هم ببخشد گنهش رب كريم ) \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nشيخ الاسلام آقا نصر اللّه زنجانى ، شيخ الاسلام\r\nاز شاعران اواسط سدهء سيزدهم ، شوخ‌طبع و نيكو شعر . در سال طاعون زنجان 1246 به بعضى از دهات اطراف رفته بود ، بدين بهانه بعضى از شاعران با وى گفتگوهائى داشتند .\r\nدر پاسخ غزل ملا محمد على قانع تنكابنى گويد :\r\n صبا بگو ز من آن قانع خوش‌الحان را * رفيق مهر كسل يار سست پيمان را\r\nتو را كه قانعى از برج بيشتر ندهند * به بلبلى نتوان داد يك گلستان را\r\nمكن شكايت هجران و روزگار جدائى * حديث زلف مخوان خاطر پريشان را\r\nكنون كه فصل بهار است و موسم گلزار * مده به خاطر خود راه درد هجران را\r\nتو را كه شوق دگر هست و مهر تازه بدل * مكن بهانه و بدنام رحل قرآن را\r\nخوشا تلاوت قرآن و گوشهء خالى * نديده صحبت اتراك و رنج ياران را\r\nكسى كه او بسر آرد شبى درين منزل * دگر نمىكشد او آرزوى دوران را \r\n\r\nشيخ العراقين شيخ عبد الحسين فرزند على طهرانى ، شيخ العراقين\r\nاز عالمان بزرگ طهران و در علوم دينى شهرت داشت ، گاهى ابياتى مىسرود و اين دو بيت را از او ديده‌ام :\r\n اى خداوند هفت سياره * نيست ما را بجز گنه چاره\r\nشكنم توبه گر دمى صد بار * عفو فرماييم دو صد باره \r\n\r\nشيخنا شيخ محمد جواد فرزند عبد المجيد پوده‌اى نجفى\r\nاديب نيكونگارش ، عارف شوخ‌طبع ، داراى اشعارى است با تخلص « شيخنا » ، از شاعران اوايل سدهء چهاردهم ، كتابهاى « الأنوار السواطع و البروق اللوامع » و « قيمه‌پلو » را\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nتأليف نموده .\r\nاو راست :\r\n ساقى اى آرام جان ناتوان * مى بده آن مى برنگ ارغوان\r\nزان مى كهنه كه از خم الست * قسمت ما شد بيار اى حق‌پرست \r\n\r\nشيرازى\r\n\r\nحاج ابراهيم فرزند زين العابدين شيرازى\r\nفاضل اديب شاعر ، در كرمانشاه سكونت داشت و كتاب « بقية الأنساب من ذكر الأصحاب » را در آن شهر پرداخت .\r\nدر سوگ حاج آقا احمد بهبهانى كرمانشاهى گويد :\r\n قطب اقطاب زمن بحر موّاج علوم * مرشد ارباب حال و مفتى اصحاب قال\r\nچون شنيد از هاتف غيب او نداى ارجعى * در زمان لبيك‌گويان بست بار ارتحال\r\nاز كفن احرام كوى دوست بربست و بشد * واله و شيدا و مست و بى خود از شوق وصال\r\nدام بگسست و قفس بشكست و رست از قيد تن * گرچه او در قيد تن هرگز نبود از به دو حال\r\nهمچو او نامد بعالم تا كه آمد روز و شب * شبه او نايد بگيتى تا كه آيد ماه و سال\r\nعالم عامل بعلم و ساعى هر امر خير * حامى درويش و منعم ماحى كفر و ضلال\r\nاز فرح باليد جهل و از الم ناليد فضل * لامع آن شد همچو بدر لاغر اين شد چون هلال \r\n\r\n","description":"","footnote":"","page_name":" 135 ","page_number":135},
  {"content":"\r\n\r\nشيرازى\r\n\r\nسيد ابو طالب فرزند محمد علوى حسينى موسوى شيرازى خراسانى\r\nواعظ سخنگو و اديب شاعر ، از شاعران اوايل سدهء چهاردهم ، « مطلوب الذاكرين » از تأليفات وى مىباشد .\r\nشيرازى\r\n\r\nشيخ ابو هاشم فرزند مفيد شيرازى\r\nدانشمندى است فاضل ، امام جماعت مسجد نو شيراز ، جد و شوخى را در شعر به يكدگر مىآميخت ، جز ديوان شعرش جزوه‌اى دارد بنام « طب البله و ذخر السفه » سراسر طنز و شوخى .\r\nاز او است :\r\n عيان سازم چسان راز نهان را * كه كس را نيست تاب اين داستان را\r\nقضا روزى مرا شد نفس سركش * به آن شدت كه نتوانم بيان را \r\nشيرازى\r\n\r\nملا محمد ابراهيم فرزند درويش محمد كازرونى شيرازى\r\nدر دانشهاى دينى و ادبى متبحر ، نيكونگارش و زيباخط ، در علوم غريبه و علم اعداد دست داشته ، در تأليف و تصنيف داراى ذوقى سرشار بود ، در عبادت كوشا و عارف‌مسلك و اشعار عرفا را در نگارشهايش بسيار مىآورد ، « سفرنامهء حج » و « شرح نصاب الصبيان » و « مختصر الدعوات » و « مصباح العارفين » از اوست . به سال 1334 در شيراز درگذشت .\r\nدر مسأله‌اى از علم اعداد گويد :\r\n گر مربع وضع خواهى كرد اى صاحب‌نظر * تا دهد وَفق و كند اندر عملهايت اثر\r\nآيه مطلوب ضم با طالب و مطلوب كن * حرفهايش را به اعداد و جمل محسوب كن \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n بعد طرح سى تو باقى ديگرش تربيع ساز * يا بود مكسور يا از كسر باشد بىنياز\r\nگر صحيح است ربع آن را ور كه باشد كسردار * كسر او را نيك اندر خاطرت محفوظ دار\r\nگر يكى كسرش بود اى هوشيار نكته‌دان * هريك افزا در بيوت چار آخر بىگمان\r\nور بود دو در نهم روز سه بود در پنجمين * بر همين ترتيب يادش گير اى صاحب يقين \r\nو نيز گويد :\r\n چشم دل باز كن كه جان بينى * عالمى جمله گلستان بينى\r\nهرچه نشنيده‌اى همان شنوى * وانچه ناديده‌اى همان بينى\r\nوانچه در خاطرت نكرده خطور * تو به چشم سر اين زمان بينى\r\n« ان يكادى » بخوان ز دفع گزند * تا ورا شرح و هم بيان بينى \r\nشيرازى\r\n\r\nميرزا محمد تقى فرزند محمد حسن شيرازى\r\nتاجرپيشه و به ادبيات و شعر مىپرداخت ، از تاريخ و دانشهاى اسلامى بااطلاع بود ، قصيده‌اى طولانى در مدح مولا امير المؤمنين عليه السلام سرود و از شيخ عبد اللّه بهبهانى درخواست نمود كه با كتابش « ولاية الأئمة » چاپ كند .\r\nدر آغاز قصيده گويد :\r\n رستگارى گر بجوئى از سر صدق و يقين * دست زن بر دامن سلطان دين حبل المتين\r\nحيدر كرار شير حق على مرتضى * روح ايمان نفس پيغمبر امير المؤمنين\r\nباب علم مصطفى و شاهد يتلوه منه * والى ملك سلونى عروةالوثقاى دين \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n نور او با نور احمد اولين مخلوق حق * ما سوا را آفريد از نورشان جان‌آفرين\r\nآنكه او با عترت پاكش بفرمان خداى * در دوعالم مر كتاب اللّه را آمد قرين\r\nاز براى هيچ‌كس نبود جز اين راه نجات * تارك فيكم بخوان و بهر خود اين ره گزين\r\nاجر تبليغ رسالت شد مودّتشان و بس * پا ز دين بنهاد بيرون هركه سرپيچيد از اين\r\nچون به پيغمبر بر ايشان نيز واجب شد درود * در نماز اندر شريعت بر تمام مسلمين\r\nكرده اندر شأنشان نازل ز راه مكرمت *   هَلْ أَتى   با آيهء تطهير  رَبِّ الْعالَمِينَ * \r\nاز سر صدق او بود من عنده علم الكتاب * او لكل قوم هاد باشد از روى يقين\r\nمخزن علم لدنى محرم اسرار حق * امر و نهيش متّبع در آسمان و در زمين\r\nاو بود خود نقطه اندر زير باى بسمله * وارث علم نبيّين ز اوّلين و آخرين\r\nآنكه در وقت ولادت بهر ختم انبيا * خواند از تورات و از انجيل و قرآن مبين\r\nمولدش در كعبه و نامش بود نام خداى * هيچ‌كس را حق نبخشيده فضيلت اين‌چنين\r\nآنكه در احزاب برتر ضربت او را شمرد * از عبادتهاى جن و انس ختم مرسلين \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n بر سرير انما جز او كه بنموده مكان * بر بساط لا فتى جز او كه گرديده مكين\r\nجاهش از عقد اخوّت با رسول اللّه نگر * از حديث منزلت قدر و مقام او ببين\r\nكرد تزويجش خدا با فاطمه در آسمان * تا قيامت دين حق آمد از ايشان مستبين\r\nساقى كوثر قسيم جنت و نار از ازل * قطب گردون امامت حافظ دين مبين\r\nدر غدير خم رسول اللّه بأمر كردگار * كرد چون كار خلافت را براى او متين\r\nاز بر حق آيهء  الْيَوْمَ أَكْمَلْتُ لَكُمْ  * تهنيت سوى نبى آورد جبريل امين \r\nشيرازى\r\n\r\nشيخ محمد رضا فرزند ضياء الدّين فرزند عبد النبى شيرازى\r\nعالمى واقف بر علوم عقلى و نقلى ، داراى جايگاهى بلند در تقوا و تهذيب نفس ، اديب اريب نيكوسرشت زيبا تحرير و تقرير ، نگارندهء كتابهائى استوار و سودمند . از دانشمندان شهر شيراز و پيش از سال 1290 درگذشته است .\r\nدر كتاب « نخبة الشهادة » اين چند بيت را از خود دانسته است :\r\n قبول عشق نبود هر هوسناك * نبندد عشق هر صيدى بفتراك\r\nنه هر دل كاشف اسرار باشد * نه هر جان عارف اطوار باشد\r\nنه هر تن مىكشد بار محبّت * نه هركس داند اسرار محبّت\r\nمحبّت مايهء فتح و فتوح است * محبت صيقل مرآت روح است \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n محبت عين قرب جاودانى است * محبت اصل عيش و زندگانى است\r\nهرآن‌كس را محبت گشت استاد * گذشتن بايدش از اهل و اولاد\r\nهرآن‌كو را محبت گشت رهبر * دريغش نيست از جان و نه از سر\r\nهمىدانى كه اين عاشق كدام است * محبت كيشِ كه او را چه نام است\r\nحسين است او حسين فرزند حيدر * نهال گلشن جان پيمبر\r\nحسين است او گل گلزار زهرا * حسين او فخر يثرب زيب بطحا \r\nشيرازى\r\n\r\nمحمد صادق فرزند محمد حسين شيرازى\r\nاديب فاضل عارف نيكوانشا ، گويا از شاعران اوايل سدهء چهاردهم ، جنگى دارد بنام « طومار مطوله و مجموعه محموده » .\r\nاو راست :\r\n در روى زمين وفا نديدم * با خلق جهان صفا نديدم\r\nنيك و بد من همه مرا باد * انگار كه خلق را نديدم \r\nشيرازى\r\n\r\nمحمد هادى فرزند محمد صالح شيرازى\r\nدانشمند ماهر در علوم دينى ، از شاگردان ملا محمد باقر مجلسى ، اديب نيكونگارش ، كتاب « چشمهء زندگانى » را به سال 1212 پرداخته است .\r\nدر ستايش شاه سلطان حسين صفوى گويد :\r\n آن سليمان حشمتى كز عدل او در راحتند * مرغ مور ماهى دريا و صحرا و هوا\r\nحاوى برّ عدالت هادى شرع نبى * سرور كل سلاطين خسرو كشورگشا\r\nآنكه تيغ اژدها پيكر كشد چون از غلاف * پوست مىگردد ز جسم مار از هيبت جدا \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n آنكه بخشد در كرم در علت افلاس ناس * شربت دينار انعامش خلايق را شفا\r\nآنكه آب دست‌شوى دست دريا فيض او * آتش علت نشاند همچو خاك كربلا \r\n\r\nصادق سيد صادق علوى حسينى ، امير الشعراء\r\nاديب فاضل ، ملقب به امير الشعراء . از شيخ محمد حسين طبيب حافظ الصحة كتابى در صحن حضرت امام حسين عليه السلام به سال 1310 خريد و آن را بوى بخشيد و اين ابيات را از خود بر كتاب نوشت :\r\n چارشنبه صباح يازدهم * از مه فرخ ربيع دوم\r\nبود سال هزار و سيصد و ده * رفته از هجرت رسول اللّه\r\nدر مكان خجستهء حائر * كه بدم جد خويش را زائر\r\nرفتم اندر ميان صحن نفيس * ديدم آنجا نشسته شيخ رئيس\r\nحافظ الصحت خجسته‌منش * كرد از اين بنده كمين خواهش\r\nكه خريدار اين كتاب شوم * بلكه زين علم كامياب شوم\r\nمن هم از فضل رحمت بارى * كردم اين نسخه را خريدارى\r\nقيمتش گشت يك مجيدى و نيم * كه نمايم بشيخنا تسليم\r\nزان سپس كرد حافظ الصحت * وجه آن را قبول از منت\r\nچون بدين‌گونه ماجرا شد طى * پيشكش كردم اين كتاب بوى\r\nزان كه من كان همت و كرمم * آفتاب مكارم و هممم\r\nآفرين بر چنين وجود شگرف * كه بود بر مثال نسخهء ژرف\r\nپول نستانم و كتاب دهم * ماه نو گيرم آفتاب دهم\r\nبندهء خاندان مصطفوى * احقر السادة صادق العلوى \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nصافى\r\n\r\nشيخ محمد باقر فرزند محمد حسن بيرجندى قائنى\r\nاز عالمان مشهور و فقيهان معروف ، از بيست‌وشش‌سالگى به تأليف شروع كرد و كتابهاى بسيارى پرداخت ، به عربى و فارسى شعر مىگفت با تخلص « صافى » يا « عاصى » . به سال 1352 درگذشت .\r\nمنظومه‌اى چون « نان و حلوا » شيخ بهائى دارد و اين ابيات از آن است :\r\n تا بكى هستى گرفتار خيال * تا بكى مأنوس با اين قيل و قال\r\nتا بكى گوئى صحيح او أعم * تا بكى اين حرفها بافى بهم\r\nتا بكى اوراق را برهم زنى * تا ز اصل مثبت اندك دم زنى\r\nتا بكى اين رنجهاى بىقياس * تا شود معلوم تو حال قياس\r\nصورت است اين اى جناب مستطاب * بىثبات است همچو نقشى روى آب\r\nجمله وهم است و خيال است و بدع * جمله مكر است و مكيد است و خدع\r\nگر تو را معنى از آن مقصود و لُب * گر تو را مقصود از آن كشف حجب\r\nپس چرا آثار آن آثار زشت * گند آن پر كرده هر بام و كنشت\r\nبا خيال غير حق اين اى فلان * مىرساند در جحيمت بىگمان\r\nگر كه چشم باطنت بيند عيان * آب اين سوزان‌تر است از نار آن \r\nصافى\r\n\r\nشيخ محمد جواد فرزند ملا عباس صافى گلپايگانى\r\nاز دانشمندان معروف علوم دينى ، در گلپايگان و اصفهان علم بيندوخت و گاهى به تدريس پرداخت ، با سردمداران سياسى و دين‌سازان همواره در ستيز بود و هيچ‌گاه با آنان سازگار نبود ، نزديك سى اثر به نظم و نثر تأليف داشت . به فارسى و عربى شعر مىسرود و شعر فارسى وى تا حدى نيكو است .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nسال 1287 در گلپايگان چشم بدين جهان گشود و 1378 در همان شهر درگذشت .\r\nاين شعر ملمع از اوست :\r\n يا خليلى فيك دمع العين كالسلسال سال * يا حبيبى قف و أجمل ان ذا الاخطال طال\r\nاى كه در روز وصالت آيد اندر تن روان * وى كه در شام فراقت سوزد از عبال بال\r\nچند باشد مرغ دل اندر هوايت خسته پر * رحمى آخر تا گشايد بلبل اقبال بال\r\nيا غزالا صاد قلبى لا تبلبل بالنا * عنك قلبى لم يكن يا غاية الآمال مال\r\nهست ما را در فراقت چشم مانند سحاب * نيست ما را در غمت از شدت ولوال وال\r\nناولتنى نار عشق منك فى قلبى استقر * كلما اطفى بدمعى كان بالاشعال عال\r\nعشق تو زد آتش آن‌سان در دلم كز تاب او * گشته‌ام از مويه موى و كشته‌ام از نال نال\r\nزلزلتنى نار وجد منك كالمصباح باح * كاد نور العقل من ناشر ذا الزال زال\r\nگرنه خالت كرد اندر بردن دلها گنه * از چه اندر آتش رخ كرده‌اى ادخال خال\r\nبر سر مهر آى تا گويم مديح شاه دين * آنكه اندر مدح او فكر اولى الافضال ضال\r\nسر غيب « ليس يعرف » بحر علم « ما نزف » * من جميع الخلق فى الأوصاف ذا الافعال عال\r\nحجت قائم ولى عصر آن كو جبرئيل * در مديح حضرت اوست چون ميكال كال\r\nشبل شير پاك يزدان شير مردان را پناه * آنكه گردد از نهيبش آب از اشبال بال\r\nصبح رويش چون منور مىنمايد كعبه را * فالسجود نحوها قد كان بالآصال صال\r\nبهر تكريمش ملك بنمود آدم را سجود * بهر تعظيمش فلك قد كرد چون ابدال دال\r\nخواطر عيسى شود از ياد خشم او وجل * و از كمان لطف او گردد دل دجّال جال\r\nگر كند اقبال سوى درگه او مقبلى * بر سر او گستراند بلبل اقبال بال\r\nعشق گويد واجب است و ذات او باشد قديم * ليك او را ممكن واجب صفت عقال قال\r\nيا عظيم‌الشان يا من انت للزهاد هاد * يا عزيز المنّ يا من انت بالأثقال قال\r\nاى كه بىلطف تو باشد رفعت افلاك پست * اى كه اندر گاه لطفت سستى افشال شال\r\nمنك فى وجه المريدين ألطف الألطاف طاف * منك فى سمع المصلين طارق الآجال جال \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n جنتى واها لمن اشغلته بالحب اذ * شاغل الأغيار فى الجنات بالاشغال غال\r\nاى جلالت زان فزون كايد كسى را در گمان * منطق ( صافى ) بود از وصف اين اجلال لال\r\nدست ما و دامن لطف تو اى درياى جود * فيك تأسيسى و منك يا منبع الآزال زال \r\n\r\nصبا ميرزا يحيى فرزند محمد على ساروى مازندرانى\r\nعالم جليل متبحر در علوم دينى و عقلى ، اديب عارف مطلع به علوم غريبه ، تخلصش « مهجور » بود و از سال 1225 به « صبا » تغيير داد ، كتابهاى « مجمع المتفرقات » و « شرح عوامل ملا محسن » را پرداخته .\r\nاز اوست :\r\n گرفتار كمند نازنينى * شده صيد دلم در سرزمينى\r\nاگر زاهد رخ يارم ببينى * ز تو نايد دگر خلوت‌نشينى \r\n\r\nصدر الشعراء صدر الشعراء\r\nخط نستعليق را زيبا مىنوشت و شعر را نيكو مىسرود ، لقب « صدر الشعراء » را مظفر الدّين شاه قاجار به دو داد و نامش را نيافتيم ، جنگى به سال 1290 پرداخت و پاره‌اى از اشعار خود را در آن آورد .\r\nنقاشى صورت او را مىكشيد بديهتا گفت :\r\n مكش كه بيهده اين نقش مىكشى نقاش * كه خون بگريى گر پى برى بر احوالم\r\nچه لازم است بماند پس از من اين تمثال * به من چه كرد فلك تا كند به تمثالم \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nصديق يوسف صديق\r\nشيخى مسلك و از اتباع حاج كريم خان كرمانى بود ، اديب شاعر با تخلص « صديق » .\r\nدر ترجيع‌بندى در مدح مولا امير المؤمنين عليه السلام گويد :\r\n فرمود نبى بصدر منبر * من شهر علومم و على در\r\nيعنى كه مرا از او بجوئيد * دزد است كسى كه نايد از در\r\nاز دولت مهر چهارده تن * انديشه چرا كنم ز محشر\r\nدر روز حساب شاد و خندان * خود را بكشم بحوض كوثر\r\nيا رب بكريميت عطا كن * توفيق زيارتم مكرر\r\nتا هر نفسى بجاى آرم * هفتاد هزار حج أكبر\r\n( صديق ) مىگشت بر در دوست * دل‌بسته به التفات قنبر\r\nروزى كه قلم گرفت معبود * لوحش كف مرتضى على بود \r\n\r\nصفا\r\n\r\nميرزا ابراهيم فرزند محمد حسين اولياء سميع شيرازى\r\nاديبى است كه شعر را نيكو مىسرود با تخلص « صفا » ، چندى در بمبئى اقامت گزيد ، و در سال 1289 به حيدرآباد دكن رفت و به وزير ابو الخير محمد رفيع خان شمس الأمراء پيوست و از ملازمان پادشاه امير على خان شد و به دو لغت فارسى مىآموخت .\r\nكتاب « كنز النصائح » را به سال 1292 تأليف كرد .\r\nصفا\r\n\r\nميرزا غلامعلى فرزند محمد هروى حائرى\r\nاز دانشمندان كربلا در سدهء سيزدهم ، فاضل اديب شاعر با تخلص « صفا » ، كتابهاى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« تلخيص العروض » و « مونس الأديب » از اوست .\r\nصفا\r\n\r\nمحمد على فرزند حسن بيرجندى\r\nگويا از واعظان و سخنگويان بود و در بيرجند سكونت داشت ، اديب شاعر با تخلص « صفا » ، كتابهايش را به سال 1322 وقف كرد .\r\nاو راست :\r\n اى كرب و بلا عجب صفائى دارى * به‌به چه حسين تو رهنمائى دارى\r\nاى كرب و بلا ز عرش باشى برتر * چون اكبر خورشيد لقائى دارى \r\n\r\nصوفى حكيم على صوفى اصفهانى\r\nاز شاعران سدهء يازدهم ، به پزشكى اشتغال داشت و شعر فارسى را نيكو مىگفت ، « خرقه على » كشكولى است از وى ، در سال 1043 اين ابيات را از آيه شريفه  « اللَّهُ نُورُ السَّماواتِ وَ الْأَرْضِ »  الهام گرفت :\r\n زهى دور از وصال چشم بىنور * درخشان از جمالت تابش هور\r\nتو در دلها چو مصباحى به مشكاة * تو در هر ديده‌اى نور على نور\r\nفروزد كوكب از عالىدرختى * به سروى مىنمايد آتش طور\r\nدماغم خشك از آن بادام چشم است * بجوشد خونم از عناب منظور\r\nبرون از شرق و غربم ره نمودند * شبم نزديك و وادى تيره ره دور\r\nهواى خود ز سر بايد نهادن * بيابان گرم و آب چشمها شور\r\nسرچشمه اگر نايد به چشمم * به دريا رفت بايد از همين خور\r\nعلى آهوى ما بگذشت از اين دشت * جرد كور تو تا كى بر لب گور \r\n\r\n","description":"","footnote":"","page_name":" 146 ","page_number":146},
  {"content":"\r\n\r\nو نيز اين دو رباعى از اوست :\r\n ما صورت خود به كاغذى ساخته‌ايم * زين ره به خيال هركسى تاخته‌ايم\r\nاين نغمهء مستانه در اين باغ نبود * ما گوش به حرف هركس انداخته‌ايم \r\n* * *\r\n درها ز خدا هميشه باز است به تو * بسته در روشنائى آز است به تو\r\nمعشوق على چه خوش برآمد به همه * مىخورده به ما و به نماز است به تو \r\n\r\nضيا\r\n\r\nآقا ضياء الدّين فرزند محمد باقر بيرجندى\r\nاز شاعران سدهء چهاردهم ، در شعر به « ضيا » تخلص داشت . در فرارسيدن ماه محرم گويد :\r\n مه غم سر زد و دلها همه لبريز غم است * نوبت ماتم سلطان ملائك خدم است\r\nاين مه آورده خبر باز ز كنعان بلا * يوسف آل نبى كشتهء تيغ ستم است\r\nزين عزا گرد مصيبت نشسته است بعرش * لوح گريان و چه نى شور نوا در قلم است\r\nانبيا را همگى رخت عزا گشته به بر * قامت ختم رسل از غم و اندوه خم است\r\nمادرش نعره‌زنان با همه افواج ملك * حوريان موىكنان سينه‌زنان از الم است\r\nآن يك عباس على گويد و ديگر قاسم * وز غم اكبر ناشاد در ايشان سقم است\r\nحجت عصر در اين ماتم عظمى به خدا * عوض اشك روان از مژه سيلاب دم است\r\nمحتشم گرچه لب از مرثيه بنموده خموش * در عزاى تو شهنشاه ( ضيا ) محتشم است \r\nضيا\r\n\r\nسيد عبد اللّه فرزند ابو تراب طباطبائى ، ضياء الدّين\r\nفاضل فقيه اديب شاعر ، در لغت و ادبيات عرب متبحر ، جمله‌اى از كتابها را به خط خود\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nنوشته و تصحيح كرده است ، داراى مؤلفاتى چند مىباشد چون « تجريد البلاغة » و « نظم لطيف » و « حل الأحجية » و « العروة الوثقى » و « فصول اصول العام فى علم الكلام » كه به سال 1246 تأليف شده است .\r\n\r\nطالب سيد طالب فرزند محمد طالب مازندرانى\r\nاديب شاعر با تخلص نام خود « طالب » ، جنگى به خط خود به سال 1119 گرد آورد .\r\nدر سوگ امام حسين عليه السلام گويد :\r\n در محرم مىزند تا روز محشر فاطمه * از غم آن نوجوانان سنگ بر سر فاطمه\r\nقطرهء آبى بجز خونابه دل خوردن نداشت * زين مصيبت در كنار آب كوثر فاطمه\r\nنيست فارغ ساعتى از ناله و فرياد و آه * با دل پراضطراب و ديدهء تر فاطمه\r\n. . . . . . . . . * . . . . . . .\r\nدر گلستان جنان دارد دل محنت‌فزا * زين عزا بىمونس و بىيار و ياور فاطمه\r\nاز جفاى آن ستمكاران بىشرم و حيا * داغها دارد بدل تا روز اكبر فاطمه\r\nريخت خون دل بجاى اشك در گلزار خلد * از براى ماتم آل پيمبر فاطمه\r\nدر رياض خلد مىگريد مدام از سوز دل * زين مصيبت از غم اولاد حيدر فاطمه\r\nجامهء صبر از گريبان تا بدامان چاك زد * زين عزا از فعل آن قوم ستمگر فاطمه\r\nآه از آن روزى كه ( طالب ) با جميع قدسيان * شد پريشان حال و بىسامان و مضطر فاطمه \r\n\r\nطالب الحق سيد محمد فرزند محمد باقر طباطبائى يزدى\r\nاز شاعران اواخر سدهء سيزدهم و اوايل سدهء چهاردهم ، در تاريخ وفات پدرش گفته است :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n پدر جان حيات از من زار بردى * چه آب حيات از كف دوست خوردى\r\nبتاريخ اين سال هجران رقم زد * بجان‌آفرين جان شيرين سپردى \r\n( 1298 )\r\n\r\nطالع ملا سميع طبيب\r\nاز پزشكان و شاعران نيمه سدهء سيزدهم ، شعر را نسبتا نيكو مىگفت ، اين شعر را كه به سال 1260 نگاشته بود به خط وى ديده‌ام :\r\n چشم ما را بىرخ تو نور نيست * در دوعالم جز توام منظور نيست\r\nجذبهء كويت كشد هر سو مرا * حاجتم ديگر بكوه طور نيست\r\nگر برندم سوى جنت بىرخت * هم‌نشينى يك‌دمم با حور نيست\r\nشد تنم كاهيده از هجران تو * جز منت در عاشقى مهجور نيست\r\nشاد و خرم هر طرف دلها ز تو * جز دل من كز غمت مسرور نيست\r\nچند كوشى در علاجم اى طبيب * درد عشق است و دوا دستور نيست\r\nجز شميم مرگ تو هنگام مرگ * حاجتم بر سدر و بر كافور نيست\r\nمىبرى دلها ز كف گاه خرام * خواهم آيم از عقب مقدور نيست\r\nچند بر خود بنگرى از عُجب و كبر * كس به خود چون تو به خود مغرور نيست\r\nاز چه آخر اى سليمان جهان * هيچ‌گاهت يك نظر با مور نيست\r\nچاره‌اى نبود بجز افتادگى * كار عشق است عشق جاى زور نيست\r\nتو كجا و همنشينى با رقيب * هم‌نشينت هست اما جور نيست\r\nيك‌دمى با ما نشين اى بىوفا * چشم ما هم اين‌قدرها شور نيست\r\nديدهء معشوقه مخمور ار خوش است * ديدهء كس اين‌چنين مخمور نيست\r\n( طالعا ) بس كن سخن از وصف يار * آنچه گوئى تو ز وصفش دور نيست \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nطاير\r\n\r\nسيد محمد فرزند سعيد موسوى گلپايگانى\r\nاديب شاعر با تخلص « طاير » ، در تقريض كتاب « منبع الحياة » ميرزا ابو الحسن على زنوزى خوئى به سال 1265 گويد :\r\n اين كتاب مستطاب از فرط نور * جلوه‌گر گرديده همچون نخل طور\r\nبس‌كه با لطف معانى آمده است * آيت سبع المثانى آمده است\r\nاين كتاب از عالمى دارد خبر * علم لوح آمد در او مضمر مگر\r\nياد كرده از اسيران بلا * جان‌نثاران شه كرب و بلا\r\nعالمى را زين عزا برهم زده است * سكهء غم بر دل عالم زده است\r\nاين كتاب مستطاب از يك فسون * بسته دلها را بزنجير جنون\r\nجاى چون يوسف بدلها كرده است * جلوهء حسن زليخا كرده است\r\nنكته‌هاى عشق افشا كرده است * رخنه در دلهاى شيدا كرده است\r\nناز عشق و عاشقى سر كرده است * دامنم را پر ز گوهر كرده است\r\nبر سرم شورى عجب افتاده است * از تعب جان در طرب افتاده است\r\nحسن يوسف را نموده آشكار * شهره كرد اين قصه را در هر ديار\r\nتا زليخا را ملامت كم كنند * مهر خاموشى همى بر لب نهند \r\nطاير\r\n\r\nمحمد حسين فرزند محمد على لارى\r\nعارف دانشمند ، اديب شاعر با تخلص « طاير » ، سورهء يوسف را به نام « أحسن القصص » در سال 1277 تفسير عرفانى كرده و پاره‌اى از اشعار خود را در آن آورده است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nطبيب ميرزا محمد طبيب اصفهانى\r\nاديب نيكونگارش ، در خط ماهر و در هنر تزيين و تذهيب استاد ، كتاب « زاد المعاد » را به سال 1244 نوشته و فتحعلى شاه قاجار را در پايان آن به نظم و نثرى شيوا ستوده و تاريخ اتمام را چنين گفته است :\r\n سال اتمامش محمد زد رقم تاريخ گفت * شد تمام از لطف حى زاد المعاد مؤمنان \r\n\r\nطوبى شيخ محمد حسين بن محمد جعفر كاشانى\r\nدانشمند عارف ، در علوم عقلى متبحر ، اديب نيكوانشا ، نسخ و نستعليق را استوار مىنوشت ، از شاعران اواخر سدهء سيزدهم .\r\nاين رباعىها از اوست :\r\n يا رب دوجهان در نظرم پست نما * هر نقش كه در لوح قلم بست نما\r\nاز ديدهء دل غبار پندار ببر * در پردهء غيب آنچه نهان هست نما \r\n* * *\r\n آن لحظه كه دل بوصل او مايل شد * دل مايل و جان باطل و تن عاطل شد\r\nگفتم جز دل كه مخزن مهر وى است * باطل شود آنچه در ميان حايل شد \r\n* * *\r\n اى تيره‌تر از شب ز غمت روز مرا * جان سوختى از هجر جهان سوز مرا\r\nهر روز مرا وعدهء فردا چه دهى * خرسند كن از وصل خود امروز مرا \r\n* * *\r\n يا رب ز جهان فراغتى بخش مرا * وز نشئه عشق حالتى بخش مرا\r\nعمرى بجهالت شب و روزم بگذشت * اكنون ز هدايت آيتى بخش مرا \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nطهرانى\r\n\r\nميرزا محمد حائرى طهرانى\r\nدانشمند فاضل آشنا به علوم دينى و عقلى و ادبى ، عارف صوفى ، از دانشمندان نيمهء اول سدهء چهاردهم و در طهران اقامت داشت ، از مؤلفات وى « الجبر و القدر » و « الصراط المستقيم » و « مرصاد السالكين » و « مفتاح الأسرار » مىباشد .\r\nاز اوست :\r\n بيش از اين تحقيق و توضيح مرام * نيست مقدور اى برادر و السلام\r\nبيش از اين گفتن ز اسرار قدر * كشف اين سر خفى مستتر\r\nنيست ممكن نزد هر با باصره * خاصه ارباب عقول قاصره\r\nاين‌قدر هم بود از لطف إله * تا رسانم طالبان را سوى راه \r\nطهرانى\r\n\r\nشيخ محمد آقا رازى طهرانى\r\nدر طهران به سال 1332 زاده شده و مقدمات علمى را همان‌جا طى كرد ، پس از آن در نجف اشرف از محضر عالمان بزرگ مراحل علمى را گذراند و در سال 1368 به طهران بازگشت و به تدريس اشتغال ورزيد ، در شعر مشرب عرفانى داشت ، كتابهاى « تجويد القرآن » و « المحرمات الأبدية فى الرضاع » و « كشكول » از اوست ، به سال 1385 در طهران درگذشت و در وادى السلام نجف دفن شد .\r\nاين ابيات از اوست :\r\n أيها الاخوان قوموا للحبيب * ليت شعرى هل لهذا من مجيب\r\nچند سائى رو بدرگاه صنم * چند خواهى حظ كيكاوس و جم\r\nبين چسان يكسر به خاك اندر شده * غنچه اميدشان پرپر شده\r\nنفس نمرودى دلت بتخانه كرد * خانهء دين تو را ويرانه كرد \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n قم اى ابراهيم فى الأصنام كد * و اجتهد فى كسرها ثم اجتهد\r\nقم و لا تمكث و أنت المرتحل * ذاك ظني قد دنى منك الأجل\r\nقم و لا تمكث يا هذا الفتى * و احذرن من سوف أفعل أو أتى\r\nبا هواى يار گر خواهى پريد * بايدت طير هوا را سر بريد\r\nقلّب القلب التى مالت إلى * نحو رب البيت و هو الموئلا \r\n\r\nظريف احمد فرزند عبد الكريم نورى طهرانى\r\nدر طهران چشم بدين جهان گشود و در « سارى » سكونت داشت ، تخلصش « ظريف » و در بعضى نگارش‌هايش به خود لقب « محدث » مىداد ، بيشتر شعرش را به سال 1326 گرد آورد و تا سال 1341 زنده بود .\r\nاز او است :\r\n آن صاف‌دلان پاك بىعيب و علل * وان دُردكشان جام سرشار ازل\r\nدر كرب و بلا بگرد هم جمع شدند * هفتاد و دو جرعه‌نوش بىنقص و زلل \r\n\r\nعابد حاج على فرزند زين العابدين اصفهانى\r\nاز شاعران سدهء سيزدهم ، گويا از واعظان بود . جنگى در سال 1225 گرد آورد و در آن جمله‌اى از اشعار خود را درج كرد .\r\n\r\nعاتب عاتب\r\nاز شاعران پس از سدهء يازدهم ، مثنوى اخلاقى عرفانى وى بنام « نان خشك » به پيروى\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n« نان و حلوا » شيخ بهاء الدّين عاملى با تخلص « عاتب » در چند باب سروده شده است .\r\nآغاز مثنوى :\r\n حمد مخصوص خداوند است و بس * غير او لايق نباشد هيچ‌كس\r\nنيست غيرش او است رب‌العالمين * عاقبت نيكو بود للمتقين\r\nمىستايم آنكه را باشد سزا * چون ستايش نيست غيرش را روا\r\nحمد لا احصى سزاى ذات اوست * بلكه هر حمدى براى ذات اوست\r\nغير او شايستهء تحميد نيست * هيچ شىاى لايق تمجيد نيست \r\nتا اينكه گويد :\r\n چونكه نقدى نيست اندر صره‌ام * غير نان خشك اندر سفره‌ام\r\nگر قناعت مىكنى زين نان خشك * سير خواهى شد يقين چون قند و مشك\r\nنان خشكى هر مسافر را ضرور * هست نان خشك زاد راه دور\r\nگر مزعفر نبودت يا قند و مشك * كن قناعت ساز پس با نان خشك\r\nنان حلوا نان خرما نان عسل * چون مزعفر باشد و قند و عسل\r\nنان خشك از ( عاتب ) مسكين بود * عارفان را سفره‌ها رنگين بود \r\n\r\nعارف سيد مير داود فرزند محمد مخدوم تفريشى\r\nنيكو مىنوشت و به دو زبان فارسى و عربى شعر مىگفت ، دانشمند عارف ، در علوم عقلى تبحر داشت ، رساله‌اى در « اثبات واجب » به سال 1170 پرداخت .\r\nاز او است :\r\n شاهد كثرت نشان * كرده به صد عز و شان\r\nاز حجب اختفا * پرتو هستى عيان \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n از اثر عين ذات * لمعهء نور صفات\r\nتافته بر ممكنات * جلوه وحدت‌كنان\r\nوحدت جمعى چه شد * كثرت تفضيل چو\r\nمعنى توحيد را * كرد مفصل بيان\r\nبلبل مست جنون * غنچهء دل پر ز خون\r\nدر صفت عشق او * همدم سبوحيان\r\nامر معيشت فكند * گردن جان را كمند\r\nمىبرد از هر مجاز * سوى حقيقت كشان\r\nقافله‌ها در ره است * سوى عدم نى وجود\r\nچون رسد اين ديگرى * مىرسد از ره دوان\r\nقافلهء فيض او * مىرسد از گرد ره\r\nبهر متاعى چنين * سهل بود نقد جان\r\nدر طلب سود شو * يك‌دو قدم پيش رو\r\nبانگ ورا را شنو * از جرس كاروان\r\nزندگى اين جهان * نيست به غير از تعب\r\nنقد مده در لعب * از كف خود رايگان\r\nخاطر اين خلق دون * قابل نقش زر است\r\nسكهء تجريد زن * نقش تو باشد در آن\r\nخاصه بتفرش كز او * اهل وفا رفته‌اند\r\nدر عوض هركسى * مانده بجا ناكسان\r\n( عارف ) ازين شو خموش * بادهء غيبت منوش\r\nبزم حضور است اين * ذكر نكن غايبان \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nعارفچه\r\n\r\nميرزا حسين فرزند ملا اسماعيل طبسى اصفهانى\r\nمولد وى در اصفهان و در علوم دينى از علما و دانشمندان آنجا بهره‌ها برد ، مخصوصا در علوم حديث تبحر تام بهم رسانيد ، بيشتر اشتغالش به وعظ و ارشاد بود ، داراى اشعار بسيارى است با تخلص « عارفچه » لقبى كه امام جمعه وقت اصفهان به دو داده بود ، به مدايح و مراثى اهل بيت عليهم السلام اهتمام وافر داشت . كتابهاى « زاد المواقف » و « زاد العارفين » و « زاد الواعظين » و « انيس الواعظين » از آثار چاپ‌شدهء وى مىباشد . به سال 1322 در اصفهان درگذشت و در تخت فولاد به خاك سپرده شد .\r\nدر مدح و منقبت حضرت امام باقر عليه السلام گويد :\r\n امام پنجمين قطب مفاخر * يگانه سرور اسلام باقر\r\nفلك باشد غلام رفعت او * مَلَك دايم بطوف تربت او\r\nمقام و جاه آن حضرت رفيع است * مزار پاك او اندر بقيع است\r\nبه امرش باشد از مه تا بماهى * ورا مىزيبد آرى پادشاهى\r\nزبان عاجز كه اوصافش كند نقل * كجا بر كنه ذاتش پى برد عقل\r\nثناى او خداوند وفى گفت * دُرِ مدحش رسول ابطحى سفت\r\nمحمد طينت است آن حجت رب * نسب دارد ز حيدر از ام و اب\r\nخوش آن كو پيرو آن ذو المقام است * فلك فرمان‌بر وى چون غلام است\r\nاز او شد جمله احكام خدا نشر * شفيع دوستان اندر صف حشر\r\nچون آن نور امامت در جهان تافت * به آسانى رموز علم بشكافت\r\nچو او بشكافت علم دين سراسر * شريعت يافت از او زيب و زيور\r\nشكافنده علوم دين هم او بود * نماينده رسوم دين همو بود\r\nتولايش بجو كاين اصل دين است * به حق حق كه قول حق همين است\r\nنجات از هول و بيم روز محشر * چه باشد مهر آن شاه فلك فر \r\n\r\n","description":"","footnote":"","page_name":" 156 ","page_number":156},
  {"content":"\r\n\r\nعارفچه\r\n\r\nميرزا محمد على فرزند محمد حسين فرزند اسماعيل طبسى اصفهانى\r\nاصلا از طبس و پدرش در اصفهان سكونت گزيد ، انواع شعر را با تخلص « عارفچه » مىسرود ، قصيده و غزل و مسمط و مستزاد و ترجيع‌بند و تركيب‌بند و رباعى فراوان گفته و بيشتر آنها در مدايح و فضائل و مراثى حضرات معصومين عليهم السلام مىباشد ، در آغاز تذكرة الشعراء نام بيست و دو تن شاعران معاصر خود را مىآورد كه حق تعليم او را داشته‌اند « 1 » . « تحفة المعصومين » و « منتخب كبير » و « زبدة القصائد » و « تذكرة الشعراء » نيز از آثار چاپ‌شدهء اوست . در سال 1373 زنده بود .\r\nاز گفته‌هاى اوست :\r\n خيز اى دل كه دمى بر رخ جانان نگريم * پروبالى بگشائيم و بكويش بپريم\r\nشاهد غيب كه چون جان ز نظر پنهان است * چشم جان باز نمائيم و برويش نگريم\r\nزنگ كثرت بزدائيم از آيينهء دل * كسوت شرك و ريا را بتن خود بدريم\r\nيا كه چون خاك مقيم درِ جانان باشيم * يا كه چون باد صبا بر سر كويش گذريم\r\nبِه كه اقرار نمائيم به يكتائى او * تا ز لوح دل خود نقش دوئيت ببريم\r\nديدهء جان چو ببيند بجز از چهرهء دوست * حق بود اينكه بگوئيم كه صاحب‌نظريم\r\nخيز اى دل ز پى دار بقا فكرى كن * پيش از آنى كه از اين دار فنا درگذريم\r\nچون بدانيم كه حق را صفت ستارى است * ما كه باشيم كه تا پردهء مردم بدريم\r\nرفتگان را بود اين زمزمه با تو شب و روز * منشين شاد كه در راه فنا هم‌سفريم\r\nتا نهاديم ز جان پا بدر خانهء عشق * از شرف بر سر شاهان جهان تاج سريم\r\nتا كه با آهوى چشمان بتان خو كرديم * مور بوديم از اين پيش كنون شير نريم\r\nما كه داديم دل‌وجان بهواى رخ دوست * در ره دوستيش تير بلا را سپريم\r\nاز پى خدمت او تا كه ببستيم ميان * بىنياز از چه ز سلطانى و تاج و كمريم \r\n\r\n\r\n","description":"","footnote":"\r\n( 1 ) . در تذكره شعراى اصفهان ص 326 ذكرش رفته است .\r\n","page_name":" 157 ","page_number":157},
  {"content":"\r\n\r\n به اميدى كه مگر دست دهد كعبهء وصل * سالك از شوق در اين مرحله با چشم تريم\r\nخيز ( عارفچه ) پى خدمت جانان از دل * تا كه خود را ز غلامان درِ او شمريم \r\n\r\nعاشق سيد على فرزند محمد على ميبدى يزدى\r\nعالمى است جامع علوم عقلى و نقلى ، به سال 1260 در ميبد يزد چشم بدين جهان گشود ، پس از طى مراحل كودكى و جوانى به عتبات عاليات رفت و از بزرگان علماء آن سامان بهره‌هاى فراوان علمى برد ، سال 1287 به كرمانشاه آمده و بدرخواست گروهى در آنجا اقامت گزيد ، عمر خود را در ارشاد دينى و تدريس و تأليف گذراند ، بيش از پنجاه كتاب و رساله از تأليفات او را نام برده‌اند كه معروف‌ترين آنها « كشكول » و « نقل محفل » و « بديع اللغة » مىباشد . به سال 1313 در كرمانشاه درگذشت .\r\nداراى اشعار بسيارى است به عربى و فارسى ، بيشتر در موضوعات دينى و عرفانى با تخلص « عاشق » در شعر فارسى .\r\nاو راست :\r\n تا عيان كرد اين جهان از صورت بىنور نور * شد فزون از چارسو بر هر سر پرشور شور\r\nباده‌پيمايان كويش گِرد جامش گشت مست * در خيال جَعد مُشكينش نشد مخمور مور\r\nعاشقان را روى گلگونش ز هر سو شد پديد * كرد شمع قامتش در ظلمت ديجور جور\r\nغمزهاى دل‌شكافش برد هوش از مَهوَشان * چشم جادويش نمود اندر جنان مسحور حور \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n شد بكام كام جويانش چو شهد انگبين * برد از دلها قرار انسان كه شد مفطور طور\r\nعاقبت از خونشان كردى سر انگشتان خضاب * بستد از جمشيد ملك و برد از شاپور پور\r\nهركه ديرين شد بچشمش سرمهء ديدار او * ساختش آخر بسان طاير شبكور كور\r\nمنهزم كرد از خيانت لشكر ملك حيات * تا بر او رنگ عزيمت ساختى مقصور صور\r\nبرد در خاك مذلت پادشاهان سرير * زد ز جورش پا بفرق تربت فغفور فور\r\nخنده زد در ماتم دارا و كيكاوس و جم * داد جا بر گور بهرام آن حريص گور گور\r\nهمت پير خرد را همتى تا افكنيم * دنيوى دلق كهن را در خور مقدور دور\r\nحاليا ( عاشق ) بسوى دوست دستى باز كن * كاندر اقليم عطايش نيست جز مثبور بور \r\n\r\nعاصى\r\n\r\nشيخ حسين بن عبد العلى كرمانى ، مؤمن\r\nدر كرمان چشم بدين جهان گشود و در طهران تربيت يافت و در يزد اقامت گزيد ، از محضر شيخ احمد احسائى علم بيندوخت و به وعظ اشتغال ورزيد ، كتابهايش مجالسى است براى واعظان و سخنگويان و بعضى از آنها گرد آورده شده از سخنان وى در مسجد گوهرشاد - مشهد مقدس بسالهاى 1300 - 1306 مىباشد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبيشتر اشعارش اخلاقى و عرفانى و در مدح و سوگ حضرات معصومين عليهم السلام مىباشد . گويد :\r\n عاقبت زير لحد بايد خفت * ترك اين دار فنا بايد گفت\r\nاين سخن را تو فراموش مكن * هرچه كردى تو شوى با آن جفت \r\nعاصى\r\n\r\nحاج سيد محسن فرزند مؤمن مؤمنى قزوين\r\nاز واعظان و سخنوران معروف قزوين ، در علوم دينى متبحر و به « محدث » نام‌بردار ، در تقوا و ديندارى مشهور ، گويند يك‌صد و هفده سال عمر داشت و به سال 1375 در قزوين درگذشت ، كتابهاى « منتخب الأسرار » و « مفاتيح المنبر » و « الأربعون مجلسا » از اوست .\r\nدر مناجات گويد :\r\n الهى واقفى از حال و كارم * همىدانى كه جز تو كس ندارم\r\nالهى كرده‌ام بسيار تقصير * ز درگاهت بغايت شرمسارم\r\nالهى گر بخوانى ور برانى * تو دانى بندهء اميدوارم \r\nعاصى\r\n\r\nشيخ محسن فرزند محمد رفيع گيلانى اصفهانى\r\nاصلا از تولم و در اصفهان زاده شد و مراحل تحصيل را پيمود ، در علوم دينى متبحر و به وعظ و ارشاد اشتغال داشت ، داراى اشعار بسيار به عربى و فارسى در دو ديوان است با تخلص « عاصى » در شعر فارسى و مشهور به « خاكسار » بود ، كتابها و منظومه‌هاى بسيارى داشته و جمله‌اى از آنها را ديده‌ام .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nعاصى\r\n\r\nنظر على فرزند ابو الحسن اسدى حبيبى\r\nاز اولاد حبيب بن مظاهر اسدى ، در مشهد مقدس سكونت داشت و در كتابخانه آستان قدس رضوى به تحرير اسناد و ارقام اشتغال مىورزيد ، كتاب « هداية الأمة » و « جنگ » متفرقات از آثار اوست . داراى اشعارى مىباشد با تخلص « عاصى » .\r\nدر جلالت و مقام حضرت زهرا عليها السلام در آغاز قصيده‌اى گويد :\r\n من بقربان جلال و رفعت خير النسا * كو بود بهتر ز مخلوق جهان نزد خدا\r\nقدر خاتون قيامت را خدا داند و بس * عرش و كرسى و بهشت و حور و غلمان زو به پا\r\nمىشناسد جاه و قربش را پيمبر باب او * عارفست اندر مقامش بهترين اوليا\r\nگر خدا ايجاد ذاتش را نمىكرد از نخست * خلقت كون و مكان و خلق ما فيها كجا\r\nوصف او خواهى به يك‌يك آيهء قرآن بخوان * سورهء رحمن و كوثر قدر و فجر و هم نسا\r\nخوان كسا را تا ببينى يك مقام عاليش * فاطمه آمد مقدم خالقش كرد اين ندا\r\nنامهاى ناميش هريك بود سرى عجيب * در حروف فاطمه شد عقلها حيران زفا\r\nگر شود دريا مركب ور قلم اشجار كون * خلق عالم منشى آيند ز ابتدا تا انتها\r\nكى توانند صد يك از اوصاف زهرا را نوشت * عاجزند ز اوصاف يكسر جمله در بحر فنا \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nعاملى ميرزا احمد عاملى\r\nبه هند اقامت گزيد و به درگاه پادشاهان آنجا تقرب داشت ، در بارگاه سلطان عبد اللّه قطب‌شاه داراى منزلتى رفيع بود . كشكول بهاء الدّين عاملى را به فارسى برگرداند و در وصف آن گويد :\r\n مجلدى است مرتب ز روى فضل و كمال * كه رشك صورت مانى و لعبت چين است\r\nدقيقه‌هاى معانيش در لباس حروف * چه در سياهى شب خوشه‌هاى پروين است\r\nز پاى تا سر آن يك‌به‌يك تأمل كن * ببين چگونه همه نغز و خوب‌آيين است \r\n\r\nعبرت شيخ محمد فرزند محمد صالح روح‌افزائى دماوندى\r\nفقيه جامع كمالات علمى و عملى ، فاضل متتبع در دانشهاى اسلامى ، از دانشمندان سده سيزدهم ، بيش از هشتاد كتاب تأليف نموده و همه را در دو عنوان « اسرار القرآن » و « السبع المثانى » آميخته است .\r\nدر وصف يكى از كتابهايش گويد :\r\n زين كوه و كتل كين همه عرفان پيداست * بااين‌همه آن ره است و عرفان پيداست\r\nهركس كه قدم زند به اين كوه و كتل * اول قدم او واله و آخر شيداست \r\n\r\nعرب مير سيد على عرب مهرى\r\nاز شاعران نيمهء اول سدهء دوازدهم ، اديب شاعر شوخ‌طبع ، عربى و فارسى را در شعر مىآميخت و اشعارى هزلى بلند مىساخت .\r\nدر تغزل گويد :\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n رفت فى البازار ديدى مهوش است * يك فسر تركست عبش ابرش است\r\nيك كمر خنجر على جنبش طلاست * مثل مژگانش بلا المبتلاست\r\nو على جنب دگر دست الشمال * سيف دارى مثل عبرويش هلال\r\nفى القفا من كاكل مشكين هزار * فتنه‌اى دارى على هر سو سوار\r\nيك‌قبا فى بر وراى عابى است * من نزاكت خشخشش بىتابى است\r\nسرو نازى قامتش اما روان * ششمهايش آهو اما ناتوان\r\nيك دهن دارى برخسار الفرنگ * مثل قلب العاشقين فى بوسه تنگ\r\nعبروان او هلالى يا كمان * مو آن مژه تير خدنگى يا سنان\r\nفى ميان ابروان خال سياه * قاب قوسين است او أدنى نگاه\r\nلا كمر بل شعرة فى فيچ و تاب * لا كفل بل يك بغل من ماهتاب \r\nو در قصيده‌اى طولانى گويد :\r\n اى دلبرا آب الحياة معتق بدهانه * الماه طرة وجهه و الدر من دندانه \r\n\r\nعزلتى حافظ عزلتى\r\nگويا از شاعران سدهء يازده يا دوازدهم بود ؛ عارف مطلع بر دانشهاى دينى روزگار خود ، به فارسى و تركى شعر مىسرود .\r\nاو راست :\r\n مرا بشناس من مرآت اويم * نمودى از صفات ذات اويم\r\nبه صورت صنعتش را مىنمايم * به معنى نسخهء آيات اويم\r\nبه من شد مهر توحيدش نمايان * كه من نفى خود و اثبات اويم\r\nمنم خوان وجود حق تعالى * پر از نعمات بىغايات اويم \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n منم داناى اسرار و اشارات * بجان كنجور مخزونات اويم\r\nشده تسليم او بگذشته از خود * رها گرديده از آفات اويم\r\nمرا كز هستيم رسته ز مستى * مبين تيره كه من مشكات اويم\r\nمجو واعظ ز من تكليف چون من * ندارم عقل و هوش مات اويم\r\nبرو حاجى به حج خير و سلامت * بدان من محرم ميقات اويم\r\nجز او منظور جانم ( عزلتى ) نيست * اگر با ترك اگر با تات اويم \r\n\r\nعقيل مير عقيل\r\nگويا از شاعران سدهء يازدهم ، اطلاعى از احوال وى در دست نيست .\r\nاين دو بيت از وى نقل شده :\r\n ازبس‌كه دلم خون شد از خوردنت اى افيون * هر شب كنم انديشه تا دل ز تو برگيرم\r\nازبس‌كه بود جانم مشتاق طلوع تو * چون صبح شود روشن مهر تو ز سر گيرم \r\n\r\nعقيلى ميرزا محمد رحيم فرزند محمد مؤمن عقيلى استرآبادى اصفهانى\r\nاز عالمان برجسته عصر خود ، در دانشهاى دينى ماهر و داراى جايگاه اجتماعى مذهبى و الا ، تا سال 1100 زنده و اجازه‌اى حديثى بدين تاريخ نگاشته است . اديب و داراى اشعار اندك مىباشد .\r\nاين دو بيت را از او دانسته‌اند :\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n زد حلقه چه بر در دلم عقل ذكى * پرسيد كه حلقهء در خلد جلى\r\nدانى ز چه وجه يا على مىگويد * يعنى كه على است صاحب‌خانه على \r\n\r\nعلىآبادى ميرزا تقى علىآبادى\r\nاز شاعران سدهء سيزدهم ، اطلاعى از تاريخ زندگى وى نداريم .\r\nهنگام درگذشت فتحعلى شاه قاجار گفته است :\r\n چو پنجاه شد از هزار و دويست * ستاره ابر خاكيان خون گريست\r\nجهان باز بازيچهء نو نمود * شهى برنشاند و شهى در ربود\r\nچو فتحعلى شه پرداخت گاه * محمد شه آراست تاج و كلاه\r\nهمى باصفهان ترك شاهى بگفت * به خاك قم آن درب شاهى بخفت\r\nبسى ناپسند است و ناريكش است ؟ * جهانى كه فتحعلى شه كش است\r\nمبندان دلى را كه دلبند نيست * بديرى كه راى خردمند نيست\r\nبداراى نو باد گيتى بكام * بشاه كهن ملك دارالسلام \r\n\r\nعلوى مير محمد اشرف فرزند عبد الحسيب علوى عاملى اصفهانى\r\nاز عالمان مشهور اصفهان ، جامع فنون عقلى و نقلى ، نگارندهء كتابهائى چون « علاقة التجريد » و « ترجمه مصائب النواصب » و « شرح دعاى صباح » و مؤلفات ديگر ، درگذشته به سال 1145 . از سروده‌هاى وى اين چند بيت را از پايان كتاب « فضائل السادات » مىآوريم :\r\n اى كرمت بيش ز انديشها * صاحب شاهى ز تو درويشها\r\nنيستى از فيض تو هستى شده * صاحب رفعت ز تو پستى شده \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n در عدمم خواهش بود از تو بود * در نظرم چشم وجود از تو بود\r\nگل ز گلستان تو پا در گِل است * در ره تو دل جرس محمل است\r\nجلوهء شيرين تو شد كوه‌كن * چون كنم از طور تجلى سخن\r\nموسى و عيسى همه حيران تو * كوه كمربستهء فرمان تو\r\nدست سخاى تو چه كف واكند * ابر كرم را كف دريا كند\r\nقطرهء باران تو عمّان بدل * پيش كف ابر تو دريا خجل\r\nهر سخنم عذر سخن گفتن است * طى ره عشق تو جان سفتن است\r\nمطلبم آنست كه جويا شوم * از سخن عشق تو گويا شوم\r\nور نه در اين راه سخن ابلهى است * طول سخن در رهت از كوتهى است \r\n\r\nعلينقى علينقى فرزند رمضانعلى\r\nعالم فاضل اديب شاعر ، از شاگردان علامهء مجلسى ملا محمد باقر اصفهانى كه او را به سال 1071 اجازه داده .\r\nاين رباعى از اوست :\r\n اى آنكه به بزم احديت يكتاى * جز احمد مرسل تو ندارى همتاى\r\nمداح تو در لجهء غم غوطه خورد * دستش ز كرم گير بگو با ما آى \r\n\r\nعنوان‌نگار تقى فرزند محمد ساوجبلاغى ، دبير اعلم\r\nعالم بلندپايه و اديب پرمايه ، بر لغت عربى و تركى و فرانسوى مسلط ، بسيارى از متون و كتابهاى علمى را بنظم كشيده و شعر فراوان گفته ، پنج بار شعرش را در پنج ديوان گردآورد ، تخلصش « عنوان‌نگار » و گاهى با نام خود « تقى » بود ، در عرفان و تصوف قدم نهاد با به كار\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبستن آداب دينى ، بيش از شصت سال در دربار شاهان به كار منشىگرى اشتغال داشت و مظفر الدّين شاه و محمد على شاه قاجار و گروهى از درباريان را مدح و ستايش نمود .\r\n« ترجمه نهج البلاغة » و « كنز المؤمن » و « نظم مصباح الشريعة » و « خلاصه تواريخ » و « دستور انشا » و « تاريخ عالم » از منشئات و مؤلفات وى است .\r\nاز او است :\r\n سزد به حضرت حق دل دهم بهديه و باج * كه بر ملوك جهان او همىببخشد تاج\r\nخجل شدم ز نياز حقير و اين تخييل * كه بىنياز بود حضرتش ز باج و خراج\r\nبه مسجد و بخرابات غير حق نبود * اگرچه طوف حرم لازم است بر حجاج\r\nخراج و باج بود هم ز عالم امكان * فضاى قدس منزه شد از اريكهء عاج\r\nمقام قرب كجا و خيال افسر و گنج * بجويبار بهشتى كسى نجويد كاج\r\nهميشه برد بود شاه را ببازى دهر * نه آنكه حيله و افسون نمايدش بحلاج\r\n( تقى ) تو تند مران توسن فصاحت را * حريف عمر كمينگاه دارد و قيقاج\r\nاگرچه عمر گذر كرد علم كامل شد * باينكه بهره نيابد به غير حق محتاج \r\nدر آغاز بعضى منظومه‌هايش گويد :\r\n حمد بىحد مر خدائى را نخست * كه بنامش نامها گردد درست\r\nآنكه از فضلش دوعالم روشن است * هيكل خاكى ز فضلش گلشن است\r\nآن توانائى كه بر تيغ زبان * داد و آب از جوهر نطق و بيان\r\nآن كريمى كز كرم بىشك و ريب * رزق هركس مىدهد از خوان غيب\r\nآنكه در شكرش فزون نعمت بود * طاعت او موجب قربت بود\r\nآن نواسازى كه در هر زخمه‌اى * مىزند هردم بنوعى نغمه‌اى\r\nآنكه چون فرمود  « أَ لَسْتُ بِرَبِّكُمْ »  * جمله در قول « بلى » گشتيم گم\r\nدر ازل تسليم با او عهدها * در مذاق ما فشاند او شهدها\r\nما چسان گرديم داناى وجود * چون بجا آريم شرط آن عهود \r\n\r\n","description":"","footnote":"","page_name":" 167 ","page_number":167},
  {"content":"\r\n\r\n كانبيا در « ما عبدناك » آمدند * در مقام « ما عرفناك » آمدند\r\nپس همان بهتر كه از تقصير خويش * ما بدان درگاه عذر آريم پيش\r\nور نه آن را آنچه مىباشد سزا * كى تواند بوالبشر آرد بجا \r\n\r\nغفارى حاج محمد غفارى\r\nاديب شاعر جامع ، از دانشمندان سدهء دهم ، در تاريخ تأليف كتاب « روضات الجنان » شيخ حسين كربلائى گويد :\r\n به حمد اللّه كه اين سربسته اسرار * تمام از فيض ارباب وفا شد\r\nبه صورت هركه يك‌ره ديد در وى * اگر بيگانه بود او آشنا شد\r\nدر او از روى معنى گر نظر كرد * درونش مخزن سر خدا شد\r\nچه پرسيدم ز تاريخش خرد گفت * زيارات قبور اوليا شد \r\n( 975 )\r\n\r\nغمكده ميرزا هاشم غمكده تبريزى\r\nاز شاعران آغاز سدهء چهاردهم و تا سال 1312 زنده بود ، شوخ‌طبع و درويش مسلك بوده ، داراى غزل و قصايد و مثنوى و رباعى است . شعرهايش با تخلص « غمكده » و « سالك » و « مفلوك » مىباشد .\r\nاين غزل از اوست :\r\n منم گه كعبه و گاهى كنشتم * زمانى دوزخ و گاهى بهشتم\r\nگهى تكيه باورنگ سلاطين * زده گه زير سر بنهاده خشتم\r\nگهى زنّار بسته بت‌پرستم * گهى بگشوده تسبيح است و مشتم \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n گهى در مسجد و گه در خرابات * چه شايد كرد غير از سرنوشتم\r\nخدا را پند كم ده ناصحا زان * كه از اوّل همين بوده سرشتم\r\nفغانم از خدنگ آن نگاهت * ز بس دارم بتن چون خارپشتم\r\nبيندازم كى از نخل تو خرما * خورد بس رنجها آخر كه كشتم\r\nقباى عشق بايد دوخت زينهار * از اين پشمى كه چندين‌ساله رشتم\r\nدريغا ( سالكا ) زين درد پنهان * كه زيبا در زبان گويد كه زشتم \r\n\r\nغمناك شيخ عبد الحسين فرزند محمد فومنى\r\nخطيب شاعر كم‌دانش ، كتاب « غمناك » را به سال 1328 در شهادت حضرت امام حسين عليه السلام و واقعهء كربلا نگاشته است .\r\n\r\nفارسى شيخ محمد حسين فرزند ابراهيم فارسى شيرازى\r\nاصلا شيرازى و در اصفهان فقه و علوم دينى را در محضر حجة الاسلام شفتى بياموخت و به سال 1253 اجازهء اجتهاد از وى دريافت كرد ، گاهى در نجف اشرف و كربلا نيز به درس علماء آن سامان حاضر مىشد ، در كيميا و علوم غريبه تبحر داشت ولى آن را دور ريخت و به فقه وقت گذراند ، به فارسى و عربى شعر مىگفت ، منظومهء « اللؤلؤ المنتثر » و رسالهء « مسأله بيمه » از اوست .\r\n\r\nفاضل مير فضل اللّه فاضل\r\nفاضل اديب شاعر با تخلص « فاضل » ، در سوگ شيخ عبد اللّه ماحوزى بحرانى ( 1135 )\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nچند قصيده سروده ، و اين قصيده از آنهاست :\r\n هركه را در عرصه شطرنج دنيا جا بود * مات گردد فى المثل گر بو على سينا بود\r\nشيخ عبد اللّه بحرانى كه صالح‌زاده بود * آنكه چون او مفتيى در شرع ناپيدا بود\r\nطرز و وضع اين جهان نامد خوشش بربست رخت * رو بسوى مأمنى كان منزل عقبا بود\r\nناله از گلدسته‌هاى مسجد ازين غصه خواست * الصلاة هر مكبر الوداع انشا بود\r\nپشت محراب از فراق رحلتش گرديد خم * خشك بر جا ماند منبر خطبه وا دردا بود\r\nعلم مانند يتيمان دست بر سر مىزند * بىپدر شد ناله و افغان او بر جا بود\r\nشرع بىصاحب شد و مدرس ز رونق اوفتاد * دين سيه پوشيد روز ماتم عظما بود\r\nچون‌كه آن عالِم ز عالَم رفت و نام نيك برد * گفتم اى ( فاضل ) تو هم راهيت پيش پا بود\r\nپس بگو تاريخ سال فوت آن علامه را * تا كه نام نيكى از بعد تو هم بر جا بود\r\nگفت روح شيخ ما ديشب كه شد سوى فلك * آيه معراج شد تاريخ و نزد ما بود\r\nحشر او تاريخ او حال صعود روح او * هرچه مىخواهى ب   « سُبْحانَ الَّذِي أَسْرى »   بود \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nفانى لطف على فانى\r\nاديب فاضل ، به فارسى و عربى شعر مىگفت با تخلص « فانى » در شعر فارسى ، مجموعه‌اى به سال 1288 خريد و بعضى اشعار خود را در آن نوشت .\r\nاين بيت از او است :\r\n آتش شهوت چو شود شعله گر * حور صفت جلوه كند كره‌خر \r\n\r\nفايض ميرزا عبد الكريم بيرجندى\r\nشاعرى است سرشار از ذوق و عرفان ، داراى قريحه‌اى نيكو و خطى زيبا ، از شاعران سدهء دوازدهم با تخلص « فايض » .\r\nاين غزل را براى دوستى به سال 1178 نوشته است :\r\n بت‌پرستى در نهان و آشكارم آرزوست * بستن زنّار از گيسوى يارم آرزوست\r\nچون‌كه محبوسم بقيد عشق آن ليلى عذار * همچو مجنون سير دشت كوهسارم آرزوست\r\nرهنورد وادى غم چون‌كه هستم روز و شب * نور آن رخسار در شبهاى تارم آرزوست\r\nخنجر نازش نموده جان من را چاك‌چاك * كردن از خون زينت لوح مزارم آرزوست\r\nوصل جانان بزم رندان با شراب لعل‌فام * پس غزل‌خوانى چه بلبل در بهارم آرزوست\r\nجام مى طرف چمن با نغمهء قانون و دف * باهم آغوشى به يار گل عذارم آرزوست\r\nكور شد از گريه چشمم پس ز خاك مقدمش * ريختن بر ديده‌ها اندك غبارم آرزوست\r\nدر حريم كعبه‌ام اما همين گويم صنم * بس‌كه دايم اعتكاف كوى يارم آرزوست\r\nچون لبش گرديد از شهد تبسم كام‌جو * گوشهء ميخانه و بوس و كنارم آرزوست\r\nسوختم در كورهء عشق مجازى ز آتشى * از حقيقت در دل افتادن شرارم آرزوست\r\nبس‌كه خوردم نيش از هم‌صحبتى اهل دهر * عزلت و طاعات حق زهادوارم آرزوست\r\nمست و واله در خرابات مغانم ( فايضا ) * كنج مسجد با دو چشم اشكبارم آرزوست \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nفدا محمد حسين اصفهانى\r\nاديب توانا و منشى بلندپايه ، خط نسخ را زيبا مىنوشت ، از شاعران سدهء سيزدهم با تخلص « فدا » يا « خيالى » ، بعضى كتابها را به سال 1263 نوشته است .\r\n\r\nفدائى شيخ محمد اسماعيل فرزند محمد هادى كزازى\r\nاصلا اراكى و در مشهد و كربلا دانش اندوخت ، كتابهاى بسيارى تأليف كرده و در دانشهاى دينى متبحر بود ، لقب « ابو شجاع » به خود مىداد و در شعر « فدائى » تخلص مىنمود . به سال 1262 درگذشت .\r\nاز اوست :\r\n دوش گفتم به خود از دست جفاى دوران * كو حزينى كه شود درد دلم را درمان\r\nديدم آمد ز الم سوخته جانى به زبان * آنكه خواهى تو من سوخته جان آنم آن \r\n\r\nفروغ سيد رضا فروغ\r\nاديبى است كه همه‌گونه شعر را آزموده ، گويد ده هزار بيت فقط در فن قصيده سروده ، پاره‌اى از شعرش را به سال 1296 در ديوانى فراهم آورده ، « ساقىنامه » و « منظومهء فضل » و « هفت بزم » از منظومه‌هاى وى است .\r\nاز او است :\r\n آنچه بخشد جان عالم را سنا * هست مر معبود را حمد و ثنا\r\nزان سپس بايد نمودن ابتدا * هم بنام ابتداى ما سوى\r\nكو ز الطاف تو حالى كرده عزم * داستان راند همى از هفت بزم \r\n* * *\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n بيا ساقى اى مونس دوستان * بزن خيمه اندر سرا بوستان\r\nكه فصل گل و لاله و عبهر است * ز گل بوستان احمر و اخضر است \r\n\r\nفنائى شيخ محمد حسن فرزند على محمد بيهودى قائنى\r\nعالمى عارف ، در قائن به سال 1282 پاى بدين جهان نهاد ، و پس از تحصيل در نجف اشرف به زادگاه بازگشت و به ارشاد پرداخت و مؤلفاتى چون « ترجمه و شرح لهوف » و « تنزيهات الاصول » و « شرح دعاى كميل » و « شرح دعاى سحر » از خود به يادگار گذاشت .\r\nاشعارى دارد نيكو با تخلص « فنائى » ، بيشتر در مدايح و مراثى حضرات معصومين عليهم السلام .\r\nدر مثنويى گويد :\r\n چون‌كه رنگين مىشود بازار عشق * دست و پا از خون شود گلنار عشق\r\nبس فنائى وقت قيل و قال نيست * تشنگان وصل را احوال نيست\r\nاز برون گويند كو آب فرات * وز درون پويند كو آب حيات\r\nصد هزاران شط جو در دستشان * آب باشد مست چشم مستشان\r\nگرچه خواهم بگذرم زين گفتگو * نيست ممكن چونكه مىگويد بگو\r\nدفعهء ديگر سخن آغاز كن * چونكه گشتى مست كشف راز كن\r\nكنز مخفى بود چون محبوب كل * زان شدش لازم ز خلق آن رسل\r\nاز محبت چيد اين دستگاه را * تا ببيند عاشقان راه را\r\nخواست خودبينى كند چون برملا * لازم آمد داستان كربلا\r\nچون‌كه بحر حب او طغيان نمود * عاشقان وصل را عطشان نمود\r\nكار عاشق زان عطش بگرفت اوج * آرميده بحر از آن آمد بموج\r\nزان عطش آن بحر طغيانها كند * آن‌چنان جوشد كه طوفانها كند \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nقائنى\r\n\r\nملا صالح فرزند محمد فرزند محمد صالح قائنى هروى\r\nاصلا قائنى و در هرات زاده شد و در كرمانشاه سكونت گزيد ، در پزشكى به گفته‌هاى پزشكان بسنده نمىكرد و به تجربه و آزمايش اهميت مىداد ، از علوم دينى و ادبيات بهره داشت ، نيكو مىنوشت و شعر مىگفت ، « تحفة الصالح » و « عمل صالح » و « منظومه‌اى در طب » دارد . در سدهء دوازدهم مىزيست .\r\nقائنى\r\n\r\nمولانا قاسم على قائنى\r\nاز شاعران سدهء يازدهم ، به علوم عقليه اشتغال داشت و در علوم غريبه متبحر و از علوم رياضى مطلع بود ، داراى رسائلى است چون « حدوث الأسماء » و « الذخيرة » و « علم الحروف » و « الجفر » و « المناظر و المرايا » .\r\n\r\nقاجار مريخ قاجار\r\nعارف صوفى اديب نيكوانشاء ، در سال 1205 به زيارت امام حسين عليه السلام رفت ، مدعى است كه در آنجا عشق الهى در وجودش زبانه كشيد و مقامات عاليه صوفيه را دريافت ، « زاد الروح » از اوست .\r\n\r\nقارى ملا عبد الكريم متخلص به قارى\r\nاز حالات وى اطلاعى نداريم و به عصر و چگونگى آموزشش دست نيافتيم .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاين غزل از اوست :\r\n نمىدانم چرا از هيچ‌كس يارى نمىبينم * ز دلداران عالم جز دل‌آزارى نمىبينم\r\nز مشرق تا به مغرب دوستان را امتحان كردم * جفاها ديده‌ام يار وفادارى نمىبينم\r\nز بس نوشيده‌اند از جام بىفكرى مى غفلت * جهانى سربه‌سر مستند هوشيارى نمىبينم\r\nطبيب از درد پنهانم چه آگه شد به من گفتا * تو را اندر بدن جز عشق آزارى نمىبينم\r\nچه بلبل از گلستانهاى عالم چيده‌ام گلها * به غير از روى او گلزار بىخارى نمىبينم\r\nبه درياهاى لطف رحمت يزدان نظر كردم * ترحّم گر كند ايزد گنهكارى نمىبينم\r\nبهاى يك نگه گر دلبر من جان همىخواهد * در اين عالم خريدارى بجز ( قارى ) نمىبينم \r\n\r\nقاسم\r\n\r\nملا قاسم سامنى ملايرى\r\nاز فاضلان نيمهء اول سدهء چهاردهم ، بيشتر اشتغالش به ادبيات عرب بود ، اديب شاعر و به نامش « قاسم » تخلص داشت ، كتابهاى « حاشية البهجة المرضية » و « حاشية مغنى اللبيب » و « حاشية الفوائد الضيائية » از اوست .\r\nقاسم\r\n\r\nشيخ محمد قاسم فرزند شجاع الدّين نجفى\r\nدر نجف اشرف چشم بدين جهان گشود و در همان‌جا علم بيندوخت ، فاضل اديب شاعر با تخلص « قاسم » ، پس از سال 1070 درگذشت .\r\nاين بيت از اوست :\r\n هركس نيازمند كسى شد به صورتى * ( قاسم ) نياز برد بدرگاه بىنياز \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nقاصد شيخ محمد فرزند على سلماسى\r\nاز فقه و اصول اطلاعى داشته و گويا در نجف اشرف دانش اندوخته است ، كتابى به سال 1252 به خط خود نوشته ، داراى اشعارى سست به عربى و فارسى مىباشد با تخلص « قاصد » در شعر فارسى .\r\n\r\nقانع\r\n\r\nسيد محمد شفيع فرزند محمد قزوينى\r\nدانشمند اديب عارف ، به فارسى و عربى شعر مىگفت با تخلص « قانع » در شعر فارسى ، شعر عربى وى سست مىباشد ، از دانشمندان سدهء دوازدهم بود .\r\nاو راست :\r\n بيا ساقى اى بدر تابان من * برافروز از نور خدا جان من\r\nميى ده از آن جام خورشيدوش * از آن مى كه هستى تو خود جرعه‌كش\r\nكند زنده تا دين و ايمان من * شود تازه از وى دل‌وجان من\r\nاز آن باده ده تا نمايم علاج * به سرحد صحبت درآيد مزاج\r\nدرآيم چو مستان بباغ سخن * سرايم چو بلبل حديث كهن\r\nنباشد شكرخا اگر طوطيم * همين بس كه مداح كوى ويم \r\nتاريخ اتمام كتاب « رفع الالتباس عن احكام الناس » را چنين سروده :\r\n اين رساله كه نيست مانندش * كس بعالم نديده بهتر از او\r\nاز احاديث گلشنى گشته * لفظ او چون گل است و معنى بو\r\nبس‌كه دقت به كار او رفته * تار شيرازه بايدش از مو\r\nنسخ احكام غير از او شد * شب رود روز چون نمايد رو\r\nسال تاريخ زد رقم قانع * ( رفع شد التباسها از او ) \r\n( 1169 )\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nقانع\r\n\r\nملا محمد على تنكابنى\r\nاز شاعران اواسط سدهء سيزدهم ، در شعر « قانع » تخلص مىنمود .\r\nدر سال طاعون زنجان 1246 به دوست خود شيخ الاسلام زنجانى نوشت :\r\n گزيده‌اى بجهان جاى خويش دوران را * به درد هجر فكندى چرا تو ياران را\r\nمگر ز صحبت ما خاطرت ملول شده * كه اختيار نمودى ز وصل هجران را\r\nروا بود كه نشينم بكنج تنهائى * انيس خويش نمايم مدام قرآن را\r\nاگر مراد كه از ناخوشى به پاپاست * بهشت دان كه در او هست امن ايمان را\r\nهزار بار برانى مرا اگر از در * كه بر خودم نپسندم خلاف امكان را\r\nچرا كه برج دلم جاى تو است مىدانى * فضاى باغ سخن تنگ نيست ياران را\r\nبيا كه ( قانع ) مهجور از فراق تو مرد * روا مدار ز هجرت بيرون كند جان را \r\n\r\nقدرى حسين فرزند محمد رضوى سبزوارى\r\nاز شاعران سدهء يازدهم ، جنگى فراهم آورده است كه بعضى فوائد آن را به سال 1048 نگاشته است .\r\n\r\nقدسى حاج ميرزا محمود موسوى قدسى تونى\r\nاز دانشمندان سدهء سيزدهم ، عارف فيلسوف ، اديب اريب ، از محضر فيلسوف نامى ملا هادى اسرار سبزوارى بهره‌هاى علمى برده ، داراى اشعارى است نيكو بيشتر عرفانى با تخلص « قدسى » ، بنا به گفتهء وى بيشتر اشعارش را در شيراز سروده است .\r\nاو راست :\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n بهار آمد زمان باده خوردن * ز دست ساقى مه رو بگلشن\r\nز صوت بلبل و آواز قمرى * غبار غم ز روى دل فشاندن\r\nكه اين دير كهن دارد بسى ياد * فقيه و زاهد و شيخ و برهمن\r\nبكعبه حاجى و زاهد به مسجد * مرا باشد بكوى عشق مسكن\r\nعقاب عشق زاهد كى شود صيد * بدام و رد و تار سبحه از فن\r\nبسى چابك سواران دلاور * كه مركبها در اين وادى دواندن\r\nغزال عشق را ناورده در دام * بلا احصى ز تك اخسر بماندن\r\nبسى زهر الم بايد چشيدن * بسا خون بايد از مژگان چكاندن\r\nز جان و دل گذشتن بايد اول * غبار هستى از دامن تكاندن\r\nنه تحريك لب و جنباندن سر * بكنج مسجدى خود را طپاندن\r\nنمودن دل ز غير دوست خالى * بجانان نقد جان از دل سپردن\r\nبلى ( قدسى ) طريق عشق اين است * نه در دل غير و بر لب يار گفتن \r\n\r\nقزوينى\r\n\r\nحاج سيد تقى قزوينى\r\nعالمى است اديب ، مدرسهء علميه‌اى در قزوين ساخته و در آن مدرسه مجموعه‌اى به خط خود در سال 1265 نوشته است .\r\nقصيدهء حضرت امام رضا عليه السلام را ترجمه كرده است بدين مطلع :\r\n ناسازگارى فلك و ريب روزگار * سوز سرشك كرد ز چشمان ما روان \r\nقزوينى\r\n\r\nمير عبد الرحيم فرزند نعمت موسوى قزوينى\r\nدر قزوين سكونت داشت ، به فارسى و تركى شعر مىگفت ، به سال 1221 جنگى فراهم\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nآورد كه در آن رسائلى چند و ابياتى از شعر خود را نوشت .\r\nقزوينى\r\n\r\nمحمد رفيع فرزند محمد شفيع قزوينى\r\nاز دانشمندان اوايل سدهء دوازدهم ، فاضل مطلع بر دانشهاى اسلامى ، منشى شاعر ، كتاب « محيى القلوب » را به سال 1117 پرداخته است .\r\nاين ابيات از اوست :\r\n مپندار اين‌ها ز خود گفته‌ام * دُر و معرفت پيش خود سفته‌ام\r\nز هر ميختنى نكته‌اى ديده‌ام * ز هر خرمنى خوشه‌اى چيده‌ام\r\nز هر باغ آورده‌ام ميوه‌اى * ز هر گلستان گل غنچه‌اى\r\nز هر داستان نقطهء نكته‌سنج * ز هر مخزنى گرد آورده گنج\r\nهمه با دليل و سند منتخب * شده از كتاب عجم و ز عرب\r\nاگر زايد و حشو يا ناقصى * و يا سهو و نسيان ببيند كسى\r\nز خود دور گرداند او دارگير * ببخشد گناه فقير و حقير \r\n\r\nقطب قطب الدّين محمد فرزند ابو طالب حسينى صفوى شيرازى\r\nاز شاعران سدهء دوازدهم ، به فارسى و عربى شعر مىسرود با تخلص « قطب » و « قطب الدّين » ، شعر عربى وى سست و شعر فارسيش متوسط مىباشد .\r\nاز آثار وى « القصيدة الغراء » به عربى و « مناجاتيه » به فارسى و ترجمه چند قصيده عرفانى به نظم و نثر ديده‌ام .\r\nدر آغاز مناجاتيه گويد :\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n اقل خلق قطب الدّين محمد * فقير بارگاه آل احمد\r\nمترجم ساخت در زيبا بيانى * براى آن محب جاودانى\r\nبه آن الحاق شد بعضى مناجات * ز قول شيعيان در عرض حاجات\r\nكه ياد آرى توسلهاى عارى * ز قول شيعيان آن موالى\r\nپس آنگاهى مناجاتى كه منظوم * بود از قول ولاهاى معصوم\r\nز من درخواست بعضى از عزيزان * مترجم سازم اين‌ها را به بنيان\r\nبنوش اين جرعه كاندر جام كردم * « مناجاتيه » آن را نام كردم \r\nو نيز گويد :\r\n چه از سكر هواى نفس خود رست * كنندش از  « سَقاهُمْ رَبُّهُمْ »  مست\r\nدر آن مستى صداع ذوفنون است * از اين تعريف  « لا يُصَدَّعُونَ »  است\r\nدر آن مستى همه كبر است و ناز است * در اين مستى همه سوز و نياز است\r\nدر آن مستى بود تشويش جانها * در اين مستى بود « لا غول فيها »\r\nدر آن مى غفلت است و بىشعورى * در اين هشيارى و عقل و حضورى\r\nدر آن مى بُعد و هجران و فراق است * در اين مى فيض  « عِنْدَ اللَّهِ باقٍ »  است\r\nدر آن مى ترك آرام و قرار است * در اين مى منزل  « دارُ الْقَرارِ »  است\r\nدر آن مى صد هزاران انتقام است * در اين مى محفل دارالسلام است\r\nمى عشق جناب لايزالى است * شراب دوستى ذوالجلالى است \r\n\r\nقمصرى ميرزا عبد اللّه قمصرى\r\nحاجى سياح در خاطرات خود ، او را به نيكى و سخاوت و مردانگى ياد كرده و كارهاى انسانيش را بسيار ستوده و اين رباعى را از شعر وى نقل نموده است :\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n با قوت پيل مور مىبايد بود * با ملك دو كون عور مىبايد بود\r\nاز خانهء سرّ هركه گشتى آگه * ناديده و گنگ و كور مىبايد بود \r\n\r\nقمى\r\n\r\nشيخ حسنعلى فرزند محمد قمى طهرانى\r\nاصلا قمى و در طهران سكونت داشت ، دانشمندى جليل و متتبع بود ، نيكو مىنوشت و اشعارى مىسرود ، كتاب « منتخب المصائب » و « منتخب العلل » از تأليفات وى و دومين را به سال 1322 پرداخته است .\r\nدر ارزش معارف پرورى گويد :\r\n از همه خوبان به چشم مردم دانا * نيست به خوبى به از نگار معارف\r\nمملكتى در جهان نكرد ترقى * تا نفتادى در آن گذار معارف\r\nهيچ مدار از مدار كار اميدى * تا نشود منتظم مدار معارف\r\nقدرت هر ملتى ز علم و عمل شد * بين همه آثار اقتدار معارف\r\nهست همه اعتبار ملت و دولت * در گرو قدر و اعتبار معارف\r\nبود معارف امانتى ز خداوند * كه آدم خاكى كشيد بار معارف\r\nاز همگان برتر آمد آدمى ار جان * شد ز تن و جان چو جان‌نثار معارف\r\nجهل غم آرد اگر تو شادى خواهى * از دل‌وجان باش غمگسار معارف\r\nمردن آن قوم به ز زنده كه ماند * در اثر جهل شرمسار معارف \r\nقمى\r\n\r\nمير محمد باقر فرزند محمد تقى رضوى اصفهانى قمى\r\nاز دانشمندان اخبارى مسلك سدهء دوازدهم ، اديب فاضل شاعر ، داراى تأليفاتى است معروف چون « نور العيون » و « مشارق المهتدين » و « الحمدية » .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدر مدح مولا امير المؤمنين عليه السلام گويد :\r\n نه هر برقى دليل ابر و آب است * نه هر گرمى نشان آفتاب است\r\nنه هر برگى شميم سنبل آرد * نه هر بادى وزد بوى گل آرد\r\nنه هر جنبش نسيم نو بهار است * نه هر گل آب و رنگ شاخسار است\r\nنه هر بوئى عبير دل‌ستان است * نه هرجا سبزه خيزد بوستان است\r\nنه هر لاله كه رويد رنگ باغ است * نه هر آتش كه افروزد چراغ است\r\nنه هر بانگى نواى عندليب است * نه هركس دست كس گيرد طبيب است\r\nنه بر منبر هرآن‌كس رفت و بنشست * روا باشد زدن بر دست او دست\r\nنه هركس دعوى ما و منى كرد * تواند طالب حق را غنى كرد\r\nكسى بايد در اين ره جست و چالاك * كه همسر باشد او را شاه لولاك\r\nهميشه با پيمبر راز گويد * گهى ز انجام گه از آغاز گويد\r\nبه چشمش شاهد معنى نمايند * هزاران باب بر رويش گشايند\r\nبود مرآت حق لوح جبينش * چراغ راه حق در آستينش\r\nز لوح دانش حق نكته خواند * جواب هر سؤالى را تواند\r\nبه غير راه حق راهى نپويد * همه از حق بگويد هرچه گويد\r\nدل از نقش غرضها كرده ساده * هوسها را همه بر در نهاده \r\nقمى\r\n\r\nملا محمد على فرزند محمد رشيد قمى\r\nصوفى اديب نيكونگارش ، مدعى مراقبات و سير و سلوك و اينكه در مراقبه‌اى لقب « لسان العارفين » به دو داده‌اند ، اخبارى مسلك و از مريدان ميرزا محمد اخبارى نيشابورى بود ، به علوم غريبه اشتغال مىورزيد با اعتراف به اينكه از حدود شريعت بيرون مىباشد ، كتاب « گرداب عميق » از اوست .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاز اشعار وى :\r\n كشتهء عشق ار شوى زنده شوى * تا ابد باقى و پاينده شوى\r\nعشق‌بازى را شعارى ديگر است * رسم او رسم ديارى ديگر است\r\nبىسبب با دوستداران دشمن است * دشمنى او همى تا كشتن است\r\nكشتگان خويش را شد دوستدار * گر كشد عشق اى خوشا آن اعتبار\r\nاين بود آئين عشق اى كيش عشق * چاره جز مردن نباشد پيش عشق\r\nهم نهان دارد به مردن زندگى * هم خداوندى نهان در بندگى\r\nعشق اگر ميراندت رو زنده باش * ور خداوندى نخواهى بنده باش \r\n\r\nكازرونى\r\n\r\nحكيم ابو القاسم فرزند ابو حامد انصارى كازرونى\r\nدانشمندى است فاضل ، عارفى است آشنا با فلسفه و علوم عقلى ، از دانشمندان اوايل سدهء يازدهم ، نثرش نيكو و تأليفاتش سودمند مىباشد چون « سلم السماوات » و « خطاب الغائبين » .\r\nدر وصف بعضى از كتابهايش گويد :\r\n شدند اهل سخن اما سخن ماند * نباشد از سخن به يادگارى\r\nغرض زين جمع و زين تأليف آنست * كه گيرم از فراموشان شمارى\r\nآريم ياران را از آن پيش ؟ * كه بعد از ما بماند روزگارى \r\nكازرونى\r\n\r\nمولانا عبد اللطيف كازرونى\r\nاز شاعران سدهء يازدهم يا دوازدهم ، بسيارى از فضائل مولا امير المؤمنين عليه السلام را بنظم كشيده ، در ترجمه حديث « انى تارك فيكم الثقلين » گويد :\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n در ميان شما همىماند * آنچه بهتر ز جاه و مال من است\r\nآنچه از وى نگشت كس گمراه * آن كتاب خدا و آل من است \r\n\r\nكاشانى\r\n\r\nمير حيدر كاشانى\r\nاز شاعران سدهء دهم ، در نظم تاريخ و معما بسيار توانا و رساله‌اى در معما دارد . گويند شاه‌طهماسب صفوى انگشترى بوى داد ، بداهتا گفت « انگشترى داد » ، انگشتر دومى به دو داد ، فى الحال گفت « دو انگشتر داد » ، و اين هر دو موافق تاريخ بخشش بود .\r\nكاشانى\r\n\r\nسيد صادق فرزند على حسينى كاشانى\r\nگويا از دانشمندان اواخر سدهء سيزدهم ، عالم جليل و فقيه متبحر و اديب شاعر ، كتابهاى « عرفات الفقه » و « شرح عهد مالك اشتر » از او است .\r\nكاشانى\r\n\r\nلطف اللّه فرزند عبد الكريم كاشانى\r\nاز شاعران سدهء سيزدهم ، در فن تاريخ استادى مسلم و كتابى در قواعد ساختن آن پرداخته است .\r\nكاشانى\r\n\r\nمحمد فرزند على مقرى كاشانى\r\nعارف فاضل اديب نيكوانشا ، كتابى در « فضائل اهل بيت » عليهم السلام نگارش داده ، به فارسى و عربى شعر مىگفت ولى اشعارش استوار نيست ، از شاعران سدهء يازدهم . در مدح\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nخواجه عماد الدّين مسعود وزير قصيده‌اى طولانى ملمع دارد ، اين چند بيت از آغاز آن قصيده است :\r\n يا حامى الوزارة يا ملجأ الورى * يا مظهر السعادة يا معدن الصفا\r\nاى منبع فضائل اى مجمع هنر * اى مخزن شمايل گنجينهء سخا\r\nأنت الذى أقام خبيات رأيه * بين الورى معالم الاحسان و العلى\r\nدر ديدهء دل خرد خرده‌دان پير * كرد ركاب توسل و هم را شفا\r\nبدر أضاء قرة عين الصباح لا * بل وجهك الكريم أم الشمس و الضحى\r\nبر آسمان سرورى و عزت شرف * تو آفتاب دولتى و ديگران سها\r\nأنت الذى أماط عن الخلق برهة * من حسن رأيه أثر الهمّ و الأذى\r\nدر شأن حشمت تو سزد مخزن الكمال * در وصف درگه تو بود ملجأ الورى\r\nلا زلت للخلائق كهفا و موئلا * عونا و ملجا لأولى الفضل و النهى\r\nأعظم عماد ملت دين شاه معدلت * مسعود بو المفاخر بو الفضل بوالعلا\r\nطود أشم بل هو ضرغام أيكة * بحر خضم بل هو البدر فى الدجى\r\nتوقيع فتح‌نامه سلطان عزم او * مسعود الابتدا و محمودالانتها\r\nسرمايهء سعادت پيرايهء دول * سردفتر كرامت سرمايهء عطا\r\nپشت پناه طايفه أهل علم و فضل * اميدگاه زمرهء سادات اتقيا \r\n\r\nكدخدا ميرزا ابراهيم حسينى ، كدخدا\r\nدر جنگى بتاريخ 12 ربيع الثانى 1320 ، اين شعر را از خود نوشته :\r\n از بهر تو اى نگار اندر نارم * مىسوزم مىسازم دم در نارم\r\nتا دست به گردن تو اندر نارم * آغشته به خون چه داند اندر نارم \r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو نيز گويد :\r\n اى عهد شكسته وفا داده بباد * از دست تو داد\r\nمادر همه شير بىوفائى به تو داد * از بهرچه داد\r\nخود گفته بُدى كه بىوفائى نكن * اى عهدشكن\r\nآخر تو چنان شدى كه كس چون تو مباد * لعنت به تو باد \r\n\r\nكربلائى شيخ حسين قزوينى تبريزى كربلائى\r\nعالم اديب منشى ، عارف صوفى بر طريقه عبد اللهى ، داراى جايگاهى برجسته نزد علما و دانشمندان ، در دمشق سكونت داشت ، كتاب « روضات الجنان » را به سال 975 پرداخت .\r\nبر مزار اسامة بن زيد ثقفى گفت :\r\n شهيد قله عرفان اسامه غازى * كه قاف قرب ورا مسكن است و منزلگاه\r\nسرى ز روى ارادت بر آستانش نه * هرآنچه مىطلبى از جناب او مىخواه \r\n\r\nكرمانشاهى ملا محمد على واعظ كرمانشاهى\r\nاصلا كرمانشاهى و سالها عمر را در غربت سپرى كرد ، واعظ اديب شاعر ، دو كتاب « نجاة السالكين » و « سفينة النجاة » از اوست و دومين را به سال 1285 پرداخته است .\r\nاو راست :\r\n بنام آنكه گشته فرد و يكتا * دوعالم گشته از فيضش هويدا\r\nحريم كبريائى خلوت اوست * رخ خوبان نماى طلعت اوست\r\nجمالش آفتاب هر دو عالم * دوعالم از ظهورش قطره‌يم\r\nجمال آن وجود عالم‌آرا * بود از باطن هر ذره پيدا \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nكرمانى\r\n\r\nميرزا تقى كرمانى\r\nاز شاعران سدهء سيزدهم ، در كرمانشاه به درجهء شهادت رسيد .\r\nدر آغاز ترجيع‌بندى در منقبت حضرت پيامبر اكرم « ص » گويد :\r\n چو ارادهء شه ذو الكرم * بظهور داشت تعلقى\r\nبكمال داشت شه‌قدم * بجمال خويش تعشقى\r\nكه توجه صمديتش * به تجلى احديتش\r\nازليتش ابديتش * بكمال داشت تحققى\r\nاز لبش بديع عبارتى * ز مژه لطيف اشارتى\r\nبظهور داد بشارتى * بكمال لطف تأنّقى\r\nشه مطلقى مه عز و شان * بكمال جان جهانيان\r\nز نهان عيان شدش آن‌چنان * كه نماند راه تطرقى\r\nبجناب حضرت خاص رب * بكمال مسكنت و نصب\r\nبه ثنا و حمد به گوش لب * به تضرعى به تملقى\r\nسوى حق چو كرد انابتى * بگشود لب به شفاعتى\r\nز حضور يافت كرامتى * ببهار قاب تغرقى\r\nچو خرد نموده اجابتش * چو قبول كرده شفاعتش\r\nز حيا رخ با لطافتش * بنموده رشح تعرّقى\r\nز فيوض رشحهء آن عرق * فيضان قطرهء ما خلق\r\nكه بخلق حضرت مات حق * بكمال داشت تخلّقى\r\nرشحات روى بديع او * لمعات خوى شفيع او\r\nلمحات كوى رفيع او * به تمام داده تصدقى\r\nتو كجا و وصف جلال او * تو كجا و حرف جمال او\r\nتو كجا و نعت خصال او * كه تمام ضعف و ترققى \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n من و وصف دلبر لايقم * من و نعت خسرو فايقم\r\nتو بگوى سعدى ناطقم * كه تمام ذوق و تشوقى\r\nبلغ العلى بكماله * كشف الدجى بجماله\r\nحسنت جميع خصاله * صلوا عليه و آله \r\nكرمانى\r\n\r\nسيد عبد الرزاق فرزند عبد النبى شريف كرمانى\r\nدر طب و پزشكى ماهر و گاهى به شعر مىپرداخت ، مجموعه‌اى به سال 1245 در كرمان خريد و اين رباعى را از خود در آن ثبت كرد :\r\n وه‌وه كه بتن مرا روان مىآيد * هىهى كه بجسم مرده جان مىآيد\r\nگويا كه بكام تشنه‌ام آب حيات * از منبع بحر بيكران مىآيد \r\nكرمانى\r\n\r\nعلى محمد لواسانى كرمانى\r\nعالم فاضل عارف اديب اريب ، متبحر در كيميا و صنعت ، خط نستعليق را بسيار زيبا مىنوشت و در علوم غريبه اهتمام بالغ داشت .\r\nدر مدح اهل بيت عليهم السلام گويد :\r\n بعد خدا آنكه بىشبيه و زوال است * ذات رسول خدا محمد و آل است\r\nآل كدام ابن عم او اسد اللّه * بضعه او و آن دو شبل شير مثال است\r\nنه تن پاك دگر كه آخر آنان * قائم عصر آن قوام ماضى و حال است \r\nكرمانى\r\n\r\nغياث الدّين كرمانى ، ابو اسحاق\r\nاز دانشمندان سدهء دهم ، زيبا مىنوشت و نيكو شعر مىگفت ، در علوم رياضى و حساب\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتبحر داشت ، كاتب ديوان كرمان بود ، كتاب « جامع الحساب » از اوست .\r\nكرمانى\r\n\r\nمحمد رحيم فرزند حاج كريم خان كرمانى\r\nاز پدرش دانش اندوخت ، منشئات و اشعارى به عربى و فارسى دارد ولى در شعر عربى ضعيف و سست مىنمايد ، داراى كتاب « الرد على رد الشيخية » و جنگى در خطب و منشئات خود مىباشد .\r\nاو راست :\r\n راه عقبى گير دنيا را بهل * دست بر زن بار بيرون كش ز گل\r\nهرچه جز پيمان ايمان برشكن * هرچه جز پيوند پاكان برگسل\r\nگوش سَر بگذار بگزين گوش سِرّ * چشم تن بربند و بگشا چشم دل\r\nنوبتى هم صحبت از حور و قصور * چند نام از لعبت چين و چكل\r\nچند از آن پهن دشت خوش‌جوار * داد از اين باريك راه پرمحل\r\nده‌ده از اين كشته گردد پايمال * نخ‌نخ از اين رشته آيد منفصل\r\nهركس از كوشش نيفزايد به هوش * چل بس چل‌تر شود در سى و چل\r\nديده را زين فتنه به رنج رمد * سينه را زين كينه به آسيب سل\r\nدوستا خود كيست جز والى وقت * آنكه بپذيرد ز ما جهد المقل \r\n\r\nكريم مير كاظم تفرشى\r\nدر روزگار شاه‌طهماسب صفوى مىزيسته و به لاهور افتاده ، مثنويى سروده است در ستايش تفرش و آن را در خرمى به جبل عامل مانند كرده ، اين مثنوى را در ذىحجه 1123 به\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nتفرش فرستاده است . در پايان آن گويد :\r\n مرا نام كاظم تخلص « كريم » * خطاب است از كردگار كريم \r\n\r\nكشميرى\r\n\r\nملا عبد الصمد فرزند عبد الباقى شريف كشميرى\r\nاصلا از مردم كشمير و در مشهد مقدس سكونت داشت و به سال 1127 در اصفهان بود ، عالم فاضل نيكونگارش ، از اوست :\r\n سلامى چون گل سورى معطر * بسان مشك از فر روح‌پرور\r\nنثار خاك پاى مصطفى باد * بجنت باد روح آل او شاد\r\nعلى مرتضى شاه مكرم * ملاذ اوليا در هر دو عالم\r\nدگر آن قرة العين نبوت * دُر بحر كرم كان فتوت\r\nحسن كز حُسن خلق و فرط احسان * جهان را جسم پاكش بود چون جان\r\nدگر مهر سپهر دين حسين است * كه در چشم خرد چون نور عين است\r\nدگر سجاد و باقر بود و صادق * كه بر اعداء دين بودند فائق\r\nدگر موسى كه هادى امم بود * بكظم خشم در عالم عَلَم بود\r\nدگر آن شمع محراب نبوت * رضاى خيل اصحاب كرامت\r\nدگر آن مقتداى اهل تقوى * سمى آفتاب برج بطحا\r\nدگر هادى هم نام على بود * دلش سرچشمهء فيض جلى بود\r\nدگر آن دُر درج فضل و احسان * حسن آن پيشواى اهل عرفان\r\nدگر مهدى امام روح‌پرور * كه آمد حامى دين پيمبر \r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكشميرى\r\n\r\nمولوى عبد الغنى فرزند ابى طالب كشميرى\r\nدر علوم دينى متبحر و از علوم ادبى بىبهره نبود ، از دانشمندان هند در سدهء دوازدهم ، شاگرد ملا محمد صالح آقا بزرگ اصفهانى ، در سال 1161 به تأليف كتاب « الجامع الرضوى » پرداخته است .\r\nدر وصف كتاب خود گويد :\r\n شكر للّه كزين مروج دين * يافت تأليف اين خجسته كتاب\r\nحبذا حاوى مسائل شرع * كه كند رهبرى به راه صواب\r\nاين‌چنين يادگار در عالم * ديده كم ديدهء أولى الالباب\r\nيا رب اين نخل باغ فضل و كمال * تا ابد بارور شود به ثواب\r\nيا رب اين معدن جواهر علم * طالبان را هميشه باد مآب\r\nباشد اين شمع محفل فتوى * روشنىبخش تا بروز حساب\r\nچون مسمى به جامع الرضوى است * سال آغازش از همان درياب \r\n\r\nكلارستائى آخوند ملا على رضا كلارستائى\r\nگويا از عالمان سدهء سيزدهم ، ميرزا ابو الحسن رودبارى گيلانى بعضى اشعار وى را در جنگ‌هايش آورده .\r\nاز اوست :\r\n به حق ذات ميمون خدائى * به حق اسم مكنون خدائى\r\nتو را در سال نو دستان خدائى * مبارك بر شما باد\r\nبه احمد نور حق فخر دوعالم * به دامادش على رأس جماجم\r\nشما باشيد در دوران قماقم * مبارك بر شما باد \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nكمالى\r\n\r\nسيد على فرزند رضى الدّين كمالى دزفولى\r\nدر هفدهم ذىالحجه 1330 در دزفول چشم بدين جهان گشود ، پس از مقدارى تحصيلات جديد به حوزه علميه پيوست و از دانشمندان همان شهر علوم دينى بياموخت ، چون مدارج علمى را طى نمود به وعظ و خطابه اشتغال ورزيد و بيش از چهل كتاب نگارش داد كه مهمتر از همه « تفسير قرآن كريم براى همه » هفت جلد و « سيماى دزفول » در ده جلد مىباشد .\r\nداراى اشعارى است با تخلص « كمالى » بيشتر آنها نيكو و استوار ، در حدود هشتادسالگى اين قصيده را سروده است :\r\n پيمانه‌ام به جرعهء آخر رسيده است * پايان شام تار و طلوع سپيده است\r\nپستان زندگى كه پر از شير و شكّرست * طفل دلم به قطرهء آخر مكيده است\r\nهر دانه ريخت در قفس من شكارچى * ريز و درشت مرغ گرفتار چيده است\r\nخواندم كتاب شادى و غم را به روزگار * آن خواندنم بصفحهء آخر رسيده است\r\nآن قد همچو تير كه بس بود استوار * از بار زندگى چو كمانى خميده است\r\nآن مرغ خوش‌نواز كه خواندى سرود عشق * از شاخسار زندگى من پريده است\r\nپيش از دراز خواب بظلمت‌سراى گور * از جنب‌وجوش پيكر من آرميده است\r\nمرگ و حيات خويش نه در اختيار ماست * ميراند آنكه روز ازل آفريده است\r\nديديم با بصر نه بصيرت در اين جهان * باشد كه پيك مرگ مرا نورديده است\r\nآواز « الرّحيل » شنيدى بپاى خيز * خرّوب بين كه از كف مسجد دميده است\r\nرهوار خسته را تو رها كن كه مردنى است * تن را كه جان او به لبانش رسيده است\r\nشد پنبه آنچه را كه چو جولاهه بافتيم * ديديم عاقبت كه گره‌ها بريده است\r\nآن خودبزرگ‌بينى و آن شعلهء غرور * خاموش افتاده چو طبل دريده است\r\nبر ذروه خيال اگر بال‌وپر گشود * آن مرغ سربريده به گورى طپيده است \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n كو تخت و تاج و جاه و سپاه و طلا و كاخ * كو آنكه مال خويش به جانش خريده است\r\nگر كاخ بود جايگه امن پس چرا * مرداروار گوشه قبرش خزيده است\r\nسرسبز بود گر دوسه روزى بهار عمر * شد خشك زان كه باد تموزى وزيده است\r\nمرگ است ره‌گشاى تو از اين مغاك تنگ * آن كرم بين كه پرده به دورت تنيده است\r\nپنهان ز هوش ما همه در خواب زندگى * پيدائى جهان همه از اين پديده است\r\nگرچه كماليم خبرم نيست از كمال * جز آنكه گوش من خبرش را شنيده است \r\nكمالى\r\n\r\nشيخ محمد على كمالى\r\nدانشمند اديب ، به فارسى و عربى شعر مىسرود . تقريظى با حروف بىنقطه بر كتاب « اقوال الأئمة » محب الاسلام به دو زبان در سال 1341 ش نوشته و اين ابيات از آنست :\r\n ماه عمل مهر و لا صدر حلم * حامى اسلام و همه رادمرد\r\nسرور و سالار همه اهل دل * مهد كمال و مدد اهل درد\r\nهمدم او اهل علوم و همه * همره او در عمل مهر و عهد\r\nلالهء حلم و كرم و مهر و داد * سرو علوم و گل هر كار سعد \r\n\r\nكوثر\r\n\r\nعبد الكريم قمى\r\nاز عارفان و شاعران اواخر سدهء سيزدهم ، « ترجمه مصباح الشريعة » را به سال 1283 انجام داده است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nكوثر\r\n\r\nسيد فتاح فرزند نظام الدّين اردبيلى\r\nعارف صوفى نعمة اللهى ، داراى اشعارى متوسط ، كتاب « مفاتيح الاعجاز » را به سال 1284 به خط خود نوشت و تاريخ اتمام آن را چنين بنظم كشيد :\r\n در مه شوال روز بيست و پنج * با هزاران محنت و اندوه و رنج\r\nيك‌هزار و دو صد و هشتاد و چار * شرح گلشن را نوشتم يادگار\r\nدر مه شوال با صد اضطرار * ماند از فتاح اين خط يادگار\r\nكوثر آن پور نظام العارفين * سيد عالىنسب از هشت و چار\r\nدر طريق نعمت اللهى است قطب * در صراط المستقيم است برقرار \r\n\r\nگلستانه سيد محمود فرزند محمود فرزند على گلستانه\r\nاديب فاضل عارف نيكوانشا ، متبحر در علوم ادبى ، گويا در كاشان مىزيست ، شعر بسيار به فارسى و عربى گفته ، داراى كتابى است بنام « انيس الوحدة و جليس الخلوة » .\r\nاو راست :\r\n مثل علم او و دانش او * مثل كور و شمع و راه و شب است\r\nديگران مستفيد از آن نورند * او از آن در حجاب و تاب‌وتب است\r\nعلم را زيب و رونق از عمل است * نه بأصل من و تو و نسب است\r\nنخل اگرچه بلند و سرسبز است * عزت او و رتبت از رطب است\r\nهركه را علم هست و نيست عمل * گر فرشتست خوار و بىادب است \r\n\r\nگيلانى مير قارى گيلانى كاشانى\r\nدانشمندى است جامع و اديبى است منشى نيكونگارش ، بسيار تنگدست و نيازمند روزگار\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمىگذراند ، از دانشمند اوايل سدهء يازدهم ، داراى مؤلفات بسيارى است چون « اسرار الحكم » و « لوازم الانشاء » و « انيس العاقلين » و « انيس العارفين » و « اسرار القرآن » و « زبدة الحقائق » و « رسوم العلاج » و « مطالب العشاق » و جز اين‌ها .\r\nاز اوست :\r\n همه‌وقت كم گفتن از روى كار * گزيده است خاصه در اين روزگار\r\nپشيمان ز گفتار ديدم بسى * پشيمان نگشت از خموشى كسى \r\nو در پايان رساله‌اى گويد :\r\n اين رساله تمام بىنقصان * شد بنام خوش شه دوران\r\nشد بنامش تمام اين نسخه * زين سبب يافت نام اين نسخه\r\nهست تأليف اين كتاب حقير * از فقير كسير ملا مير \r\n\r\nلارى عبد الكريم لارى\r\nفاضل اديب شاعر . او راست :\r\n منم زاير هشت درّ امامت * كه هستند هريك شفيع قيامت\r\nهرآن‌كس كه پيچد بدامانشان دست * بود او بفرداى محشر سلامت \r\nو نيز گويد :\r\n جان من كاهيد در تن از طپيدنهاى دل * همچو ساعت در بغل دارم دل بىتاب را \r\n\r\nلاريجانى\r\n\r\nسيد اسد اللّه فرزند محمد رفيع حسينى نياكى لاريجانى\r\nاديب اريب و فاضل لبيب ، از شاعران سدهء سيزدهم . اين رباعى از او است :\r\n اى باد چو بر كوى نگارم گذرى * بر مسند بارگاه يارم گذرى\r\nبرگوى كه از هجر تو مردم اميد * اميد كه بعد بر مزارم گذرى \r\n\r\n","description":"","footnote":"","page_name":" 195 ","page_number":195},
  {"content":"\r\n\r\nلاريجانى\r\n\r\nسيد زين العابدين فرزند محمد يوسف حسينى لاريجانى مازندرانى\r\nفقيه متبحر در علوم دينى ، نيكونگارش ، در اصفهان مىزيست و در اواخر عمر به رشت سكونت گزيد ، كتابهاى « كشف المطلوب » و « تحفة الكرام » را پرداخت و دومين كتاب در سال 1209 نگارش يافته است .\r\nاز او است :\r\n بيا زن پنجهء اخلاص در پنج * كه اين پنج آخرت باشد تو را گنج\r\nمگو چار از خردمندى كه ناچار * شوى با چار يارى در غم و رنج \r\n\r\nلاهيجانى محمد مفيد فرزند محمد سعيد لاهيجانى\r\nاديب فاضل نيكونگارش ، جملهء « و تنزه عن مجانسة مخلوقاته » از دعاى صباح حضرت امير المؤمنين عليه السلام را چنين به نظم آورده است :\r\n آنجاى كه مهر جانفزاى تو بود * خورشيد چه ذره در هواى تو بود\r\nتو واجب و خلق تست ممكن پس كى * هم‌جنس تو آفريده‌هاى تو بود \r\n\r\nلاهيجى حسام الدّين فرزند يحيى لاهيجى\r\nاز شاعران سدهء يازدهم ، اديب فاضل عارف متبحر در دانشهاى دينى و عقلى ، رسالهء « توضيحات » را به نثر و نظم استوار نگارش داده است .\r\nدر مناجات گويد :\r\n كعبه روان مرحله‌پيماى تو * گم‌شدگان در ره سوداى تو\r\nمغ‌بچهء دير به صد عز و ناز * سوى تو دارد كف عجز و نياز \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n معتكف مسجد و دير و مغان * اهل مناجات و خراباتيان\r\nمست مى حمد و جلال تواند * سجده بر شكر نوال تواند\r\nجبههء طاعت همه را سوى تو * كعبهء آمال همه كوى تو\r\nداغ تو گلدستهء باغ دلم * شعلهء سوز تو چراغ دلم \r\n\r\nلطف اللّه حاج لطف اللّه فرزند محمد معصوم\r\nعالم متبحر در علوم عقلى و نقلى و ادبى ، پس از 1271 درگذشته است ، شعر را به روش فلاسفه و عرفا مىگفت .\r\nدر آغاز قصيده‌اى طولانى گويد :\r\n شبى بعالم فكرت بخاطرى پرغم * شدم به پير خرد همچو جسم و جان توأم\r\nبگفتمش كه تو آنى كه در سراى وجود * ز بهر علت ايجاد گشته‌اى محرم\r\nاگر نبود وجودت نداد عالم كون * بروز عالم تقدير بر زبان قلم\r\nاگر نبود وجودت مفيض فيض وجود * نيافت خلعت ايجاد قامت عالم\r\nاگر نه مخزن سر و لسان حق بودى * كه داد وقت تكلم جواب لا و نعم\r\nكه بود مظهر نور ازل اگر نشدى * لواى شعشعه‌اى نوربخش كتم عدم\r\nنهان به خلوت امكان مخدرات الَست * نمىزدى به فضاى بلى اگر تو قدم \r\n\r\nلقمانى ميرزا عبد الجواد اصفهانى ، لقمانى\r\nاز شاعران اصفهان با تخلص « لقمانى » .\r\nدر تاريخ چاپ كتاب « زاد الواعظين » ميرزا حسين عارفچه اصفهانى به سال 1373 چنين\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nگويد :\r\n بشنو از عارفچه آن عزلت‌گزين * بُد حسينش نام و بود از اهل دين\r\nواعظى بُد نكته‌دان و بس فصيح * ناطقى بس خوش‌كلام و دلنشين\r\nدر بيان وعظ بودى بىعديل * در وفا و زهد و منطق بىقرين\r\nبا صفا و با حقيقت با خلوص * مىنمودى خدمت سلطان دين\r\nالغرض چون رفت زين دار فنا * ماند باقى زو بسى دُرّ ثمين\r\nيك بود « زاد المواقف » زان درر * نام ديگر دان تو « زاد العارفين »\r\nاين سوم دفتر بود از آن جناب * طبع شد از لطف خلاق مبين\r\nسال طبعش را چو جستم از خرد * گفت در پاسخ جوابم اين‌چنين\r\nسال تاريخش از اين مصرع بجو * نور طيب جو ز زاد الواعظين \r\n( 1373 )\r\n\r\nلطفى لطفى شيرازى\r\nاديب خوش‌خط ، ديوان منوچهرى را به سال 1283 نوشت و آن را با شعر خود با تخلص « لطفى » ستود .\r\n\r\nلنجانى شيخ محمد حسن فرزند محمد رحيم لنجانى اصفهانى\r\nعارف مورخ و فاضل متتبع ، از شاعران سدهء سيزدهم ، در اصفهان سكونت داشت ، كتاب « جنة الأخبار » را به سال 1260 پرداخته است .\r\nدر آغاز مثنوى كه در آن قصهء اصحاب فيل را بنظم كشيده گويد :\r\n بنام نگارندهء نه سپهر * چه تابنده ماه و چه رخشنده مهر \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n خداى زمين و خداى زمان * ز بود و نبود آشكار و نهان\r\nبيك تازيانه ز يك پيشه كار * دواند ز گيتى شه زنگبار\r\nشه روم را پادشاهى دهد * جهان را ز مه تا بماهى دهد \r\n\r\nمازندرانى شيخ صالح فرزند محمد تقى جرجانى مازندرانى\r\nعالم جليل و اديب فاضل ، به فارسى و عربى شعر مىگفت ، از دانشمندان اوايل سدهء چهاردهم ، با برادر و شاگردش شيخ عبد الكريم معتدى مكاتبات ادبى و شعرى داشت .\r\n\r\nمجد ميرزا مجد الدّين على فرزند ابو القاسم نراقى كاشانى\r\nدر كاشان به سال 1293 چشم بدين جهان گشود ، در زادگاهش و نجف اشرف علم بيندوخت ، در فقه و دانشهاى اسلامى متبحر و به عربى و فارسى با تخلص « مجد » شعر مىگفت ، « آمال المجتهدين » و « شرح العوامل » و « عوائص العلوم » و « الكتاب المبين » از اوست .\r\nدر نجف اين قصيده را گفته :\r\n قربان يكى موى تو جان و تن و مالم * اى آيينه روى تو بر برده خيالم\r\nهريك ز حواس من بىحاسه جانا * فانى شده در قوه فكريه و بالم\r\nبا آنكه بهر حاسه‌ام گشته مناسب * چندى است كه از اين مسأله در تيه ضلالم\r\nخواهم دهنى همچو فلك تا بنمايم * بيداد ز وصفت چه كه در وصف تو لالم\r\nپا در حرم وصف جلالت چه نهادم * از غيب رسد برقى و سوزد پروبالم\r\nاين ناز مرا تا به كى آخر سپرى شد * جان من و من مردهء اين غنج و دلالم\r\nهر تير كه از شصت تو آمد دهمش جان * زين واقعه نبود بجهان هيچ ملالم \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n جان چيست تو صد معدن جانى جانا * تا جانان نه بجز أحرف جمعى است مقالم\r\nقصد تو ز آزردن من مردن من بود * قصد من از اين ناله همين بود وصالم\r\nمن مرد نيم ليك مرا با تو سخن آنكه * از جمله گناهان بكن أى دوست حلالم\r\nمأنوس تو با آرزوى خويش شدستى * مأيوس من از آرزوى خويش و خيالم\r\nتو راحت و بگذار مرا با الم خويش * اندر نفس بازپسين تا كه بنالم\r\n( مجدى ) است يكى بنده عبد تو به دوران * وين مجد مرا بس‌كه يكى عبد بلالم \r\n\r\nمجدى مجد الدّين مجدى\r\nدانشمند اديب ، در اصفهان اقامت داشت و بخشى از كتاب « الاستبصار » را به سال 1070 نوشت و تاريخ كتابت را در نه بيت با تخلص « مجدى » بنظم كشيد .\r\n\r\nمجنون شكر اللّه فرزند لطف اللّه قاجار\r\nنوادهء فتحعلى شاه قاجار ، نيكو مىنوشت و زيبا شعر مىسرود ، به خاندان پيامبر اكرم « ص » ارادت خاص داشت . « حملهء حيدرى » را به سال 1308 به نظم كشيد . در كربلا به سال 1329 درگذشت .\r\nضمن وصيت منظومش گويد :\r\n ندارم به كف غير حب رسول * ولاى على زوج پاك بتول\r\nپس از وى حسن پس حسين شهيد * على زان سپس خار بزم يزيد\r\nمحمد ز پى جعفر و موسى است * پس از وى على سرور طوسى است\r\nمحمد رديفش على پس حسن * ز پى مهدى آن مير آخر زمن \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n كه هريك خور برج ربانيند * همه يك‌به‌يك حاتم طائىاند\r\nبراى شفاعت اگر دم زنند * قلم بر معاصى عالم زنند\r\nاميدم به الطاف آن سروران * نگنجد به عالم كران تا كران\r\nدريغا نكردم دمى بندگى * نشد زندگى غير شرمندگى \r\n\r\nمحروق مصفى قلى خان فرزند حيدر قلى خان شاملو عبد اللو\r\nبه سال 1222 چشم بدين جهان گشود . با كسب دانش علاقهء فراوان به شكار داشت ، روزگار خود را در خدمت سران دولت تهران و هرات و مشهد گذراند و سالهاى آخر عمر را در مشهد اقامت گزيد و بنا بگفته‌اش هيچ‌گاه خود را به محرمات نيالود .\r\nاديب شاعر با تخلص « محروق » ، پاره‌اى از شعرش دينى و باقى غزليات و نظم تاريخ مىباشد . ديوان خود را با خط نستعليق پخته به سال 1276 گرد آورده است .\r\nاو راست :\r\n اى شب تو مگر سحر ندارى * خون شد جگرم خبر ندارى\r\nاى آه نمىكنى تو كارى * وى ناله مگر اثر ندارى\r\nاى داغ ز داغ يار مىسوز * جز داغ تو در جگر ندارى\r\nاى درد بگو بصبح صادق * سر بر زن اگر حذر ندارى\r\nاز بار فراق قامتم خم * اى عشق جز اين ثمر ندارى\r\nاز محنت هجر كام من تلخ * شيرينى اگر شكر ندارى\r\n( محروق ) ز فراق يار مىنال * جز ناله تو راهبر ندارى \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nمحزون\r\n\r\nميرزا اللّه قلى فرزند شاه ميرزا سلماسى\r\nاز علم و فضل داراى بهره و در ادبيات بااطلاع بود ، كتاب « مصائب الأبرار و نوائب الأخيار » از تأليفات وى و گاهى اشعار خود را در آن آورده است ، روز جمعه دوم ربيع الأول 1230 درگذشت .\r\nمحزون\r\n\r\nحاج زين العابدين معروف به حاج آقا ميرزا فرزند محمد ايروانى\r\nبه سال 1238 در ايروان چشم بدين جهان گشود و در سال 1256 به تبريز منتقل شده و به كار تجارت پرداخت ، براى توسعه تجارت به شهرهاى ايران و اسلامبول و مسكو و فرنگستان سفر نموده و در كار خود توفيق حاصل كرد ، ولى در اواخر عمر با مشكلات فراوان برخورد و در تبريز روز 13 ماه رجب 1304 درگذشت . در جغرافى و هندسه و نجوم و حساب ماهر و فرانسوى نيكو مىدانست . سفرنامهء فرنگستان را در سال 1279 به نام « راهنماى مسافرين » نگاشته است . با اينكه ادبيات نخوانده نيكو شعر مىگفت با تخلص « محزون » .\r\nاين غزل از اوست :\r\n وقت آنست كه منزل درِ ميخانه كنم * پا ز مسجد بكشم دست به پيمانه كنم\r\nهمچو پروانه‌صفت خويش بر آتش بزنم * در ره مغ‌بچه‌گان سوزم و پروا نه كنم\r\nزاهد ار پنبه دهد خرقه به صهبا مفروش * حاجتى نيست كه تقليد بديوانه كنم\r\nبرو اى اهل ريا اين‌قدرم قصه مخوان * من نه آنم كه دگر گوش به افسانه كنم\r\nبهتر آنست كه گيرم سر زلف ساقى * با حريمان حرم عشرت مستانه كنم \r\nو در مطلع چكامه‌اى كه حالات خود را سروده ، گويد :\r\n كنم حمد بىحد به يزدان پاك * كه انسان بدين‌سان نموده ز خاك\r\nپرىچهرگان را دهد رنگ و بو * سيه‌چشمگان را كند مشك سو \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n سر زلفشان خم بخم چين بچين * ز گردن فروريخته تا بر زمين\r\nبهر تار او تا شود دستگير * دل مستمندان چو بيژن اسير \r\nمحزون\r\n\r\nعبد القادر بسطامى اصفهانى\r\nاديب نيكوانشاء ، شاعر با تخلص « محزون » ، داراى « گلشن خيال » و جنگى كه به سالهاى 1111 - 1118 فراهم آورده است .\r\n\r\nمحنت سيد حسين حسينى ساوجى\r\nعالم متبحر شيخى مسلك ، نگارشهايش بر طريقت شيخ احمد احسائى است ، پاره‌اى از اشعارش با تخلص « محنت » در مؤلفات وى آمده ، چون « اللطائف » و « مسالك المكارم » و « مجمع البلاغة » ، دو كتاب اخير را به سال 1242 پرداخته است .\r\n\r\nمخزن ميرزا اسماعيل مخزن همدانى\r\nاز شاعران سدهء چهاردهم ، داراى ديوانى است با تخلص « مخزن » ، در همدان سكونت داشت .\r\nاو راست :\r\n دريغا كه عالم سراى غم است * در او هركه بينى بغم مدغم است\r\nدريغا كه زال ستمكاره است * دريغا كه بىمهر و پتياره است\r\nسزاى غرور است دهر سپنج * بود صاحبش سربه‌سر درد و رنج\r\nذليلى نشد در پناهش عزيز * عزيزى نبرد از جوارش جهيز \r\n\r\n","description":"","footnote":"","page_name":" 203 ","page_number":203},
  {"content":"\r\n\r\n نشد كس خريدار بازار او * كه نابرده همواره آزار او\r\nاگر سيرت صدق در كار تست * به دو دل مده كاين نه دلدار تست\r\nمنه روى طاعت بديوان او * بزن پشت پائى به ايوان او\r\nدل‌افسرده ( مخزن ) كه پا در گل است * گرفتار ز دام بلاى دل است\r\nالهى ز خود ساز بيگانه‌ام * به خود آشنا كن در اين خانه‌ام\r\nچنان كن كه چون تركتاز آورم * بسوى تو روى نياز آورم\r\nخدايا چسان گويمت بنده‌ام * كه رويم سياهست و شرمنده‌ام \r\n\r\nمداح محمد صالح يزدگردى بروجردى\r\nگويا از واعظان اوايل سدهء چهاردهم ، اديب فاضل شاعر با تخلص « مداح » ، بيشتر شعرش را به مدايح و مراثى حضرات معصومين عليهم السلام اختصاص داده است .\r\nاز او است :\r\n بر درد غريب مرهمى جز غم نيست * بالين غريب غير غم همدم نيست\r\nسهل است غم اسيرى و درد فراق * ياران به خدا درد غريبى كم نيست \r\n\r\nمدرس\r\n\r\nآقا عبد اللّه فرزند على اشرف مدرس شيرازى ، فخر العلماء\r\nدر ادبيات متبحر و داراى خطى زيبا ، در انشاء فارسى و عربى استاد ، ملقب به « فخر العلماء » ، داراى مؤلفاتى است چون « منتخبة الشواهد » و « نصاب الأبيات » ، نزديك 1300 درگذشت .\r\nاز اوست :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n اى شه والاگهر وى خسرو جمشيدشان * با قضا رايت موافق با قدر خو هم‌عنان\r\nحمد كت صحت پذيرفتى ز فضل كردگار * شكر كامد عافيت را ذات پاكت توامان\r\nشكر اين نعمت كجا بتوان نمودن تا بحشر * گر ز سرتاپا مرا هر موى گردد صد زبان\r\nبر وجود اشرفت هرگز مبادا درد و رنج * بر تن خصمت همانا باد هروقت و زمان\r\nچند روزى كه گشتت عارضه حمى و تب * گشت جسم ملك از آن بىروح و بىتاب‌وتوان\r\nباش اندر صحت و در عافيت مادام عمر * ره نيابد بر تنت سوء المزاجى همچنان \r\nمدرس\r\n\r\nمير سيد على فرزند محمد صادق خواتون‌آبادى اصفهانى\r\nاز دانشمندان اصفهان ، اديب نيكوانشاء شاعر ، « ترجمه تنبيهات عليه » از اوست ، به سال 1309 درگذشت .\r\nاين بيت از اوست :\r\n اگر آن شوخ بازارى نبودى * كسى را با كسى كارى نبودى \r\n\r\nمرشد مهدى كاشانى ، مرشد\r\nشغلش نساجى و تخلص شعريش « مرشد » ، بنا بگفتهء سيد مصلح الدّين مهدوى اصفهانى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبسال 1257 ش ديده بجهان گشوده و تا سال 1317 زنده بوده است . دو عريضهء منظوم به حضرت صاحب الزمان عليه السلام تقديم داشته و عريضه‌اى ديگر به‌عنوان پاسخ از آن حضرت به نظم كشيده ، در آغاز عريضهء اول گويد :\r\n اى كرده كسب نور ز رخسارت آفتاب * شكل هلال ماه بهر ماه در ركاب\r\nتا نعل كفش پاى تو گيرد بانجذاب * القصه مدح و صفت نگنجد در اين كتاب\r\nدارم عريضه‌اى به تو اى فرقدان جناب * جمعى براى آمدنت اندر اضطراب\r\nيا صاحب الزمان بظهورت مكن شتاب * حيف است راحتى ز چه افتى در انقلاب \r\n\r\nمرعشى سيد فتح اللّه فرزند محمد رضا حسينى مرعشى شوشترى\r\nدانشمند متتبع ماهر در طب و نجوم ، فاضل اديب شاعر ، جامع علوم دينى و عقلى . به سال 1249 به حج رفت ، در مسير راه دزدان آنچه داشت به غارت بردند . اين چند رباعى يادگار اين سفر و واقعه است :\r\n در كعبه رسيديم چو از لطف إله * كرديم سفيد از حجر اين روى سياه\r\nدر عمره و حج و روضهء پيغمبر * جاى همه بود خالى اما نه به راه \r\n* * *\r\n گر مشتاقى به كعبه اى محرم راز * زنهار مرو تو از ره نجد و حجاز\r\nكز قلت آب و كثرت جور عرب * مشكل عجمى ز مكه برگردد باز \r\n* * *\r\n « زُلفى » به مراجعت چو شد منزل ما * جز غصه و غم نشد در آن حاصل ما\r\nجمّالان دروغ‌گويش همه را * يا رب تو كباب كن ز غم چون دل ما \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nمركب ميرزا محمد على فرزند محمد مقيم لاريجانى\r\nدانشمند متتبع در علوم دينى ، فاضل اديب نيكوانشا ، به خط و ادوات آن همت مىورزيد ، تخلصش در شعر « مركب » بود ، داراى كتاب « صحيفة الأنام » و رسالهء « مركب‌سازى » و جنگى كه بعضى فوائد آن را به سال 1236 نوشته .\r\nاز اوست :\r\n كار بسيار است در پيش قلم * گشته ليكن قوت تحرير كم\r\nباد الطاف الهى رهبرم * خامهء تحرير بادا ياورم\r\nتا دهم اين داستان را اختتام * رو نهم سوى دگر حسب المرام \r\n\r\nمسعودى محمد حسن مسعودى خراسانى\r\nاز فاضلان اواخر سدهء سيزدهم ، در كتابى به رسم يادگار شيخ محسن گنابادى را چنين ياد كرده است :\r\n بخشندهء مهربان روان كرد * يكتن سوى طوس از گناباد\r\nتا مردم طوس بازبينند * اخلاق نكوى رفته از ياد\r\nمحسن كه ز فيض حسن خلقش * آن را كه دلت ز او بود شاد\r\nوز اوست بخطهء خراسان * آرايش فضل و دانش و داد\r\nاز دانش و از درستى اوست * در طوس بناى عدل آباد \r\n\r\nمشفق سيد على اكبر فرزند عبد الحسين بحر العلوم\r\nگاهى در سامرا به تحصيل اشتغال داشت ، به طهران رفت و به آموختن علوم عقلى اهتمام\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nورزيد ، اديب فاضل عارف شاعر با تخلص « مشفق » ، از دانشمندان اوايل سدهء چهاردهم ، داراى چند ديوان فارسى بود .\r\nاين دو بيت از اوست :\r\n ز در درآيد اگر آن مه جهان‌آرا * كجاست تاب اقامت به حضرتش ما را\r\nنديده چون رخ خوب تو در جهان ( مشفق ) * اگرچه ديده بسى مهوشان‌سيما را \r\n\r\nمضطر مير يحيى فرزند مير مصطفى نورى تبريزى\r\nاصلا از نور مازندران و در تبريز سكونت داشت ، اديب فرزانه بااطلاع از دانشهاى رياضى ، داراى اشعارى است با تخلص « مضطر » ، كتاب « گلزار بهار » را به سال 1305 نگاشته است .\r\nدر ستايش حضرت اللّه گويد :\r\n او بناى چرخ را محكم نهاد * آفريده آب و آتش خاك و باد\r\nبانى اين چرخ و اين افلاك اوست * خالق آدم ز آب و خاك اوست\r\nاوست چونكه قادر و حى و قديم * در قيامت محيى عظم رميم\r\nآفريد از صنع خود لوح و قلم * بر وجود آورد ما را از عدم \r\nو در منقبت پيامبر اكرم صلى اللّه عليه و آله و سلم گويد :\r\n رسول خدا افضل كاينات * كه بىمهر او نيست كس را نجات\r\nخوشا آن كسى در كف همتش * بود از محبت مر او را برات \r\n\r\nمطهر عز الدّين مطهر فرزند عبد اللّه حسنى\r\nاز دانشمندان اواخر سدهء هشتم ، اديب شاعر فاضل ، در شعر به نام خود « مطهر » تخلص مىنمود ، در « جنگ تاج الدّين احمد وزير » به سال 782 بعضى از آثار و اشعار خود را نوشته ،\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n« جوامع الكلم فى نوابغ الحكم » را پرداخته است .\r\nاز اوست :\r\n اگرم دولت وصل تو ميسر مىشد * كارم از ساعد سيمين تو چون زر مىشد\r\nپايمال غم عشقت شدم امروز ولى * دوش بىروى تو آتش بسرم برمىشد\r\nوز تف آتش سوزان و غم بار فراق * آبم از ديده همىرفت و زمين تر مىشد\r\nياد بادا [ ؟ 
  ] شب و روز بر غم أعدا * چشمم از ديدن روى تو منور مىشد\r\nچون در آن گوشهء چشم تو نظر مىكردم * دلم از گوشه‌نشينان مكدر مىشد\r\nباد چون در سر زلفت بگذشتى در دم * عالم از نكهت آن باد معطر مىشد\r\nبادهء كان نه به ياد لب تو خوردم پاك * خون دل بود كه از چشم ( مطهر ) مىشد \r\n\r\nمظهر مظفر على فرزند عبد الرسول اصفهانى\r\nعالم اديب شاعر با تخلص « مظهر » ، از دانش‌هاى دينى بهرهء كافى داشت و علوم ادبى را نيكو مىدانست ، در اواخر سدهء سيزدهم مىزيست و يادداشتى به سال 1298 نگاشته است .\r\nخطوربطش دلپسند و در رسالهء « عقل و ذوق » خود پند و اندرزهاى دينى و عرفانى را زيبا و به روشى ابتكارى عرضه داشته است .\r\nدر پايان آن رساله گويد :\r\n تو اى در قيد هستى پايبند * تا توانى دل به غير از حق مبند\r\nحق طلب تا حق طلبكارت شود * اين جهان و آن جهان يارت شود\r\nدل ز صورت خانه نقش اول است * گر خدا را خانه‌اى باشد دل است\r\nآشنا شو خو به بيگانه مكن * خانهء حق را صنم‌خانه مكن\r\nآشنا جو دل به بيگانه مده * شيشه را بر دست ديوانه مده\r\nكز تغافل بر زمينش مىزند * ور برنجانيش ريشت مىكند \r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nمعتدى شيخ عبد الكريم فرزند محمد تقى گرگانى مازندرانى\r\nسال 1255 چشم بدين جهان گشود ، آغاز تحصيلاتش در گرگان پس از آن در نجف اشرف بود ، دانشمندى فقيه و به فارسى و عربى شعر مىگفت ، « الهداية المهدية فى فقه الامامية » و « هدية الأصحاب فى حجية الاستصحاب » و جنگى متفرقه از اوست .\r\n\r\nمعين معين الدّين محمد فرزند عبد الرحيم دماوندى\r\nعالم فاضل اديب نيكوانشا ، در جفر و علوم غريبه متبحر ، از شاعران سدهء دوازدهم و در اصفهان سكونت داشت ، رساله‌اى در قواعد « زبر و بينات » به سال 1121 پرداخته است .\r\nدر زبر و بينات دو نام « محمد » و « على » گويد :\r\n مهر سپهر كرم * ماه ملائك خدم\r\nمرسل قدسى حشم * مجمع لطف و عطا\r\nحامى اهل صلاح * حادى خسرو فلاح\r\nحايز فضل و نجاح * حضرت خير الورى\r\nمعدن لطف عميم * منبع فضل جسيم\r\nمثل و شبيهت عديم * مدح تو گويد خدا\r\nدست و دلت بحر وجود * داده خدايت درود\r\nداشت ز تو هركه بود * دولت هر دو سرا\r\nوالى ملك علو * وارث عز و سمو\r\nواحد بىمثل و كفو * وصف تو كرده ادا\r\nعالِم و عالَم مطيع * عاصى و مجرم شفيع\r\nعرصه مدحت وسيع * عالى ذو الاعتلا \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n لطف و عطايت جليل * ليس لكم من عديل\r\nلايق ذكر جميل * لمعه نور هدى\r\nيافت ( معين ) مقبلى * ياور او گر تويى\r\nيا شه مردان على * يا وصى مصطفى \r\n\r\nمفجع ميرزا محمد فرزند محمد تقى ارباب قمى\r\nاز دانشمندان بزرگ قم ، مخصوصا در علم حديث و فقه معروف بوده و به سال 1341 درگذشته است ، به فارسى و عربى شعر مىگفت با تخلص « مفجع » ، كتابهاى « تشييد البنيان لفتاوى البيان » و « حاشية الذكرى » از اوست .\r\n\r\nمفخر ميرزا على اصغر منشىباشى سلماسى\r\nديوانى از وى ديده‌ام داراى حدود دو هزار بيت ، بيشتر آن در مدايح حضرات معصومين عليهم السلام مىباشد ، روز يكشنبه 12 ربيع الثانى 1317 پايان يافته و گويا به خط سراينده باشد .\r\nاين دو بيت از آغاز ديوان نقل مىشود :\r\n چو اورنگ حَمَل گرديد شاه اختران را جا * كشيد از بوستان دست تطاول لشكر سرما\r\nنه سوزى دارد و نه ريشه اين خياط طبع آخر * چسان بر پيكر شيخ دوخته اين حليهء خارا \r\n\r\nمفلس شيخ حسين فرزند محمد حسين قمى ، ارده شيره\r\nشاعرى شوخ‌طبع و با فضل و كمال ، همواره خوراكش ارده شيره بود و بدين نام معروف\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nشد ، تا پايان عمر تنها زيست و با كمال قناعت روزگار گذراند ، « تاريخ قم » را بتفصيل نگاشت و به سال 1367 درگذشت .\r\n\r\nمقرى ميرزا صادق مكتب‌دار ، ابو على همدانى\r\nاز شاعران سدهء چهاردهم ، داراى اشعارى است عرفانى با تخلص « مقرى » ، در همدان سكونت داشت و به مكتب‌دارى اشتغال مىورزيد .\r\nدر ترجيع‌بندى گويد :\r\n جز خداوند را مجو فياض * غير او از تمام كن اعراض\r\nزانكه او هست دافع الأقسام * غير وى كيست شافى الأمراض\r\nكرم لطف او بود به عباد * رَوْح و ريحان از او و راض رياض\r\nوه چه نيكوست دوستى با دوست * من كه بر خود نمودم استقراض\r\nدرد خود را دوا كن از آن در * نبض خود بين اگر توئى نبّاض\r\nعهد با كس مكن اگر كردى * عهد را از كجاست استنقاض\r\nعيب‌جوئى مكن اگر مردى * از عيوبات خلق كن اعراض\r\nحسد و كينه ره مده در دل * دامن مهر را مكن مقراض\r\nديو را سوى خويش راه مده * گر ز ايمان ترا بود معراض\r\nتا حقيقت نباشد اندر كار * كى رسد بر مراد خود مُرتاض\r\nتو كه مانند گل فرح بودت * رو ترش كرده از چه چون حماض\r\nدل خود بر جهان دون بستيم * هست ما را از اينكه استمراض\r\nحاليا روى كن بسوى خدا * هوى را كن به اين ترانه بياض\r\nكه يكى هست و نيست غير إله * وحده لا إله إلّا اللّه \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nمنزوى على اكبر منزوى ، حزين\r\nعارف شاعر ، لقبش « حزين » و « منزوى » تخلص داشت ، بعضى از اشعارش را در سال 1338 نوشته است .\r\nدر مناجات گويد :\r\n از گنهكارى هلاكم اى خدا * رحم كن يك‌مشت خاكم اى خدا\r\nمن ندارم طاقت نار جحيم * بگذر از جرمم توئى رب رحيم\r\nيا ربا بگذر سيه‌رو بنده‌ام * عاصيم عاصى بسى شرمنده‌ام\r\nشرم دارم گويمت بگذر گنه * اين من و اين جرم و اين روى سيه\r\nكى بگويم من عبادت كرده‌ام * مجرمم مجرم خيانت كرده‌ام\r\nيا الهى رحم بر روى سياه * هم ترحم كن به اين حال تباه\r\nاى خدا چون بنده‌اى شرمنده‌ام * بگذر از جرمم كه من درمانده‌ام\r\nاز غلطهايم گذر دستم بگير * شرمسارم باريا عذرم پذير\r\nروسياهى دارم از عصيان خويش * سرفكنده گشتم از طغيان خويش\r\nبا همه باشد اميدم بس دراز * درگه حى غفور كارساز\r\n( منزوى ) بس ابتهال از سرگذشت * آه جانسوزت ز بحر و بر گذشت\r\nمختصر ساز اى ظلوم و اى جهول * دست زن بر دامن آل رسول \r\n\r\nموسوى\r\n\r\nسيد حسين فرزند رضا موسوى كرد محله‌اى\r\nشعر بسيار سروده است با تخلص « موسوى » ، بيشتر شعرهايش سست و به مدايح و مراثى حضرات معصومين عليهم السلام اختصاص دارد ، گويا به وعظ و ارشاد اشتغال\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nداشت . به سال 1307 زاده شد و پس از 1367 درگذشت .\r\nاو راست :\r\n كسى كه عاشق صادق بود وفا دارد * براى حضرت معشوق جان فدا دارد\r\nفداى عاشق صادق جناب بو فاضل * جهان نشان ز كجا همچو باوفا دارد \r\nموسوى\r\n\r\nسيد محمد موسوى\r\nدانشمند عارف اديب بااطلاع از دانشهاى عقلى ، گويا از شاعران سدهء سيزدهم .\r\nدر آغاز كتاب « معارف الايمان » خود گويد :\r\n يا ازلى الظهور يا ابدى الخفا * نورك فوق النظر حسنك فوق الثناء\r\nنور تو بينش گذار حسن تو دانش كسل * فكر تو انديشه گاه كنه تو حيرت‌فزا\r\nدانش و بينش همه كرد رها در رهت * چشم ارسطو نظر عقل فلاطون ذكا\r\nنكتهء توحيد تو آنچه پسند آمده است * عقل نگيرد فرو كشف نيابد فرا\r\nفرقهء اشراقيان در غمت آشفته سر * زمرهء مشائيان در رهت افگار پا\r\nعلم تو آنجا كه شد پرده‌نشين بطون * نيست مطالب درست نيست دلائل رسا \r\n\r\nموفق شيخ محمد تقى موفق\r\nگويا از شاعران سدهء سيزدهم ، فاضل اديب عارف شاعر بااطلاع از علوم عقلى ، در شعر « موفق » تخلص داشت .\r\nدر مدح مولا امير المؤمنين عليه السلام گويد :\r\n زهى حقايق اكوان به علت تو معلق * فهى عوالم امكان ز حكمت تو منسق \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n بذات توست عروض همه صنوف فيوضات * ز ذات تو همه ذرات ما سوى شده مشتق\r\nپر از جواهر احسان تمام صفحهء امكان * كف بحار فعالت إذا افاض و أنفق\r\nبجوف قطرهء احسان دو صد كرور چه طوفان * غريق عالم امكان إذا احاط و أغرق\r\nپر از كرايم اخلاق گشته عرصهء آفاق * جمال شمس مثالت إذا أضاء و أشرق\r\nنه اسم تو است كه از اسم ايزد است مولّد * نه رسم تو است كه با رسم أحمد است ملفق\r\nز بهر مكنسه مطبخ تو گشته مقرر * طباق ارض و تمامى نه رواق مطبق\r\nيقين كه مكنسه مطبخ تو كلبه دنياست * جمار نجم از آن بر تلال گشته مفرق\r\nز بس منيعى و ميمون تو اى هماى همايون * بأوج قرب حق ازهرجهت مماس ملصق\r\nز بس بليغى و اعلم ز بس فصيحى و افهم * بنزد عقل سكوت است در مديح تو أوفق\r\nز شرح مدح كمين رتبهء مراتب ذاتت * لسان عشق شده شق بسان دانه فستق\r\nز قال آمده لال ز قيل گشته كليل * دو صد هزار كرور افصح از صواحب عمعق \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n ز مدح خادم و قنبر هماره عاجز و مضطر * دو صد كرور چه حسان دو صد كرور فرزدق\r\nبحسن حضرت خلاق از اعاظم عشاق * توئى بس اعرف و اعلم توئى بس اشوق و اعشق\r\nعيان بر هر هجوم از فنون كل علوم است * درخت طوبى علمت إذا استنار و أورق \r\n\r\nمهذب مهذب الدّين احمد فرزند عبد الرضا بصرى\r\nاز دانشمندان بنام اوايل سدهء دوازدهم ، أديب فاضل ، شاعر به فارسى و عربى با تخلص « مهذب » در شعر فارسى ، داراى بيش از پنجاه كتاب و رساله مىباشد چون « مهذب المقال فى علم الرجال » و « عمدة الاعتماد » و « التحفة الصفوية » و « التحفة العلوية » و « غوث العالم » و « المنهج القويم » .\r\nاز اوست در پايان بعضى از رساله‌هايش :\r\n برآور دو دستت به صد عجز و زارى * برويت كن اشكى چو ياقوت جارى\r\nدعا كن ز اخلاص با كردگارت * چنين اى مهذب بليل و نهارت\r\nالهى بمركز محيط نبوت * الهى به ماه سماء فتوت\r\nالهى بفاطم كه زهراى اكبر * الهى بسبطين نفس پيمبر\r\nالهى الهى به اهل هدايت * الهى الهى به اهل ولايت\r\nبده يك رحيقى ز جام كرامت * ز ميناى توفيق وفق سلامت\r\nبدست ( مهذب ) كه عاصى و جانى * بده كو ضعيف است و بالى و فانى\r\nبكن از كرامت بكارم الهى * كه جز فيض فضلت ندارم الهى \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nمهندس محمد خليل فرزند حسنعلى مهندس\r\nاز اديبان و شاعران سدهء يازدهم ، اديب شاعر با تخلص « مهندس » ، بيشتر مهارت وى در ستاره‌شناسى و علوم رياضى بود .\r\nتاريخ اتمام اسطرلاب سيد رضى را چنين گفته :\r\n آمد تمام تحفه سطرلاب اين‌چنين * از سعى سيدى كه چو خورشيد با ضياست\r\n( سيد رضى ) كه از پى قدرش بدست چرخ * ربع مجيب مه و خورشيد سالهاست\r\nترتيب يافت از پى ساعات روز و شب * اين لوح كز صفا گل رعناى مدعاست\r\nساعات معوجش همه چون ابروى بتان * ساعات مستويش چو دعواى عشق راست\r\nنجمى است بىنحوست و مهريست بىكسوف * ماهى است بىخسوف شهرى بمدعاست\r\nقلب سپهر حلقه به گوش علاقه‌اش * كرسىنشين عضاده‌اش از راه غيب نماست\r\nخورشيد عنكبوت زواياى حجره‌اش * از صفحه‌اش صفحه تعلاس باصفاست\r\nفكر ( مهندس ) از پى تاريخ زد رقم * ( آيينه سكندر و جام جهان‌نماست ) \r\n\r\nنائنى حاج ميرزا محمد هادى فرزند ابو الحسن شريف نائنى\r\nعالم فاضل اديب شاعر واعظ ، كتابهايش را به فضائل و مصائب امام حسين عليه السلام اختصاص داده و به ترتيب مجالس تنظيم كرده است ، از شاعران سدهء سيزدهم ، كتاب « اليوسفيه » و « شرح دعاء عرفه » و « نخبة الأسرار » از تأليفات وى مىباشد .\r\nاو راست :\r\n خامه‌ام خضر و دواتم ظلمات * فكرتم جام و سخن آب حيات\r\nسخنم آب ولى آتش‌وار * هست سوزندهء دلهاى فكار \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n هركه نه در طلب اين آب است * زاتش روز جزا در تاب است\r\nآب نه آتش نخل است و كليم * به اميد من است اينجا مقيم\r\nنى درختى است همه درد ثمر * آبها خورده ز خوناب جگر\r\nمدتى خون دل از غم خوردم * تا كنونش بثمر آوردم\r\nثمرش گاه بود لؤلؤ صاف * گاه ياقوت به او گشته مضاف\r\nهرچه زانها به نظر مىبايد * صاف از نرگس تر مىبايد\r\nاين‌چنين دانه كه مانندش نيست * درة التاج رسول مدنى است\r\nاين سرشك غم آن تشنه‌لب است * كه علىطينت و زهرانسب است\r\nقرة العين شه بدر و حنين * گلبن گلشن اعزاز حسين \r\n\r\nنادر ميرزا اسد اللّه فرزند عبد الغفار اشرفى مازندرانى\r\nدر فلسفه و كلام متبحر و در اديان و عقايد پراطلاع ، نگارشش نيكو و شعرش بلندپايه ، داراى جايگاهى و الا نزد عالمان برجسته روزگار خود . « رياض الأخبار » و « عبرة الناظرين و استبصار المستبصرين » و « خصائل الملوك » از تأليفات او است و كتاب اخير را به سال 1255 نگاشته است .\r\n\r\nناطق\r\n\r\nميرزا صادق كرمانى ، ناطق\r\nدر نظم تاريخ استاد و در دانش‌هاى دينى ماهر ، از شاعران اوايل سدهء سيزدهم ، در سوگ ملا عبد الجليل كرمانشاهى قصيده‌اى سروده و تاريخ درگذشت وى را ( 1219 ) در چند مصرع يافته است كه گوياى قدرت تاريخ‌سازى وى مىباشد . گويد :\r\n آه كز جور و جفاى آسمان پرركيد * واه كز دور و قضاى روزگار پرركين \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n مقتداى اهل دين عبد الجليل از دهر رفت * آنكه بود از بندگان خاص رب‌العالمين\r\nآنكه او را بود در دل حب فخر الأوصيا * آنكه او را بود در جان مهر خير المرسلين\r\nبود آثار امانت ظاهر او را در جمال * بود انوار ديانت باهر او را از جبين\r\nبود شغل وى عبادت در نهار و در ليال * بود فعل وى اطاعت در شهور و در سنين\r\nهم به ايوان افادت بود او منبر طراز * هم بديوان افاضت بود او مصدرنشين\r\nاز وفات او شدند اصحاب فضل افسرده‌دل * از ممات وى شدند اطياب عقل اندوهگين\r\nخواست آه از سينهء احباب تا سبع سپهر * رفت اشك از ديدهء طلاب تا سابع زمين\r\nمنكسف شد مهر علم و منهدم شد قصر شرع * منخسف شد ماه حلم و منعدم شد بدر دين\r\nچون به جسم ازكيا جسم شريفش شد جليس * چون به روح اتقيا روح لطيفش شد قرين\r\nخازن الفردوس قد نادى لهم بشرى لكم * أيها الأرواح طبتم فادخلوها خالدين\r\nبهر تاريخ وفاتش كلك ناطق زد رقم * اين مصارع را كه هريك هست تاريخى متين\r\n( از جهان شد مقتداى بزم دين عبد الجليل ) * ( حامى دين قائد ايمان بجنت شد مكين )\r\n( شد ز دنيا مهتدى علم و دين عبد الجليل ) * ( شد جليل الدّين ازين دنيا به فردوس برين )\r\n( شد بجنت قدوه دين امين عبد الجليل ) * ( شد بجنت مجد دين و قبله اهل يقين )\r\n( رفت ازين ملك فنا آن مؤمن آداب‌دان ) * ( تا در ايوان بقا مسكن كند با مؤمنين )\r\n( از جفاى آسمان جورجو رفت از جهان ) * ( پيشواى فوج علم و مقتداى اهل دين )\r\n( پادشاه اهل علم اندر جنان شد از جهان ) * ( شد ازين دنيا جليل الدّين بفردوس برين )\r\n( شد ز دنيا واسع اسرار دين عبد الجليل ) * ( سوى جنت شد زكى و قبله اهل يقين )\r\n( شد بفردوس برين ناجى حق عبد الجليل ) * ( اكمل دين شد ز دنيا سوى فردوس برين )\r\n( عادل دين محمد شد سوى جنات عدن ) * ( شد ز دنيا سوى جنت قبله‌گاه مؤمنين )\r\n( مالك و محيى دين شد عازم جنات عدن ) * ( حامى دين قدوه ايمان بجنت شد مكين )\r\n( صاحب دار جنان شد پيشواى اهل علم ) * ( قابل فردوس باشد پيشواى اهل دين ) \r\n\r\n","description":"","footnote":"","page_name":" 219 ","page_number":219},
  {"content":"\r\n\r\nناطق\r\n\r\nميرزا محمد صادق ناطق\r\nاز شاعران اوايل سدهء چهاردهم ، اديبى است در نظم تاريخ استاد ، گويا « ناطق » تخلص داشت ، قصيده‌اى دارد هر شطر آن تاريخ 1318 را نشان مىدهد ، « بحر الألفاظ » را در قواعد نظم تواريخ پرداخته است .\r\nناطق\r\n\r\nحاج ناطق فرزند ملك كرمانى\r\nاز شاعران اواخر سدهء يازدهم ، گويا « ناطق » تخلص شعرى وى بوده نه نام او ، در تاريخ ولادت ميرزا محمد على فرزند ميرزا عبد الباقى ( 1090 ) گويد :\r\n تعالى اللّه زهى دولت كه از تأييد ربّانى * دميد از مشرق مجد و علا خورشيد نورانى\r\nدُرِ دُرج شرافت مهبط لطف خداوندى * مه برج نجابت مظهر اوصاف سبحانى\r\nشدم در فكر تاريخ ولود و مصرعى جستم * و ليكن مرضى طبعم نبود از نابسامانى\r\nسمّى مصطفى و مرتضى چون آيه نازل شد * به ماه روز هنگام سحر با فيض يزدانى\r\nدر اين انديشه چون خفتم سحرگاهم به خواب آمد * غريق بحر آمرزش فروغ بزم روحانى\r\nچو عبد الباقى از ميلاد اين فرزند شد آگه * به خاك آورد بهر شكر همچون مهر پيشانى \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n به صحن روضهء با فيض عبد المؤمن جدّش * كه طالع بود چون صبح از جبينش نور رحمانى\r\nپس آنگه آن‌قدر شكرانه داد آشفته‌حالان را * كه ديگر زلف خوبان هم نمىبيند پريشانى\r\nبه من فرمود تاريخى كه گفتى بهر فرزندم * بخوان خواندم تبسّم كرد و گفتا خوش تو مىدانى\r\nدر اينجا ما غرض تاريخى از اين‌گونه بنوشتيم * كه آن فرزند عبد الباقيا را باد ارزانى \r\n\r\nناكام ميرزا على اكبر ناكام\r\nاز شاعران اواخر سدهء سيزدهم و احتمالا در اوايل سدهء چهاردهم مىزيسته .\r\nاز گفتهء او است در مولود سبط دوم سيد الشهداء عليه السلام :\r\n باز مىخواهد كه طبعم گوهرافشانى كند * ديده‌ها را روشن از آن لعل رمانى كند\r\nعرش اعلى بهر زهرا نور بارانى كند * مرغ روح امروز از مولدش شب‌خوانى كند \r\n* * *\r\n تا بيان سازم ز اوصاف شه گلگون قبا * هست از نام خوشش درد نهانى را دوا\r\nچونكه باشد طينتم با تربت او آشنا * مور را نبود عجب وصف سليمانى كند \r\n* * *\r\n گوهر منظوم در هر سينه از لطف خداست * ابلهان را كيميا دادن يقين عين خطاست\r\nهمت روح القدس بر نيت خالص رواست * عاشقان خويش را ارشاد عرفانى كند \r\n* * *\r\n مىرسد از تربتش هردم شميمى بر مشام * بسته راه كربلا از دور گويم السلام\r\nشور عشق مرقدش باشد مرا بر سر مدام * تا براى شيعيان روزى به آسانى كند \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n ماه شعبان بر تمام سال دارد افتخار * زان كه مولود حسين بن على شد آشكار\r\nتا خدا سرّ شهادت را نموده برقرار * چون قلم بر لوح ثبت عهد پيمانى كند \r\nتا اينكه گويد :\r\n مىرسى بر كام اى ناكام در وقت ممات * از دَرِ اين آستان باشد ترا راه نجات\r\nباشد اين اشعار باقى در جهان عين حيات * ثامن و ضامن غريبان را نگهبانى كند \r\n\r\nنجمى نجمى ايروانى\r\nاديب شاعر متبحر در علوم و فنون ، اصلا از ايروان و به آذربايجان آمده ، از شاعران سدهء سيزدهم بوده ، « نجمى » تخلص وى و نامش را نيافتيم .\r\nدر مدح مولا امير المؤمنين عليه السلام گويد :\r\n در چمن باز شور مرغان است * هاىهوى هزار دستان است\r\nروح را روح و انبساط و سرور * چهچه بلبل خوش‌الحان است\r\nباغ رشك نگارخانهء چين * ساحت راغ باغ رضوان است\r\nصحن گلزار و صفحهء صحرا * پر ز عطر و شميم ريحان است\r\nبتقاضاى فصل فروردين * ابر گريان و غنچه خندان است\r\nبهمن‌زار و باغ و صحن و چمن * باد گلبيز و عنبرافشان است\r\nاز شكوفه نسيم سيم‌فشان * سنبل از باد صبح لرزان است\r\nدر سر شاهدان حجلهء باغ * چتر زركش ز مهر رخشان است\r\nاز بنفشه چمن عبيرآگين * پر ز گل دامن بيابان است\r\nبر گلستان ز ابر نيسانى * دور تا دور نور باران است \r\nتا اينكه گويد :\r\n نظم عالم به اين بساط و شكوه * با وجود على عمران است\r\n  وَ الضُّحى   روئى و   هَلْ أَتى   افسر * حكم‌فرماى كون و امكان است \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n صاحب اختيار عالم امر * عالم كل علم ما كان است\r\nنار نمرود بر خليل خدا * بتولاى او گلستان است\r\nنوح از التفات آن مولا * ايمن از غرق و موج و طوفان است\r\nنقطهء باء اسم ربانى * عالم نكته‌هاى قرآن است\r\nعلم مخلوق پيش علم ولى * نسبت قطره پيش عمان است\r\nحكمران قلمرو لاهوت * لو كشف مدح و لافتىشان است\r\nخرمن عمر خصم سركش را * آذرافروز و برق سوزان است\r\nمنكرش روز حشر شرمنده * مستحق عذاب نيران است\r\nهادى خلق و پيشواى سبيل * رونق دين و نور ايمان است\r\nگوهر شب‌چراغ بحر وجود * شمع مشكاة بزم عرفان است\r\nباك از معصيت مكن ( نجمى ) * شافع حشر شاه مردان است \r\n\r\nنداف نداف كاشى\r\nشاعرى است شوخ‌طبع ، شعرش آميخته به طنز ولى اخلاقى ، گويا از شاعران اوايل سدهء سيزدهم ، نام وى و تاريخ زندگيش بدست نيامد .\r\nاين حكايت از اوست :\r\n مرد پيرى بست عقد دخترى * در سپهر حسن زيبا اخترى\r\nشب چو پير آمد بَرِ دخت جوان * از كهانت شد چنين افسانه‌خوان\r\nكاى گرفته از همه خوبان خراج * مقدمت بر تارك من همچو تاج\r\nبخت بيدارت نگر چون كار كرد * با خودِ مندى ترا چون يار كرد\r\nشد سروكارت بچون من كاملى * پاى تا سر دانشى اهل دلى\r\nنه زبان بر ناسزائى آخته * نه به ملك ظلم توسن تاخته \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n نه جوانى سرو قدى تندخو * كش بود هردم نگارى آرزو\r\nچشم در جايى و دل جاى دگر * هردمش ميل دل‌آراى دگر\r\nدختر از وى چون همه افسون شنود * بركشيد آهى و گفت اى بحر جود\r\nاين همه وعظ و فسون تو به من * نيست يك مو آشنا با اين سخن\r\nمادرم گفت آن زن نيكونهاد * در دم رفتن كه روحش شاد باد\r\nدختران را سينه و پهلو به تير * به كه هم‌زانو شدن با مرد پير\r\nنيست بر پيران زنان را آرزو * حرف بىمهرى از اين دفتر بشو\r\nپير چون در آن برى دلدار نيست * جز جوانى شيوهء اين كار نيست\r\nعهد و پيمانى كه بدشان از نخست * هر دو بشكستند و بگسستند چُست \r\n\r\nنسيم ملا محمد هادى نسيم\r\nاز شاعران نيمهء اول سدهء چهاردهم با تخلص « نسيم » ، اين مخمس را كه گويا از اوست به سال 1312 به خط خود نوشته است :\r\n چه باك ار كه من مجرمم ار كه يار * كه باشم به لطف تو اميدوار\r\nچه خوش گفته سعدى ماه اقتدار * كرم بين و لطف خداوندگار\r\nگنه بنده كرد است و او شرمسار \r\n\r\nنصرآبادى\r\n\r\nمحمد امين فرزند محمد هاشم نصرآبادى اصفهانى\r\nفاضل اديب شاعر ، منشآتش بلند و در آنها بسيار آيات قرآنى و احاديث و اشعارش را به كار مىبرد . از دانشمندان سدهء سيزدهم است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nنصرآبادى\r\n\r\nمحمد مؤمن نصرآبادى\r\nاديب شاعر ، در تاريخ وفات مير ابو القاسم فندرسكى گويد :\r\n تا شد ز جهان خرد فوج دانش * شد بحر جهان تهى ز موج دانش\r\nتاريخ وفاتش ز خرد جستم گفت * صد حيف ز آفتاب اوج دانش \r\n( 1049 )\r\n\r\nنصرت محمد كاظم فرزند زين العابدين همدانى\r\nعارف اديب شاعر با تخلص « نصرت » ، بعضى اشعار خود را در جنگى به سال 1242 نوشته است .\r\nاو راست :\r\n لبم از لعل لب يار شرابى دارد * بخرابات نبازم كه چه آبى دارد\r\nخال هندو كه بران عارض گلگون دارد * جلوهء حسن ببيند كه چه تابى دارد\r\nبه تمناى جمالش بدرونم نايى است * دلم از آتش شوقش چه كبابى دارد\r\nكشتى عمر من از غايت هجر تو شكست * اين چه بحرى است كه در جلوه سرابى دارد\r\nجام صهباى وصال تو بنوشيد مدام * هركه از شوق تو در سينه ربابى دارد\r\nجوشش عشق تو در هركه نمودار شود * همچو درياست كه از خويش حبابى دارد\r\nعارف از هستى خود رست بجانان پيوست * ( نصرت ) از جلوهء تو حال خرابى دارد \r\n\r\nنصيرا نصير فرزند محمد معصوم مراغى\r\nاز شاعران سدهء دوازدهم ، نيكو مىنوشت و نيكو شعر مىگفت ، اديب فاضل ،\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n« نصيحت‌نامه » را به سال 1143 پرداخت .\r\nاو راست :\r\n برهنه پا به خارستان دويدن * به دوش خود گران‌سنگى كشيدن\r\nبه ذلت ديدن اوضاع خود را * به ناخن چاه در خارا كشيدن\r\nبه غربت رفتن و تنها گرسنه * در آنجا مفلس و بيمار ديدن\r\nهمه اوقات بودن در تعسر * بجاى انگبين زهرى چشيدن\r\nهمه آسان ( نصيرا ) پيش عاقل * كه حرف و منت دونان شنيدن \r\n\r\nنطنزى\r\n\r\nسيد ابو تراب فرزند ابو القاسم حسينى نطنزى\r\nاز دانشهاى دينى بهره‌اى داشته ، در سال 1239 رسائلى را به خط خود نگاشته ، در شعر نيز طبع‌آزمائى مىكرد . گويد :\r\n منم بيچاره و درمانده در كار * به دام معصيت گشته گرفتار\r\nاميدم نيست جز عفوت چو دانم * كه وهابى و ستارى و غفار \r\nو نيز گويد :\r\n الهى منم بندهء روسياه * غريقم به گرداب بحر گناه\r\nمنم عاصى و بىعمل اسير زمان * فسوس و دريغم بود در زبان\r\nگذشته است عمرم به جهل و غرور * رسيده است ايام كهل و فتور\r\nزمام شبابم بشد ز اختيار * دريغا كه رفته است دستم ز كار \r\nنطنزى\r\n\r\nسيد محمد حسين حسينى نطنزى\r\nاديب فاضل شاعر ، در اصفهان سكونت داشت و گويا در آنجا دانش بيندوخت ، جنگى را به سال 1291 فراهم آورده است .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nنظام شيخ محمد على فرزند محمد حسين سبزوارى ، نظام الدّين\r\nاصلا از سيستان و در سبزوار سكونت داشت ، با فقر و نياز شديد روزگار مىگذراند ، خالى از فضل نبود و اشعارش سست با تخلص « نظام » ، داراى تأليفاتى است چون « انموذج العلوم » و « تهذيب الكلام » و « جامع الاعراب » و « اصول العقائد » و جز اين‌ها ، نزديك 1361 درگذشت .\r\nدر مدح مولا امير المؤمنين عليه السلام گويد :\r\n ايا طوطى طبع شيرين سخن * نوا را برافراز اندر چمن\r\nبكن مدح شاه ولايت على * كه ماند نشان از تو اندر زمن\r\nخدايا عطا كن من بينوا * هزاران زبانم تو اندر دهن\r\nكه تا مدح شاهنشه خافقين * بگويم بجمع خلايق علن\r\nتوئى شير حق رهنما و دليل * توئى مقتدا اى امام مبين\r\nتوئى بعد پيغمبر تاجدار * وصى و خليفه به روى زمين\r\nكنم فخر بر هر دو عالم كه من * بمدحت بدين‌گونه رانم سخن \r\n\r\nنقى محمد نقى فرزند احمد بروجردى\r\nاز دانشمندان اوايل سدهء سيزدهم ، شعر بسيار گفته است با تخلص نامش « نقى » ، در كاشان اقامت داشت و گويا به وعظ و ارشاد مىپرداخت ، داراى تأليفاتى است چون « عين البكاء » .\r\nاز اوست :\r\n اى مسافر اندكى آهسته‌تر تنها مرو * اشتياقت را خبر دارم ولى بىما مرو \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n رو به واپس‌ماندگان كن حال مهجوران ببين * آمدم من از پيت اى يار بىهمتا مرو\r\nتيغ اعدا عهد ما را قطع نتواند نمود * از پى تير مخالف بىمن از دنيا مرو\r\nسر به زانوى غمت نتوان نهادن بيش از اين * در پس بار فراق اى يار بىپروا مرو \r\nو در تاريخ تأليف كتاب خود « عين البكاء » گويد :\r\n بهر اين تأليف چون بستم كمر * خواستم امداد از شاه شهيد\r\nچون فراغت يافت كلكم از سخن * گشت سيراب اين گلستان اميد\r\nتا گشايم باب اين غم‌خانه را * از ( نقى ) جستم سراغ اين كليد\r\nغوص در عمان معنى كرد و گفت * گشت از عين البكاء اين دُر پديد \r\n\r\nنوائى محمد صادق خان نوائى\r\nگويا از شاعران سدهء دوازدهم يا اوايل سدهء سيزدهم باشد و « نوائى » تخلص مىكرد ، محمد جعفر نائى نورى پاره‌اى از شعر او را به سال 1229 نوشته است .\r\nاو راست :\r\n رنجور بود هرآن‌كه عاشق باشد * غم در دل او طبيب حاذق باشد\r\nجام دلم از خون جگر لبريز است * آب رخ من گواه صادق باشد \r\nو نيز گويد :\r\n عهدى كردم كه چندى بگدائى سازم * با تقوى و زهد و پارسائى سازم\r\nاز فيض نواى تو گذشتم اى چرخ * يك‌چند به كنج بينوائى سازم \r\n\r\nنورى ملا محمد رفيع فرزند على رضا نورى\r\nعالم متبحر در دانشهاى دينى ، گاهى در هند مىزيست و كتابش « نور الهداية » را به سال\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n1224 در شهر فيض‌آباد نگارش داده و در تاريخ تأليف آن چنين سروده است :\r\n نسخه نور الهدايه چون تمام * شد به فضل ايزد پروردگار\r\nاز براى سال تاريخش سرود * غوطه‌ور گشتم بدرياى شمار\r\nچون شدم غواص بهر آن صدف * يافتم مقصود مرواريدوار\r\nاز ره ابجد اگر خواهى شمر * ور بخواهى كن حسابش آشكار\r\nگشت تاريخش ز وى بر دانشم * در هزار و دو صد و بيست و چهار \r\n\r\nنهاوندى مولانا على فرزند عبد اللّه نهاوندى\r\nعالم فاضل اديب اريب ، گويا در كربلا مراحل تحصيل را پيمود ، از شاعران سدهء دوازدهم ، با طنز در شعرهايش از معاصران خود نكوهش مىكند ، كتابهاى « فوائد عليه » و « سنگ محك » و « اوصاف الناس » از اوست .\r\n\r\nنياز سيد حسن فرزند محمد حسنى طباطبائى\r\nفاضل عارف و اديب اريب ، خطيب سخنور و متبحر در تاريخ اسلامى ، داراى انشائى استوار و شعرى نسبتا نيكو با تخلص « نياز » ، از دانشمندان اواخر سدهء سيزدهم ، كتاب « سيره پيامبر » را نگارش داده است .\r\nدر مدح پيامبر گرامى اسلام « ص » گويد :\r\n امين خدا پادشاه رسل * شفيع جزا رهبر جزو و كل\r\nنخستين شعاعى ز شمس وجود * درخشنده درى ز درياى جود\r\nمحمد كه هر چيز كامد پديد * خداوند از نور او آفريد\r\nببازار حسنش بسوداگرى * شده عقل كل اولين مشترى \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n هنوز آشكار و نهانى نبود * ز پست و بلندى نشانى نبود\r\nكه بود اين مهين گوهر تابناك * به تسبيح و تحميد يزدان پاك\r\nنه ز افلاك نامى نه از عرش بود * كه ايوان اجلال او فرش بود\r\nشد از نور او عالم آراسته * پى خدمتش عالمى خواسته\r\nكليد قضا رفته در مشت او * قدر چون نگينى در انگشت او\r\nز خاك درش هر سرى تاج يافت * ز معراج او قدر معراج يافت\r\nبر اين گوهر پاك صد آفرين * كه كرد آفرينش جهان‌آفرين \r\n\r\nنيازى سيد محمد رضا فرزند محمد على حسينى ميبدى ، حكيم نيازى\r\nاز دانشمندان و شاعران اواخر سدهء سيزدهم و اوايل سدهء چهاردهم . در روزگار جوانى به تحصيل دانش پرداخته ، مولدش در يزد بود و چندى نيز در شهرهاى ايران مخصوصا تهران رحل اقامت افكند و با بزرگان عصر خود روابط ادبى و اجتماعى داشت ، گويا در سالهاى آخر عمر در كرمانشاه براى هميشه توطن گزيد . ديوانى از وى به يادگار مانده است با تخلص « نيازى » و گاهى « حكيم » يا « حكيم نيازى » .\r\nاو راست :\r\n نيست در چشم من بىسروپا خواب چرا * رود از چشمهء چشمم همه‌شب آب چرا\r\nبجز از عشق مرا نيست گناه دگرى * به غم و غصه قرينم به همه باب چرا\r\nمىزند صدمه مرا حالت هشيارى من * ندهد ساقى سرمست مى ناب چرا\r\nشادمان آمده اعدا همه در مجلس عيش * مىخورم غصه كه محرومى احباب چرا\r\nماه من گشته همه روشنى بزم رقيب * بىنصيبم من بيچاره ز مهتاب چرا\r\nاز گل عارض او بستر من خار ستم * مدعى تكيه كند بر خز و سنجاب چرا \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n من كه در خلوت او راه ندارم همه عمر * بشنوم اين همه بدگوئى بوّاب چرا\r\nيا رب از چيست مرا پير و جوان طعنه زنند * طعنهء شيخ رضايم سخن شاب چرا\r\nعمر عشاق ( نيازى ) به ملامت گذرد * پيشه كن صبر اگر نيست تو را تاب چرا \r\n\r\nنياكى سيد نعمة اللّه نياكى\r\nفاضل اديب شاعر ، گويا از شاعران سدهء سيزدهم .\r\nاو راست :\r\n اين اشك عزا كز جگر سوزان است * اين گوهر تر كه رشته‌اش مژگان است\r\nهرچند بهشت است بهايش اما * چون بهر حسين است عجب ارزان است \r\nو نيز گويد :\r\n گفتى كه على غالب هر غالب بود * پس حق ورا چون دگرى غاصب بود\r\nاز مهلت فرعون برو پندى گير * حق خود نه از كم ابن ابى طالب بود \r\n\r\nنيّر شيخ على اصغر فرزند على اكبر بروجردى\r\nدر سال 1231 زاده شد و در نجف اشرف علم بيندوخت ، كتابهاى فراوانى در دانشهاى دينى پرداخت ، در شعر « نير » و در بعضى منظومه‌هايش « اصغر » تخلص داشت ، نزديك 1300 درگذشت .\r\n\r\nنيشابورى على فرزند عبد العظيم نيشابورى\r\nاديب فاضل ، در سالهاى 1253 - 1258 مجموعه‌اى از چند ديوان به خط خود نوشت و در آن بعضى اشعارش را آورد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nواعظ\r\n\r\nشيخ عبد الكريم فرزند محمد على تربتى خراسانى\r\nاصلا از تربت‌حيدرى و گاهى در مشهد مقدس براى تحصيل اقامت نمود و در طهران و رى ساكن و به وعظ و ارشاد اشتغال داشت ، ملقب به « قاضى » و در شعر « واعظ » تخلصش بود ، منظومهء « نان و سركه » را به سال 1245 سرود و در اين سال عمرش به شصت رسيده بود .\r\nواعظ\r\n\r\nآمير عز الدّين يوسف فرزند محمد واعظ يزدى\r\nاز دانشمندان اواخر سدهء دهم ، ظاهرا در كربلا اقامت گزيد و به وعظ و ارشاد اشتغال داشت ، اديب نيكونگارش در فارسى و عربى ، كتاب « مشهد السبطين » را نگارش داده است .\r\nاو راست :\r\n الهى به خاصان درگاه تو * كه راهى نپويند جز راه تو\r\nبه آنان كه مست الست تواند * بهرجا كه هستند مست تواند\r\nبه آنان كه شبها بسوز و گداز * بسوى تو دارند روى نياز\r\nبگوشه‌نشينان پرهيزگار * كه بر مركب طاعتند استوار\r\nبه پيران وامانده از كار و بار * فتاده به خاك مذلت فكار\r\nبه آن نوجوانان طاعت‌پذير * كه گيرند از مرحمت دست پير\r\nبه اشك يتيمان بىپا و سر * كه نبود كسى را از ايشان خبر\r\nكه عصيان ما را ز انعام عام * ببخشى به آل محمد تمام \r\n\r\nواله سيد محمد فرزند محمد باقر موسوى\r\nاز شاعران سدهء دوازدهم با تخلص « واله » ، « دستور نظم » را به سال 1140 در يك\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمقدمه و سه باب و يك خاتمه پرداخته است .\r\n\r\nواهب محمد هادى فرزند محمد سعيد شيرازى\r\nگويا اصلا از رى و در شيراز سكونت داشت ، در نجوم و تقويم ماهر بود ، اديب شاعر با تخلص « واهب » ، كتاب « اشراق الأنوار » از اوست .\r\n\r\nوصالى محمد رضا وصالى مازندرانى\r\nدر دار الفنون طهران پزشكى بياموخت ، اديب شاعر گويا « وصالى » تخلص وى بود ، لقب « حافظ الصحه » به دو داده شد و در سفارت ايران در تركيه به كار پزشكى پرداخت ، از شاعران اوايل سدهء چهاردهم مىباشد .\r\nاين رباعى از اوست :\r\n ما شب گله از پر طاوسى تو كرديم * خورشيد و مه از پرتو فانوسى تو كرديم\r\nاز كعبه و بتخانه و در دير و كليسا * تكميل زيارات بپابوسى تو كرديم \r\n\r\nوفا\r\n\r\nابو القاسم فرزند على اشرف شيرازى\r\nجامع كمالات و فضائل ، خط زيبا و نگارشى نيكو داشت ، علوم ادبى را تدريس مىكرد و گروهى از فضلا در محضر درسش تربيت يافته‌اند ، داراى اشعارى بلند به فارسى و عربى با تخلص « وفا » مىباشد .\r\nاز نگارشهاى وى رساله‌اى در معما بنام « سبحه معما » و رساله‌اى در عروض مىباشد كه اولى را به سال 1252 و دومى را به سال 1255 ساخته است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nوفا\r\n\r\nحاجى حسينعلى فرزند على اصغر مازندرانى\r\nاز خاندانى كه به تجارت و زراعت اشتغال داشتند برخواسته ، و خود به عمل ديوانى در طهران چندى پرداخت و گاهى در هند روزگار مىگذراند و با بزرگان آن ديار حشر و نشر داشت . با اهل فضل و دانش معاشرت نمود تا ، بنا بگفته‌اش ، فىالجمله روشنى در ديده و صفائى در دل و تزكيه‌اى در نفس بهم‌رسانيد .\r\nدر نگارش استاد و داراى قصايد و غزليات و اشعارى پراكنده در هجويات و تواريخ و مراثى مىباشد ، نمونهء اشعار وى را با كتاب « وصاياى وفا » كه به سال 1296 براى فرزندش « محمد » پرداخته ، در نسخه‌اى ديدم .\r\nدر غزلى گويد :\r\n گل رفت و عندليب لب از گفتگو ببست * لب از حديث عاشقى و رنگ و بو ببست\r\nيك‌صد هزار رشته محكم بپاى دل * آن سرو ناز من ز يكى تار مو ببست\r\nبيداد خصم و لشكر غم هجر دوستان * از شش‌جهت رسيد و ره از چارسو ببست\r\nوى ماه من ز چهره خود پرده برفكند * خورشيد سر فكند و خجل گشت و رو ببست\r\nافغان و نالهء دل و آه جگر چنان * بگرفته كار تنگ كه ره در گلو ببست\r\nسروى كنار او بنشانند هركه او * از ديده تا بدامن خود يك‌دو جو ببست\r\nشايد نظاره‌اى ز سر مهر بر ( وفا ) * زيراكه دل ز خلق گسست و بر او ببست \r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاين رباعىها از اوست :\r\n گر زشت فعالم من و گر گبر و يهود * تو خوب‌خصالى و تو را عادت جود\r\nگر عفو و و گر غضب كنى دانم فاش * كز خوب بجز خوب نيايد بوجود \r\n* * *\r\n گر ذره‌اى از مهر على در دل توست * خورشيد فلك چراغى از محفل توست\r\nرو شاد نشين كه شاه گشتى به دو كون * خوش باش كه فردوس برين منزل توست \r\n* * *\r\n تنگ است بسى بسينه‌ام راه نفس * ازبس‌كه به راه حق نمىبينم كس\r\nپر گشته جهان سراسر از ظلم و نفاق * اى پادشه عصر بفرياد برس \r\n* * *\r\n به گيتى دمى آب بىرنج نيست * جز اندر دم اژدها گنج نيست\r\nسخن‌هاى سنجيده دارم بسى * چه سازم كه يك‌تن سخن‌سنج نيست \r\n\r\nوفائى محمد هادى كاشانى\r\nاز شاعران نيمهء اول سدهء سيزدهم با تخلص « وفائى » ، متتبع در دواوين شاعران و كتابهاى ادب فارسى ، « قرابادين شفائى » را به خط خود در سال 1252 نوشته و گويا به طب و پزشكى اشتغال داشت .\r\nهنگام درگذشت فتحعلى شاه قاجار بديهتا گفته :\r\n چو فتحعلى شاه فيروزبخت * فروهشت تاج و رها كرد تخت\r\nبه مخروبهء قم بتربت درش * نهادند خشتى به زير سرش\r\nزن و گنج و فرزند و ملكت گذاشت * نه شامش مهيا ز مطبخ نه چاشت\r\nچو بشنيد اين عارفى در نهفت * ببين تا چسان سُخته و پُخته گفت \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n چو بندى دل اندر سراى سپنج * نگر تا چه بردند از تاج و گنج\r\nمخور بهر اسباب دنيا غمى * كه هريك پشيزى نيرزد همى\r\nكف خاكى از تربت خسروى * شنيدا كه مىگفت با رهروى\r\nالا اى كه بر خاك پا مىنهى * سبكتر كه بر فرق ما مىنهى\r\nنظامى كز او نظم دارد نظام * چنين داد داد سخن در كلام\r\nمقيمى نبينى در اين باغ كس * تماشا كند كركسى يك‌نفس\r\nدر او هردمى نوبرى مىرسد * يكى مىرود ديگرى مىرسد\r\nز سعدى شنو كان چو نيكو سرود * كه بر تربتش صد هزاران درود\r\nبَرِ مرد هشيار دنيا خس است * كه هر مدتى جاى ديگر كس است\r\nفريدون كه بر عالمى حكم داشت * در آنگه كه مىرفت عالم گذاشت\r\n( وفائى ) به دنيا تعلق مگير * كه ناپايدار است و نادل‌پذير \r\n\r\nهجران محمد تقى فرزند محمد معروف به عراقى\r\nشاعر اديب ، از شاعران سدهء سيزدهم ، گويا از اهالى تارم بود .\r\nدر سال 1243 جنگى ادبى شعرى فراهم آورده و تاريخ پايان يافتن آن را چنين گفته است :\r\n ختم اللّه يختم بالتوفيق * كانتها گشت اين كتاب انيق\r\nگلشنى گشت همچو خلد برين * هر نقط اندرو گلى رنگين\r\nغزلش جمله چون غزال ختن * كه نياراست وصف آن گفتن\r\nشِعرش از شعر طرهء جانان * بسته با نافهء ختن پيمان\r\nبيت او چون بيوت دار نعيم * اهل معنى در او بگشته مقيم \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n حرف او اهل عشق را رهبر * گشته بر چشمهء حيات خضر\r\nصفحه‌اش همچو ساعد سيمين * مشك پاشيده بر گل نسرين\r\nدر لطافت شده رباعى او * چارجوى جنان روان هر سو\r\nالغرض جُنگكى لطيف و ظريف * كه زبان قاصر است از تعريف\r\nپس به تكليف قبله‌گاه عظام * گشت تحرير اين سه ماه تمام\r\nبهر تاريخ اين خجسته كتاب * سوى پير خود شدم بشتاب\r\nتا كه تاريخ او بيان سازد * بهر اتمام او مكان سازد\r\nبعد فكرت چه دُر معنى سفت * سر برون زد ز جيب فكرت گفت\r\nاز هزار و دويست و چهل و سه * ختم اين گلستان قرارش نِه \r\n\r\nهدايت شيخ هداية اللّه هدايت مهدوى فراهانى\r\nاز شاعران اوايل سدهء چهاردهم ، مردى متدين و شوخ‌طبع و اهل طيبت بود ، با علم منطق و حكمت و فلسفه مخالف ، اشعارش دينى در فضائل و مناقب اهل بيت عليهم السلام و پيرامون صفات اخلاقى مىباشد ، ديوانش را به سال 1301 نوشته است .\r\n\r\nهزارجريبى ميرزا ابو القاسم فرزند ابو الحسن هزارجريبى مازندرانى\r\nدانشمندى است اديب ، از دانشمندان اواخر سدهء سيزدهم و اوايل سدهء چهاردهم ، دو قصيدهء معروف برده بو صيرى و عينيه حميرى را شرح كرده و خود به عربى و فارسى شعر مىگفت .\r\nقصيدهء عينيه‌اى در مدح امير المؤمنين عليه السلام سروده و آن را به فارسى منظوم ترجمه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nكرده است ، اين دو بيت از آغاز ترجمه مىباشد :\r\n جوانى رفت و ما غافل نباشد بازگشت او را * مثالى بود كاندر شب بخواب آيد خيال او را\r\nبه مثل برق چابك رخ نمود و برقعش انداخت * به مثل ابرها در فرقتش با چشم خون‌پالا \r\n\r\nهمدانى شيخ حسين فرزند محمد حسن كرمانشاهى همدانى\r\nبراى دانش‌اندوزى به حوزه‌هاى مختلف رفت ، چندى در اصفهان به تحصيل اشتغال داشت و فنون گوناگون را تكميل كرد ، در دانشها تبحر داشت و از فلسفه نكوهش مىنمود ، بيش از صد كتاب در علوم دينى و ادبى و تاريخى نگارش داد . در سال 1324 در اصفهان درگذشت .\r\nدر احوال خود گويد :\r\n مرگ مرا روبروى نشسته * مىنتوانم سخن كنم كم و افزون\r\nمدت سى سال كنجكاوى كردم * قول ارسطو و فكرهاى فلاطون\r\nمشكل من حل نكرد با همه كوشش * بر سخن من گواست ايزد بىچون\r\nمن كه چنينم قياس كن دگران را * وانكه ندارند بجز شواهد مطعون\r\nعيسويان آگهند اگر كه از اين رمز * از پى گفت‌وشنود حاضرم اكنون\r\nجز سخنان خدا و گفت پيمبر * باقى ديگر فسانه ديدم و افسون\r\nاين نه قياسى است ناپسنده و مطعون * اين نه دليلى است نارسنده و مظنون\r\nكيست بداند سپهر پر شده خود چيست * يا ز چه او گشته است علت گردون\r\nباغ چرا در بهار خرم و سبز است * يار فسرده ز چيست در مه كانون \r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nيزدى\r\n\r\nشيخ عبد الخالق فرزند عبد الرحيم يزدى\r\nاصلا قزوينى و گاهى در يزد سكونت داشت و سالهاى آخر عمر در مشهد مقدس اقامت گزيد ، از شاگردان شيخ احمد احسائى و به سال 1268 درگذشت ، داراى مؤلفاتى بود چون « اصول دين » و « انفسنا » و « فضل علم » و « معين الطلاب » و « تعريف تحصيل العلم » و جز اين‌ها .\r\nاز اوست :\r\n شرح اين بنيان و اين بيت الشرف * با لسان الغيب گردد منكشف\r\nمن عيان سازم بسى اسرار آن * گر بيابم گوش قدس از هر طرف \r\nيزدى\r\n\r\nسيد عبد الرحيم فرزند ابراهيم حسينى يزدى\r\nعالمى است پيرو آزمونهاى شيخ احمد احسائى و مخالف حاج كريم خان كرمانى ، از شاعران اوايل سدهء چهاردهم ، داراى نگارشهائى چند مىباشد چون « كاشف الرموز » و « خان كرمانى » .\r\nخطاب به ولى عصر « ع » گويد :\r\n اى امير منتظر اى دست حق * اى ز تو ايجاد بعد ما سبق\r\nوى ز تو اين سقف گردون را مدار * از وجودت فرش خاكى را قرار\r\nذو الفقار خود برآور از نيام * نيست گردان از جهان مشتى لئام\r\nتا كه اين نو افسران بىسر شوند * بار ديگر بر خر خودشان جهند\r\nعالمى از لوث ايشان پاك كن * پاك از اين ناپاكيان اين خاك كن\r\nدين پاكت را برأى آغشته‌اند * رأى خود بگرفته دين را هشته‌اند\r\nهريكى شرعى جدا دينى جدا * برفشان يك آستين بهر خدا \r\n\r\n","description":"","footnote":"","page_name":" 239 ","page_number":239},
  {"content":"\r\n\r\n هرچه محرومند از آن باشد حرام * هرچه دست آيد حلال لا كلام\r\nهمچو گرگى كوفتد اندر رمه * در ميان شيعيان تو همه\r\nرخنه كرده جمله اندر خان ما * الامان زين نابكاران الامان\r\nجلوه ده آخر رخ چون آفتاب * تا كه خفاشان شوند اندر حجاب \r\nيزدى\r\n\r\nرفيع الدّين محمد خادم يزدى\r\nاز شاعران سدهء يازدهم ، در ساخت تاريخ استاد بود ، گويا از خادمان روضهء رضوى و در مشهد مقدس سكونت داشت .\r\nتاريخ جلوس شاه صفى دوم صفوى را چنين به نظم كشيده :\r\n اى شهنشاه جهان وى زيب تخت خسروى * پادشاه صورت و مالك رقاب معنوى\r\nنام و تاريخ جلوست خواستم گفتا خرد * پادشاه كامران سلطان صفى موسوى \r\n( 1077 )\r\nو تاريخ توليت ميرزا شاه تقى محمد فرزند ميرزا باقر رضوى را چنين سروده :\r\n شكر كز فيض فضل سبحانى * صاحب رتبهء جلى آمد\r\nخلف مرتضى وكيل رضا * نايب شاه دين صفى آمد\r\nصاحب رتبهء رفيع منيع * ميرزاى جهان تقى آمد\r\nبهر تاريخ اين موقع شريف * مصرعى خواستم جلى آمد\r\nسر دشمن فتاد چون گفتى * متولى متقى آمد « 1 » \r\n\r\n\r\n","description":"","footnote":"\r\n( 1 ) . سال ( 1077 ) پس از حذف عدد حرف دال از سر « دشمن » .\r\n","page_name":" 240 ","page_number":240},
  {"content":"\r\n\r\n\r\nيوسف يوسف فرزند محمد قاضى\r\nاز شاعران سدهء سيزدهم ، از قزوين بوده يا در آن شهر اقامت داشته است ، در علم حديث متبحر و داراى نگارشى نيكو و شعرى استوار بود ، گويا در شعر به نامش « يوسف » تخلص مىنمود ، « تحفة الأحاديث » و « ترجمه تحفة الأحاديث » از اوست .\r\nدر قصيده‌اى گويد :\r\n به پستى و بلندى گر بگردم * نبينم جز غبار و گردت اى دوست\r\nبگلزار و گلستان گر شوم من * نمىبويم به غير بويت اى دوست\r\nبدشت و كوه و صحرا پا گذارم * نبينم جز نشان پايت اى دوست\r\nبه آبادى گذر افتد مرا راه * نبينم هركه بينم جز تو اى دوست\r\nزبان گر بر همه ذكرها گشايم * همه لغو است به غير ذكرت اى دوست\r\nهر آواز خوشى گوشم بيايد * نيايد گوش من جز صوتت اى دوست\r\nشعاع آفتاب و ماه بينم * همه ذره به پيش نورت اى دوست\r\nبيا تا دست و پايت من ببوسم * بگردم من بلاگردانت اى دوست\r\nبخواهم عرض حاجاتم بگويم * بدارم روى خود بر رويت اى دوست \r\n* * *\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nنام شاعران\r\nآثم . نامش معلوم نيست 25\r\nآقا بابا اصفهانى ، ثابت 59\r\nابراهيم امينى 37\r\nابراهيم حسينى ، كدخدا 185\r\nابراهيم ، ميرزا 25\r\nابراهيم بن زين العابدين شيرازى 135\r\nابراهيم بن محمد حسين اولياء سميع شيرازى ، صفا 145\r\nابراهيم بن يعقوب موسوى سيوجانى 122\r\nابو البقاء تفريشى 56\r\nابو تراب بن ابو القاسم حسينى نطنزى 226\r\nابو الحسن بن محمد كاظم جاجرمى 62\r\nابو طالب حسينى 72\r\nابو طالب بن محمد بيك تبريزى اصفهانى 31\r\nابو طالب بن محمد علوى شيرازى 136\r\nابو القاسم خواجوئى 87\r\nابو القاسم بن ابى حامد انصارى كازرونى 183\r\nابو القاسم بن ابو الحسن هزارجريبى مازندرانى 237\r\nابو القاسم بن عبد الحميد تفريشى ، شائق 122\r\nابو القاسم بن على اشرف شيرازى ، وفا 233\r\nابو القاسم بن على نقى طباطبائى بروجردى 43\r\nابو القاسم بن محمد ، جناب 66\r\nابو القاسم بن محمد حسين خوانسارى ، داعى 90\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nابو القاسم بن محمد مهدى موسوى خلخالى 81\r\nابو القاسم بن نظام الدّين كاشانى ، رضوان 104\r\nابو المجد بن محمود طباطبائى بروجردى 43\r\nابو هاشم بن مفيد شيرازى 136\r\nاحمد تبريزى 54\r\nاحمد سجادى قمى 111\r\nاحمد عاملى 162\r\nاحمد لاهيجى ، بدر 42\r\nاحمد بن عبد الرضا مهذب الدّين بصرى ، مهذب 216\r\nاحمد بن عبد الكريم نورى طهرانى ، ظريف 153\r\nاحمد بن محمد رضا زنجانى ، شوريده 130\r\nاسد اللّه بن عبد الغفار اشرفى مازندرانى ، نادر 218\r\nاسد اللّه بن محمد رفيع نياكى لاريجانى 195\r\nاسد اللّه بن مهدى كاشانى ، شعرى 127\r\nاسماعيل خاورى 77\r\nاسماعيل دردى اصفهانى 92\r\nاسماعيل همدانى ، مخزن 203\r\nاسماعيل بن ابو تراب يزدى لاهيجانى ، سيد 120\r\nاسماعيل بن محمد كريم تبريزى ، ابو الفضل 54\r\nاسماعيل بن محمد كرمانشاهى ، شهسوارى 131\r\nاسماعيل بن محمد تقى دبير 90\r\nاشرف على ، اشرف 30\r\nاشرف بن محمد على مشهدى ، اشرف 29\r\nاظهر رانكوهى املشى 34\r\nاللّه قلى بن شاه ميرزا سلماسى ، محزون 202\r\nبهبود على بن ابو الحسن رازى 98\r\nبيضا . نامش يافت نشد 50\r\nتقى دلسوز 94\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nتقى علىآبادى 165\r\nتقى قزوينى 178\r\nتقى كرمانى 187\r\nتقى بن محمد ساوجبلاغى ، دبير اعلم 166\r\nتوكل بن ولى ملايرى ، حامد ، توكل 56\r\nجعفر سبوئى رودبارى ، جعفر 64\r\nجعفر همدانى ، رياض 108\r\nجلال الدّين بن غياث الدّين حسينى افجه‌اى 35\r\nحافظ عزلتى 163\r\nحبيب اللّه بن زين العابدين زيوانى قمى 110\r\nحسام الدّين بن يحيى لاهيجى 196\r\nحسن اصفهانى ، صدر الافاضل ، تسليم 56\r\nحسن حسينى آملى ، نظام الدّين 70\r\nحسن حسينى ساوجى ، محنت 203\r\nحسن قارى سبزوارى 70\r\nحسن بن سليمان تونى ، سليمى 118\r\nحسن بن على طهرانى ، خفائى 81\r\nحسن بن محمد حسنى طباطبائى ، نياز 229\r\nحسن بن محمد حسن كرمانشاهى همدانى 238\r\nحسنعلى بن جعفر على بيات 47\r\nحسنعلى بن محمد قمى طهرانى 181\r\nحسن على بن يعقوب انجدانى سلطان‌آبادى 37\r\nحسين اصفهانى 31\r\nحسين تبريزى ، بيدار 48\r\nحسين قزوينى تبريزى كربلائى 186\r\nحسين كرمانى ، خاكى 76\r\nحسين بن اسماعيل طبسى اصفهانى ، عارفچه 156\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nحسين بن حسين قارى اصفهانى ، جلال الدّين 71\r\nحسين بن رضا موسوى كرد محله‌اى 213\r\nحسين بن عبد العلى كرمانى ، عاصى 159\r\nحسين بن لطف اللّه موسوى جهرمى 67\r\nحسين بن محمد رضوى سبزوارى ، قدرى 177\r\nحسين بن محمد سمنانى 119\r\nحسين بن محمد حسين ارده‌شيره قمى ، مفلس 211\r\nحسين بن محمد على انصارى اصفهانى ، ثمر 61\r\nحسينعلى بن على اصغر مازندرانى ، وفا 234\r\nحسينعلى بن محمد 71\r\nحيدر كاشانى 184\r\nحيدر على بن حسين طهرانى ، مجد الأدباء ، ثريا 60\r\nحيدر قلى بن محمد خان سردار كابلى ، جاويد 63\r\nخان بابا بن خان محمد نائب اسدآبادى ، ذره 96\r\nخبازان خوئى 78\r\nخسرو 80\r\nداود بن محمد مخدوم تفريشى ، عارف 154\r\nدرويش خليل اصفهانى ، خليلى 85\r\nرجبعلى بن عباس على ، شكيب 129\r\nرضا فروغ 172\r\nرضا بن حسين عطار مشهدى ، سيد 120\r\nرضا قلى بن موسى خان خوئى ، ساقى 110\r\nروح اللّه بن محمد همدانى ، روحى 107\r\nزكى بن عبد الباقى حسينى خلخالى 81\r\nزلف‌على بن محمد كريم اغوزلوئى زنجانى ، خادم 75\r\nزيب العلماء بن حسام حسامى 70\r\nزيرك حسين نقوى لكهنوى ، رضى 105\r\nزين العابدين بن آقا ميرزا اصفهانى ، دلال 94\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nزين العابدين بن حسين صفوى گنجوى ، سياح 120\r\nزين العابدين بن محمد ايروانى ، محزون 202\r\nزين العابدين بن محمد يوسف لاريجانى مازندرانى 196\r\nسلطان محمد بيارجمندى 47\r\nسميع طبيب ، طالع 149\r\nشكر اللّه بن لطف اللّه قاجار ، مجنون 200\r\nشهيدى . نامش معلوم نيست 132\r\nصادق العلوى الحسينى ، صادق 141\r\nصادق كرمانى ، ناطق 218\r\nصادق مكتب‌دار ، ابو على همدانى ، مقرى 212\r\nصادق بن على حسينى كاشانى 184\r\nصالح بن محمد قائنى هروى 174\r\nصالح بن محمد تقى جرجانى مازندرانى 199\r\nصدر الشعراء 144\r\nضياء الدّين بن محمد باقر بيرجندى ، ضيا 147\r\nضياء الدّين بن محمد نبى تويسركانى 58\r\nطالب بن محمد طالب مازندرانى ، طالب 148\r\nطاهر بن حسن خادم بسطامى 45\r\nعاتب . نامش معلوم نيست 153\r\nعاشور استرآبادى 28\r\nعبد الجواد اصفهانى ، لقمانى 197\r\nعبد الجواد بن عبد الرحيم باغبادرانى اصفهانى 40\r\nعبد الحسين بن عبد اللّه بسطامى 44\r\nعبد الحسين بن على طهرانى شيخ العراقين 134\r\nعبد الحسين بن على جان سيفى كابلى 121\r\nعبد الحسين بن عيسى رشتى ، سحاب 113\r\nعبد الحسين بن محمد فومنى ، غمناك 169\r\nعبد الخالق بن عبد الرحيم يزدى 239\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعبد الرحيم سحرى ، محمد 114\r\nعبد الرحيم شيروانى ، حزين 68\r\nعبد الرحيم بن ابراهيم حسينى يزدى 239\r\nعبد الرحيم بن كرم على پاچنارى اصفهانى 51\r\nعبد الرحيم بن نعمت موسوى قزوينى 178\r\nعبد الرزاق بن عبد النبى شريف كرمانى 188\r\nعبد الرزاق بن على اصغر قمى ، خائف 75\r\nعبد السلام بن على اكبر تربتى ، شهاب 130\r\nعبد الصمد بن عبد الباقى كشميرى 190\r\nعبد الغفار تويسركانى 58\r\nعبد الغنى بن ابى طالب كشميرى 191\r\nعبد القادر بسطامى اصفهانى ، محزون 203\r\nعبد الكريم بيرجندى ، فايض 171\r\nعبد الكريم قارى 174\r\nعبد الكريم قمى ، كوثر 193\r\nعبد الكريم لارى 195\r\nعبد الكريم بن محمد تقى گرگانى مازندرانى ، معتدى 210\r\nعبد الكريم بن محمد على تربتى ، واعظ 232\r\nعبد الكريم بن محمود روحى ، سرمست 116\r\nعبد اللّه رضوى جائسى هندى 61\r\nعبد اللّه قمصرى 180\r\nعبد اللّه بن ابو تراب طباطبائى ، ضيا 147\r\nعبد اللّه بن عبد الجبار سمرقندى 119\r\nعبد اللّه بن على اشرف فخر العلماء شيرازى ، مدرس 204\r\nعبد اللّه بن مهدى بافقى ، كتابخوان 40\r\nعبد اللّه بن نوروز على بروجردى 44\r\nعبد اللطيف كازرونى 183\r\nعبد المؤمن بن ابو محمد بسطامى 45\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعبد المطلب بن حسن بن محمد اصفهانى 32\r\nعبد الواسع بن محمد هادى قارى ، شائق 123\r\nعبد الوهاب بن عبد الرحمن دبيلى شيرازى 91\r\nعقيل 164\r\nعلى صوفى اصفهانى ، صوفى 146\r\nعلى مهرى ، عرب 162\r\nعلى بن ابى القاسم مجد الدّين نراقى ، مجد 199\r\nعلى بن رضى الدّين دزفولى ، كمالى 192\r\nعلى بن زين العابدين اصفهانى ، عابد 153\r\nعلى بن عبد العظيم نيشابورى 231\r\nعلى بن عبد اللّه حائرى ، حقيقى 73\r\nعلى بن عبد اللّه نهاوندى 229\r\nعلى بن محمد رشتى گيلانى 101\r\nعلى بن محمد نيريزى شيرازى ، دعاء 94\r\nعلى بن محمد جعفر شريعتمدار استرآبادى ، خوش‌دل 88\r\nعلى بن محمد سليم مازندرانى ، سليم 118\r\nعلى بن محمد صالح خاتون‌آبادى ، مدرس 205\r\nعلى بن محمد على ميبدى يزدى ، عاشق 158\r\nعلى بن مرتضى حبيب دزفولى 93\r\nعلى اصغر منشىباشى سلماسى ، مفخر 211\r\nعلى اصغر بن على اكبر بروجردى ، نيّر 231\r\nعلى اكبر حزين ، منزوى 213\r\nعلى اكبر حكيم افتخارى سبزوارى ، افتخارى 35\r\nعلى اكبر ناكام 221\r\nعلى اكبر بن ابراهيم قراچه‌داغى ، ديوانه 96\r\nعلى اكبر بن احمد يزدى مصلائى ، راغب الشعراء 99\r\nعلى اكبر بن عبد الحسين بحر العلوم ، مشفق 207\r\nعلى اكبر بن غلامعلى مروج الاسلام خراسانى ، شفيق 129\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعلى رضا كلارستائى 191\r\nعلى محمد انجدانى 37\r\nعلى محمد لواسانى كرمانى 188\r\nعلى محمد بن محمد على اژه‌اى اصفهانى ، شريفى 127\r\nعلينقى بن رمضانعلى 166\r\nغلامحسين بن محمد صادق قريشى ، جوهر 67\r\nغلام رضا روحانى 107\r\nغلامعلى بن محمد هروى حائرى ، صفا 145\r\nغياث الدّين كرمانى ، ابو اسحاق 188\r\nفتاح بن نظام الدّين اردبيلى ، كوثر 194\r\nفتح بن محمد رضا شريف خوئى 86\r\nفتح اللّه بن محمد رضا مرعشى شوشترى 206\r\nفضل اللّه فاضل 169\r\nقارى گيلانى كاشانى 194\r\nقاسم سامنى ملايرى ، قاسم 175\r\nقاسم على قائنى 174\r\nقربانعلى قزوينى ، بيدل 48\r\nكاظم تفريشى ، كريم 189\r\nكاظم بن طالب تفريشى ، بها 46\r\nلطف على فانى 171\r\nلطف اللّه بن محمد معصوم 197\r\nلطفى شيرازى 198\r\nمجد الدّين مجدى 200\r\nمحب‌على بن ناصر الدّين سرايانى 115\r\nمحسن اشرف‌زاده مدرس ، اشرف 30\r\nمحسن بن مؤمن مؤمنى قزوينى ، عاصى 160\r\nمحسن بن محمد رفيع گيلانى اصفهانى ، عاصى 160\r\nمحمد حائرى طهرانى 152\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمحمد خان بيرجندى ، تائب 53\r\nمحمد رازى طهرانى 152\r\nمحمد رفيع الدّين خادم يزدى 240\r\nمحمد طبيب اصفهانى ، طبيب 151\r\nمحمد غفارى 168\r\nمحمد مجاهد ديمى ، پوينده 51\r\nمحمد موسوى 214\r\nمحمد بن ابو تراب مرودشتى شيرازى ، جلال 65\r\nمحمد بن ابو طالب صفوى شيرازى ، قطب 179\r\nمحمد بن ابو طالب موسوى استرآبادى ، حزينى 69\r\nمحمد بن اسد اللّه لك سلماسى ، پيرايه 52\r\nمحمد بن حسين بنابجوئى مهرابادى 46\r\nمحمد بن زين العابدين قمى تفريشى 56\r\nمحمد بن سعيد موسوى گلپايگانى ، طاير 150\r\nمحمد بن عبد الحسين رشتى 102\r\nمحمد بن عبد الحسين قزوينى ، خاك 76\r\nمحمد بن عبد الرحيم دماوندى ، معين 210\r\nمحمد بن عبد الغفور خوئى تبريزى ، حكيم قبلى 74\r\nمحمد بن عبد النبى اخبارى نيشابورى ، سيل 121\r\nمحمد بن على سلماسى ، قاصد 176\r\nمحمد بن على مقرى كاشانى 184\r\nمحمد بن على نيشابورى خراسانى ، شائق 124\r\nمحمد بن محمد باقر طباطبائى يزدى ، طالب الحق 148\r\nمحمد بن محمد باقر موسوى ، واله 232\r\nمحمد بن محمد تقى ارباب قمى ، مفجع 211\r\nمحمد بن محمد صالح روح‌افزائى دماوندى ، عبرت 162\r\nمحمد بن محمد على حسينى ، زمزم 108\r\nمحمد ابراهيم شربت‌دار 126\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمحمد ابراهيم بن احمد محلاتى ، خلوتى 84\r\nمحمد ابراهيم بن درويش محمد كازرونى شيرازى 136\r\nمحمد ابراهيم بن على اكبر حاج شريفى خوانسارى ، اديب 26\r\nمحمد ابراهيم بن محمد على سمنانى 120\r\nمحمد اسماعيل بن محمد هادى كزازى ، فدائى 172\r\nمحمد اشرف بن عبد الحسيب علوى عاملى 165\r\nمحمد امين ، امين 36\r\nمحمد امين بن محمد هاشم نصرآبادى اصفهانى 224\r\nمحمد باقر بن عبد الملك لاهيجانى ، باقر 41\r\nمحمد باقر بن محمد تقى رضوى اصفهانى قمى 181\r\nمحمد باقر بن محمد حسن البيرجندى القائنى ، صافى 142\r\nمحمد تقى موفق 214\r\nمحمد تقى بن ابو الحسن حسينى 72\r\nمحمد تقى بن محمد عراقى ، هجران 236\r\nمحمد تقى بن محمد حسن رضوى 104\r\nمحمد تقى بن محمد حسن شيرازى 137\r\nمحمد تقى بن محمد رضا ، شاه تقى 124\r\nمحمد جعفر بن محمد طاهر كرمانى خراسانى اصفهانى 80\r\nمحمد جواد بن عباس گلپايگانى ، صافى 142\r\nمحمد جواد بن عبد المجيد پوده‌اى نجفى ، شيخنا 134\r\nمحمد حسن خراسانى ، مسعودى 207\r\nمحمد حسن علوى رضوى 105\r\nمحمد حسن بن ابراهيم زارع عمروآبادى ، شاهد 125\r\nمحمد حسن بن على محمد بيهودى قائنى ، فنائى 173\r\nمحمد حسن بن محمد رحيم خوئى تبريزى ، جعفرى 64\r\nمحمد حسن بن محمد رحيم لنجانى اصفهانى 198\r\nمحمد حسن بن محمد على جابرى انصارى 62\r\nمحمد حسين اديب آزاد ، اديب 27\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمحمد حسين اصفهانى ، خيالى 88\r\nمحمد حسين اصفهانى ، فدا 172\r\nمحمد حسين تدريسى 55\r\nمحمد حسين فارسى ، سرى 116\r\nمحمد حسين حسينى نطنزى 226\r\nمحمد حسين بن ابراهيم حائرى ، فخر المتكلمين 68\r\nمحمد حسين بن ابراهيم فارسى شيرازى 169\r\nمحمد حسين بن على ميرجهانى ، حيران 73\r\nمحمد حسين بن محمد جعفر كاشانى ، طوبى 51\r\nمحمد حسين بن محمد حسن همدانى ، اقبال 35\r\nمحمد حسين بن محمد شفيع ، اختر 26\r\nمحمد حسين بن محمد صادق حسينى اصفهانى 33\r\nمحمد حسين بن محمد على لارى ، طاير 150\r\nمحمد خليل بن حسنعلى مهندس 217\r\nمحمد رحيم حسينى 73\r\nمحمد رحيم لنجانى اصفهانى ، رحيم 100\r\nمحمد رحيم بن كريم خان كرمانى 189\r\nمحمد رحيم بن محمد مؤمن استرآبادى ، عقيلى 164\r\nمحمد رضا مازندرانى ، وصالى 233\r\nمحمد رضا بن ضياء الدّين شيرازى 139\r\nمحمد رضا بن كمال الدّين حسينى استرآبادى 29\r\nمحمد رضا بن محمد على ميبدى ، نيازى 230\r\nمحمد رفيع بن على رضا نورى 228\r\nمحمد رفيع بن محمد شفيع قزوينى 179\r\nمحمد زكى درودى مشهدى 92\r\nمحمد زمان بن كلب على تبريزى 54\r\nمحمد زمان بن كلب على جلاير خراسانى ، ساقى 111\r\nمحمد شفيع بن محمد قزوينى ، قانع 176\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمحمد صادق خان ، نوائى 228\r\nمحمد صادق ناطق 220\r\nمحمد صادق بن على شريف خراسانى كرمانى ، اطوار 33\r\nمحمد صادق بن غلام رضا اوحدى زهانى 38\r\nمحمد صادق بن محمد حسين شيرازى 140\r\nمحمد صالح رضوى 105\r\nمحمد صالح يزدگردى بروجردى ، مداح 204\r\nمحمد على تنكابنى ، قانع 177\r\nمحمد على خورشاهى ، راجى 97\r\nمحمد على كمالى 193\r\nمحمد على واعظ كرمانشاهى 186\r\nمحمد على بن اسد اللّه انزلجى ، شريعتمدار مازندرانى 126\r\nمحمد على بن حسن بيرجندى ، صفا 146\r\nمحمد على بن محمد حسين سبزوارى ، نظام 227\r\nمحمد على بن محمد حسين طبسى اصفهانى ، عارفچه 157\r\nمحمد على بن محمد رشيد قمى 182\r\nمحمد على بن محمد مقيم لاريجانى ، مركب 207\r\nمحمد قاسم بن شجاع الدّين نجفى ، قاسم 175\r\nمحمد كاظم رحمت ، رحمت 100\r\nمحمد كاظم بن زين العابدين همدانى ، نصرت 225\r\nمحمد مؤمن نصرآبادى 225\r\nمحمد محسن قندهارى ، رجائى 100\r\nمحمد مفيد بن محمد سعيد لاهيجانى 196\r\nمحمد مقيم تويسركانى 59\r\nمحمد مهدى بن باقر شريف معلم ، بيدل 49\r\nمحمد نقى بن احمد بروجردى ، نقى 227\r\nمحمد هادى كاشانى ، وفائى 235\r\nمحمد هادى نسيم 224\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nمحمد هادى بن ابو الحسن شريف نائينى 217\r\nمحمد هادى بن محمد سعيد شيرازى ، واهب 233\r\nمحمد هادى بن محمد صالح شيرازى 140\r\nمحمد هاشم صفوى اصفهانى ، رستم الحكماء 101\r\nمحمود موسوى ، قدسى 177\r\nمحمود بن عبد العظيم موسوى خوانسارى 87\r\nمحمود بن محمود بن على گلستانه 194\r\nمريخ قاجار 174\r\nمصطفى خراسانى سرابى سجادى 115\r\nمصطفى قلى بن حيدر قلى شاملو ، محروق 201\r\nمطهر بن عبد اللّه حسنى ، مطهر 208\r\nمظفر على بن عبد الرسول اصفهانى ، مظهر 209\r\nمعين الدّين حسنى 71\r\nملك سعيد بن محمد خلخالى 84\r\nموسى فرزند محمد تنكابنى ، پزشك 51\r\nمهدى سعدى 117\r\nمهدى كاشانى ، مرشد 205\r\nناطق بن ملك كرمانى ، ناطق 220\r\nنجمى ايروانى 222\r\nنداف كاشى 223\r\nنصر اللّه زنجانى ، شيخ الاسلام 134\r\nنصير بن محمد معصوم مراغى ، نصير 225\r\nنظر على بن ابو الحسن اسدى حبيبى ، عاصى 161\r\nنعمة اللّه نياكى 231\r\nولى نورى ، بكاء 45\r\nهاشم تبريزى ، غمكده 168\r\nهداية اللّه مهدوى فراهانى ، هدايت 237\r\nيحيى بن على محمد لاريجانى ، بقائى 45\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nيحيى بن محمد على ساروى مازندرانى ، صبا 144\r\nيحيى بن مصطفى نورى تبريزى ، مضطر 208\r\nيد اللّه قاضى دماوندى ، جلال الدّين 95\r\nيوسف صديق 145\r\nيوسف بن خداداد افشار ، رفعت 106\r\nيوسف بن محمد عز الدّين يزدى ، واعظ 232\r\nيوسف بن محمد قاضى ، يوسف 241\r\n\r\n\r\n","description":"","footnote":"","page_name":" 256 ","page_number":256}
  ]