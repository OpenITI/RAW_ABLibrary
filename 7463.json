[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمحمد جواد فضل الله\r\nتحليلى از زندگانى امام رضا ( ع )\r\nترجمه سيد محمد صادق عارف\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفضل الله ، محمد جواد 1937 - 1975\r\nتحليلى از زندگانى امام رضا عليه السلام / تأليف محمد جواد فضل الله : ترجمه محمد صادق عارف - [ ويرايش 2 
  ] - مشهد : بنياد پژوهشهاى اسلامى . 1382 .\r\n288 ص ISBN 964 - 444 - 600 - 3\r\nفهرستنويسى بر اساس اطلاعات فيپا .\r\nعنوان اصلى : الامام الرضا عليه السلام : تاريخ و دراسة .\r\nكتابنامه : ص [ 287 
  ] - 288 : همچنين به صورت زير نويس .\r\n1 . علي بن موسى ، امام هشتم ، 153 - 203 ق . الف . عارف محمد صادق ، 1299 - مترجم . ب . بنياد پژوهشهاى اسلامى . ج . عنوان .\r\n8041 الف 6 ف / 47 BP\r\n957 - 297\r\nتحليلى از زندگانى امام رضا عليه السلام\r\nمحمد جواد فضل الله\r\nترجمه سيد محمد صاد عارف\r\nطراح جلد : سياوش تروال\r\nچاپ هفتم 1382\r\n3000 نسخه\r\nقيمت : 12500 ريال\r\nچاپ و صحافى : موسسه چاپ و انتشارات آستان قدس رضوى\r\nحق چاپ محفوظ است .\r\nمراكز پخش\r\nبنياد پژوهشهاى اسلامى ، تلفن و دور نگار واحد فروش ( مشهد ) 2230803 دور نگار 8515560\r\nWEB SITE : WWW . ISLAMIC - RF . ORG\r\nE - MAIL : INFO @ ISLAMIC - RF . ORG\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nموضوع صفحه مقدمهء ناشر 13\r\nگفتارى از مترجم 15\r\nپيشگفتار 19\r\nاعتقاد ما دربارهء خاندان پيامبر صلّى اللّه عليه و آله 23\r\nبخش اوّل - زندگانى امام هشتم عليه السّلام از نظر تاريخى 41 ويژگيها و صفات 43\r\nنسب امام عليه السّلام 43\r\nولادت و شهادت امام عليه السّلام 43\r\nمادر امام عليه السّلام 44\r\nفرزندان امام عليه السّلام 44\r\nشخصيّت و صفات امام عليه السّلام 45\r\nروش حكومت در برابر امام عليه السّلام 47\r\nدانش امام عليه السّلام 48\r\nروش اخلاقى و انسانى امام عليه السّلام 51\r\nرفتار خارجى امام عليه السّلام 57\r\nبردبارى و گذشت امام عليه السّلام 59\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسرعت انتقال امام عليه السّلام 63\r\nجود و بخشش امام عليه السّلام 65\r\nعدالت امام عليه السّلام 69\r\nشيوه‌هاى تربيتى امام عليه السّلام 70\r\nعدم همكارى با حكومت 73\r\nامام رضا عليه السّلام و واقفيان 77\r\nواقفيان نخستين 77\r\nانگيزه‌هاى پيدايش وقف 78\r\nامام عليه السّلام قول به وقف را محكوم مىكند 79\r\nرسوايى سران واقفيان 80\r\nامام موسى بن جعفر عليه السّلام واقفيان را هشدار مىدهد 81\r\nانگيزه‌هاى مادّى واقفيان 83\r\nامام رضا عليه السّلام از راز واقفيان پرده برمىدارد 84\r\nيكى از سران واقفيان اعتراف مىكند 85\r\nشيوع شبهه وقف و اهميّت آن 86\r\nسرگردانى برخى از واقفيان 87\r\nامام رضا عليه السّلام و خلفا 89\r\nكوشش براى كشتن امام عليه السّلام 89\r\nهارون در صدد كشتن امام عليه السّلام برمىآيد 91\r\nاقدامات مخلصانه 92\r\nنيّات غرض آلود 93\r\nيك رويداد غم‌انگيز ديگر 94\r\nامام رضا عليه السّلام در روزگار خلافت امين 95\r\nامام رضا عليه السّلام در روزگار خلافت مأمون 96\r\nشخصيّت مأمون 96\r\nتشيّع مأمون 97\r\nتفاوتهاى شخصيّت امين و مأمون 99\r\nهارون دو فرزند خود را ارزيابى مىكند 100\r\nتفاوت رفتار اين دو برادر 100\r\nآغاز اختلاف 101\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nدرماندگى هارون ميان دو فرزندش 102\r\nهارون حكومت را تقسيم مىكند 103\r\nبيم مردم از اين تقسيم 103\r\nطمع اطرافيان ، اختلاف را شديدتر كرد 104\r\nبروز جنگ و پيروزى مأمون 105\r\nولايتعهدى 106 امام عليه السّلام و مأمون و ولايتعهدى 107\r\nچرا امام عليه السّلام از پذيرش ولايتعهدى مأمون خوددارى مىفرمود 108\r\nمأمون نيّات خود را آشكار مىكند 109\r\nمأمون و نوبختى ستاره‌شناس 109\r\nهدف مأمون در ولايتعهدى امام عليه السّلام 110\r\nمأمون امام عليه السّلام را به پذيرفتن ولايتعهدى مجبور ساخت 112\r\nامام عليه السّلام انديشه‌هاى مأمون را مىدانست 113\r\nسخنى با احمد امين 114\r\nناخشنودى امام عليه السّلام از ولايتعهدى 116\r\nانگيزه‌هاى سياسى ولايتعهدى 120\r\nمقابله عبّاسيان با مأمون 120\r\nعبّاسيان منصب خلافت را تحقير كردند 120\r\nبازگشت و پوزشخواهى مأمون 120\r\nشكّ در اخلاص مأمون 121\r\nمأمون بر امام عليه السّلام جاسوس گماشت 121\r\nانگيزه مأمون براى گماردن جاسوس 122\r\nانضباط پيروان ائمّه عليهم السّلام 122\r\nتوجيهات ساده‌انديشانه درباره ولايتعهدى 124\r\nچند پرسش 125\r\nموضوع ولايتعهدى به تدبير مأمون است 126\r\nبعيد است موضوع ولايتعهدى به تدبير فضل باشد 126\r\nمأمون تأكيد مىكند كه اين اقدام تدبير خود اوست 127\r\nنسبت اين تدبير به فضل از نظر تحليل وقايع 128\r\nفضل ميان امام عليه السّلام و مأمون فتنه‌انگيزى مىكند 129\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nتوجيه اين اقدام 130\r\nامام عليه السّلام نمىگذارد فضل به هدفش دست يابد 131\r\nمأمون در پى امام عليه السّلام مىفرستد 132\r\nمأمون مسير حركت امام عليه السّلام را تعيين مىكند 132\r\nامام عليه السّلام در نيشابور 133\r\nحديث سلسلة الذّهب 133\r\nامام عليه السّلام سفر خود را به مرو ادامه مىدهد 134\r\nامام عليه السّلام شرط مىكند 135\r\nچرا امام عليه السّلام از قبول مسؤوليت خوددارى فرمود 136\r\nجشن ولايتعهدى 138\r\nمديحه‌هاى شاعران در ستايش امام رضا عليه السّلام 139\r\nداستانى شگرف 143\r\nمخالفان ولايتعهدى امام عليه السّلام 144\r\nبررسى تاريخى اين موضوع 145\r\nمخالفت آرام 145\r\nنماز عيد 146\r\nبازگردانيدن امام عليه السّلام 147\r\nبررسى روش امام عليه السّلام در نماز عيد 148\r\nروش امام عليه السّلام در تبليغ 149\r\nموقعيّت امام عليه السّلام در بركنارى فضل بن سهل 150\r\nنفوذ فضل در دستگاه حكومت 150\r\nفضل نظر مأمون را درباره خودش مىآزمايد 151\r\nروش مبهم مأمون نسبت به فضل 151\r\nبركنارى هرثمه و كشتن او 152\r\nفضل از هرثمه بدگويى مىكند 152\r\nبررسى كارهاى هرثمه 154\r\nجنبش فرماندهان براى كنار زدن فضل 154\r\nامام رضا عليه السّلام رهايى مىدهد 155\r\nمأمون اهميّت موقعيّت را درمىيابد 157\r\nفضل بدگويان خود را كيفر مىدهد 157\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمأمون نقش ستاره‌شناس را ايفا مىكند 158\r\nامام عليه السّلام از دخول در حمّام امتناع مىكند و هشدار مىدهد 159\r\nكشته شدن فضل 159\r\nكشندگان فضل از نزديكان مأمون بودند 160\r\nآنچه امام عليه السّلام را وادار كرد در امر فضل دخالت كند 161\r\nپايان فاجعه 163 دفاع ساده‌لوحانه از مأمون 165\r\nچگونگى شهادت امام عليه السّلام 165\r\nمرثيه بر امام عليه السّلام 167\r\nامام عليه السّلام و شورشهاى علويان 174 مأمون و زيد 176\r\nامام عليه السّلام برادرش زيد را به سختى سرزنش مىكند 176\r\nنظر امام عليه السّلام درباره شيوهء نهضتهاى علوى 177\r\nنظر امام عليه السّلام نسبت به شورش ابى السّرايا 178\r\nچرا امام عليه السّلام مشاركت در نهضت را ردّ فرمود 178\r\nچرا أئمّه عليهم السّلام از تلاش براى بدست آوردن حكومت خوددارى مىكردند 179\r\nنداشتن نيروى ضربتى 179\r\nنداشتن پايگاه فعّال مردمى 179\r\nمسؤوليّت ائمّه عليهم السّلام بيدار كردن مردم است 180\r\nسختگيرى خلفا نسبت به ائمّه عليهم السّلام 181\r\nنهضتهاى علويان مورد تأييد ائمّه عليهم السّلام بود 181\r\nبخش دوّم - زندگانى امام رضا عليه السّلام از نظر فكرى 183 تأليفات 185 ابن خلدون و شكّ او دربارهء علم ائمّه عليهم السّلام 185\r\nائمّه عليهم السّلام و فشار حكومت 186\r\nكتاب فقه رضوى 187\r\nداستان پيدايش اين كتاب 188\r\nشكّ در صدق نسبت آن به امام عليه السّلام 189\r\nنظريّات برخى از علما درباره اين كتاب 190\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nرسالهء ذهبيّه در طبّ 191\r\nرساله مذكور تأليف امام عليه السّلام است 191\r\nارزشيابى مأمون از اين رساله 193\r\nامام عليه السّلام اين رساله را به خواهش مأمون نوشت 194\r\nشرحهايى كه بر اين رساله نوشته شده 195\r\nصحيفة الرّضا 196\r\nاسانيد صحيفه 197\r\nكتاب محض الاسلام 197\r\nشكّ در صدق نسبت اين كتاب به امام عليه السّلام 198\r\nپاسخ مسائل ابن سنان 199\r\nعلل ابن شاذان 199\r\nخلاصه اين بحث 199\r\nمناظرات امام عليه السّلام 200 نوفلى به امام عليه السّلام هشدار مىدهد 200\r\nمناظرهء امام عليه السّلام با عمران صابى 204\r\nمناظرهء امام عليه السّلام با مروزى 206\r\nاستدلال امام عليه السّلام بر بداء 207\r\nازليّت اراده و حدوث آن 208\r\nمروزى جدلى بود 208\r\nروش امام عليه السّلام در مباحثه و گفتگو 209\r\nمأمون مروزى را به سبب اشتباهاتش سرزنش مىكند 210\r\nمناظره امام عليه السّلام با علىّ بن جهم 211\r\nتفسير برأى 211\r\nآياتى كه موهم عدم عصمت پيامبران عليهم السّلام است و تأويل آنها 211\r\nمناظره ساختگى 213\r\nاعتقادات 216 يگانگى خدا - رؤيت خدا - جبر و تفويض - تناسخ - امامت 216\r\nخداوند شبيه آفريدگان نيست 217\r\nصفات خداوند عين ذات اوست 218\r\nدوگانه دانستن ذات و صفات ، شرك است 219\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nتفاوت ميان اراده خداوند و خلق 219\r\nچند پرسش 220\r\nرؤيت خداوند 222\r\nجبر و تفويض 223\r\nمذهب اهل بيت عليهم السّلام امر بين الامرين است 224\r\nتفويض 224\r\nامام عليه السّلام هشدار مىدهد 225\r\nائمّه عليهم السّلام قائل به تشبيه نيستند 226\r\nتناسخ 226\r\nامامت 227\r\nامتيازات امام 228\r\nخداوند امام را انتخاب مىكند 228\r\nصفات امام 229\r\nنشانه‌هاى امامت 230\r\nتفسير 232 تفسير از نظر اهل بيت عليهم السّلام 232\r\nويژگى تفسير اهل بيت عليهم السّلام 232\r\nتفسير آياتى از امام رضا عليه السّلام 233\r\nقرآن و عصمت پيامبران عليهم السّلام 236\r\nابراهيم خليل عليه السّلام 238\r\nنسبت نوميدى به پيامبران عليهم السّلام 239\r\nدست خدا قدرت اوست 240\r\nفقه و احكام 242 احاديث اهل بيت عليهم السّلام محكم و متشابه است 243\r\nچرا در قرآن آيات متشابه وجود دارد ؟ 243\r\nچرا احاديث متشابه وجود دارد ؟ 244\r\nاصالت در مذهب اهل بيت عليهم السّلام 244\r\nبىنيازى اهل بيت عليهم السّلام از قياس و امثال آن 245\r\nاحاديث امام رضا عليه السّلام در فقه 246\r\nاحاديث امام عليه السّلام در علل احكام 246\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنظر ما دربارهء علل 246\r\nپرسش از علّت مقتضاى فطرت انسانى است 246\r\nپاسخهاى امام عليه السّلام متناسب با طبيعت احكام است 247\r\nبرخى از احاديث جالب امام عليه السّلام 253\r\nپندها و رهنمودهاى امام عليه السّلام 270\r\nپيمان ولايتعهدى 279\r\nتوضيحات مترجم درباره مآخذ كتاب 287\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمهء ناشر\r\nدانشمندان اسلامى مسائل گوناگون تاريخ اسلام را تاكنون به گونه‌هاى متفاوت به رشته تحرير درآورده و خطوط برجستهء اين دوره از تاريخ بشريّت را به عنوان نقطهء اوج تعالى انسانى به نحوى ترسيم كرده‌اند . پژوهشگران و انديشمندان نصوصى را از ميان انبوه يادداشتهاى بجامانده از گذشتگان برگزيده و هريك بر اساس برداشتهاى خود به تجزيه و تحليل رويدادهاى گذشته پرداخته‌اند ، محققان شيعه نيز در اين ميان نقشى در خور ايفا كرده و با توجّه به نگاشته‌هاى ديگران و عنايت دوچندان به اخبار و روايات پيشوايان خود به كار پژوهش در تاريخ دست يازيده‌اند ؛ و انصاف را كه به سهم خود در اين راه گامهاى ارزنده‌اى برداشته و آثار سودمندى را به گنجينه گرانسنگ فرهنگ اسلامى افزوده‌اند .\r\nآرى ، اين سرايندگان تواناى شيعه بودند كه با دلهاى آكنده از هزاران سوز و گداز حماسه‌هاى پرشور عاشوراى حسينى را به رشتهء نظم آوردند ، و بيانگر بلنداى روح شهيدانى شدند كه پيام جاودانه خونشان هماره در گوش زمان بازتاب خواهد داشت ؛ و اين سخنوران نام‌آور شيعه بودند كه رنجنامه‌هاى برآمده از سويداى جانشان را در قالب‌هاى بلاغت و شيوايى براى نسلهاى آينده به يادمان نهادند ؛ و همين تاريخنگاران بودند كه تأمل و ژرف‌انديشى در رويدادهايى كه جسته و گريخته در اين سو و آن سوى قلمرو مسلمين اتفاق مىافتاد به ثبت آن پرداخته و سيماى خونرنگ تاريخ آكنده از جهاد و مبارزهء تشيع را با دستهاى پراقتدار خود بر تارك زمانه نقش بستند ؛ و همين آثار و نوشته‌ها بود كه دستمايه‌اى شد تا ديگران در پرتو آن به تجزيه و تحليل وقايع و يافتن فلسفهء رخدادها بپردازد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكتاب حاضر نمونه‌اى از اين آثار است كه براساس نقلهاى موجود بخشى از تاريخ شيعه را تحليل كرده ، و زندگانى هشتمين پيشواى تشيع حضرت ثامن الحجج على بن موسى الرضا عليه آلاف التحية و الثناء و جريانهاى فكرى و سياسى عصر حضرتش را به نحوى گويا بازگفته است ؛ گو اين كه تاكنون در اين زمينه بحثهاى چندى ارائه شده و انتشار يافته است ، ولى مانع از اين نست كه يافته‌هاى تازه و بررسيهاى جديدى پيرامون اين دوره تهيه شود و به جامعهء اسلامى عرضه گردد .\r\nبنياد پژوهشهاى اسلامى به عنوان يكى از نهادهاى فرهنگى آستان مقدس حضرت على بن موسى الرضا عليه السّلام بر خود لازم مىداند كه در راه نيل به اهداف علمى و پژوهشى ، آثارى از اين نمونه را تهيه و عرضه نمايد ، باشد كه با مطالعه بيشتر در احوال ائمه اهل البيت عليهم السّلام بيش از پيش نسبت به زواياى نهفتهء تاريخ اسلامى آگاهى به دست آيد .\r\nبنياد پژوهشهاى اسلامى آستان قدس رضوى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nگفتارى از مترجم\r\nتاريخ زندگانى حضرت امام علىّ بن موسى الرّضا عليه السّلام با رويدادها و دگرگونيهاى بزرگى همراه است كه پيوسته به وسيله تاريخ‌نگاران و نويسندگان اعمّ از شيعى و سنّى و غير مسلمان مورد بحث و گفتگو قرار گرفته ، و درباره علل پيدايش و چگونگى اين تحوّلات نظرهاى گوناگونى ابراز شده است .\r\nانگيزه مأمون براى دعوت امام عليه السّلام به خراسان ، و پيشنهاد منصب خلافت به ايشان و ردّ آن از طرف حضرت ، و سپس چگونگى پذيرفتن مقام ولايتعهدى مأمون و حوادثى كه پس از اين اتّفاق افتاده ، و بالاخره كيفيّت شهادت آن بزرگوار ، از مسائل عمده تاريخ اسلام در آخر قرن دوّم و آغاز قرن سوّم هجرى است ، كه به سبب سياستهاى مزوّرانه و مدلّسانهء مأمون خليفه عبّاسى ، در زير پرده‌اى از ابهام قرار گرفته ، و برخى از تاريخ‌نويسان و ساده‌انديشان ، فريب اين سياستها را خورده و به سادگى از كنار اين وقايع گذشته ، و برخى مانند طبرى و به پيروى از او ابن اثير و ابو الفدا درباره كيفيّت شهادت آن حضرت به نقل اخبار نادرست پرداخته‌اند و شايد نخواسته‌اند علل بروز اين حوادث را بررسى و آشكار كنند ، و از قوّت و قدرت انبوه شيعيان خراسان ، و دلباختگى و از خودگذشتگى آنان در قبال علويان ، و ناخشنودى آنها از غدر و بيدادگرى عبّاسيان سخن به ميان آورند ، و از انگيزه‌هاى مأمون در اتّخاذ سياستهاى مرموز ، و صحنه‌سازيهاى عوامفريبانه و تزويرگرانه او پرده بردارند .\r\nبه منظور اين كه ذهن خوانندگان براى مطالعه كتاب حاضر آماده ، و با اوضاع و شرايط حاكم بر عصرى كه سخن از آن در ميان است آشنا شود ، و بر آنچه گفته شد شاهدى آورده باشم ، به خبرى كه مرحوم محدّث قمى از ابو الفرج نويسنده كتاب\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمقاتل الطالبيّين نقل مىكند اشاره مىكنم « 1 » ، او مىنويسد : پس از آن‌كه يحيى بن زيد بن علىّ بن الحسين عليهما السّلام از بند زندان رها شد ، شيعيان خراسان به آهنگرى كه زنجير را از پاى يحيى بيرون آورده بود مراجعه و آن را به بهاى بيست هزار درهم به شركت از او خريدند و آن را خرد ساخته هر تكّه‌اى از آن را نگين انگشترى كردند و به آن تبرّك جستند . اين نمونه كوچكى از مرتبه ارادت و شيفتگى مردم خراسان به سادات علوى ، در اواخر دوران حكومت اموى است ، چه رسد به عصر مأمون كه انبوهى از مردم ايران بويژه خراسانيان بر اثر مظالم گذشته امويان ، و غدر و بيدادگرى و فجور عبّاسيان ، تنها به خاندان على عليهم السّلام دل بسته و از همه كسانى كه خود را خويشاوندان پيامبر صلّى اللّه عليه و آله مىشمردند ، دل كنده بودند ، خصوصا به ائمّه اهل بيت و مقام شامخ ولايت و خورشيد درخشان امامت شمس الشموس و انيس النّفوس حضرت علىّ بن موسى الرّضا عليه الاف التحيّة و الثّناء كه ورود موكب همايونش به شهر نيشابور ، و استقبال عظيم و پرشور مردم آن از آن حضرت ، و نيز انقلاب و هيجان مردم مرو پايتخت حكومت مأمون ، در هنگام بيرون آمدن حضرت براى برگزارى نماز عيد ، كه تفصيل اينها در همه تاريخها آمده است ، نمونه‌هايى از دلبستگى و از خودگذشتگى مردم در برابر خاندان على عليهم السّلام مىباشد . و بالاخره تأسيس نخستين حكومت شيعى طاهريان اندكى پس از اين تاريخ در خراسان ، نشانه روشنى بر قوّت و قدرت تشيّع در عصر مأمون است .\r\nبنابراين ، اين خليفه زيرك و باهوش عبّاسى كه بازتاب خشونت و جنايات اسلاف خود را درك كرده بود ، نمىتوانست در خراسان يعنى نيرومندترين پايگاه تشيّع مانند جدّش منصور سادات علوى را در جوف ستونها بگذارد و بر بالاى آنها برج و بارو بسازد ، و يا مانند پدرش در بغداد امام كاظم عليه السّلام را سالهاى دراز در زندانها نگه دارد و سپس مسموم گرداند ، امّا اين را توانست كه با در پيش گرفتن سياستى ظاهرا سازشجويانه و فريبكارانه براى مدّتى كه لازم بود از علويان بر ضدّ عبّاسيان بهره‌بردارى كند ، و با كمك آنان ناآراميها را فرونشاند ، و پس از رسيدن به اهداف شوم خود ، به شيوه اسلاف خويش كه غدر و ناجوانمردى بود ، امام هشتم عليه السّلام را مظلومانه و بسى مظلومانه مسموم و شهيد سازد ، و سپس در عقب جنازه آن حضرت با سر و پاى برهنه به راه افتد ، و گريه و زارى و اظهار بىتابى كند .\r\nاينك كتاب حاضر كه به قلم يكى از دانشمندان و نويسندگان برجسته لبنانى نگارش يافته ، و به دستور بنياد محترم پژوهشهاى اسلامى آستان قدس رضوى به وسيله اين بنده از عربى به فارسى برگردانيده شده است ، با اسلوبى بىسابقه و جالب به تجزيه و\r\n\r\n\r\n","description":"","footnote":"\r\n( 1 ) - منتهى الآمال . جلد دوّم ص 37 .\r\n","page_name":" 16 ","page_number":16},
  {"content":"\r\n\r\nتحليل اين وقايع و نقد آثار و اخبار آن پرداخته ، و غبار شبهه را از چهره حقايق زدوده ، و اضافه بر اين با ذكر روايات و احاديث بسيارى از امام هشتم عليه السّلام و شرح و توضيح آنها بر ارزش و فوايد كتاب خود افزوده است .\r\nناگفته نماند كه بنياد پژوهشهاى اسلامى خراسان ، يكى از آثار پربركت انقلاب جمهورى اسلامى ايران است ، كه در سال 1363 به وسيله آستان قدس رضوى ، به منظور احيا و گسترش فرهنگ حياتبخش اسلام ، و نشر علوم معارف ائمّه اهل بيت عليهم السّلام با هميارى گروهى از استادان و دانشوران و پژوهشگران و مترجمان در مشهد مقدّس تأسيس شده است و با پيروى از شيوه‌هاى مقبول علمى و روشهاى صحيح پژوهشى در راه تحقّق اين مهمّ ، با جديّت و خلوص گام برمىدارد ، اميد است اين كانون علم و معرفت بتواند در آينده همچون مشعلى فروزان انوار معارف اسلامى را از طريق چاپ و نشر آثار اصيل دينى و مذهبى ، و تأليف و ترجمه كتب و نشريات سودمند تا دورترين نقاط گيتى برساند ، و دلهايى را كه در تيرگيهاى حيرت و غفلت فرو رفته است به نور يقين و ايمان روشن گرداند . إنّه قريب مجيب .\r\n1 / 4 / 1365 سيّد محمّد صادق عارف\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nپيشگفتار\r\nسپاس و ستايش ويژه پروردگار جهانيان است ، و درود و تحيّت بر سرور ما محمد صلّى اللّه عليه و آله و خاندان پاك او باد .\r\nامام ابو الحسن الثّاني ، علىّ بن موسى الرّضا عليه السّلام هشتمين امام از ائمّه اهل بيت عليهم السّلام است . همان امامانى كه همه مقوّمات عظمت در شخصيّت آنان تجسّم دارد ، و نمونه عالى بزرگوارى و كان اصيل آن هستند .\r\nزندگانى امام هشتم عليه السّلام از آغاز تا انجام با اندوه و مصيبت توأم بوده است ، و خصوصيّتى غم‌انگيز دارد ، و در سرتاسر حيات آن حضرت عليه السّلام كه مقارن با روزگار خلافت هارون ، تا آغاز حكومت فرزندش مأمون است ، سختى و تلخى هرگز از آن حضرت جدا نشده است .\r\nامام هشتم عليه السّلام در اوايل زندگانى خود ، شاهد انواع رنجها و گرفتاريهايى بود كه از هر جانب ، زندگى پدر بزرگوارش را احاطه كرده بود ، پدر عاليقدر او ، امام موسى بن جعفر عليه السّلام همان امام صبور و شكيبايى كه صرف وجود شريف او ، مايه اضطراب و بدگمانى و ناآرامى حكومت وقت بود . على رغم اين كه آن حضرت ، در برابر حكومت ، روش مسالمت‌آميز داشت ، و از رويارويى و درگيرى با آن اجتناب مىفرمود .\r\nمهدى سوّمين خليفه عبّاسى ، در پيغام خود به حضرت موسى بن جعفر عليه السّلام ، در خواست كرد ، كه به بغداد عزيمت فرمايد تا تعهّد سپارد ، و پيمان امضا كند ، كه بر ضدّ دستگاه خلافت قيام نكند ، و در هيچ جنبشى كه هدف آن ، براندازى حكومت باشد ، شركت نفرمايد ، به مجرّد اين كه امام عليه السّلام از اين سفر ، به مدينه بازگشت ، مهدى خليفه عبّاسى ، با كوله‌بارى از وزر و و بال ، به ديار ديگر شتافت ، و هادى جانشين او شد ، اين\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nخليفه هم در صدد بود ، كه به اذيّت و آزار امام عليه السّلام پردازد ، ولى اجل مهلتش نداد و مرد ، و هارون به تخت خلافت نشست ، در همين دوران بود ، كه تندباد مصائب ، بشدّت وزيدن گرفت ، و خرمن وجود علويان ، كه امام موسى بن جعفر عليه السّلام سرپرستى و زعامت آنها را داشت ، در آتش بيداد مىسوخت ، زندانهاى بصره ، بغداد ، واسط و جز آنها ، نمىتوانست ، اشتهاى حكومت را براى انتقامجويى و ستمگرى نسبت به مخالفان خود محدود كند ، بلكه كينه‌هاى افروخته درونى ، دستگاه خلافت عبّاسى را به شيوه‌هايى از انتقامگيرى و انسان‌كشى ، وادار كرد ، كه جان آدمى از شنيدن داستانهاى آن به درد مىآيد ، و از آن جمله اين بود ، كه حكومت به بنّايان دستور داد ، ستونها و پايه‌هاى ميان تهى بنا كنند ، و آنها را از جوانان برگزيده ، و ديگر فرزندان على عليه السّلام پر سازند ، و روزنه‌هاى زندگى را ، به روى آنان ببندند ، اين سنگدلى و بىرحمى در كشتن دشمنان ، روش تازه‌اى نبود ، كه هارون آن را به تازگى پديد آورده باشد ، بلكه دنباله همان شيوه‌اى بود ، كه منصور عبّاسى ، در كشتن جوانان علوى ، به كار مىبست ، و تاريخ گوياى آن است « 1 » .\r\nستمها و مظالمى كه علويان در اين دوره ، به آن دچار شدند ، بخش بيشتر آن ، بر امام موسى بن جعفر عليه السّلام وارد شد ، هارون آن حضرت را به بهانه اين كه سرپرست و رهبر علويان است دستگير ساخت ، و بنابر برخى روايات مدّت چهارده سال ، در زندانهاى هولناك خود نگهدارى ، و پيوسته بر او فشار وارد مىكرد ، تا آن حدّ كه ديگر درمانده بود ، كه با او چه كند ؟ و چگونه از وجود كسى كه آرامش جان ، و آسايش فكر را ، از او گرفته است رهايى يابد ، از اين رو توسّط وزير خود ، يحيى بن خالد ، به سندى بن شاهك ، كه آخرين زندانبان آن حضرت است ، دستور داد كه آن امام معصوم عليه السّلام را مسموم سازد .\r\nامام رضا عليه السّلام با اندوه و تألّم ، اين رويدادهاى دردناك ، و فجايع خونين را ، كه بسيارى از افراد خانواده و بنى اعمام او را ، به كام خود كشيده بود ، از نزديك مىديد ، و شايد تقدير چنين بود ، كه تمام مصيبتها و گرفتاريهاى پدر بزرگوارش در دوران زندگى او اتّفاق افتد ، و چنان باشد كه آن حضرت نتواند و امكانى وجود نداشته باشد ، كه حتّى اندكى ، از شدّت و حدّت اين مصيبتها بكاهد ، و بسا اين كه از دربار خلافت ، همين مصائب را درباره خود نيز انتظار مىكشيد ، زيرا دشمنى ميان حكومت و علويان ، خصومتى اصولى و ريشه‌اى بود ، و در حدّ اشخاص و افراد معيّن متوقّف نمىشد .\r\n\r\n\r\n","description":"","footnote":"\r\n( 1 ) - ابن اثير در جلد 4 ص 375 گفته است : منصور ، محمد بن ابراهيم بن حسن را ، كه رخسارش از همه زيباتر بود ، احضار كرد ، و به او گفت ، تو ديباج اصغرى ؟ در پاسخ گفت : بلى ، منصور گفتن تو را مىكشم آن چنان كه هيچ كس را بدان سان نكشته‌ام ، سپس دستور داد ، زنده زنده استوانه‌اى روى او ساختند كه در ميان آن مرد .\r\n","page_name":" 20 ","page_number":20},
  {"content":"\r\n\r\nپس از شهادت پدر بزرگوارش ، و هلاكت هارون ، و پايان كار امين ، مأمون زمام خلافت را به دست آورد ، در اين هنگام تندباد حوادث ، مصيبتهاى تازه‌اى را متوجّه امام هشتم عليه السّلام ساخت ، آن چنان كه تا در حيات بود ، زندگى او با رنجى گران و توانفرسا آميخته بود .\r\nمأمون بنا به موقعيّتهاى خاصّ سياسى كه شرح آن را در خلال اين بررسى خواهيم نگاشت ، بر آن شد كه امام عليه السّلام را ميان خود و عبّاسيان در بغداد از طرفى ، و علويان از طرف ديگر و نيز ميان خويش و شيعيان در خراسان ، وسيله معامله قرار دهد . از اين رو به بازى كناره‌گيرى از خلافت و پيشنهاد آن به امام عليه السّلام دست زد ، كه با امتناع آن حضرت روبرو شد ، سپس موضوع ولايتعهدى را پيش كشيد ، و امام عليه السّلام را به قبول آن مجبور ساخت .\r\nدر اين جا ضرورى است ما از برخى مسائل كه به حالت ابهام مانده و بر اثر آن بعضى از تاريخ‌نگاران و پژوهشگران دچار خطا و اشتباه شده و بطور سطحى و كوركورانه به مطالعه آنها پرداخته و نتوانسته‌اند زحمت غور و بررسى را بر خود هموار ، و عميقانه آنها را تحليل كنند و به نتايج مطلوب دست يابند پرده برداريم .\r\nو نيز شايسته است اشاره كنيم : هنگامى كه مأمون كناره‌گيرى خود را از خلافت ، و پذيرش آن را به امام عليه السّلام پيشنهاد كرد ، و با امتناع امام عليه السّلام روبرو شد ، و نيز در آن موقع كه آن حضرت عليه السّلام را به قبول ولايتعهدى مجبور ساخت ، امام هشتم عليه السّلام از هدفى كه مأمون در اين نقشه داشت ، عميقا آگاه بود و به خوبى مىدانست كه او در پيشنهاد خود صادق نيست ، و كاملا توجّه داشت كه مأمون در كار انجام دادن يك بازى سياسى است كه بايد در مدّت مشخّصى آن را ايفا كند ، اين بازى را ضرورتهاى سياسى كه حكومتش را تهديد مىكرد به وجود آورده بود و مأمون سرنوشت خود را در گرو دفع آن مىديد .\r\nمأمون در اين بازى سياسى با مهارت و استوارى اقدام كرد ، و توانست در قلمرو حكومت خود آرامشى برقرار كند ، كه به اعتقاد ما ، اگر ايفاى اين نقش نبود ، امر خلافت او استقرار پيدا نمىكرد چنان كه شرح آن خواهد آمد ، و بالاخره در پايان اين بازى سياسى ، آنچه را كه انتظار آن مىرفت ، انجام داد .\r\nچون ما برآنيم ، كه از چگونگى زندگى امام هشتم عليه السّلام آگاهى كاملى به دست دهيم ، اضافه بر شرح قضايايى كه بدانها اشاره شد ، جنبه‌هاى ديگر زندگانى آن امام بزرگوار عليه السّلام را نيز شرح خواهيم داد . تا تصوير كاملى از ابعاد مختلف دوران حيات آن حضرت عليه السّلام در پيش روى خوانندگان قرار گيرد .\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nاعتقاد ما درباره خاندان پيامبر صلّى اللّه عليه و آله\r\n1 امام رضا عليه السّلام يكى از عمده‌ترين پايه‌هاى دين ، و جوشانترين چشمه‌هاى زلال معرفت و يقين به شمار است ، اسرار نبوّت و ودايع رسالت و امامت بعد از پدر بزرگوارش ، امام موسى بن جعفر عليه السّلام به او منتقل شد و آن حضرت گنجور اين اسرار ، و فيض بخش اين آثار بود .\r\nاو يكى از امامان دوازده‌گانه اهل بيت عليهم السّلام مىباشد ، كه با دانشهاى گوناگون خود ، كه گاه به اصحاب و شاگردان خود تعليم ، و زمانى در پاسخ پرسشها بيان ، و يا به طورى كه تاريخ نقل مىكند ، از طريق مباحثات و احتجاجات علمى و عقيدتى با ارباب مذاهب ديگر افاضه مىفرمود ، انديشه‌هاى اسلامى را غنى و پربار ساخته است .\r\nخصوصيّتى كه در زندگانى أئمّه اهل بيت عليهم السّلام نمايان است و آنان را از ديگران ممتاز و انظار را بدان جلب مىكند ، اين است كه آنها بر ديگران حق تعليم و تربيت دارند ، بدون اين كه كسى بر آنان چنين حقّى داشته باشد ، و بىشكّ اين بخششى از جانب پروردگار به آنهاست كه اراده فرموده است ، آنان را بر آفريدگان حجّت قرار دهد . اين ادّعا را دشمنان آنان ، اعمّ از خلفاى زمان و دانشمندان بزرگ و انديشمندان برجسته معاصر آنان گواهى داده‌اند .\r\nو نيز آنچه اين گفته را تأييد و تقويت مىكند ، اين كه برخى از دانشها و مباحث علوم ،\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپيش از زمان ائمّه عليهم السّلام روشن و شناخته نبوده است ، و بر اثر تعاليم آنان ، آشكار و مشكلات آن مباحث ، بر طرف شده است از اين قبيل است دانش شيمى ، كه امام صادق عليه السّلام نخستين كس است كه آن را مىدانسته ، و مبانى و قوانين آن را بنيان نهاده است ، و نيز دانش پزشكى ، كه امام رضا عليه السّلام در رساله‌اى كه براى مأمون مرقوم داشته ضوابط و دقايق آن را ، با اسلوبى تازه و بديع ، و روشى جالب و زيبا شرح داده است .\r\nهمچنين است بسيارى از دانشهاى گوناگون ديگر ، كه در ايجاد احكام و تأسيس مبانى ، و توسعه و تنوّع بخشيدن به مطالب آنها ، بزرگترين سهم را دارا مىباشند ، و اخبار و آثار آنها پر است از شرح اين مطالب .\r\nما از دانشمندان گذشته كسى را نمىشناسيم ، كه امام صادق عليه السّلام دانش شيمى را نزد او فراگرفته باشد ، و يا امام رضا عليه السّلام پيش او پزشكى خوانده باشد ، بلكه اين چشمه جوشان دانش را ، ائمّه عليه السّلام يكى پس از ديگرى از جدّ بزرگوار خود به ارث برده‌اند . از اين رو مىبينيم هنگامى كه مدرك و مأخذ پاسخ ائمّه عليهم السّلام به مسائل از آنان پرسش مىشود ، پرسش‌كننده را به استنباط خاصّ خود از كتاب خدا ، و يا مصحف فاطمه عليها السّلام ، و يا آنچه از پدرانشان به آنان رسيده است ارجاع مىدهند و به روايات صحابه و تابعان ، و يا ارباب علوم و فنون استناد نمىكنند .\r\nترديدى نيست كه احاطه آنان ، به انواع علوم و فنون و معارف ، آن چنان مايه شگفتى و اعجاب و احترام امّت اسلام بوده است ، كه قول آنان درباره هر مسأله مشكل و موضوع معضلى ، كه براى دانشمندان و فقها و انديشمندان معاصر آنان پيش مىآمده حجّت و حكم قاطع بوده است ، و هيچ چيزى از آنان پرسش نمىشده ، مگر اين كه با كمال سهولت بدان پاسخ قانع‌كننده مىداده‌اند ، آن چنان كه مشكل ، آسان ، و پيچيدگى و ابهام بر طرف مىشده است .\r\nاين امتياز و ويژگى مخصوص آنهاست ، و هيچ يك از دانشمندان و فقها و حكما و انديشمندان اسلام ، از هر طبقه و در هر مرتبه از دانش و حكمت و انديشه ، چنين امتيازى را احراز نكرده است .\r\nبراى اثبات اين ادّعا كافى است به گفتگوى جالب امام جواد عليه السّلام كه در آن هنگام ، جوانى كم سنّ و سال بود ، با يحيى بن اكثم قاضى القضاة حكومت عبّاسى ، آن چنان كه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nتاريخ و سير نقل كرده‌اند اشاره كنيم ، اين گفتگو در مجلسى واقع شد كه مأمون به منظور ردّ اعتراض عبّاسيان ، مبنى بر اين كه چرا خليفه مىخواهد دختر خود ام الفضل را به ازدواج امام جواد عليه السّلام كه نوجوان و محتاج به تعليم و تربيت و فراگرفتن علم دين مىباشد درآورد ترتيب داده بود ، و منظور مأمون اين بود تا فضائل امام را بنماياند ، و شايستگى و تقدّم او را بر ديگران آشكار سازد . نتيجه اين گفتگو و سؤال و جواب پيروزى آن حضرت و حقارت قاضى القضاة و سران دانشمندان و فقهاى بزرگى بود كه در اين مجلس گرد آمده بودند ، و همگى به جلالت قدر و مراتب فضل امام عليه السّلام اعتراف كردند .\r\nهمچنين گفته نشده است ، كه هيچ يك از امامان عليهم السّلام در پاسخ پرسشهايى كه در علوم مختلف و قضاياى گوناگون از آنها مىشده است طفره رفته و يا درمانده باشند ، على رغم اين كه برخى از آنان در سنّ و سالى بوده‌اند ، كه معمولا انتظار پاسخ از آنها نمىرفته است .\r\nسيد مرتضى در امالى خود نقل مىكند :\r\nابو حنيفه گفته است : موسى بن جعفر عليه السّلام را در حالى كه كودكى كم سنّ و سال بود ، در راهرو خانه پدرش ديدم ، به او گفتم : كسى كه غريب و ناآشناست كجا مىتواند قضاى حاجت كند ؟ بر من نگريست و فرمود : در پشت ديوار پنهان شود ، و از ديد همسايگان ، خود را نگاه دارد و از انجام دادن اين كار در ميان نهرها و جويها و در خانه‌ها و ميان جادّه‌ها و گذرگاهها و درون مسجدها ، دورى جويد ، و رو به قبله و پشت به آن ننشيند ، و جز اينها در هر جا كه خواهد كار خود را انجام دهد .\r\nابو حنيفه گفت : هنگامى كه اين سخنان را شنيدم ، اين كودك خردسال ، در نظرم بزرگ و در قلبم سترگ آمد ، به او گفتم : فدايت شوم ، گناه ، ناشى از كيست ؟\r\nبه من نگريست ، و سپس فرمود بنشين تا تو را آگاه سازم ، من نشستم .\r\nفرمود : گناه بناچار يا از بنده و يا از پروردگارش و يا از هر دوى آنهاست ، اگر از خدا باشد بىشكّ او عادلتر و با انصاف‌تر از آن است ، كه به بنده‌اش ستم روا دارد ، و به گناهى كه از او سرنزده وى را مؤاخذه كند ، و اگر از هر دو ناشى مىشود ، آن‌كه قويتر است به رعايت عدل و انصاف سزاوارتر است ، و اگر به تنهايى از عبد سرمىزند ، بحقّ امر و نهى متوجّه او است ، و همو است كه مستحقّ ثواب و سزاوار عقاب و\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمستوجب دخول در بهشت و يا دوزخ مىباشد . من گفتم : ذرّية بعضها من بعض « 1 » .\r\nعلاوه بر اين ، اگر علوم آنان اكتسابى و از طريق اخذ از استادان و معلّمان بود ، عمر برخى از امامان مانند امام جواد ، و امام هادى ، و امام عسكرى عليهم السّلام به اين حدّ نرسيده است كه معمولا براى كسب احاطه به انواع علوم و فنون كافى باشد ليكن چنان كه ابو حنيفه گفته است ذرّية بعضها من بعض . بىترديد آنان دانش خود را از منبع رسالت اخذ مىكردند ، و از سرچشمه علوم نبوى سيرآب مىشدند ، و اين فضيلتى است كه خداوند آنان را بدان مخصوص گردانيده است ، تا اين كه راه هدايت و طريق معرفت را به وجود آنان روشن گرداند ، و حقّ و ايمان را در روى زمين مكانت و منزلت بخشد .\r\nطبرانى در كبير ، و رافعى در مسندش از ابن عبّاس روايت مىكنند ، كه پيامبر خدا صلّى اللّه عليه و آله فرمود : هر كس شادمان مىشود كه همچون من زيست كند ، و همچون من بميرد ، و در بهشت عدن كه خدايم آن را برپا داشته سكنا گزيند ، بايد پس از من على عليه السّلام را دوست بدارد ، و پس از من از اهل بيت من پيروى كند ( اين را دوبار فرمود ) زيرا آنها خاندان و فرزندان منند ، از سرشت من آفريده شده‌اند ، و فهم و دانش من به آنها داده شده است ، واى بر آنانى از امّت من كه فضل آنها را انكار كنند ، و پيوند با مرا بگسلانند ، كه خداوند شفاعت مرا روزى آنها نگرداند « 2 » .\r\nامام على عليه السّلام مىفرمايد : من و برگزيدگان و پاكانى از فرزندان من ، در خردى بردبارترين كسان ، و در بزرگى دانشمندترين مردميم « 3 » .\r\nبرخى از مورّخان و پژوهشگران ، كه از فهم اين مطلب بازمانده‌اند ، و از نظر خودشان توجيه معقولى براى اين امر نيافته‌اند ، كوشيده‌اند كه جهت امامان اهل بيت عليهم السّلام معلّمان و استادانى پيدا كنند ، تا بگويند علوم را از آنها فراگرفته‌اند ، چنان كه به امام زين العابدين و\r\n\r\n\r\n","description":"","footnote":"\r\n( 1 ) - امالى سيد مرتضى . ج 1 ص 151 . يعنى فرزندانى ( دودمانى ) هستند ، برخى از نسل برخى ديگر .\r\nآل عمران / 34 .\r\n( 2 ) - كنز العمّال : ج 6 ص 217 حديث 3819 . و حافظ ابو نعيم در حليه آن را روايت و ابن ابى الحديد در شرح خود آن را از او نقل كرده ، و نظير اين حديث را از مسند احمد بن حنبل نيز آورده است .\r\n( 3 ) - همان مأخذ ج 6 ص 396 . همچنين در كتاب عيون اخبار الرضا عليه السّلام روايت شده است با اين زياده كه : « آنان را نياموزيد زيرا آنها از شما داناترند . آنان شما را از طريق هدايت بيرون نمىبرند و به گمراهى نمىكشانند » و مأمون اين سخن را به پيامبر خدا عليه السّلام نسبت داده است . ج 1 ص 204 .\r\n","page_name":" 26 ","page_number":26},
  {"content":"\r\n\r\nامام باقر و امام صادق عليهم السّلام نسبت داده‌اند ، كه آنان در نزد برخى از اصحاب و تابعان تلمّذ و تحصيل كرده‌اند ، ولى بر اين گفته خود هيچ‌گونه مستند تاريخى و دليل قابل اعتمادى ندارند ، و گفتار آنها در اين باره دروغ محض ، و حدس و فرض مغرضانه است .\r\nآنچه نادرستى اين دروغها و افتراها را تأييد مىكند ، اين است كه ائمّه عليهم السّلام : هرگز پاسخ خود را به مسائل به يكى از صحابه و يا تعابعان مستند نمىكرده‌اند ، بلكه آنچه را در جواب پرسش‌كنندگان بيان مىفرموده‌اند ، به يكى از پدران خود نقل از پيامبر خدا صلّى اللّه عليه و آله استناد مىداده‌اند ، و يا آن را به صحيفه‌هايى از علوم كه ويژه خاندان رسالت مىباشد و يكى پس از ديگرى ، آنها را به ارث برده‌اند منسوب مىداشته‌اند ، و اين نكته‌اى است كه هر كس آثار ائمّه عليهم السّلام را بررسى كند ، و از اخبار آنان آگاهى داشته باشد ، آن را درمىيابد ، چنان كه بسيارى از اهل تتبّع ، به آن تصريح ، و قول ما را تأييد كرده‌اند .\r\nبه علاوه اگر فرض كنيم ، برخى از ائمّه عليهم السّلام در حلقه درس بعضى از صحابه و تابعان حاضر شده‌اند ، حضور آنها مفيد اين معنا نيست كه نزد آنها تلمّذ كرده‌اند ، و اين صحابه و تابعان ، شيخ و استاد آنها در علوم مىباشند ، زيرا يكى از آثار تلمّذ در آن زمان روايت حديث بوده است ، و از هيچ يك از امامان عليه السّلام معهود نيست ، كه جز از طريق پدران خود ، نقل حديث كرده باشند ، و اگر رواياتى از آنان جز از اين طريق در دست است ، كه به صحابه و تابعان استناد جسته‌اند ، آن روايات مربوط به علوم دين ، و يا فنّى از فنون نيست ، بلكه غالبا مشتمل بر امور عادى خاصّى است ، كه به زندگى رسول اكرم صلّى اللّه عليه و آله مربوط مىشود ، و يا در مقام احتجاج با مخالفان است كه به روايات اسلاف آنان استدلال شده است ، از اين جا مىتوانيم بدانيم كه چرا گروهى از محدّثان اهل سنّت احاديث امام صادق عليه السّلام را ضعيف شمرده و بدانها عمل نكرده‌اند .\r\nهمچنان كه مىتوانيم از سخنان آنان بدانيم ، كه امام صادق عليه السّلام نزد هيچ يك از كسانى كه نام مىبرند ، درس نخوانده و شاگردى نكرده است .\r\nابن سعد در طبقات آن جا كه از امام صادق عليه السّلام سخن مىراند ، مىگويد : « او احاديث بسيار دارد ، كه مستند نيست و ضعيف شمرده مىشود ، بدين علّت كه يك بار از او پرسيده شد ، اين احاديث از پدر تو است ؟ پاسخ داد : بلى و بار ديگر در پاسخ همين پرسش گفت : كه اين احاديث را در كتابهاى پدرم يافته‌ام » .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبه ابى بكر بن عيّاش گفته شد : تو كه جعفر را ديده‌اى چرا از او حديث فرانگرفته‌اى ؟\r\nدر پاسخ گفت : من درباره احاديثى كه روايت مىكند ، از او پرسيدم آيا چيزى از اينها را از كسى سماع كرده‌اى ؟ گفت نه و ليكن رواياتى است كه از پدرانم نقل مىكنم « 1 » .\r\nگويا ابن سعد روايات امام صادق عليه السّلام را به اين سبب تضعيف كرده است ، كه چون برخى از احاديث آن حضرت از طريق اخذ از كتابهاى پدرش مىباشد ، و از طريق سماع نيست ، و در مجموع دانسته نمىشود ، كه كدام يك از طريق قراءت ، و كدام به نحو سماع مىباشد ، ناگزير بايد همه آنها طرح شود ، امّا اين تعليل نمىتواند او را معذور بدارد ، زيرا در بسيارى از روايات ، كه امام عليه السّلام از پدرانش نقل فرموده ، تصريح به سماع شده ، و ذكر شده است كه پدرش از پدرانش براى او حديث كرده‌اند ، لذا معلوم نيست ابن سعد با چه دليلى اين‌گونه روايات را طرح مىكند ! !\r\nاين كه ابن سعد كثرت احاديث امام عليه السّلام را تقريبا علّت عدم استناد و استدلال به آنها قرار داده است ، نيز قابل فهم و توجيه نيست ، زيرا اگر چنين علّتى مقبول باشد ، بر ابن سعد است كه از استناد به احاديث ابى هريره و امثال او خوددارى كند ، زيرا روايات اينها از پيامبر خدا صلّى اللّه عليه و آله خيلى بيشتر است از احاديث آن گروه از اصحاب ، كه زيادتر از ديگران با آن حضرت در تماس و بيشتر از همه با او طول مصاحبت داشته‌اند ، ولى چه بايد كرد ، هنگامى كه كارها با ديده تعصّب سنجش شود ، حساب از دست حسابگر به‌در مىرود .\r\nبديهى است سخن ابن سعد و ابى بكر بن عيّاش ، به امام صادق عليه السّلام زيانى نمىرساند ، و كلام يحيى بن سعيد در آن هنگامى كه اشاره به حديث امام صادق عليه السّلام مىكند مىگويد :\r\n« من از حديث او در دل خود چيزى را احساس مىكنم » گردى بر دامن آن حضرت نمىنشاند ، و بىگمان اگر اين روايات ، نقل از ابى هريره و معاويه و مروان بود ، در عاليترين درجه وثاقت تلقّى مىشد ، ولى نقص روايات امام صادق عليه السّلام اين است كه نقل از پدرانش مىباشد و يا از صحيفه‌هايى است ، كه از رسول خدا صلّى اللّه عليه و آله به دست آنها رسيده است .\r\nبارى سخنان اينها دلالت دارد بر اين كه ، روايات امام صادق عليه السّلام از پدرانش ، يا از طريق سماع و يا از راه قراءت صحيفه‌هاى آنها بوده است ، و امام عليه السّلام هرگز حديثى جز از\r\n\r\n\r\n","description":"","footnote":"\r\n( 1 ) - تهذيب التهذيب : ج 2 ص 103 .\r\n","page_name":" 28 ","page_number":28},
  {"content":"\r\n\r\nآنها روايت نفرموده است ، و اگر چنين بود اينها مىگفتند ، و بدان اشاره مىكردند ، و همين مؤيّد نظر ماست ، كه امام صادق عليه السّلام و ديگر امامان اهل بيت عليهم السّلام جز نزد پدر بزرگوار خود ، درس نخوانده‌اند ، و از كسى علم نياموخته‌اند .\r\n2 عقيده ما دربارهء ائمّه عليهم السّلام آن چنان نيست ، كه برخى مىگويند : آنان غيب مىدانند ، و مستقلا صلاحيّت تشريع دارند ، بلكه باور ما اين است : كه آنان از جانب پيامبر اكرم صلّى اللّه عليه و آله مبلّغان و رسانندگان احكام و اسرار دينند كه بر امّت پوشيده مانده است ، و نگهبانان شريعت ، و دانايان به مسائل نظرى و احكام عملى آن هستند ، و ما اين معنا را مىتوانيم از حديث شريف نبوى ، كه ائمّه اهل حديث و سنّت ، از شيعه و سنّى ، آن را روايت كرده و صحيح دانسته‌اند دريابيم ، الفاظ حديث طبق مسند احمد بن حنبل چنين است ، كه پيامبر خدا صلّى اللّه عليه و آله فرموده است : « إنّى أوشك أن ادعى فاجيب ، و إنّي تارك فيكم الثّقلين ، كتاب اللّه و عترتي ، كتاب اللّه حبل ممدود من السّماء إلى الأرض و عترتي أهل بيتى و إنّ اللّطيف الخبير ، أخبرني : انّهما لن يفترقا حتّى يردا علىّ الحوض فانظروا كيف تخلفوني فيهما . . . »\r\nيعنى : « من نزديك است دعوت پروردگار خود را اجابت كنم . دو چيز گرانقدر در ميان شما باقى مىگذارم ، كتاب خدا و خاندانم ، كتاب خدا ريسمانى است كه از آسمان به زمين كشيده شده است ، و خاندان من اهل بيت منند . و خداوند مهربان آگاه مرا خبر داده است ، كه اين دو از يكديگر جدا نخواهند شد ، تا در كنار حوض بر من وارد شوند ، بنگريد پس از من چگونه با آنها رفتار مىكنيد » .\r\nدر صحيح ترمذى و نسايى است « يا ايّها النّاس انّي تركت فيكم ما إن اخذتم به لن تضلّوا : كتاب اللّه و عترتي أهل بيتى . . . » « 1 » يعنى : « اى مردم ! من در ميان شما باقى گذاشته‌ام\r\n\r\n\r\n","description":"","footnote":"\r\n( 1 ) - حديث ثقلين را بسيارى از سران و بزرگان حديث روايت كرده‌اند ، كه از آن جمله‌اند : ترمذى و نسايى از جابر ، و ترمذى از زيد بن ارقم ، و طبرانى از زيد بن ثابت ، و تقى هندى در كنز العمّال جلد 1 ص 144 آن را روايت كرده‌اند .\r\nاحمد بن حنبل به دو طريق صحيح در مسند خود ج 5 ص 182 از زيد بن ثابت ، و نيز به دو طريق از ابى سعيد خدرى در مسند جلد 3 ص 17 - 26 آن را روايت كرده است .\r\nحاكم در مستدرك جلد 3 ص 783 آن را نقل كرده و گفته است ، اسناد اين حديث صحيح است جز اين\r\n","page_name":" 29 ","page_number":29},
  {"content":"\r\n\r\nآنچه را ، كه اگر به آن تمسّك جوييد ، هرگز گمراه نخواهيد شد ، كتاب خدا و خاندانم ، كه اهل بيت من هستند . . . »\r\nو در نقل طبرانى اضافه شده است « فلا تقدّموهما فتهلكوا ، و لا تعلّموهم فانّهم أعلم منكم » يعنى « بر آنها پيشى نگيريد كه هلاك مىشويد ، و آنها را علم نياموزيد ، كه آنان از شما داناترند »\r\nابن حجر گفته است : اين بيان دليل است بر اين كه هر كس از اهل بيت ، شايستگى احراز مراتب عاليه مقامات دينى را داشته باشد ، بر ديگران مقدّم است « 1 » .\r\nضراحت اين حديث نيازى به توضيح و تفسير ندارد ، زيرا كتاب خدا نخستين دستور هدايت ، و عترت كه همان اهل بيت است ، دوّمين راهنماى طريق دين مىباشند ، و بر امّت است كه راه اين دو را در پيش گيرد تا مطمئن شود ، كه از گمراهى و بيراهه‌روى مصون مانده است .\r\nروشنتر بگوييم : مضمون اين حديث دلالت دارد بر اين كه شخصيّت اهل بيت عليهم السّلام بى نظير و ممتاز است و اين همان بىنيازى آنهاست از آنچه در دست ديگران است ، زيرا پيامبر خدا صلّى اللّه عليه و آله در مقام بيان محتوا و حقيقت رسالت خود ، آنان را همپايه و همانند كتاب خدا قرار داده است ، و منطقى نيست كه فرض شود ، آنان به ديگران نيازمند بوده‌اند ، زيرا در چنين صورتى ، ديگران به اين كه همانند و همپايه كتاب خدا باشند ، سزاوارتر خواهند بود ، علاوه بر اين اگر اهل بيت عليهم السّلام داراى چنين امتيازى نبودند ، چرا پيامبر اكرم صلّى اللّه عليه و آله اصحاب و تابعان را همانند كتاب خدا قرار نداده ، و يا لا اقلّ آنان را ضميمه عترت نفرموده است .\r\n\r\n\r\n","description":"","footnote":"\r\nكه مسلم و بخارى آن را روايت نكرده‌اند ، ذهبى در تلخيص مستدرك نيز ضمن اعتراف به صحّت آن ، همين را گفته است . ابن ابى شيبه ، ابو يعلى و ابن سعد نيز آن را از ابى سعيد خدرى ، و كنز العمّال در ج 1 ص 47 حديث 945 آن را روايت كرده‌اند ، ابن حجر در صواعق ، ص 75 و جز اينها بسيارى از حافظان و نويسندگان حديث ، با اختلاف جزئى در الفاظ آن را نقل كرده‌اند ، ابن حجر در صواعق ، پس از ذكر حديث ، گفته است :\r\n« بدان ، حديث تمسّك به كتاب و عترت طرق زيادى دارد ، و بيست و چند تن از اصحاب ، آن را روايت كرده‌اند . »\r\nبراى اين حديث اسناد معتبر زيادى است ، يكى از دانشمندان معاصر ، اسناد آن را از كتابهاى اهل سنّت ، در رساله‌اى جمع‌آورى و « دار التقريب بين المذاهب الاسلاميّه » در قاهره آن را به چاپ رسانيده است .\r\n( 1 ) - الصّواعق المحرقه تأليف ابن حجر ص 135 باب وصيّت پيامبر صلّى اللّه عليه و إله درباره آنان .\r\n","page_name":" 30 ","page_number":30},
  {"content":"\r\n\r\nبرخى از اهل سنّت ، اين حديث را به نحو ديگرى روايت كرده‌اند ، چنان كه در موطّأ مالك آمده كه راوى گفت « مالك براى من حديث كرده ، كه به او چنين رسيده ، كه پيامبر خدا صلّى اللّه عليه و إله فرموده است : تركت فيكم أمرين لن تضلّوا ما تمسّكتم بهما كتاب اللّه و سنّة نبيّه . يعنى : دو امر را در ميان شما وامىگذارم مادام كه به آنها چنگ زنيد ، هرگز گمراه نخواهيد شد . و اينها كتاب خدا و سنّت پيامبر اوست » .\r\nابن حجر در صواعق ، اين را به طور مرسل آورده است « 1 » ، و طبرانى در أوسط ، و ابن هشام در سيره ، نيز آن را مرسلا و بدون ذكر سند ، نقل كرده‌اند ، و شايد اين راويان به موطّأ مالك اعتماد كرده‌اند ، كه او نيز آن را مرفوعا بدون ذكر سند آورده است .\r\nمايه شگفتى است كه ، استاد محمّد ابو زهره ، در كتاب خود به نام الامام الصّادق مىگويد ، كتابهايى از اهل سنّت كه اين حديث را به لفظ « سنّتى » آورده‌اند ، معتبرتر از كتابهايى است ، كه آن را به لفظ « عترتى » روايت كرده‌اند ، با اين كه تنها كتابى كه ، آن را به لفظ « سنّتى » آورده و با لفظ « عترتي » آن را روايت نكرده ، همان موطّأ مالك است ، و كتابهاى سه‌گانه ديگرى ، كه اين حديث را به لفظ « سنّتى » ذكر كرده‌اند ، با لفظ « عترتى » نيز روايت كرده‌اند .\r\nو امّا كتابهايى كه به لفظ « عترتى » آن را روايت كرده‌اند ، بيشتر آنها كتب حديث و تفسير و سيره است مانند صحيح مسلم ، سنن دارمى ، سنن ابى داوود ، سنن ابن ماجه ، خصايص نسايى ، مسند احمد ، مستدرك حاكم و بسيارى جز اينها .\r\nمسند احمد ، مستدرك حاكم ، ذخاير طبرى ، حلية الاوليا ، كنز العمال ، تفسير رازى ، تفسير ثعالبى ، تفسير نيشابورى ، خازن ، ابن كثير و بسيارى جز اينها .\r\nاين روايت با لفظ « عترتى » در سى و دو حديث از طريق اهل سنّت نقل ، و چنان كه ابن حجر گفته ، از بيست و چند صحابى ، روايت شده ، و از طريق شيعه ضمن هشتاد و دو حديث بيان شده است ، و با وجود همه اين كتابها و طرق معتبر آن ، كه برخى از آنها در عاليترين درجه صحّت و وثاقت است ، و همچنين تواتر آن كه كمتر حديثى از آن برخوردار است ، متأسفانه استاد ابو زهره نتوانسته است وثوق و اطمينان پيدا كند ، و\r\n\r\n\r\n","description":"","footnote":"\r\n( 1 ) - همان ، ص 148 . همچنين « الرّسالة في حديث الثقلين » چاپ « دار التقريب بين المذاهب الاسلاميّه » در قاهره .\r\n","page_name":" 31 ","page_number":31},
  {"content":"\r\n\r\nروايت مرسل يا مرفوعى را كه بيش از يك روايت واحد نيست ، آن را در عاليترين درجه وثاقت مىشمارد ، و حديثى را كه نسبت به روايات ديگر متواتر ، و بر صحّت آن شبه اجماع است ، طرح مىكند .\r\nسپس استاد ابو زهره از خود سخن مىگويد ، و خويش را پيرو حقيقت و واقع مىشمارد و مدّعى مىشود كه آنچه مىنويسد ، برخاسته از علم ، و مطابق با موازين عدل و انصاف ، و دور از هوادارى و تعصّب مىباشد ، ولى ما در كتاب آينده خود ، به نام الامام الصّادق با او گفتگوى بسيار داريم ، و برخى از سخنان او را كه تجاوز از مرز حقّ ، و دور از حقيقت است ، نشان خواهيم داد ، و روشن خواهيم كرد ، كه چگونه بعضى از آراى او بر خلاف آنچه مدّعى شده مبتنى بر هوادارى و تعصّب مىباشد .\r\n3 آنچه در اين جا ضرورى است گفته شود ، اين است كه دانشمندان مذاهب اهل سنّت ، در هنگامى كه آرا و عقايد خود را بيان ، و براى اثبات آنها اقامه دليل و برهان مىكنند ، مغرضانه ، ائمّه اهل بيت را فراموش مىكنند و از آرا و نظريّات آنان ذكرى به ميان نمىآورند ، و همهء كوشش آنان اين است ، كه روايات رسيده از طريق صحابه و تابعان و جز آنان را بيان كنند ، و در مقام استدلال و قبول و اختيار ، به آرا و نظريّات آنان ، استناد جويند ، و بسا كه اعمال آنان را سنّت به حساب مىآورند ، و پيروى از آن را واجب مىشمارند .\r\nاز اين سوى مىبينيم ، ائمّه اهل بيت عليهم السّلام روايات اين گروه را متعرّض نمىشوند ، و احاديث وارده از طريق اينها را بيان نمىكنند ، و على رغم اين كه ابى حنيفه و مالك و سفيان ثورى و ابى ايّوب سجستانى ، طليعه‌داران و پديدآورندگان مذاهب اهل سنّتند ، اين افراد خود از شاگردان تعليم يافتگان مدرسه امام صادق عليه السّلام يكى از ائمّه اهل بيت عليهم السّلام مىباشند ، حتّى ابى حنيفه سبب تقدّم و پيشى گرفتن خود را بر امثال و اقران خويش ، شاگردى و تلمّذ نزد امام صادق عليه السّلام مىداند ، و اين گفته او كه : « لو لا السّنتان لهلك النّعمان » « 1 » نقش تاريخ است منظور او از اين دو سال ، مدّت زمانى بوده است ، كه در\r\n\r\n\r\n","description":"","footnote":"\r\n( 1 ) - يعنى : « اگر آن دو سال نبود نعمان هلاك شده بود » مختصر « التحفة الاثنى عشريّه » تأليف آلوسى\r\n","page_name":" 32 ","page_number":32},
  {"content":"\r\n\r\nمدرسه امام صادق عليه السّلام گذرانيده است ، همچنين پاسخ او را به پرسش اين كه : كدام كس را به فقه داناتر ديده‌اى ؟ كه گفت : جعفر بن محمّد را ، تاريخ ثبت كرده است . و نيز بسيارى از گفتارهاى پيشوايان و بزرگان اهل سنّت ، درباره امام صادق عليه السّلام و ديگر ائمّه اهل بيت عليهم السّلام در دل تاريخ ضبط است ، كه همه از تقدّم آنان بر كافّه مردم ، و نياز جميع امّت به آنان حكايت دارد ، ولى ديده مىشود بخارى در صحيح خود ، از اثبات روايتى كه سلسله سند آن ، به امام صادق مىرسد ، پرهيز كرده است ، زيرا درباره آن حضرت ، در دل خود احساس شكّ و ريب مىكند .\r\nابن حجر در تهذيب التّهذيب مىگويد : دشوارى تميز ميان احاديث صحيح و غير صحيح او ، بخارى را وادار كرده كه چيزى از احاديث او را روايت نكند « 1 » . ولى ابن حجر براى ما بيان نكرده است ، كه بخارى چگونه ميان روايات درست و نادرست ابو هريره و امثال او ، از وضّاعان و جعل‌كنندگان حديث ، تميز داده ، و صحيح از غير صحيح آنها را شناخته است ، ممكن است ابن حجر بگويد بدين علّت كه ، صحابه همگى در نهايت عدالتند ولى بىشكّ اين عذرى بدتر از گناه مىباشد ، زيرا بررسى احوال صحابه ، و رفتار آنها با يكديگر ، و تفسيق برخى از آنها بعض ديگر را كذب اين گفته را ثابت و محقّق ساخته است .\r\nبه راستى ما اين وضع شگفت‌انگيز را ، به هيچ روى نمىتوانيم تفسير و توجيه كنيم ، جز اين كه آن را برخاسته از تعصّبات ، و ناشى از تأثيرات جوّ مذهبى حاكم بدانيم ، همان جوّى كه از ديرزمان ، به سموم كينه و بغض اهل بيت عصمت عليهم السّلام آميخته و آلوده بوده است و دنباله‌اى است از كوششهاى پيگير معاويه و يارانش و خلفاى جور پس از او كه مىكوشيدند شكافى را كه ميان امّت و خاندان نبوّت ، به وجود آمده بود ، هرچه عميقتر و وسيعتر گردانند و آنان را از حيات عملى و واقعى زندگى مردم ، كه به نصّ پيمبر اكرم صلّى اللّه عليه و إله جز به هدايت و رهبرى آنان ، سامان نخواهد يافت دور سازند ، حديثى كه ذكر شد ، و احاديث بسيار ديگرى كه كتابهاى شيعه و سنّى از آنها پر است ، حاكى اين نصّ است .\r\nدر غير اين صورت چگونه مىتوان خوددارى و اعراض بخارى را از روايات امام\r\n\r\n\r\n","description":"","footnote":"\r\nص 8 .\r\n( 1 ) - تهذيب التهذيب ج 2 ص 103 .\r\n","page_name":" 33 ","page_number":33},
  {"content":"\r\n\r\nصادق عليه السّلام توجيه كرد ، در حالى كه او از امثال معاوية بن ابى سفيان ، و مروان بن حكم ، و عمران بن حطّان ستايشگر ابن ملجم قاتل امير المؤمنين على عليه السّلام ، و عمر بن سعد كشنده امام حسين عليه السّلام روايت مىكند ، و از نقل حديث فاسقان و كسانى كه امّت اسلام ، آنها را مردود و مطرود شناخته است ، دريغ و پرهيز ندارد .\r\nو چگونه مىتوان گفتار سيوطى را نسبت به امام حسن عسكرى عليه السّلام تفسير كرد كه در بارهء حديث آن حضرت مىگويد : چيزى نيست . بلى امام عسكرى عليه السّلام روايتى در فضيلت حضرت زهرا عليها السّلام بيان فرموده كه با مزاج علمى سيوطى سازگار نبوده ، و حديث آن حضرت را « موضوع » شمرده است « 1 »\r\n4 تقدير چنين بود كه ، نقشه بر كنار ماندن و دور نگهداشتن ائمّه عليهم السّلام اهل بيت از امور عامّه و مسائل مردم ، در تمام دوران حكومت امويان و عبّاسيان ، با پيروزى كامل همراه باشد ، جز در زمانى كوتاه ، و شرايطى محدود كه مقتضيات سياسى ، براى ائمّه عليهم السّلام اين امكان را فراهم كرد ، كه شاگردان و ياران خود را از نظر علمى و فكرى از سرچشمه دانش خويش سيرآب سازند . و على رغم محدوديّت اين فرصت ، و كوتاهى اين مدّت ، بسيارى از اسرار علوم و دقايق فنون را آشكار كردند ، و در دسترس استفاده مردم قرار دادند ، چنان‌كه كتب تاريخ و حديث و جز آنها ، پر از اين مطالب ، و شاهد اين مدّعاست .\r\nسبب عمده اين كه ، ائمّه عليهم السّلام در برابر حكّام زمان خود ، موضع منفى و مخالف داشتند اين بود ، كه آنان و شيعيان آنها ، حكومت اين حكّام را مشروع نمىدانستند ، و صلاحيّت آنان را براى جانشينى پيامبر صلّى اللّه عليه و آله گرامى ، و زعامت امت تأييد نمىكردند ، زيرا روش كار و زندگى عملى آنها ، به هيچ روى نمايانگر سيره نبوى صلّى اللّه عليه و إله ، و پيروى از طريقه‌اى ، كه بر هر حاكم مسلمان واجب است بدان پاىبند باشد ، استوار نبود ، و آن چنان نبودند كه امّت ، بدانها اقتدا كند . و به روش آنها تمسّك جويد ، و كژيها و انحرافاتى را كه دامنگير آنها مىشود ، به نور هدايت آنها بر طرف سازد و با اين كه ائمّه عليهم السّلام روش منفى و مخالف خود را ، در قبال حكّام زمان ، با مسالمت ، اعمال\r\n\r\n\r\n","description":"","footnote":"\r\n( 1 ) - اللئالى المصنوعة فى الاحاديث الموضوعة ، نوشته سيوطى ج 1 ص 396 .\r\n","page_name":" 34 ","page_number":34},
  {"content":"\r\n\r\nمىكردند ، با اين حال ، همين رويّه ، سختيها و رنجهاى بسيارى را ، در تمام طول زندگى براى آنها فراهم كرد ، و اين مصائب و آزارها تنها متوجّه آنها نبود ، بلكه شيعيان و پيروان آنها نيز از اين احوال ، بهره بسيار داشتند .\r\n5 ضرورى است به اين نكته مهمّ اشاره كنيم ، كه مخالفت و موضع منفى ائمّه عليهم السّلام و پيروان آنان ، در برابر حاكمان زمان ، منتهاى تأثير را در ناقلان و گردآورندگان حديث ، به وجود آورده است ، زيرا اينها براى دفاع و جانبدارى از حاكمان ، و هماهنگى با مقاصد آنان قلمهاى خود را زهرآگين ساختند ، تا آن حدّ كه اگر در سلسله سند حديثى ، يكى از راويان و محدّثان شيعه قرار داشت ، هر چند اين حديث از كمال صحّت و وثاقت برخوردار بود ، آن را بكلّى طرح مىكردند و هيچ عذرى براى ردّ آن نداشتند ، جز اين كه يكى از راويان آن شيعى بوده است ، و مىگفتند در طريق اين حديث ، فلانى قرار دارد ، كه شيعى است و يا در نهان شيعى است ، و بالاخره او رافضى و خبيث است ، و اوصاف ديگرى از اين قبيل به او نسبت مىدادند ، كه همه نمايانگر تعصب مذهبى شديدى است ، كه نتيجه آن دگرگونى معيارهاى بينش درست ، و مخدوش شدن نظريّات سالم و بيطرفانه مىباشد .\r\nبر خلاف اين رويّه ، معيار دانشمندان شيعه در نقد روايات و تشخيص احاديث از نظر صحّت و سقم ، صدق و كذب راوى است ، و صحّت يا عدم صحّت حديث ، بر همين اساس تعيين مىشود ، بدون اين كه مذهب و مسلك راوى در نظر گرفته شود ، از اين رو احاديث بسيارى نزد اين طايفه است ، كه پايه احكام آنها شمرده مىشود ، و بدانها عمل مىكنند ، در حالى كه در سلسله سند راويان آنها ، يك يا چند نفر غير شيعى وجود دارد ، و ما در اين جا در صدد بيان مثال نيستيم ، و هر كس بخواهد ، مىتواند به كتب رجال شيعه مراجعه كند ، و به اين نوع احاديث آگاهى يابد .\r\nاز اين جا به خوبى آشكار مىشود ، كه در زمان ائمّه عليهم السّلام روش اهل سنّت ، با برادران شيعى خود ، در داد و ستدهاى علمى ، دستخوش احساسات مذهبى و تعصّبات سياسى نبوده است ، و اين ناهنجاريها در ادوار پس از آن ، در ميان شيعه و سنّى پديد آمده ، و با\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبروز مجادلات مذهبى ، و توسعه مباحثات كلامى ، و اظهار تعصّبات افتراق‌انگيز شكاف اختلاف وسعت و تعميق يافته است ، و با اعمال شدّت و خشونت در ميان اصحاب مذاهب ، بالاخره كار به تفسيق و تكفير و مباح كردن خون و كشتار يكديگر انجاميده است ، چنان كه تاريخ ، اين ماجراهاى تلخ را براى ما بيان مىكند .\r\nاضافه بر اينها حكومتهاى وقت نيز همواره آتش اختلافات مذهبى را دامن زده‌اند ، و اين نعره‌هاى شوم را هرچه بيشتر برانگيخته‌اند و ميدان را براى بدانديشان و كينه‌توزان آماده مىكرده‌اند ، تا اينها بتوانند با پخش سموم خود عوامل تفرقه را تغذيه و تقويت كنند ، و در نتيجه امّت اسلام به اين مسائل و مشكلات سرگرم شود ، و از توجّه به دستگاه حاكمه و مفاسد اعمال و تبهكاريهاى اندوهبار آن بازماند ، و دولتمردان بىدغدغه خاطر از حسابرسى ملّت ، همچنان به كامجويى و عيش و نوش خود ادامه دهند .\r\n6 اكنون ممكن است پرسش شود ، كه چرا شيعه تنها به مذهب اهل بيت عليهم السّلام پاىبند است ، بدون اين كه اعتنايى به مذاهب ديگر اسلامى داشته باشد ؟\r\nاعتقاد ما اين است ، كه پاسخ اين پرسش روشن است ، و نيازى به بسط كلام ، و ارائهء دليل ندارد . زيرا انسان بنابر فطرت خود هنگامى كه براى وصول به مقصد ، در پيش روى خويش ، طرق مختلف و راههاى متعدّدى را مىبيند ، راهى را كه سالمتر و خطر آن كمتر است ، برمىگزيند ، تا رسيدن به هدف ، و پيروزى و رستگارى را در پايان راه ، براى خود تأمين كرده باشد ، و البته بر او لازم است ، پيش از آن‌كه به راه افتد نيك بينديشد ، و راهى را كه اختيار كرده شناسايى كند ، كه مبادا در حركت خود به جانب مقصود ، اشتباه گام بردارد . طبيعى است در اين هنگام اگر نتواند راهها را از يكديگر بازشناسد ، و طريق سالمتر را تشخيص دهد ، به كسى كه اين راهها را دانا و آشناست مراجعه مىكند ، ما شايد در اين مورد اختلافى نداشته باشيم كه راهى را كه دانا و آشناى طريق دين ، به ما نشان داده و واجب است در آن راه گام برداريم ، و راهنمايى و ارشاد او را ، تا به آخر به كار بنديم ، همان مقام رسالت و برانگيزنده اوست ، و وظيفه ماست در هر موقع كه از شناخت امورى كه فهم آن براى ما ضرورى است ، درمانيم . به راهنماييها و دستورها و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتكاليفى كه در اين باره تعيين فرموده‌اند و البته ما را به نتيجه مطلوب مىرساند ، مراجعه كنيم .\r\nنصوصى كه از پيامبر اكرم صلّى اللّه عليه و إله دربارهء معرّفى راه راست و طريق بىخطر در دست است ، و واجب است در آن راه گام برداريم ، و از آن دستورها پيروى كنيم ، ما را از اين كه سرگردان باشيم ، و به جستجو بپردازيم ، رهايى مىبخشد و بىنياز مىكند ، زيرا اضافه بر حديث تمسّك به ثقلين ، كه پيامبر اكرم صلّى اللّه عليه و إله كتاب و عترت را با هم حدّ فاصل ، و مرز ميان هدايت و كفر معرّفى فرموده است ، حديث ديگرى نيز از آن حضرت صلّى اللّه عليه و إله وارد است ، كه عبارت آن ، از حديث ثقلين صريحتر و مفسّر آن است ، و آن حديث اين است كه فرمود صلّى اللّه عليه و إله :\r\n« ألا انّ مثل أهل بيتى فيكم ، مثل سفينة نوح من ركبها نجا ، و من تخلّف عنها غرق « 1 » » يعنى : « مثل اهل بيت من در ميان شما ، مثل كشتى نوح است ، هر كس بر آن سوار شد رستگارى يافت ، و هر كس تخلّف ورزيد غرق شد » طبرانى اضافه كرده است : « و انّما مثل أهل بيتي فيكم ، مثل باب حطّة في بني اسرائيل من دخله غفرله « 2 » » يعنى : « جز اين نيست ، كه مثل اهل بيت من در ميان شما ، مثل باب حطّه در بنى اسرائيل است ، كه هر كس وارد آن شد آمرزيده شد » و صراحت اين حديث درباره اين كه ، راه سالم و بىخطر كدام است بىنياز از شرح و توضيح مىباشد ، زيرا نجات و رستگارى ، منوط به پيروى از آنها ، و نابودى و غرق در امواج گمراهييها نتيجه تخلّف از آنان بيان شده است .\r\nحديث ديگرى نيز در اين باره از رسول اكرم صلّى اللّه عليه و إله وارد است ، كه فرمود : « النّجوم أمان لأهل الأرض من الغرق ، و أهل بيتي أمان لامّتي من الإختلاف في الدّين ، فإذا خالفتها قبيلة من العرب اختلفوا فصاروا حزب إبليس « 3 » » . يعنى : « ستارگان ، پناه و امان اهل زمين از غرقند ، و اهل بيت من امان و پناه امّتم از اختلاف در دين مىباشند ، و هر گاه گروهى يا قبيله‌اى از عرب مخالفت آنها كند ، دچار اختلاف شود ، و حزب شيطان گردد . »\r\n\r\n\r\n","description":"","footnote":"\r\n( 1 ) - حاكم : در ص 151 جزء 3 از صحيح مستدرك ، به اسناد خود از ابى ذرّ ، آن را روايت كرده است .\r\n( 2 ) - طبرانى در اوسط از ابى سعيد ، آن را روايت كرده است . و اين حديث هيجدهمين ، از اربعين پنجم از كتاب « الأربعين حديثا » تأليف نبهانى است ص 216 .\r\n( 3 ) - حاكم در جلد 3 ص 149 مستدرك خود ، آن را از ابن عبّاس روايت كرده و گفته است : اسناد اين حديث صحيح است ، جز اين كه مسلم و بخارى آن را روايت نكرده‌اند .\r\n","page_name":" 37 ","page_number":37},
  {"content":"\r\n\r\nابن حجر در ذيل اين احاديث مىگويد :\r\n« و سبب تشبيه اهل بيت به سفينه نوح ، اين است كه هر كس آنان را ، از جهت شكر نعمت پروردگار كه اين شرف را به آنها ارزانى فرموده ، دوست بدارد ، و بزرگ بشمارد ، و از عالمان آنان كسب هدايت كند ، از تاريكى مخالفتها رهايى مىيابد و هر كس از پيروى آنان سرباز زند ، در بحر كفران نعمتهاى پروردگار غرق ، و در بيابان طغيان و سركشى نابود خواهد شد « 1 » . »\r\nاضافه براين ، ائمّه اهل بيت عليهم السّلام سرچشمه جوشان دانش بوده‌اند ، و پيشوايان علوم اسلامى ، و رهبران مذاهب اهل سنّت ، همه از اين سرچشمه سيرآب شده ، و بهره برده‌اند ، چه مانعى دارد كه ما نيز همانند اينها از اين منبع زلال بهره گيريم ، و كسب علم و معرفت كنيم ؟\r\nديگر اين كه بنابه اجماع امّت ، اعمال و رفتار اهل بيت عصمت عليهم السّلام همواره از هر گونه شايبه شكّ و ريب پاك و منزّه بوده است ، و برترى و تقدّم علمى آنها ، مورد اتفاق امّت اسلام مىباشد ، و به شهادت سران علم و بزرگان فقه و حتّى رجال خلافت ، نظر آنها در هر مشكل علمى و معضل فقهى ، حجّت قاطع بوده است ، و همه در برابر رأى آنان به ميل يا به اكراه خاضع و تسليم بوده‌اند .\r\nآرى به همين سبب و دلايل ديگر است كه ما جز به اهل بيت عليهم السّلام تمسّك نمىجوييم ، و جز در خطفى كه آنان ترسيم فرموده‌اند ، گام برنمىداريم ، و به هيچ مذهبى جز مذهب آنان ، اعتنا نمىكنيم ، بويژه اين كه آنان ما را از آنچه يك انسان مسلمان احتياج دارد ، در تمام شؤون زندگى ، بى نياز ساخته‌اند ، اعمّ از امكانات علمى و مايه‌هاى فكرى و شناخت آنچه جدّ برگزرگوار آنان ، يعنى پيامبر خدا صلّى اللّه عليه و إله براى تبليغ آن ، به رسالت برانگيخته شده است .\r\nبنابر اين سزاوار است تاريخ زندگى اين امامان بزرگوار را دقيقا بررسى كنيم ، و دقايق و ويژگيهاى زمان آنان را روشن سازيم ، و جهات عظمت و برجستگى شخصيّت بىمانند آنان را مكشوف داريم ، تا بتوانيم از راه و روش آنها الهام گيريم ، همچنين بايد سيره و سلوك آنان را در ايّام حيات ، با رفتار و اعمال ديگران بسنجيم ، تا امتيازاتى كه آن\r\n\r\n\r\n","description":"","footnote":"\r\n( 1 ) - الصّواعق ص 91 .\r\n","page_name":" 38 ","page_number":38},
  {"content":"\r\n\r\nبزرگواران را به اوج عظمت ، و قلّه كمال انسانيّت رسانيده است ، براى ما آشكار شود .\r\nما در اين بررسى تا آن جا كه مىتوانيم مىكوشيم ، زندگى يكى از اين امامان عليهم السّلام را ، كه امام هشتم از سلسله ائمّه دوازده‌گانه ، يعنى علىّ بن موسى الرضا عليه السّلام است ، مورد تحقيق قرار دهيم ، و عصرى را كه آن حضرت در آن زندگى مىكرده‌اند و پر از وقايع و حوادث است ، و امام عليه السّلام در مسير برخى از اين رويدادها و كشمكشها واقع شده و در آنها تأثير فراوان داشته‌اند ، و در بخش تاريخ اسلام آن زمان منعكس شده است بنگاريم .\r\nآنچه ما را بر آن داشت ، كه بررسى زندگى امام هشتم عليه السّلام را ، بر ديگر امامان عليهم السّلام مقدّم بداريم اين است كه تا آن جا كه مىدانيم ، على رغم مسائل مهمّى ، كه از جنبه‌هاى مختلف در تاريخ زندگى امام هشتم عليه السّلام وجود دارد ، و با همه حوادث پر اهميّت زيادى ، كه در اين دوران ، اتّفاق افتاده ، كمتر كسى به تحقيق و بررسى زندگى آن حضرت بطور مستقل پرداخته است .\r\nاينك آنچه مخلصانه آرزو داريم ، اين است كه در عرض و تحليل مطالب ، طريق صدق را دنبال كنيم ، و از اثرات عقده‌هاى درونى ، و تعصّبات مذهبى ، احتراز جوييم ، همچنان كه اميدواريم خوانندگان نيز ، در هنگام مطالعه اين سطور ، از اين حالات به دور باشند . و خداوند توفيق‌دهنده و به راه راست‌آورنده است .\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\nبخش اوّل زندگانى امام هشتم عليه السّلام از نظر تاريخى\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nويژگيها و صفات\r\n\r\nنسب امام عليه السّلام\r\nاو علىّ بن موسى بن جعفر بن محمّد بن علىّ بن الحسين بن علىّ بن ابى طالب عليهم السّلام هشتمين ائمّه اهل بيت است ، كه در مدينه متولّد شده ، و در طوس وفات يافته است .\r\n\r\nولادت و شهادت امام عليه السّلام\r\nدر تعيين ماه و سال تولّد آن حضرت ، اختلاف زيادى وجود دارد ، همچنان كه در ماه و سال شهادت آن امام بزرگوار نيز اختلاف است ، و تفاوت اين اقوال هم كم نيست ، و در برخى از آنها از پنج سال بيشتر است ، و چون آنچه در اين باره گفته‌اند ، در هم و آميخته است ، و تعيين قول صحيح دشوار مىباشد ، لذا بدون اين كه يكى از اين اقوال را اختيار و در اين جا ذكر كنيم ، همه آنها را از نظر خوانندگان مىگذرانيم ، زيرا در بررسى و استقصاى قول صحيح ، و اقامه دليل براى اثبات صحّت آن ، فايده مهمّى مترتّب نيست .\r\nتولّد آن حضرت در مدينه در روز پنجشنبه يا جمعه 11 ذى الحجّه ، يا ذى القعده ، يا ربيع الاوّل سال 148 يا 153 ه اتّفاق افتاده است .\r\nشهادت آن بزرگوار ، روز جمعه ، يا دوشنبه آخر ماه صفر ، يا 17 صفر ، يا 21 رمضان ، يا 18 جمادى الاولى ، يا 23 ذى القعده ، يا آخر آن ، در سال 202 ، يا 203 ، يا 206 روى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nداده است ، و شيخ صدوق در عيون گفته است كه صحيح اين است كه وفات آن حضرت ، در روز جمعه 21 رمضان سال 203 ه بوده است . و ظنّ قوى قول شيخ صدوق است كه وفات آن امام را در سال 203 ذكر كرده است ، و اين همان سالى است ، كه مأمون به سوى عراق رهسپار شده است ، و اين كه وفات آن حضرت سال 206 بوده ، قطعا صحيح نيست زيرا مأمون در سال 204 وارد بغداد شده ، و مسلّم است كه وفات امام عليه السّلام در هنگامى واقع شده كه او راهى سفر بغداد بوده است .\r\n\r\nمادر امام عليه السّلام\r\nدر مورد نام مادر امام هشتم عليه السّلام اختلاف بسيارى است ، گفته شده كه نام مادر آن حضرت ، خيزران بوده است و برخى أروى گفته‌اند ، كه ملقّب به شقراء نوبيّه بوده است ، و بعضى نام مادرش را نجمه دانسته‌اند ، كه كنيه‌اش امّ البنين بوده است و برخى سكن نوبيّه گفته‌اند ، و نيز گروهى نام مادر آن حضرت را تكتم نوشته‌اند ، و شايد اين دسته به آنچه در شعر يكى از مديحه سرايان آن حضرت آمده است ، استناد جسته‌اند :\r\n ألا إنّ خير النّاس نفسا و والدا * و رهطا و أجدادا ، علىّ المعظّم\r\nاتتنا به للعلم و الحلم ثامنا * إماما يؤدّى حجّة اللّه ( تكتم ) « 1 » \r\n\r\nفرزندان امام عليه السّلام\r\nدر شماره و اسامى فرزندان امام عليه السّلام نيز اختلاف است ، گروهى آنها را پنج تن پسر و يك دختر نوشته‌اند ، به نامهاى محمّد قانع ، حسن ، جعفر ، ابراهيم ، حسين و عايشه .\r\nسبط بن جوزى در تذكرة الخواصّ ، آنان را چهار تن ، كه با حذف حسين ، به شرحى كه ذكر شده نام برده است ، امّا شيخ مفيد بر اين است ، كه امام هشتم عليه السّلام را ، فرزندى جز امام محمّد جواد عليه السّلام نبوده است ، و ابن شهرآشوب و طبرسى در اعلام الورى ، نيز بر همين اعتقاد مىباشند ، و قول معتبر در تعداد فرزندان ، اين است كه آن حضرت را دو فرزند\r\n\r\n\r\n","description":"","footnote":"\r\n( 1 ) - آگاه باشيد ، بهترين مردم ، از نظر شخصيّت ، پدر ، قوم و جدّ « علىّ » بزرگوار است - تكتم او را جهت تعليم علم و حلم براى ما آورده است ، و او هشتمين امام است ، كه حكم خدا را به مردم مىرساند .\r\n","page_name":" 44 ","page_number":44},
  {"content":"\r\n\r\nبوده ، به نامهاى محمّد و موسى ، و جز آنها فرزندى از آن حضرت به جاى نمانده است ، و آنچه در كتاب قرب الاسناد آمده است . اين قول را تقويت مىكند ، و آن اين است كه بزنطى به امام هشتم عليه السّلام عرض كرد ، در چند سال پيش پرسيدم كه جانشين شما كيست ؟\r\nفرموديد فرزندم ، و در آن روز فرزند نداشتيد ، و اكنون خداوند به شما دو فرزند عطا فرموده است ، كدام يك از اين دو جانشين شماست ؟ در عيون اخبار الرضا آمده كه امام دخترى به نام فاطمه داشته است .\r\nاكنون ما در اين صدد نيستيم ، كه دقيقا شماره و نام فرزندان آن حضرت را ، بررسى و تعيين كنيم ، ولى نظر شيخ مفيد را كه ذكر شد ترجيح مىدهيم ، و آنچه از نظر ما محقّق است اين است كه امام هشتم عليه السّلام فرزندى جز امام محمّد جواد عليه السّلام نداشته ، و آنچه غير از اين گفته شده ، به ثبوت نرسيده است ، و خداوند به حقيقت حال داناتر است .\r\n\r\nشخصيّت و صفات امام عليه السّلام\r\nامام رضا عليه السّلام به طور كلّى داراى شخصيّتى يگانه ، و صفاتى ويژه بوده است و از نظر طايفه اماميّه داراى مرتبه‌اى است ، كه آنچه نسبت آن به همه رواست ، به او روا نيست ، مانند وقوع در خطا و اشتباه ، بلكه آن حضرت داراى ملكه عصمت است كه از لوازم امامت مىباشد ، زيرا امام از جانب پيمبر صلّى اللّه عليه و إله دقايق رسالت و اسرار نبوّت را به امّت مىرساند ، و به همان دلايلى كه عصمت ، براى پيامبر صلّى اللّه عليه و إله ثابت است ، براى امام نيز قطعى و محقّق مىباشد جز اين كه پيامبر رسالت خود را از جانب خدا تبليغ مىكند ، و امام از طرف پيامبر ، احكام و اسرار دين را به مردم مىرساند حكمت و فلسفه لزوم عصمت براى امام اين است كه ، اگر خطا و اشتباه براى پيامبر يا امام جايز باشد ، طبعا در آنچه تبليغ مىكند ، شكّ و ريب راه خواهد يافت ، و وثوق و اطمينان ، به آنچه از جانب خدا و پيامبر آورده است ، اعمّ از احكام و تعاليم و غير از آن ، از ميان خواهد رفت ، و مردم اگرچه در عمل به تكليف مخالف با واقع ، كه ناشى از خطا و اشتباه مبلّغ باشد معذورند ، ولى اين امر با فلسفه بعثت پيامبران و ارسال رسولان ، منافات دارد ، زيرا غرض از بعثت پيامبران اين است كه واقع را براى بشر ، بيان كنند ، و آنچه را كه خدا از مردم مىخواهد ، بى كم و كاست ، و دور از خطا و اشتباه به مردم برسانند .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبارى دلايل لزوم عصمت براى انبيا و ائمّه عليهم السّلام بحث گسترده‌اى دارد ، كه مجال شرح آن نيست ، و جداگانه بايد مورد بررسى قرار گيرد ، و اگر فرصت دست دهد ، بحث بيشترى در اين باره خواهيم داشت .\r\nآنچه در اين جا بايد گفته شود ، اين است كه بر حسب اعتقاد ما ، امام داراى ويژگيها و امتيازاتى همچون عصمت است كه گفتگو بطور مستقلّ درباره آنها با ديگران ، منوط به اين است كه شنونده ، در اساس مورد گفتگو ، با گوينده اتّفاق نظر داشته باشد ، و در غير اين صورت مانند كسى خواهيم بود ، كه بخواهد وجوب نماز را براى فردى كه اصلا به رسالت پيامبر صلّى اللّه عليه و إله اعتقاد ندارد ، اثبات كند . اساس و مبنايى كه لازم است در آن اتّفاق نظر باشد ، نخست تعريف مفهوم امامت عامّه ، و سپس تعيين امتيازاتى كه لازمه امامت است مىباشد ، و پس از روشن شدن اينها ، بايد از مصاديق امامت و كسانى كه جامع اين امتيازات مىباشند بحث شود ، در اين صورت گفتگو ميان دو طرف ، معقول و منطقى خواهد بود ، و چون ما دلايل قوى و قانع‌كننده بسيارى بر آنانى كه مصداق امامتند ، در دست داريم ، و غور و بررسى و استقراء ، ما را به حصر اين مصاديق در ائمّه اثنى عشر عليه السّلام معتقد ساخته است ، لذا به برترى و امتياز آنان بر ديگران ، اعتقاد جازم داريم ، و آنان را جامع مطلق كمالات مىدانيم .\r\nبنابر آنچه گفته شد ، ناگزير امام بايد از همه مردم داناتر ، و به نيازهاى افراد ، و خواستهاى عموم ، اعمّ از فكرى و روحى و ديگر ضرورتهاى زندگى آگاهتر باشد ، و نيز از همگان عابدتر و پارساتر ، و به صفات كريمه ، و اخلاق حسنه آراسته‌تر باشد ، و به طور كلّى در تمامى عناصر كمال و شايستگيها و ارزشها ، بر همه پيشى و فزونى داشته باشد ، تا رهبرى و پيشوايى در او تحقّق يابد .\r\nبر همين اساس ، شخصيّت امام رضا عليه السّلام كه يكى از ائمّه دوازده‌گانه است ، و داراى جميع اين امتيازات مىباشند ، معلوم و بىنياز از تعريف و توضيح است ، امّا ما به اين اندازه بسنده نمىكنيم ، و با توجّه به آنچه تاريخ ، راجع به سيره و روش او بيان مىكند ، و همچنين نظر دانشمندان و خلفاى زمان نسبت به آن حضرت ، درباره ابعاد شخصيّت امام عليه السّلام بحث خواهيم كرد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nروش حكومت در برابر امام عليه السّلام\r\nشايد موضعگيرى حكومتهاى وقت ، در برابر امام رضا و ديگر امامان اهل بيت عليهم السّلام خود تصوير روشنى از صفات ممتازى كه شخصيّت اين امامان را ، در اوج قلّه انسانيّت قرار داده ، به دست دهد ، بنابراين ناگزير بايد انگيزه كوشش و تلاش حكومتهاى زمان را در محدود كردن و زير نظر گرفتن ائمّه عليهم السّلام ، بدون اين كه متعرّض ديگر بزرگان علوى شوند توضيح دهيم ، و اين كه چرا پيوسته تحرّكات آنان را پيگيرى ، و اقدامات ايشان را ، در همه امور عمومى و شخصى مراقبت مىكردند روشن سازيم ، آنچه در اين باره مىتوان گفت اين است :\r\n1 - اعتقاد بخش بزرگى از مسلمانان به امامت و حقّانيّت و اولويّت ائمّه عليهم السّلام براى خلافت ، و اين كه خلفاى ديگر ، اين منصب را غصب كرده ، و از حدّى كه خدا براى آنها قرار داده است ، پا فراتر نهاده‌اند ، از اين رو حكومت ، آنان را رقيب خود مىشمرد ، و عامل خطرى كه رژيم را تهديد مىكرد ، و نظام را منهدم مىساخت به حساب مىآورد .\r\n2 - جمع شدن پيشوايان فكرى ، و سرآمدان علم و معرفت به دور ائمّه عليهم السّلام ، و اعتراف به حقارت خود در برابر برترى آنان در انواع علوم و فنون ، با اين كه اين بزرگان در انواع دانشها ممتاز ، و از نوابغ روزگار به شمار مىآمدند . اين جريان سينه خلفا را از دشمنى ائمّه عليهم السّلام پر مىكرد ، و كينه آنها را هرچه بيشتر و فزونتر مىساخت ، بويژه اين كه مردم با مشاهده اين وضع ، به اهل بيت عليهم السّلام شيفتگى پيدا مىكردند ، و به آنها تقرّب مىجستند ، و قلبا از مركز خلافت دور مىشدند .\r\n3 - اين كه آنها از نظر سياست مملكتى و افكار عمومى ، بهترين جانشينانى بودند ، كه مىتوانستند مسؤوليّتهاى حكومت را بپذيرند و به وظايف آن عمل كنند ، و به شايستگى از عهده آن برآيند ، و همين امر ، باعث برانگيخته شدن ترس در دل خلفا بود ، و رؤيايى را كه براى آينده داشتند ، آشفته و پريشان مىساخت .\r\n4 - سخن‌چينيهاى غرض‌آلود ، توسّط حسودان و كينه‌توزان ، به قصد پايان دادن به زندگى ائمّه عليهم السّلام يكى ديگر از انگيزه‌هاى اين موضعگيرى است ، چنان كه برخى از خويشاوندان ائمّه عليهم السّلام ، كه حسادت ، چشم بصيرت آنها را كور كرده بود ، نزد خلفا مىرفتند ، و تهمتها و نسبتهاى دروغى را ، كه مىدانستند قابل قبول و خوشايند خلفا و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nموجب تشفّى دلهاى پر از كينه آنهاست ، بر ضدّ ائمّه عليهم السّلام ساخته و پرداخته كرده به سمع آنان مىرساندند ، در اين هنگام حاكمان نيز به خود اجازه مىدادند ، كه به اذيّت و آزار امامان عليهم السّلام پردازند ، و بر آنان سخت گيرند ، و بالاخره در صدد كشتن آنها برآيند تا از عقده وجود آنها رهايى يابند .\r\nاز آنچه گفته شد و جز آنها ، مىتوان انگيزه حكومت را ، در اين‌كه پيوسته ائمّه عليهم السّلام را زير نظر مىداشتند و با كوششهاى پيگير ، آنها را از جريان حوادث زندگى ، و رويدادهاى اجتماعى ، دور مىساختند ، شناخت و دانست كه خلفا با اين‌گونه موضعگيرى ، رقيبانى را كه اگر به آنان آزادى و امكان عمل داده مىشد ، حكومت آنها در معرض خطر قرار مىگرفت ، از صحنه خارج و محيط را براى فرمانفرمايى خود تضمين مىكردند ، و از اين جا به خوبى مىتوانيم افكار عمومى و ديدگاههاى مردم را ، على رغم گرايشها و وابستگيهاى مختلف ، نسبت به شخصيّت ائمّه عليهم السّلام و امتيازات بزرگى كه بدان اختصاص داشتند بشناسيم ، زيرا اگر اين اهميّت و عظمت شخصيّت آنها نبود ، اين همه سختگيرى و فشار چه معنايى داشت ؟ و اين همه اهتمام و كوشش در قبال آنها براى چه بود ؟\r\n\r\nدانش امام عليه السّلام\r\nامام عليه السّلام دانش خود را از جدّش پيامبر خدا صلّى اللّه عليه و إله به ارث برده و سرچشمه جوشانى از علم و فضيلت بود كه تشنگان دانش و معرفت از فيض او بهره مىبردند و تشنگى خود را براى فهم مشكلات و حلّ معضلات ، به دو فرومىنشاندند .\r\nتاريخ ، بسيارى از مناظرات علمى ، و مباحثات فكرى آن حضرت عليه السّلام را ، كه موجب پيروزى بر دشمنان اسلام شده ، براى ما بيان كرده است ، و نيز افاضات آن حضت را در انواع دانشها ، كه مورد استفاده بزرگان علم و رجال فكر قرار گرفته ، شرح داده است .\r\nاز امام موسى بن جعفر عليه السّلام روايت شده است ، كه به فرزندان خود مىفرمود :\r\nاين برادرتان ، علىّ بن موسى ، عالم آل محمّد صلّى اللّه عليه و إله است ، مسائل دين خود را از او بپرسيد ، كه آنچه به شما مىگويد نگهداريد ، زيرا من بارها از پدرم ، جعفر بن محمّد ، شنيدم كه مىفرمود : عالم آل محمّد در صلب تو است ، و اى كاش من او را ديدار مىكردم ، و او با امير المؤمنين علىّ همنام است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nو از ابراهيم بن عبّاس صولى نقل شده كه گفته است : من نديدم از امام رضا عليه السّلام پرسشى شود ، كه او آن را نداند ، و داناترى از او ، به آنچه تا زمانش ، بر روزگار گذشته است ، نديده‌ام ، مأمون با پرسش از هر چيزى ، آن حضرت را مىآزمود ، و امام عليه السّلام او را پاسخ مىفرمود ، در حالى كه تمامى پاسخهاى آن حضرت ، مأخوذ از قرآن و مستند به آن بود .\r\nاز رجاء بن ابى الضحّاك ، كه مأمون او را براى حركت دادن امام رضا عليه السّلام به مدينه فرستاده بود ، نقل شده كه گفته است : به خدا سوگند ، من مردى را ، براى خدا پرهيزگارتر از او نديدم ، همچنين كسى را نديدم ، كه بيش از او ، در تمام اوقاتش ، به ياد خدا باشد ، و بيشتر از او ، از خدا بترسد ، رجاء ادامه مىدهد كه :\r\nآن حضرت در هيچ شهرى وارد نمىشدند ، مگر اين كه مردم از هر سو ، به او رو مىآوردند ، و مسائل دين را از آن امام عليه السّلام پرسش و استفتا مىكردند ، و آن حضرت نيز به آنان پاسخ مىدادند ، و احاديث بسيارى ، براى آنها از پدرانش از حضرت على عليه السّلام ، از پيمبر خدا صلّى اللّه عليه و إله بيان مىفرمود ، هنگامى كه از اين سفر بازگشتم ، و نزد مأمون رفتم ، از چگونگى حال آن حضرت در طول راه پرسيد ، او را به آنچه در شب و روز ، و اوقات سكون و حركت از آن امام ديده بودم ، خبر دادم ، مأمون گفت آرى اى پسر ابى الضحّاك ، اين بهترين ، و داناترين ، و عابدترين مردم روى زمين است « 1 » .\r\nحاكم در تاريخ نيشابور مىنويسد : امام رضا عليه السّلام در مسجد پيامبر خدا صلّى اللّه عليه و إله مىنشست و فتوا مىداد ، در حالى كه او بيست و چند ساله بود .\r\nدر سنن ابى ماجه و همچنين در تهذيب الكمال است كه : او سرور بنى هاشم بود ، و مأمون او را بسيار بزرگ مىداشت و احترام مىكرد . جانشينى خود را به او سپرد ، و پيمان ولايت عهدى با او بست .\r\nمأمون در پاسخى كه به بنى هاشم داده است مىگويد : درباره اين كه گفتيد ، مأمون در بيعت خود ، با ابى الحسن الرضا تشيّع اختيار كرده است ، به راستى مأمون به بيعت با او اقدام نكرد مگر اين كه در امر او آگاه و بينا بود ، و مىداند كه در روى زمين كسى نيست ، كه فضيلتش از او آشكارتر ، و عفّتش از او نمايانتر ، و ورعش از او زيادتر ، و زهد و بى\r\n\r\n\r\n","description":"","footnote":"\r\n( 1 ) - عيون اخبار الرضا ج 2 ص 180 - 183 .\r\n","page_name":" 49 ","page_number":49},
  {"content":"\r\n\r\nميلى او به دنيا از او بيشتر باشد ، و نيز از او وارسته‌تر ، و در ميان خاصّ و عام ، پسنديده‌تر ، و در اجراى اوامر و نواهى الاهى از او سخت‌تر باشد « 1 » .\r\nاز ابى صلت هروى نقل شده كه گفته است : من از علىّ بن موسى الرضا عليه السّلام دانشمندتر و عالمتر نديده‌ام ، و هيچ عالمى او را ديدار نكرد ، مگر اين كه همين را مانند من شهادت داد ، مأمون گروهى از دانشمندان اديان مختلف ، و فقها و متكلّمان اسلام را در جلسات متعدّد گرد آورد ، همگى مغلوب علوم سرشار آن حضرت شدند ، و به فضل و برترى او اقرار و به ناتوانى خود اعتراف كردند « 2 » .\r\nو هم از او روايت شده كه گفته است : شنيدم علىّ بن موسى الرضا عليه السّلام مىفرمود : من در روضه پيامبر خدا صلّى اللّه عليه و إله مىنشستم ، و دانشمندان در مدينه زياد بودند ، چون يكى از آنها در مسأله‌اى ناتوان مىشد ، همگى متوجّه من مىشدند و مسائل را نزد من مىفرستادند ، و من پاسخ آنها را مىدادم « 3 » .\r\nاز مأمون در داستان ولايتعهدى امام عليه السّلام نقل شده كه گفته است : من كسى را در روى زمين دانشمندتر از اين مرد نمىدانم « 4 » .\r\nدر مناقب ابن شهرآشوب است كه : مردم در مورد ابى الحسن الرّضا عليه السّلام هيچ اختلاف پيدا نكردند ، و همه از او خشنود بودند ، محمّد بن عيسى يقطينى مىگويد : من از مسائلى كه از آن حضرت سؤال شده است و پاسخ فرموده‌اند ، هيجده هزار مسأله جمع‌آورى كرده‌ام ، بسيارى از مصنّفان و نويسندگان ، كه از آن جمله‌اند ابو بكر خطيب در تاريخ خود ، و ثعلبى در تفسيرش ، و سمعانى در رساله خويش و ابن معتزّ در كتابش ، و جز آنها از آن حضرت نقل حديث كرده‌اند « 5 » .\r\nعلىّ بن جهم گفته است كه : پس از محاوره علمى مأمون با آن حضرت ، مأمون براى اداى نماز از جاى برخاست ، و دست محمّد بن جعفر را كه در آن مجلس حضور داشت گرفت ، و من هم در پى آنها روان شدم .\r\n\r\n\r\n","description":"","footnote":"\r\n( 1 ) - بحار ج 49 ص 211 از كتاب نديم الظريف تأليف ابن مسكويه .\r\n( 2 ) - بحار ج 49 ص 100 از حاكم ابو عبد اللّه حافظ نيشابورى .\r\n( 3 ) - همان .\r\n( 4 ) - ارشاد مفيد ص 291 .\r\n( 5 ) - مناقب آل ابى طالب ج 4 ص 300 .\r\n","page_name":" 50 ","page_number":50},
  {"content":"\r\n\r\nمأمون به محمّد بن جعفر گفت : پسر برادرت را چگونه ديدى ؟\r\nمحمّد گفت : دانشمند است ، در حالى كه من نديده‌ام ، او نزد اهل علم ، رفت و آمد كند .\r\nمأمون گفت : اين پسر برادر تو ، از آن دسته از اهل بيت است ، كه رسول خدا صلّى اللّه عليه و آله درباره آنها فرموده است ، « ألا إنّ أبرار عترتي . و اطالب ارومتى ، احلم النّاس صغارا ، أعلمهم كبارا لا تعلّموهم فانّهم أعلم منكم و لا يخرجونكم من باب هدى و لا يدخلونكم من باب ضلال » « 1 » . يعنى : « آگاه باشيد ، نيكان فرزندان من ، و پاكيزگان نسل من ، در خردى از همه شكيباتر و خردمندتر ، و در بزرگى از همه داناترند ، به آنها علم نياموزيد ، زيرا آنها از شما داناترند ، آنان شما را از راه هدايت ، بيرون نمىبرند ، و در طريق گمراهى وارد نمىكنند » .\r\nابن اثير مىنويسد : او ( مأمون ) در فرزندان عبّاس و علىّ عليه السّلام نظر كرد ، هيچ كدام را برتر و پرهيزگارتر و دانشمندتر از او ( امام رضا عليه السّلام ) نيافت « 2 » .\r\nما براى اثبات برترى علمى امام رضا عليه السّلام بر ديگر مردمان ، نيازى به گواهى هيچ كس نداريم ، بلكه كافى است به كتابهاى حديث ، نظر اندازيم ، كه پر است از تعاليم و بيانات آن حضرت در علوم و فنون مختلف به نحوى كه هر انسانى در هر مرتبه از علم و معرفت باشد ، گزيرى ندارد ، جز اين كه در برابر مقام شامخ علمى آن حضرت ، احساس حقارت و قصور كند .\r\n\r\nروش اخلاقى و انسانى امام عليه السّلام\r\nاخلاق ، يكى از عناصر مهمّ شخصيّت انسان است ، و كاشف كيفيّت ذات ، و حاكى درون او است ، و درجه رسوخ ايمان را در او نشان مىدهد .\r\nامام رضا عليه السّلام به اخلاقى عالى و ممتاز ، آراسته بود ، و بدين سبب دوستى عامّ و خاصّ را ، به خود جلب فرموده بود ، همچنين انسانيّت آن حضرت ، يگانه و بىمانند ، و در\r\n\r\n\r\n","description":"","footnote":"\r\n( 1 ) - عيون اخبار الرّضا ج 1 ص 203 .\r\n( 2 ) - ابن اثير ج 5 ص 183 .\r\n","page_name":" 51 ","page_number":51},
  {"content":"\r\n\r\nحقيقت تجلّى روح نبوّت ، و مصداق رسالتى بود كه خود آن حضرت ، يكى از نگهبانان و امانت‌داران و وارثان اسرار آن ، به شمار است .\r\nاز ابراهيم بن عبّاس صولى نقل شده ، كه گفته است :\r\nمن ابى الحسن الرّضا عليه السّلام را هرگز نديدم در سخن گفتن ، با كسى درشتى كند .\r\nمن ابى الحسن الرّضا عليه السّلام را هرگز نديدم سخن كسى را پيش از فراغ از آن ، قطع كند .\r\nو هرگز درخواست كسى را ، كه قادر به انجام دادن آن بود ، ردّ نفرمود .\r\nو هرگز پاهاى خود را ، در جلو همنشين ، دراز نمىكرد .\r\nو هرگز در برابر همنشين تكيه نمىداد .\r\nو هرگز او را نديدم ، كه غلامان و بردگان خود را بد گويد .\r\nو هرگز او را نديدم ، كه آب دهان اندازد .\r\nو هرگز او را نديدم ، كه قهقهه كند ، بلكه خنده‌اش تبسّم بود .\r\nو هنگامى كه مجلس او از مردم خالى ، و سفرهء غذا انداخته مىشد ، همه غلامان و بردگانش ، حتّى دربان و ميرآخور را ، به دور سفره غذا مىنشانيد .\r\nتا آن جا كه مىگويد : هر كه بگويد در فضيلت ، كسى را مانند او ديده ، از او باور نكنيد « 1 » .\r\nمهمانى بر آن جناب وارد شد ، و تا پاسى از شب گذشته ، نزد آن حضرت نشسته بود و سخن مىگفت ، در اين ميان چراغ به هم خورد ، مرد براى اصلاح آن دست دراز كرد ، امام عليه السّلام او را از اين كار باز داشت ، و خود به اصلاح چراغ پرداخت ، و سپس فرمود : ما گروهى هستيم كه هرگز مهمان را به كار وانمىداريم « 2 » .\r\nدر مناقب ابن شهرآشوب است كه : امام رضا عليه السّلام وارد حمّام شد ، مردى كه آن حضرت را نمىشناخت ، به او گفت بدن مرا مالش ده ، امام عليه السّلام شروع به مالش بدن او فرمود و هنگامى كه مردم آن مرد را متوجّه كردند ، و حضرت را شناخت با پريشانى شروع به عذرخواهى و پوزش كرد ، امّا امام عليه السّلام همچنان به مالش بدن او ادامه ، و او را\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 184 .\r\n( 2 ) - كافى ج 6 ص 203 .\r\n","page_name":" 52 ","page_number":52},
  {"content":"\r\n\r\nدلدارى مىداد « 1 » .\r\nدر مراتب فروتنى آن حضرت ، محمّد بن فضل گفته است : امام رضا عليه السّلام به يكى از غلامان خود در روز عيد فطر ، كه براى آن حضرت دعا مىكرد فرمود : تقبّل اللّه منك و منّا « 2 » سپس آن حضرت برخاست ، و چون روز عيد قربان فرارسيد ، امام به او فرمود : اى فلان ، تقبل اللّه منّا و منك « 3 » . محمّد بن فضل گفته است ، به آن حضرت عرض كردم ، اى فرزند پيامبر در عيد فطر چيزى فرمودى و در اضحى چيزى ديگر ؟ امام فرمود : بلى ، من در روز فطر گفتم تقّبل اللّه منك و منّا زيرا او همان كارى را كه من به‌جاى آورده بودم ، انجام داده بود ، و هر دو در عمل مشابهت داشتيم ، و در روز قربان ، به او گفتم : تقبّل اللّه منّا و منك زيرا براى ما مقدور است ، كه اعمال اضحى را برگزار كنيم ، و شايد او نتواند به جاى آورد ، در اين صورت عمل او غير از عمل ما خواهد بود « 4 » .\r\nآرى ، امام رضا عليه السّلام رسالت اخلاقى خود را اين‌گونه نمايان مىسازد ، و نشان مىدهد كه اين شيوه پيمبر گونه‌اى است ، كه مىتوان بدان به اوج كمالات انسانى رسيد ، و به سوى بلنداى عظمت واقعى گام برداشت ، و به همين اخلاق و رفتار است ، كه مىتوان اصالت و عمق ايمان و علوّ ذات و بلندى مقام انسان را شناخت .\r\nامام رضا عليه السّلام نظريّه اسلام را ، درباره روابط ميان انسانها ، كه برادران يكديگرند ، با برخى اعمال خود ، كه تراويده از رفتار يك انسان حقيقى است ، بيان مىفرمايد ، آن چنان كه مىتوان دريافت ، كه اسلام از نظر حفظ حقوق جامعه ، و رعايت شرف انسانى ، هر گونه امتياز طبقاتى ، و هر نوع برترىجويى فردى و اجتماعى را لغو كرده است و تنها تفاوتى كه در نظر گرفته است ، فرمانبردارى خدا و نافرمانى اوست .\r\nمردى به امام عليه السّلام عرض مىكند : به خدا سوگند ، در روى زمين ، از حيث نسب كسى از شما برتر نيست .\r\nامام عليه السّلام به آن مرد فرمود : تقوا به آنان برترى داد ، و فرمانبردارى خدا ، آنان را بدان\r\n\r\n\r\n","description":"","footnote":"\r\n( 1 ) - مناقب آل ابى طالب ج 4 ص 362 .\r\n( 2 ) - يعنى خداوند از تو و ما بپذيرد .\r\n( 3 ) - خداوند از ما و تو بپذيرد .\r\n( 4 ) - كافى ج 4 ص 181 .\r\n","page_name":" 53 ","page_number":53},
  {"content":"\r\n\r\nپايه و مقام رسانيد « 1 » .\r\nديگرى به آن حضرت عرض كرد : به خدا قسم تو بهترين مردم هستى .\r\nامام عليه السّلام به او فرمود : اى فلان سوگند مخور ، بهتر از من كسى است ، كه براى خدا فرمانبردارتر ، و از نافرمانى او پرهيزگارتر باشد ، به خدا سوگند اين آيه نسخ نشده است كه :  . . . وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ . . .  « 2 »\r\nابا صلت گفته است ، از آن حضرت پرسيدم : اى پسر پيامبر خدا ، اين چيست كه مردم از شما نقل مىكنند ؟\r\nامام فرمود : مگرچه مىگويند ؟\r\nگفتم : مىگويند شما ادّعا مىكنيد ، كه مردم بردگان شمايند !\r\nامام عليه السّلام سر به آسمان برداشت و گفت : خداوندا ! تو آفريننده آسمانها و زمين ، و داناى آشكار و نهانى ، تو گواهى كه من هرگز اين را نگفته‌ام ، و نشنيده‌ام كسى از پدرانم هرگز چنين چيزى گفته باشد ، و تو دانايى به ستمهايى كه اين امّت ، بر ما رواداشته‌اند كه اين هم يكى از آنهاست .\r\nپس از آن رو به من كرد و فرمود : اى عبد السّلام ، اگر مردمان آن چنان كه مىگويند ، همه بردگان ما هستند ما آنها را از چه كسى خريده‌ايم ؟\r\nگفتم : اى فرزند پيمبر خدا ، راست فرمودى .\r\nسپس فرمود : اى عبد السّلام ، آيا دوستى ما را كه خداوند عزّ و جل واجب فرموده ، تو هم مانند ديگران انكار مىكنى ؟\r\nگفتم : پناه مىبرم به خدا ، بلكه من ولايت شما را اقرار دارم « 3 » .\r\nامام عليه السّلام اين تهمت و نسبت مغرضانه را ، كه دشمنان مىخواستند ، بدين وسيله مهر آنان را از دلها ، بزدايند نفى فرمود و آن را از جمله ستمهايى شمرد ، كه امّت در حقّ آنان رواداشته است ، زيرا ائمّه عليهم السّلام همه مردم را از لحاظ حقوق اجتماعى ، يكسان و برابر مىدانند ، جز حقّ ولايت ، كه خداوند آنان را ، بدان مخصوص داشته است ، و ديگران\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 226 .\r\n( 2 ) - حجرات / 13 يعنى : ما شما را ملّتها و قبيله‌ها قرار داديم ، تا يكديگر را بشناسيد ، بى شكّ گراميترين شما نزد خدا پرهيزگارترين شماست .\r\n( 3 ) - عيون اخبار الرّضا ج 2 ص 174 .\r\n","page_name":" 54 ","page_number":54},
  {"content":"\r\n\r\nنمىتوانند آن را براى خود ادّعا كنند ، و جز حقّ طاعت و فرمانبردارى ، كه خداوند خالصانه‌ترين آن را ويژه خود گردانيده ، و آن را وسيله ترفيع درجات بندگان ، در نزد خود و ميان مردمان ، قرار داده است ، و در غير اين دو ، همه برابر و بندگان خدايند ، و همگى از يك پدر ، و يك مادر ، به وجود آمده‌اند ، و پروردگار آنها نيز يكى است .\r\nعبد اللّه بن صلت ، از مردى از اهالى بلخ روايت كرده است كه :\r\nگفته است : من در سفر امام رضا عليه السّلام به خراسان ، در خدمت او بودم ، يك روز دستور فرمود سفرهء غذا اندازند ، در كنار سفره ، همگى غلامان آن حضرت از سياهان و غير آنها ، گرد آمدند . من به آن جناب عرض كردم ، فدايت شوم ، كاش براى اينها ، سفره جداگانه‌اى انداخته مىشد ، امام عليه السّلام فرمود : پروردگار ما يكى است ، پدر و مادر ما هم يكى است و پاداش هم به كردار است « 1 » .\r\nبنابراين امام عليه السّلام هيچ تفاوتى ميان خود ، و بردگان و غلامان خويش جز به كردار نمىبيند ، و به غير از عمل ، همه امتيازات و نابرابريهايى كه مربوط به حقوق اجتماعى مىباشد ، منتفى است و همگى در اين امور ، برابر و يكسانند زيرا همه مخلوق خدايند ، و پدر آنها آدم ، و آدم از خاك آفريده شده است .\r\nهنگامى كه مشاهده مىكنيم ، امام عليه السّلام بر سر سفره غذا ، همگى بردگان و غلامان و حتّى دربان و ميرآخور را در كنار خويش مىنشاند درمىيابيم كه اين‌گونه رفتار ، براى اين است كه به امّت ، درس انسانيّت و فضيلت آموزد ، و شرف و كرامت انسانى را پابرجا و استوار كند و نظريّه اسلام را ، در روشى كه بايد هر انسان ، با برادر انسانش داشته باشد ، عملا نشان دهد ، زيرا لازمه بلندى مقام ، و علوّ مرتبه ، اين نيست كه انسان ديگرى را كه پايين‌دست اوست ، تحقير كند ، يا پستى شخصيّت و زبونى او را ، گوشزدش سازد ، هر چند او بنده و برده‌اى زر خريد باشد ، بديهى است چنين روشى ، سبب ايجاد عقده و اختلاف طبقاتى مىشود ، و شكاف ميان افراد جامعه را عميقتر مىكند ، و كينه‌ها و دشمنيها را برمىانگيزاند و امّت را به دسته‌هايى جدا و گريزان از يكديگر ، تبديل مىسازد .\r\nاين كه اسلام از نظر حقوق اجتماعى ، قانون برابرى و مساوات را ، ميان افراد امّت\r\n\r\n\r\n","description":"","footnote":"\r\n( 1 ) - كافى ج 4 ص 23 .\r\n","page_name":" 55 ","page_number":55},
  {"content":"\r\n\r\nبرقرار ساخته ، براى اين است كه كرامت انسانى را ، به او بازگرداند ، و او را از قيد و بند زندگى طبقاتى ، كه در حقيقت حيات جاهلى ، و بازمانده دورانهاى كهن بشرى است ، رها و آزاد سازد ، چنان كه خداوند متعال فرموده است :  . . . إِنَّ أَكْرَمَكُمْ عِنْدَ اللَّهِ أَتْقاكُمْ . . .  « 1 » يعنى گراميترين شما نزد خداوند ، پرهيزگارترين شماست ، و هم پيامبر اكرم صلّى اللّه عليه و إله فرمود است :\r\n« كلّكم من آدم و آدم من تراب » يعنى : همه از آدم پديد آمده‌ايد ، و آدم از خاك است . و همچنين فرموده است « لا فضل لعربىّ على أعجمىّ إلّا بالتّقوى » يعنى : عرب را بر عجم هيچ‌گونه برترى نيست ، جز به پرهيزگارى .\r\nاز ابراهيم بن عبّاس صولى نقل است ، كه گفت : شنيدم علىّ بن موسى الرّضا عليه السّلام مىفرمود :\r\nبراى سوگند خود ، بنده‌اى آزاد مىكنم ، و من چنين سوگندى نمىخورم مگر اين كه بنده‌اى را آزاد و پس از آن همه دارايى خود را در راه خدا انفاق مىكنم ، سوگند مىخورم به قرابتى كه با پيامبر خدا صلّى اللّه عليه و إله دارم ، اگر كسى گمان كند ، من بهتر از اين هستم ( اشاره به يكى از غلامان سياه خود فرمود ) درست نيست ، مگر اين كه من عمل شايسته داشته باشم ، تا اين كه بهتر از او باشم « 2 » .\r\nامام عليه السّلام اخلاق اصيل اسلامى را ، بدين گونه براى ما تعريف مىكند ، و روشى را كه بايد براى حفظ شرف انسانى ، و از بين بردن امتيازات طبقاتى ، اختيار كرد تعيين مىفرمايد ، امّا عمل شايسته ، از قانون مساوات و برابرى بيرون است ، چنان كه امام عليه السّلام خويشى خود را با پيمبر خدا ، مايه امتياز و برترى او ، بر غلام سياه خويش نمىداند ، مگر اين كه اين قرابت ، با عمل شايسته همراه باشد ، تا موجب فضيلت و امتياز شود .\r\nاز ياسر خادم نقل شده ، كه گفته است :\r\nابو الحسن الرضا عليه السّلام به ما فرمود ، اگر هنگامى كه مشغول خوردن خوراك هستيد ، مرا بالاى سر خود ، ايستاده ديديد از جاى برنخيزيد ، مگر اين كه از خوردن ، فارغ شده باشيد . و بسا كه آن حضرت ، تنى چند از ما را طلب مىفرمود ، و گفته مىشد كه مشغول غذا خوردن هستند و امام عليه السّلام مىفرمود ، آنها را رها كنيد ، تا فارغ شوند .\r\n\r\n\r\n","description":"","footnote":"\r\n( 1 ) - حجرات / 13 .\r\n( 2 ) - عيون اخبار الرّضا ج 2 ص 237 .\r\n","page_name":" 56 ","page_number":56},
  {"content":"\r\n\r\nنادر خادم گفته است : هر گاه يكى از ما ، مشغول خوراك بود ، تا از خوردن دست نمىكشيد كارى به او رجوع نمىشد « 1 » .\r\nاينها نمونه‌هاى عملى چندى است ، از مرتبه اخلاق و درجه انسانيّت آن حضرت و ميراثى است پاكيزه ، با شميم خير و رحمت ، كه از جدّ بزرگوارش ، رسول اكرم صلّى اللّه عليه و إله به او رسيده است ، پيامبر عاليقدرى كه ، اخلاق را زيور و هدف رسالت خود قرار داده و فرموده است : بعثت لاتمّم مكارم الأخلاق « 2 » ، آرى اين همان ميراث اصيل انسانى است ، كه ملّتها بايد از آن نيرو گيرند ، و پايه‌هاى مجد و عظمت خود را ، بر آن قرار دهند ، و دوام و بقاى خود را به وسيله آن تضمين كنند .\r\n\r\nرفتار خارجى امام عليه السّلام\r\nشكّى نيست كه ائمّه عليه السّلام عموما ، نسبت به حطام دنيوى ، از همه زاهدتر بودند ، و از زخارف و زر و زيور آن ، بيشتر از همه كناره مىگرفتند ، ليكن از نظر آنان ، زهد به پوشيدن لباس ژنده ، و خوردن خوراك خشن و ساده محدود نمىشود ، و مفهومى گسترده‌تر دارد ، و در حقيقت زاهد كسى است كه روانمىدارد ، ميل به لذّات و خوشيهاى دنيوى ، بر جان او حكومت كند ، و براى جلوگيرى از آن ، توان و قدرت نداشته باشد ، و نيز زاهد آن كس است كه دنيا از نظر او هدف و مقصود نيست تا اين كه كوشش خود را بدان منحصر كند ، بلكه اگر دنيا به او روآورد ، از آن بهره مىگيرد ، و اگر به او پشت كند ، آنچه را نزد خداست بهتر و پايدارتر مىداند .\r\nآبى در نثر الدّرر گفته است :\r\nگروهى از صوفيان ، در خراسان بر امام رضا عليه السّلام وارد شدند ، و به آن حضرت عرض كردند ، كه امير المؤمنين درباره امرى كه خداوند بر عهده او گذاشته انديشه كرد ، دريافت كه شما اهل بيت ، از همهء مردم به امامت و پيشوايى امّت سزاوارتريد ، سپس به اهل بيت ، نظر انداخت ، دانست كه تو از همه آنان شايسته‌ترى از اين رو بر آن شد ، امر خلافت را به\r\n\r\n\r\n","description":"","footnote":"\r\n( 1 ) - كافى ج 6 ص 298 .\r\n( 2 ) - يعنى به پيامبرى برانگيخته شدم ، تا فضيلتهاى اخلاقى را تمام گردانم .\r\n","page_name":" 57 ","page_number":57},
  {"content":"\r\n\r\nتو بازگرداند ، اكنون امّت به پيشوا و رهبرى نيازمند است ، كه جامه‌اش خشن و طعامش ساده باشد ، و بر الاغ سوار شود و از بيمار عيادت كند .\r\nراوى مىگويد : امام عليه السّلام كه تكيه داده بود ، در اين هنگام راست نشست و فرمود :\r\nيوسف منصب پيامبرى داشت قباى ابريشمى با تكمه‌هاى زر مىپوشيد ، و در مجلس فرعونيان بر پشتيهاى آنان تكيه مىزد ، واى بر شما جز اين است كه از امام ، قسط و عدل خواسته مىشود ؟ و اگر سخن گويد راست گويد ، و اگر حكم كند ، بر قاعده عدل و داد باشد ، و اگر وعده كند انجام دهد . همانا خداوند لباس يا طعامى را حرام نفرموده است ، و اين آيه را تلاوت فرمود  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ . . .  « 1 »\r\nبه امام جواد عليه السّلام عرض شد ، درباره مشك ، چه مىفرمايى ؟\r\nفرمود : پدرم دستور داد ، قطعه مشكى براى او تهيّه كردند ، كه هفتصد درهم بهاى آن شد ، فضل بن سهل به آن حضرت نوشت كه : مردم اين را عيبجويى مىكنند .\r\nپدرم در پاسخ او نوشت : اى فضل آيا نمىدانى يوسف كه پيامبر خدا بود ، جامه ابريشم با تكمه‌هاى زرد ، مىپوشيد و بر كرسى زرّين مىنشست ، و اين عمل چيزى از عدالت و حكمت او نمىكاست .\r\nسپس دستور فرمود غاليه يا آميخته‌اى از چند نوع عطر ، براى آن حضرت فراهم كردند ، كه بهاى آن چهار هزار درهم شد « 2 » .\r\nامام عليه السّلام با اين روش و رفتار ثابت مىفرمايد ، كه ظاهر زندگى ، و نمود خارجى انسان ، ربطى به زهد واقعى ندارد ، بلكه بسا اين ظاهرسازى نيرنگى باشد ، كه آدمى بخواهد ، از اين راه توجّه ديگران را به خود جلب كند . از اين رو امام رضا عليه السّلام و ديگر ائمّه طاهرين عليهم السّلام مانعى نمىديدند ، كه ظاهر حال ، و وضع لباس و خوراك آنها ، متنعّمانه باشد ، و اين را تا آن حدّ روامىداشتند ، كه با زهد واقعى كه همان عدم دلبستگى و شيفتگى باطنى انسان به دنياست ، برخورد و تعارض پيدا نكند ، و اين كه دنيا پديده‌اى\r\n\r\n\r\n","description":"","footnote":"\r\n( 1 ) - كشف الغمّه ج 3 ص 147 : سوره اعراف آيه 32 . يعنى : بگو اى پيمبر چه كسى زينتهاى خدا را ، كه براى بندگان خود آفريده حرام ، و روزيهاى حلال و پاكيزه را منع كرده است .\r\n( 2 ) - كافى ج 6 ص 516 .\r\n","page_name":" 58 ","page_number":58},
  {"content":"\r\n\r\nگذرا و ناپايدار است مانع اين نيست كه مؤمن از نعمتهاى پاكيزه و لذّتهايى كه خداوند آنها را براى او ، جايز و حلال كرده ، بهره نگيرد ، زيرا خداوند اين نعمتها را براى اين نيافريده ، كه كافر از آنها بهره‌مند ، و مؤمن از آنها محروم باشد . بلكه مؤمن كه سر به فرمان خدا دارد ، و جان خود را در راه او فدا مىكند ، اولى و سزاوارتر به استفاده و بهره گرفتن ، از نعمتهاى اوست .\r\nابن عبّاد « 1 » ، نوع سلوك زاهدانه آن حضرت را ، براى ما بيان مىكند ، و مىگويد :\r\n« امام رضا عليه السّلام در تابستان ، به روى حصير ، و در زمستان بر روى پلاس مىنشست ، و جامه خشن مىپوشيد ، و هنگامى كه در ميان مردم ، ظاهر مىشد ، خود را مىآراست « 2 » » .\r\nبنابراين هنگامى كه تنها و از صحنه زندگى عمومى به دور بود ، روش آن حضرت ، با طبيعت او ، كه دورى گزيدن از پديده‌هاى پوچ ، و زخارف دنياست ، هماهنگى داشت ، و هنگامى كه در ميان مردم ظاهر مىشد ، خود را با طبيعت مردم ، كه اهتمام در آرايش ظواهر زندگى ، و بهره‌گيرى از تنعّمات است ، منسجم مىساخت .\r\nاين روش زاهدانه واقعى امام عليه السّلام نمونه جالب و زيبايى را ، از نظريّه اهل بيت عليهم السّلام به دست مىدهد كه مبتنى است بر اين كه زندگانى انسان بايد همواره پاك و منزّه از هر گونه شائبه دورويى و فريب باشد .\r\n\r\nبردبارى و گذشت امام عليه السّلام\r\nامام موسى بن جعفر عليه السّلام ، امام رضا عليه السّلام را وصىّ ، و سرپرست اموال ، و اولاد ، و همسران ، و مادران فرزندان خود قرار داد ، بدون اين كه براى ديگر فرزندان خود ، حقّ تصرّف در چيزى را پس از درگذشت خويش قرار داده باشد ، و در اين باره وصيّتنامه‌اى مرقوم ، و پس از گواهى بسيارى از اهل بيت و اصحابش ، آن را مهر فرمود ، و لعنت فرستاد بر كسى كه مهر از آن برگيرد ، امّا برادران امام رضا عليه السّلام درباره اين وصيّت و تركه پدر ، با آن حضرت نزاع كردند ، چنان كه كافى به سند خود ، از يزيد بن سليط ، روايت\r\n\r\n\r\n","description":"","footnote":"\r\n( 1 ) - ابن عبّاد منشى حضرت رضا عليه السّلام بوده است . منتهى الامال ج 2 ، ص 208 ( مترجم ) .\r\n( 2 ) - عيون اخبار الرّضا ج 2 ص 178 .\r\n","page_name":" 59 ","page_number":59},
  {"content":"\r\n\r\nمىكند كه گفته است :\r\nابو عمران طلحى قاضى مدينه بود ، هنگامى كه امام موسى بن جعفر عليه السّلام درگذشت ، برادران امام رضا عليه السّلام نزد طلحى آمدند .\r\nعبّاس بن موسى گفت : خداوند تو را به صلاح آورد ، و مردم را به تو بهره‌مند گرداند ، در پايان اين نامه گنجى و گوهرى است ، و برادر ما مىخواهد آن را از ما پوشيده بدارد ، و خود آن را بردارد ، و ما را از آن محروم سازد ، و پدر ما چيزى را به جاى نگذارده مگر اين كه آن را ويژه او ساخته است ، و اينك ما را عيالمند و محتاج رها كرده است ، و اگر اين نبود كه نفس را جلو مىگيرم ، در پيش روى همه ، خبر آن را به تو مىدادم .\r\nابراهيم بن محمّد ، كه از گواهان وصيّت بود برخاست ، و پرخاش‌كنان گفت ، تو چيزى مىگويى ، كه ما آن را از تو نمىپذيريم ، و تو را تصديق نمىكنيم ، و تو از نظر ما رانده شده‌اى و سزاوار سرزنش و توبيخى ، ما تو را ، از خرد و كلان ، به دروغگويى مىشناسيم ، و اگر در تو خوبى و خيرى بود ، پدر تو بدان داناتر بود ، بلكه او به سبب اين كه ظاهر و باطن تو را خوب مىشناخت ، هرگز تو را حتّى به دو دانه خرما هم امين نمىدانست .\r\nسپس عمويش اسحاق بن جعفر برخاست ، و گريبان او را گرفت ، و به او گفت ، تو سفيه و بىخرد و سبك‌مغزى اينها هم روى كارهاى ديروز تو باشد .\r\nديگران كه در آن مجلس بودند ، با اسحاق همصدا شدند .\r\nابو عمران قاضى به علىّ بن موسى عليه السّلام گفت : اى ابو الحسن برخيز ، من نمىخواهم امروز به لعنت پدر تو ، گرفتار شوم ، به راستى پدرت ، به تو اختيار وسيع داده است ، و به خدا سوگند هيچ كس از پدر ، داناتر به فرزند نيست ، و هم به خدا سوگند مىخورم ، كه پدر تو آن كسى نبود ، كه در خردش سبكى ، و در رأيش سستى باشد .\r\nعبّاس به قاضى گفت » خداوند تو را به صلاح آورد ، مهر از نامه برگير ، و آن را بخوان .\r\nابو عمران گفت : نامه را باز نمىكنم ، و لعنت پدر تو در آن روز براى من بس است .\r\nعبّاس گفت : من نامه را مىگشايم .\r\nابو عمران گفت : آن را بگير .\r\nعبّاس وصيتنامه را گشود . و هنگامى كه خوانده شد ، همه دانستند ، كه تنها علىّ بن موسى عليه السّلام وصىّ پدر خود مىباشد . و ديگر فرزندان امام موسى عليه السّلام چه بخواهند\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nچه نخواهند ، در تحت ولايت و سرپرستى آن حضرت ، قرار دارند ، و حقّ مداخله در امر صدقات و جز آن را ندارند . در نتيجه ، گشودن وصيّتنامه ، براى علىّ بن موسى عليه السّلام تأييد و سرافرازى و براى شاكيان مايه خوارى و رسوايى شد .\r\nسپس علىّ بن موسى عليه السّلام رو به عبّاس كرد و فرمود : من مىدانم . آنچه شما را بدين امور واداشته ، بدهيها و وامهايى است كه بر عهده داريد ، اى سعيد ! برو و بدهيهاى آنان را ، براى من معيّن كن و سپس آنها را بپرداز همچنين زكات حقوق آنان را اخذ و رسيد وجوه پرداختى و مفاصا حساب دريافت كن . به خدا سوگند تا زنده‌ام ، كمك و يارى خود را از شما دريغ نخواهم داشت . شما هرچه مىخواهيد بگوييد .\r\nعبّاس گفت : آنچه به ما مىدهى ، بخشى از اموال ماست ، و آنچه نزد تو داريم ، بيشتر از اين است .\r\nعلىّ بن موسى عليه السّلام فرمود : هرچه مىخواهيد بگوييد ، آبرو ، آبروى شماست ، اگر نيكويى كنيد در نزد خدا محفوظ خواهد بود ، و اگر بدى كنيد ، خداوند آمرزنده و مهربان است . به خدا سوگند ، شما مىدانيد كه من در حال حاضر ، فرزند يا وارثى جز شما ندارم ، و آنچه را گمان مىكنيد ، براى خود نگهداشته و ذخيره كرده‌ام برگشت آن به سوى شما ، و براى شما خواهد بود ، به خدا سوگند از زمانى كه پدرت ، كه خداوند از او خشنود باد به ديار باقى شتافته است ، مالك چيزى نشده‌ام ، مگر اين كه در مواردى كه مىدانيد آن را صرف كرده‌ام .\r\nعبّاس برخاست ، و گفت : به خدا سوگند چنين نيست ، و خداوند تو را بر ما فرمانروا قرار نداده است ، و ليكن حسادت پدر به ما ، و آنچه را او خواسته ، چيزى است كه خداوند آن را ، به او و تو ، اجازه نداده است ، و تو مىدانى كه من صفوان بن يحيى « 1 » جامه فروش را در كوفه مىشناسم ، و اگر به اين شهر درآمدم ، گلوى او را خواهم فشرد و تو هم با او خواهى بود .\r\nعلىّ بن موسى عليه السّلام فرمود : لا حول و لا قوّة إلّا باللّه العلّى العظيم ، امّا اى برادران من خداوند مىداند ، كه من خواستار خرسندى شما هستم ، پروردگارا اگر مىدانى ، كه من\r\n\r\n\r\n","description":"","footnote":"\r\n( 1 ) - ابو محمّد بجلّى موسوم به صفوان بن يحيى مولى بنى بجيله - جامه‌فروش كوفى وكيل امام رضا عليه السّلام بوده است ( مترجم ) .\r\n","page_name":" 61 ","page_number":61},
  {"content":"\r\n\r\nدوستدار اصلاح حال آنانم ، با آنان خوشرفتارم ، پاس پيوند آنان را دارم ، به آنان مهربانم و براى اصلاح امور آنان ، روز و شب مىكوشم . پاداش نيكو به من مرحمت فرما ، و اگر جز اين است ، تو خود داناى اسرارى ، به هرچه شايسته آنم پاداشم ده ، اگر بد است بد ، و اگر خوب است خوب . خداوندا ، آنان را اصلاح فرما ، و امور آنان را بهبود بخش و شيطان را از ما و اينها دور گردان ، و بر فرمانبردارى خود ، آنان را يارى ده ، و آنان را به راه خودت هدايت فرما امّا اى برادر ، من خواستار خوشحالى شما هستم ، در اصلاح امورتان كوشايم ، و خدا را به آنچه مىگويم ، گواه مىگيرم .\r\nعبّاس گفت : من زبان‌آورى تو را ، خوب مىشناسم ، و اينها در من ، همچون نقش بر آب است « 1 » .\r\nعبّاس با اين سخنان نسنجيده ، گفتگوى خود را با برادرش امام رضا عليه السّلام پايان داد ، على رغم اين كه امام عليه السّلام با نرمى و بردبارى با او سخن گفت ، و با اين كه ثابت شد ، حقّ با امام عليه السّلام است . و با اين كه آن حضرت را بمحلّى كه شايسته مقام او نبوده كشانيده و به او ستم كرده‌اند ، با اين همه ، هيچ سخن تلخ ، و واژه سختى از آن حضرت شنيده نشد ، و اين خود نشانه‌اى است ، بر بردبارى زياد ، و گذشت بىاندازه امام عليه السّلام .\r\nهمچنين با اين كه عبّاس ، در برخورد با برادر و گفتگو با او ، از حدّ خود تجاوز كرد ، و سخنهاى ناشايست و گزنده گفت ، و به پدر خود ، امام موسى بن جعفر عليه السّلام تهمت زد ، كه حسد ورزيده ، و به آنان ستم كرده و اين‌گونه سخنان معمولا غيرت‌برانگيز است ، امّا امام عليه السّلام همچنان آرام و بردبار ماند و نادانى و سبكسرى برادر ، او را از جاى نبرد ، و از حدّ تعادل خارج نساخت . به راستى اين درجه حلم و گذشت از طرف امام عليه السّلام ، ظاهرسازى و تصنّع‌كارى نيست بلكه اينها جارى از منبع خير و اصل محبّت است ، كه همه ائمّه طاهرين عليهم السّلام در حالت مواجهه با ديگران ، و مبارزه‌جويى آنان ، بدين صفت شناخته شده‌اند .\r\nاز نظر ديگر ، امام عليه السّلام سعى دارد ، ديگران را به بردبارى ، و گذشت از بدى ، وادار و تشويق فرمايد ، تا اين را عنصر ضرورى زندگى اجتماعى بدانند و از اهمّ لوازم اخلاق پاكيزه انسانى بشناسند ، امام عليه السّلام بردبارى را سبب مزيد عزّت ، و افزايش قدر و منزلت\r\n\r\n\r\n","description":"","footnote":"\r\n( 1 ) - كافى جلد 1 ص 316 - 319 .\r\n","page_name":" 62 ","page_number":62},
  {"content":"\r\n\r\nانسان ، تلقّى مىكرد ، زيرا شكيبايى و گذشت ، در هنگامى كه انسان مىتواند بدى را با بدى تلافى كند ، و نمىكند ، گوياى نيرومندى انسان ، در مهار كردن خشم ، و نشانه سلطه و قدرت او بر جلوگيرى از تحريكات نفس ، در برابر تجاوزات است ، و همين خويشتن‌دارى موجب برانگيختن ستايش و بزرگداشت او از جانب ديگران است ، بويژه اگر چنين انسانى داراى مسؤوليّتهاى حكومتى و منصبهاى عالى باشد ، كه بردبارى و گذشت ، از هرچه براى او زيبنده‌تر و سزاوارتر است .\r\nمردى بر مأمون وارد شد ، مأمون خواست گردن او را بزند ، امام رضا عليه السّلام حضور داشت . مأمون گفت : اى ابو الحسن چه مىفرمايى ؟\r\nامام عليه السّلام فرمود : من مىگويم : . . . اگر نكويى كنى و از او درگذرى ، خداوند بر عزّت تو مىافزايد ، مأمون او را بخشيد « 1 » .\r\n\r\nسرعت انتقال امام عليه السّلام\r\nامام رضا عليه السّلام داراى حضور ذهن ، سرعت انتقال ، قوّت استدلال و روانى و شيوايى كلام بود ، معانى بكر و تازه ، در هنگام ضرورت بىزحمت انديشه ، و بدون سستى در بيان ، در اختيارش قرار داشت ، مباحثات و مناظرات آن حضرت ، با رؤساى اديان و دانشمندان و زنديقان ، كه آنان را با دلايل روشن ، و براهين قاطع محكوم و مغلوب مىفرمود . دليل آشكارى است بر درجه حضور ذهن و سرعت انتقال آن حضرت عليه السّلام .\r\nاز اين رو مشاهده مىشود ، كه علما و دانشمندان زمان ، از اين كه در مسائل علمى ، با آن حضرت وارد بحث و مناظره شوند ، خوددارى و بيم داشتند ، چنان كه در مجلسى كه مأمون از رؤساى اديان مختلف تشكيل داد ، و از آنها خواست ، كه بىپروا هرچه را اعتقاد دارند ، در اين مجلس ، مورد بحث قرار دهند ، پس از مناظره آن حضرت ، با دانشمندان حاضر ، سكوت همه‌جا را فراگرفت ، و زبان همگى آنان ، بند آمد .\r\n\r\n\r\n","description":"","footnote":"\r\n( 1 ) - كشف الغمّه ج 3 ص 143 .\r\n","page_name":" 63 ","page_number":63},
  {"content":"\r\n\r\n\r\nبردبارى و شكيبايى امام عليه السّلام\r\nصلابت و استقامت امام عليه السّلام در موقعيّتهاى سخت و دشوارى ، كه موجب برانگيختن بحرانهاى نفسانى و عاطفى است ، براى ما آشكار مىشود ، هنگامى كه مأمون آن حضرت عليه السّلام را به خراسان احضار كرده بود ، و امام عليه السّلام براى وداع خانه خدا عازم مكّه مىشد ، لحظه جدايى آن حضرت ، از يگانه فرزندش ابى جعفر ، محمّد بن علىّ الجواد عليه السّلام از جمله همين موقعيّتهاى دشوار است ، كه امام عليه السّلام با آن برخورد كرد ، ولى آن حضرت با دلى استوار و مطمئن به قضا و قدر الاهى ، در برابر آن پايدارى و شكيبايى فرمود .\r\nاميّة بن علىّ مىگويد :\r\nدر سالى كه ابى الحسن الرّضا عليه السّلام خانه خدا را زيارت كرد ، و از آن جا عازم خراسان شد ، من در مكّه خدمت آن حضرت نشسته بودم ، ابى جعفر محمّد الجواد عليه السّلام نيز همراه آن حضرت بود ، در اين هنگام امام رضا عليه السّلام آخرين وداع خود را از خانه خدا ، به عمل آورد ، سپس به مقام ابراهيم عليه السّلام آمد ، و نماز گزارد ، و ابو جعفر عليه السّلام نيز بر دوش « موفّق » شروع به طواف خانه كعبه كرد ، و وقتى به حجر الاسود رسيد ، نشست ، چون جلوس ابى جعفر عليه السّلام طول كشيد ، موفّق به او عرض كرد : فدايت شوم برخيز !\r\nابى جعفر عليه السّلام فرمود : از اين جا برنمىخيزم ، تا آن گاه كه خدا بخواهد و آثار اندوه در چهره آن حضرت نمايان بود . موفّق نزد امام رضا عليه السّلام آمد ، و عرض كرد :\r\nفدايت شوم ، ابو جعفر در كنار حجر الاسود نشسته ، و برنمىخيزد . امام رضا عليه السّلام برخاست ، و نزد ابا جعفر آمد ، و فرمود : فرزندم برخيز !\r\nابى جعفر عليه السّلام گفت : نمىخواهم از اين جا برخيزم .\r\nامام رضا عليه السّلام فرمود : آرى برخيز فرزندم .\r\nابى جعفر عليه السّلام گفت : چگونه برخيزم ، و حال آن‌كه مشاهده كردم ، كه خانهء كعبه را آن چنان وداع كردى ، كه گويى ديگر به سوى آن بازنخواهى گشت .\r\nامام رضا عليه السّلام فرمود : برخيز فرزندم ، پس از آن ابى جعفر عليه السّلام برخاست .\r\nآن حضرت ، در زمان خلافت هارون ، در برابر انواع ستمها و سختيها ، تحمّل و شكيبايى فرمود ، حبس طولانى پدر و مصيبت او ، مشاهده انواع شكنجه‌ها و عذابهايى كه در اين دوره به علويان وارد شد ، و بالاخره سعايت ناجوانمردانه دشمنان او نزد\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nهارون ، براى كشتن و از ميان بردن او .\r\nشكيبايى و بردبارى آن حضرت ، در دوره خلافت مأمون ، و در برابر سياست مرموز و مزوّرانه و پشت پرده او ، بويژه پس از تفويض ولايتعهدى ، درجه صبر و تحمّل آن حضرت را ، براى ما آشكار مىسازد . با توجّه به اين كه امام عليه السّلام به خوبى مىدانست ، كه مأمون در كردار و رفتارش با او ، اخلاص ندارد ، و آنچه درباره او مىكند مجرد يك نمايش سياسى است ، كه مىخواهد با يك بازى ماهرانه ، از طريق واگذارى ولايتعهدى ، كه موضوعى پر سر و صداست و انعكاس گسترده‌اى دارد ، از نتايج آن بهره‌گيرى ، و پايه‌هاى لرزان حكومت خود را استوار سازد .\r\nروايت ياسر خادم براى ما آشكار مىكند ، كه امام عليه السّلام در دوران ولايتعهدى ، تا چه اندازه ، از ناراحتى و فشار درونى ، رنج مىبرد ، و تا چه حدّ از سوء رفتار مأمون و دستگاه او ، دچار حزن و اندوه بود ، و همه اين تلخيها و ناراحتيها را امام عليه السّلام با صلابت و صبر و سكوت تحمّل مىفرمود ، ياسر خادم گفته است :\r\nدر روز جمعه ، هنگامى كه امام رضا عليه السّلام از مسجد بازمىگشت ، و عرق و غبار بر آن حضرت نشسته بود ، دستهاى خود را به آسمان بلند كرد ، و مىگفت ، خداوندا ! اگر فرج و رهايى من ، از آنچه درآنم به مرگ است ، شتاب فرماى ، و همين ساعت آن را برسان .\r\nآرى او حجّت خدا بر خلق است ، مىبيند كه به حقّ عمل نمىشود ، و باطل را جلو نمىگيرند ، و خود هم قدرت حاكميّت ندارد ، همين كافى است ، كه درجه صبر و تحمّل آن حضرت ، دانسته شود .\r\n\r\nجود و بخشش امام عليه السّلام\r\nامام عليه السّلام در گفتگوى خود با بزنطى ، مىفرمايد : دارنده نعمت ، در آزمون بزرگى است ، زيرا خداوند حقوق خود را ، در نعمتى كه به او داده ، واجب ساخته است ، به خدا سوگند نعمتهايى از خداوند عزّ و جلّ نزد من است و من پيوسته از اين بابت بيمناكم ( و دست خود را تكان داد ) تا آن گاه كه حقوقى را ، كه خداوند بر من واجب ساخته است ادا كرده باشم .\r\nگفتم : فدايت شوم . . . تو با اين جلالت قدر ، از اين بيم دارى ؟\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nفرمود : بلى . ستايش مىكنم پروردگارم را ، بر آنچه به من منّت نهاده است « 1 » .\r\nاحسان و بخشش امام عليه السّلام از همين منشأ ايمان و مبدأ خير ، كه مبتنى بر مشاركت خداوند در اموال و نعمتها و بخششهاى او ، و بر مبناى فضل و كرمى كه درباره وى ارزانى داشته است سرچشمه مىگيرد امّا حقوقى كه خداوند واجب فرموده و امام عليه السّلام در اين حديث ، به آن اشاره كرده ، همان دستگيرى بينوايان و تهيدستان زمان است ، آنانى كه شرايط بيرحمانهء حاكم بر اوضاع ، زندگى آنها را واژگون و از هستى تهى ساخته است ، و يا توان كار ، براى به دست آوردن زندگى بهتر را از دست داده‌اند ، و يا درمانده و از وطن و كاشانه خود ، به دور افتاده‌اند ، و ديگر كسانى كه ضرورتهاى زندگى آنان را وادار كرده كه از ديگران درخواست كمك كنند .\r\nبى شكّ سؤال و خواهش خوارى است و موجب از ميان رفتن عزّت و آبروى سائل مىشود . زيرا او دست نياز دراز مىكند ، و با ديده خواهش و التماس ، به مسؤول مىنگرد و همه قلب خود را متوجّه آن چيزى مىكند كه به او داده مىشود .\r\nو امام عليه السّلام در اين حديث ، ما را متوجّه حقيقتى و الا و انسانى مىكند ، و آن اين است كه چيزى را كه انسان به سائل مىدهد ، بخشش نيست ، بلكه شكر نعمتى است كه خداوند به او تفضّل فرموده است ، از اين رو دارنده نعمت ، مادام كه حقوق واجب الاهى را نپرداخته ، در آزمون و خطر بزرگى است . و روش امام عليه السّلام در عطا و بخشش از همين زاويه ، و ناشى از حقيقت والاى انسانى است . از يسع بن حمزه نقل شده كه گفته است :\r\nمن در مجلس امام رضا عليه السّلام مشغول گفتگو با او بودم ، و مردم بسيارى در خدمت آن بزرگوار گرد آمده بودند و از حلال و حرام ، مىپرسيدند ، ناگهان مردى بلند قامت وارد شد ، و گفت : سلام بر تو ، اى فرزند پيامبر خدا ، من مردى از دوستان تو ، و پدران و نياكانت هستم ، و از زيارت خانه خدا بازگشته‌ام ، و خرجى خود را از دست داده‌ام ، و چيزى كه بتوانم با آن ، خود را به منزل ديگر برسانم ، ندارم ، اگر موافقت فرمايى ، و مرا به ديار خويش فرستى ، من داراى نعمت و دولتم ، و استحقاق صدقه ندارم ، آنچه را مرحمت فرمايى ، از طرف شما صدقه خواهم داد .\r\nامام عليه السّلام فرمود : بنشين خدا تو را رحمت كناد . سپس رو به مردم كرد و به سخنان خود ،\r\n\r\n\r\n","description":"","footnote":"\r\n( 1 ) - كافى ، ج 3 ص 502 .\r\n","page_name":" 66 ","page_number":66},
  {"content":"\r\n\r\nادامه داد ، تا اين كه مردم پراكنده شدند ، و جز او ، و سليمان جعفرى و خثيمه و من ، كسى در خدمت امام عليه السّلام باقى نماند ، امام عليه السّلام به ما فرمود : اجازه مىدهيد داخل منزل شوم .\r\nسليمان عرض كرد : خداوند امر تو را پيشى دهد .\r\nامام عليه السّلام برخاست ، و وارد حجره شد ، ساعتى درنگ فرمود ، سپس بيرون آمد ، و در را بست و دستش را از بالاى در بيرون آورد ، و فرمود : خراسانى كجاست ؟\r\nگفت : اين‌جا هستم .\r\nفرمود : اين دويست دينار را بگير ، و با آن هزينه و خرجى راه خود را تأمين كن ، و به اينها تبرّك جوى ، و از جانب من صدقه مده ، و بيرون شو تا تو را نبينم و مرا نبينى . پس از اين خراسانى بيرون رفت .\r\nسليمان به امام عليه السّلام عرض كرد : فدايت شوم ، به او مهربانى فرمودى ، و مال فراوان به او بخشيدى ولى چرا صورت خود را پنهان داشتى ؟\r\nامام عليه السّلام فرمود : چون نياز او را برآوردم ، نخواستم ذلّت خواهش را در چهره او ببينم .\r\nآيا اين حديث پيامبر خدا صلّى اللّه عليه و إله را نشنيده‌اى كه : كار نيكى كه در پنهانى انجام شود ، برابر هفتاد حجّ است ، و افشاكنندهء كار بد ، خوار ، و پنهان‌كنندهء آن ، آمرزيده است . آيا گفته « اول » را نشنيده‌اى ؟\r\n متى آته يوما لأطلب حاجة * رجعت إلى أهلي و وجهي بمائه « 1 » \r\nبلى امام عليه السّلام هنگامى كه عطاى خويش را به سائل مىدهد ، خود را از او پنهان مىدارد ، تا خوارى خواهش را در چهره او نبيند ، و سائل هم به سبب اين كه هنگام اخذ عطا ، چشمش به روى عطاكننده نيفتد ، عزّت نفس خود را همچنان نگه دارد ، امام عليه السّلام از او مىخواهد ، بيرون رود ، تا او را نبيند ، براى اين كه نفس خويش را از غرور اين احساس كه منّتى بر سائل نهاده حفظ كند ، و سائل را هم از اظهار امتنان نسبت به خويش بازدارد .\r\n« امام عليه السّلام در روز عرفه ، همگى اموال خود را ، انفاق فرمود ، فضل بن سهل به او عرض كرد ، اين كارى زيان‌آور بود . . .\r\nامام عليه السّلام فرمود : بلكه بسيار سودآور بود ، چيزى را كه با آن پاداش و بخشايش خداوند\r\n\r\n\r\n","description":"","footnote":"\r\n( 1 ) - او كسى است كه اگر روزى براى حاجتى نزد او روم ، هنگامى كه به سوى خانواده خود بازگردم ، آبرويم به جاى خود باقى است . كافى ج 4 ، ص 24 .\r\n","page_name":" 67 ","page_number":67},
  {"content":"\r\n\r\nرا مىخرى زيان به شمار مياور » « 1 » .\r\nنيكى و بخشش امام عليه السّلام براى اين نيست ، كه دوستى ديگران را به دست آورد ، و آنان را به جانب خود بكشاند ، بلكه به اعتبار اين است كه كرم و بخشش ، خويى پسنديده است ، كه انسان را به پروردگارش نزديك مىسازد ، و با اين كار ، خداوند را در آنچه به او داده و در نعمتهايى كه به وى تفضّل فرموده است شريك خويش قرار مىدهد ، و تفاوت ميان بخششهاى امام و ديگران همين است .\r\nيعقوب بن اسحاق نوبختى گفته است :\r\n« مردى از جلو ابى الحسن الرّضا عليه السّلام عبور ، و به او عرض كرد ، به اندازه جوانمردى خود ، به من بده امام عليه السّلام فرمود : اين را نمىتوانم .\r\nعرض كرد : به اندازه جوانمردى من .\r\nامام عليه السّلام فرمود : حالا بلى . سپس فرمود اى غلام دويست دينار به او بده « 2 » » .\r\nخوددارى امام عليه السّلام از توجّه به درخواست نخست اين مرد ، كه به اندازه جوانمردى آن حضرت به او عطا فرمايد ، شايد براى اين است ، كه تمام دارايى امام عليه السّلام كمتر از آن مقدارى است كه جوانمردى او اقتضاى آن را دارد .\r\nدرباره احسان آن حضرت عليه السّلام به بينوايان و تهيدستان ، معمّر بن خلّاد حديث مىكند ، كه :\r\nابو الحسن الرّضا عليه السّلام هنگامى كه بر سفرهء غذا مىنشست ، قدح بزرگى نزديك او گذاشته مىشد ، امام عليه السّلام از بهترين غذاهايى كه حاضر مىكردند ، از هر كدام مقدارى بر مىداشت ، و در قدح مىگذاشت ، و دستور مىفرمود ، كه آن را به بينوايان و درماندگان برسانند ، سپس اين آيه را تلاوت مىفرمود ،  فَلَا اقْتَحَمَ الْعَقَبَةَ  « 3 » و بعد از آن مىفرمود :\r\nخداوند دانا بود به اين كه همه انسانها ، توان آزاد كردن بنده را ندارند ، ( با اطعام طعام ) راهى براى اينها ، به سوى بهشت گشود « 4 » .\r\nهمچنين امام عليه السّلام از فشار سختى و محروميّتى ، كه زندگانى بينوايان و تنگدستان را ،\r\n\r\n\r\n","description":"","footnote":"\r\n( 1 ) - مناقب ج 4 ص 361 .\r\n( 2 ) - مناقب ج 2 ص 360 .\r\n( 3 ) - سوره بلد / 11 ، يعنى : باز هم به عقبه ( تكليف ) تن درنداد .\r\n( 4 ) - عيون اخبار الرّضا ج 2 ص 264 .\r\n","page_name":" 68 ","page_number":68},
  {"content":"\r\n\r\nدچار دشوارى و نوميدى ساخته ، آگاه است ، از اين رو آنها را در طعام پاكيزه خود ، شركت مىدهد ، تا نداى وجدان و احسان را اجابت ، و به محتواى رسالتى كه مسؤوليّتهاى آن را ، به عهده دارد ، عمل فرموده باشد .\r\nبزنطى نامه‌اى را روايت مىكند ، كه امام عليه السّلام براى فرزندش ، امام ابى جعفر عليه السّلام فرستاده است ، و در آن روح سخا و بخشش و نيكوكارى ، كه در نفوس اهل بيت عليهم السّلام راسخ و ريشه‌دار است ، براى ما مجسّم مىشود ، بزنطى مىگويد :\r\n« نامه ابى الحسن الرّضا عليه السّلام را به ابى جعفر عليه السّلام كه بدين شرح بود ، خواندم : اى ابا جعفر . . . به من رسيده كه هنگامى كه سوار مىشوى ، غلامان تو را از « باب صغير » بيرون مىبرند ، و اين از بخل آنهاست تا خيرى از تو به كسى نرسد ، به حقّى كه بر تو دارم ، از تو مىخواهم ، كه ورود و خروج تو ، جز از « باب كبير » نباشد ، و زمانى كه سوار مىشوى با خود دينار و درهمى بردار ، و بايد هر كس از تو خواهش عطا كند ، به او بدهى و اگر كسى از عموهايت درخواست احسان كند ، به او كمتر از پنجاه دينار مده ، و بيش از اين را خود دانى ، و اگر كسى از عمّه‌هايت طلب عطا كند ، كمتر از بيست و پنج دينار به او مده ، و بيش از آن را مختارى ، من خواستار آنم كه خداوند مرتبه تو را بلند گرداند ، پس بخشش كن و به يارى خدا از تنگدستى بيمناك مباش « 1 » .\r\n\r\nعدالت امام عليه السّلام\r\nبراى امام رضا عليه السّلام تصدّى مسؤوليّتهاى حكومتى ، هيچ گاه فراهم نشده است ، تا بتوانيم روش عملى آن حضرت را در حكمرانى ، و ادارهء امور ، عرضه بداريم ، جز اين كه مىتوانيم از خلال بيانات آن حضرت براى برخى از اصحابش ، كه اشتياق داشتند امام عليه السّلام قدرت را به دست گيرد ، تا حدّى به اين موضوع پىببريم .\r\nمحمّد بن عباده از امام عليه السّلام پرسيد :\r\nچرا آنچه را امير المؤمنين گفت ، تأخير انداختى ، و امتناع فرمودى ؟\r\nامام عليه السّلام فرمود : واى بر تو ، اى ابا حسن من از عدم پذيرش اين امر نگران نيستم .\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 8 .\r\n","page_name":" 69 ","page_number":69},
  {"content":"\r\n\r\nمحمّد بن عباده مىگويد : امام عليه السّلام اندوه مرا دريافت .\r\nفرمود : منظور تو در اين كار چيست ؟ اگر امر حكومت ، چنان كه مىگويى ، به ما بازگشت كند و تو هم آن چنان باشى ، كه اكنون هستى ، در آن روز هم چيزى نصيب تو نخواهد شد ، و مانند يكى از ديگران خواهى بود .\r\nامام عليه السّلام در پاسخ خود ، نخست او را از واقع امر ، آگاه مىفرمايد ، و متذكّر مىشود ، تا موقعى كه امر خلافت كلّا به آن حضرت منتقل نشود ، سودى در قبول و اجابت نيست ، و چون بر اثر اين پاسخ ، آثار اندوه در چهره سائل ، ملاحظه مىكند ، روش خود را در امر حكومت و خلافت ، اگر به دست او برسد بيان ، و به طور خلاصه مىفرمايد ، كه در آن هنگام نزد او ، هيچ كس را ، بر ديگرى امتياز و برترى نيست ، و رعايت قانون عدل از طرف حكومت و اجراى اصل برابرى ميان مردم ، امورى ضرورى است ، و در چنين حكومتى ، اختلاف طبقاتى ، و تبعيض ميان افراد و ريختن مال به جيب دوستان و ياران ، وجود ندارد ، بلكه همه در حقوق اجتماعى با يكديگر برابرند ، بدون اين كه امتيازى ميان افراد وجود داشته باشد ، يا بر كسى به خاطر مصلحت ديگرى ، ستم شود .\r\nبيان امام عليه السّلام درباره چگونگى روش او براى اداره امور امّت و حكومت ، عملا انتقاد صريحى است ، بر شيوه نظام جابر وقت ، كه بناى آن به هيچ روى ، بر اساس عدالت و برابرى ، استوار نبود ، بلكه بر پايه حفظ مصالح ويژه‌اى ، كه دوام حكومت و قدرت خليفه و ياران و پيروان او را تضمين مىكرد ، قرار داشت ، و خون و مال و عرض مردم و همه دستگاه دولت ، در خدمت اعمال خودسرانه ، و هوسهاى ستمگرانه حاكم و خويشان و يارانش بود ، و از اصول عدالت و برابرى ، كه اسلام با احكام و تعاليم انسانى خود ، آن را تضمين كرده ، اثرى وجود نداشت .\r\n\r\nشيوه‌هاى تربيتى امام عليه السّلام\r\nائمّه عليهم السّلام در مورد امور تربيتى ، و فرهنگ عملى ، و تهذيب نفوس ، كوشش فراوان داشتند ، و اهتمام آنان ، تنها به بيان و نصيحت و ارشاد ، منحصر نمىشد ، بلكه مراقبت دقيق بر اعمال ، و مواظبت مستمرّ سلوك و رفتار ، و ملاحظه و اصلاح نواقص و معايب اخلاقى را ، بر هر كس لازم و ضرورى مىشمردند . و ما در اين مورد ، سه نمونه از روش\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nتربيتى امام عليه السّلام را ، كه هر كدام مربوط به جنبه‌اى از زندگانى انسان است ، عرضه مىداريم :\r\n« ياسر خادم گفته است : روزى غلامان ميوه‌اى مىخوردند ، آنها ميوه را به تمامى نخورده باقى آن را ، به دور انداختند ، ابو الحسن الرّضا عليه السّلام به آنان فرمود : سبحان اللّه ، اگر شما از آن بىنيازيد ، هستند كسانى كه بدان نيازمندند ، به آنان بخورانيد » « 1 » .\r\nدر اين بيان امام عليه السّلام اشاره‌اى است ، به عدم توجّه به ناسپاسى در زندگى روزانه ، چنان كه امروز در زندگى ما هم به چشم مىخورد ، و هر كدام ما ، هنگامى كه از چيزى بىنيازى احساس مىكنيم ، خواه خوردنى باشد يا غير از آن ، بدون اين كه در صدد برآييم ، به وسيله آن نياز ديگران را بر طرف كنيم ، به طرق مختلف ، آن را از ميان مىبريم ، و در اين كار هم احساس گناه نمىكنيم .\r\nسليمان بن جعفر جعفرى گفته است :\r\n« براى كارى كه داشتم خدمت امام رضا عليه السّلام بودم ، خواستم به خانه‌ام بازگردم .\r\nامام فرمود : با من بيا ، و امشب را نزد من بمان . . .\r\nبا آن حضرت روانه شدم ، تا وارد خانه شد ، هنگام غروب آفتاب بود ، و غلامان در طويله خانه به كار گل و بستن اخيه ( ميخ آخور ) براى ستوران و غير از آن مشغول بودند ، و با آنان مرد سياهى كار مىكرد ، كه از جمله غلامان حضرت نبود ، امام عليه السّلام فرمود : اين مرد كه با شماست ، كيست ؟\r\nگفتند : به ما كمك مىكند ، و مزدش را مىدهيم .\r\nامام عليه السّلام فرمود : اجرتش را معيّن كرده‌ايد ؟\r\nگفتند : خير . . . هرچه به او بدهيم راضى است .\r\nامام عليه السّلام شديدا برآشفت ، و تازيانه بر آنان فرود آورد .\r\nگفتم فدايت شوم ، چرا خشمگين مىشويد ؟\r\nفرمود : من بارها آنها را نهى كرده‌ام ، از اين كه كسى را پيش از آن‌كه اجرتش را معيّن كنند به كار گيرند .\r\nو بدان ! هر كارگرى بدون اين كه قبلا مزد او را تعيين كرده باشى ، كارى براى تو انجام\r\n\r\n\r\n","description":"","footnote":"\r\n( 1 ) - كافى ج 6 ص 297 .\r\n","page_name":" 71 ","page_number":71},
  {"content":"\r\n\r\nدهد . اگر سه برابر آنچه مزدش است ، به او بپردازى باز گمان مىكند ، كه از اجرت او كاسته‌اى ، و اگر پيش از انجام دادن كار ، مزدش را معيّن كنى ، و پس از آن پرداخت كنى ، تو را به سبب وفاى به عهد مىستايد ، و اگر اندكى زيادتر از مزدش به او بدهى ، آن را بخششى از تو مىداند » « 1 » .\r\nدر اين حديث امام عليه السّلام اشاره مىفرمايد ، به نكته مهمّى كه مربوط به قانون كار است ، تا به وسيله آن حقّ كارگر و كارفرما هر دو تأمين شود ، و چنان كه مىدانيم بسيارى از درگيريها و مشاجره‌ها ، ميان اين دو ، مربوط است به ميزان دستمزد ، اگر در ابتدا تعيين نشده باشد ، ولى چنانچه پيش از شروع كار ، هر دو درباره ميزان اجرت ، توافق كنند ، حقوق همديگر را تضمين ، و از بروز هر گونه نزاع و جدال ، جلوگيرى كرده‌اند ، و اگر كارفرما پس از پايان كار ، چيزى هر چند كم ، بر دستمزد و مقطوع بيفزايد ، امتنان و سپاس كارگر را براى خود جلب كرده است .\r\nاز بزنطى نقل شده كه گفته است : امام رضا عليه السّلام مركب خويش را برايم فرستاد ، و چون به صريّا آمدم ، همه شب را در خدمت آن حضرت بودم ، پس از آن‌كه شام برايم آورده شد ، امام عليه السّلام فرمود : برايم رختخواب اندازند ، يك بالش طبرى و يك تشك و لباس خواب قيصرى ، با يك عدد ملحفه مروى برايم آورده شد ، و پس از آن‌كه شام خوردم .\r\nامام فرمود : آيا مىخواهى بخوابى ؟\r\nگفتم : آرى فدايت شوم ، پس امام عليه السّلام شخصا ملحفه و لحاف را ، به رويم انداختند ، و فرمود : خداوند شبت را سلامت كناد ، و ما در آن وقت ، روى پشت بام بوديم .\r\nهنگامى كه امام عليه السّلام از نزد من پايين رفت ، در دل خود گفتم ، من از امام عليه السّلام كرامت و محبّتى ديدم ، كه هرگز كسى آن را نديده است ، ناگهان آوازى برآمد : اى احمد ، و اين آواز براى من شناخته نبود ، تا اين كه غلام آن حضرت وارد شد .\r\nگفت : آقايم را اجابت كن ، من فرود آمدم ، و به نزد آن حضرت رفتم ، امام عليه السّلام رو به سوى من كرد ، و فرمود : دست خود را پيش آر ، من دست خود را جلو بردم ، حضرت آن را گرفت و فشرد .\r\nسپس فرمود : امير المؤمنين عليه السّلام كه درود خدا بر او باد ، به عيادت صعصعة بن صوحان\r\n\r\n\r\n","description":"","footnote":"\r\n( 1 ) - كافى ج 5 ص 288 .\r\n","page_name":" 72 ","page_number":72},
  {"content":"\r\n\r\nرفت ، و چون خواست ، از نزد او برخيزد ، فرمود : اى صعصعة بن صوحان . . . به اين كه تو را عيادت كردم ، بر ديگران مباهات مكن ، و مواظب نفس خويش باش ، و گمان كن كه مرگت فرارسيده است ، و آرزوها تو را به بازى نگيرند ، تو را به خدا مىسپارم ، و سلام فراوان بر تو دارم » « 1 » .\r\nامام عليه السّلام در اين بيان اشاره مىفرمايد ، به ضرورت تربيت واقعى نفس ، به طورى كه تحت تأثير پديده‌هاى گذراى خارج قرار نگيرد ، و فريفته اوهام پوچ ، و پندارهاى باطل نشود ، و بداند كه توجّه و عنايت ديگران به او ، چيزى از واقعيّت و حقيقت او را ، دگرگون نمىسازد ، زيرا انگيزه توجّه مردمان ، گاهى بر حسب مصلحت ، و زمانى ناشى از محبّت ، و يا چيزهاى ديگرى است ، كه ابدا ارتباطى به واقعيّت ، و ارزش ذات او ندارد .\r\nهمچنين امام عليه السّلام ما را وادار مىسازد ، كه بر تربيت نفس خويش حريص بوده ، آن را تحت مراقبت داشته باشيم مبادا مفتون و شيفته چيزى شود ، كه وى را از توجّه به سرنوشت واقعى خود ، بازمىدارد ، و بر ماست كه به اين حقيقت به ديده اهميّت ، بنگريم ، و با دور داشتن نفس ، از تأثيرات خارجى و گذرا آن را صيانت كنيم .\r\n\r\nعدم همكارى با حكومت\r\nچنان كه مىدانيم ائمّه عليهم السّلام هيچ كدام ، و در هيچ موقع ، حكومتهاى همزمان خود را ، صحيح ندانسته ، و مشروع تلقّى نكرده‌اند خواه حكومت از نوع اموى بوده ، يا عبّاسى ، زيرا اين رژيمها همواره از طريقه اصيل حكومت در اسلام ، دور و به سبب انحرافات روحى و اخلاقى ، از ساده‌ترين قواعد عدل ، و نظام انسانى بىبهره بوده‌اند ، كشتار ، تبعيد و آوارگى ، مصادره و اخذ اموال ، از ميان بردن حرمت اعراض و نواميس ، از نظر اينها مادام كه براى تحكيم مبانى حكومت ، و تثبيت آن بود تابع احكام شرع نبود . و ارتكاب اين اعمال آنها را از مرز ايمان و عدالت ، بيرون نمىساخت .\r\nبديهى است هر انسانى كه مسؤوليّتهاى شرعى را بداند ، تا آن جا كه مىتواند ، از مشاركت و تحمّل وزر و و بال چنين دستگاهى دورى اختيار مىكند ، و از مباشرت امور\r\n\r\n\r\n","description":"","footnote":"\r\n( 1 ) - قرب الاسناد ص 222 ، و الخرائج و الجرائح ص 237 با اندك تفاوت .\r\n","page_name":" 73 ","page_number":73},
  {"content":"\r\n\r\nآن اجتناب مىورزد ، زيرا در غير اين صورت ، به منزله اين است كه آن را مشروع دانسته ، و حقّ و قانونى ، شناخته است .\r\nبلى اگر هدف از مشاركت در امور حكومتى ، دفع ستمها و بيدادگريهايى باشد . كه غالبا در اين نوع حكومتها ، دامنگير مؤمنان و بىگناهان مىشود ، و يا براى تخفيف شدّت تجاوزات اخلاقى و اجتماعى خطرناكى باشد ، كه امّت را از حقايق دينى و وظايف شرعى ، به دور مىسازد ، اين مشاركت مطلوب ، و بسا اين كه ضرورتى ايمانى و مؤكّد باشد .\r\nاز اين رو بر اساس آنچه گفته شد ، ائمّه عليهم السّلام به هيچ يك از پيروان خود ، اجازه نمىدادند ، كه در خدمت دستگاههاى حكومت درآيند . زيرا اين عمل ، اعانت بر ظلم ، و تقويت دستگاه ستم و بيدادگرى بود ، جز در هنگامى كه مصلحت دينى در كار بود ، كه در اين صورت ، برخى از متنفّذان اصحاب را ، براى مشاركت در حكومت و خدمت در دستگاه دولت ، وادار مىفرمودند ، چنان كه براى علىّ بن يقطين ، پيش آمد ، او از منصبى كه در دستگاه حكومت هارون داشت ، بارها تصميم به استعفا گرفت ، ولى در هر بار ، امام موسى بن جعفر عليه السّلام او را به ادامه خدمت ، و انصراف از استعفا تشويق فرمود ، زيرا ادامهء كار او ، موجب دفع مظالم و ستمهايى مىشد كه بر بسيارى از مؤمنان وارد مىآمد ، و به قدر امكان ، باعث اصلاح تباهيهايى بود ، كه ديگران به وجود مىآوردند .\r\nما به خوبى مىتوانيم به موضعگيرى مخالفانه اهل بيت عليهم السّلام با حكومتهاى وقت ، از آنچه حسن بن حسين انبارى ، از امام ابى الحسن الرّضا عليه السّلام روايت كرده ، پىببريم .\r\n« گفته است : چهارده سال به امام عليه السّلام نامه نوشتم كه اجازه فرمايد ، در كار سلطان وارد شوم ، در آخرين نامه ، متذكّر شدم كه بر جان خويش بيم دارم ، زيرا سلطان مىگويد تو رافضى هستى ، و شكّ نيست ، كه به همين سبب ، خدمت در دستگاه دولت را ، ترك كرده‌اى .\r\nابو الحسن الرّضا عليه السّلام در پاسخ نوشت ، نامه‌ات را خواندم ، و آنچه را درباره بيم بر جان خويش نوشته بودى دريافتم ، اگر مىدانى كه در صورت ورود در دستگاه حكومت ، آنچه را پيامبر خدا صلّى اللّه عليه و إله فرموده ، به كار مىبندى ، و ياران و منشيانت ، با تو همكيش مىشوند ، و از مالى كه از آن راه به دست تو مىرسد ، به بينوايان و تهيدستان مؤمن\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nكمك ، و با آنان مواسات مىكنى ، چنان كه خود را ، يكى از آنان به شمار آورى ، در اين صورت ، اين كفّاره آن خواهد بود ، و گرنه ، نه » « 1 » .\r\nامام عليه السّلام اجازه خود را ، براى كار در دستگاه حكومت ، موكول و مشروط بدين فرمود كه مصلحتى دينى وجود داشته باشد ، تا مفسده‌اى را كه از اعانت به ظلم ناشى مىشود ، تلافى كند و در غير اين صورت ، روحا و عملا از مبادى دينى ، و ارزشهاى اصيل اسلامى ، جدا شده ، و به واقعيّتى فاسد ، كه اين حاكمان در آن زندگى مىكنند ، پيوسته است .\r\nواقعا چگونه ممكن است ، امام عليه السّلام اجازه دهد ، با كسانى كه جامه خلافت به تن كرده ، و بر مسند جانشينى پيامبر خدا صلّى اللّه عليه و إله نشسته ، و با ارتكاب انواع تجاوزات اخلاقى و انحرافات عملى ، محتواى قدسى رسالت الاهى را به تباهى مىكشانند همكارى شود ، و با جباران و سركشانى كه با اعمال خلاف دين ، و تبهكاريهاى هولناك خويش ، پردة حيا را پاره كرده و سدّ عفّت و پاكى را شكسته ، و فاصله بين مردم و اين تجاوزات و تباهيها را ، از ميان برداشته‌اند ، اشتراك مساعى به عمل آيد ، و براى دستگاه خلافت اموى و عبّاسى ، كه كاخهاى آن را مجالس ميگسارى و رقص و آوازه‌خوانى ، و اجتماع نديمه‌ها و انواع لهو و لعب ، آباد ساخته كار و خدمت شود ، بكى از اين سركشان ، وقاحت و بيشرمى را ، به آن جا رسانيد ، كه به يكى از ائمّه طاهرين عليهم السّلام پيشنهاد كرد ، در مجلس شراب او ، شركت كند ، و اين متوكّل عبّاسى بود ، كه به امام علىّ الهادى عليه السّلام پيشنهاد كرد ، و اين خود كاشف نهايت هرزگى و بيشرمى ، و نشانه فساد شديدى است كه در داخل دستگاه خلافت عبّاسى ، وجود داشته است .\r\nاين حاكمان ، موضعگيرى مخالفانه ائمّه عليهم السّلام را ، در برابر دستگاه حكومت بىبندوبار خود مىدانستند و چنان كه در حديثى ذكر شد ، درباره كسانى كه با آنها همكارى نمىكردند ، دچار شكّ و ترديد مىشدند ، و آنها را به تشيّع و همراهى با موضعگيرى مخالفانه ائمّه عليهم السّلام در قبال حكومت نسبت مىدادند ، و آنها را مخالف خود مىشناختند .\r\nخلافت اسلامى ، در دوره اموى و عبّاسى ، آن‌چنان دچار فاجعه انحراف و سقوط ، و آلوده به اعمال خلاف دين شد ، كه اثرات آن در همه طبقات مختلف امّت اسلام ، بروز\r\n\r\n\r\n","description":"","footnote":"\r\n( 1 ) - كافى ج 5 ص 111 .\r\n","page_name":" 75 ","page_number":75},
  {"content":"\r\n\r\nكرد ، و تباهى ، و بىقيدى در برابر احكام الاهى همه‌جا نمايان شد . واقعا كدام دستگاه خلافت اسلامى ، در اين دوره از زمان بود ، كه از ساز و آواز خنياگران و مطربان چشم پوشيده ، و شنيدن افسانه‌هاى شب‌هنگام ، بدون حركات مستانه ، و عربده‌هاى مدهوشانه براى او دلنشين نباشد ؟ و حقيقة اين كدام اسلام بود ، كه به اين گروه خودكامه اجازه مىداد اين‌گونه بلهوسانه بر مردم فرمانروايى كنند ، با اين احوال و اوضاع ، چگونه مىتوان انتظار داشت ، كه ائمّه عليهم السّلام كه نگهبانان حق ، و پاسداران دينند ، به خود و پيروان خويش ، اجازه دهند ، كه كمترين مسؤوليّت و دخالتى را در چنين حكومتهاى فاسدى كه آن را دستهاى آلوده به گناه ، و يازيده به حرام ، رهبرى مىكرد ، به عهده گيرند .\r\nموضع مخالف ائمّه عليهم السّلام در برابر اين حكومتها ، در واقع دعوت آشكارى بوده است از مردم ، براى پذيرفتن و روآوردن ، به تعاليم و احكام دين ، و فرياد طنين‌اندازى است ، براى بيدارى مردم كه شايد به اوضاع فاسدى ، كه بر اثر هواپرستى و بىبندوبارى حكّام و ياران آنها ، در مسير رهبرى اين امّت ، پديد آمده آگاه شوند .\r\nاين بود برخى از ويژگيها و صفاتى كه طبق روايات موجود مىتواند تصويرى از شخصيّت امام رضا عليه السّلام را به دست دهد ، و براى ما ممكن نيست ، بتوانيم بر تمامى ارزشهاى اصيلى كه محتواى واقعى شخصيّت آن بزرگوار را مشخّص مىسازد ، آگاه شويم ، زيرا حصول اين مقصود ، مستلزم وصول به نقطه اوجى است ، كه دسترسى بدان ، از قدرت ما بيرون ، و قلم از شرح آن ناتوان ، و بيان از احاطه بر آن عاجز است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nامام رضا عليه السّلام و واقفيان\r\nامام رضا عليه السّلام بعد از شهادت پدرش ، دچار موقعيّت اسفناك و دشوارى شد كه از هر جهت غم‌انگيز و موجب تأثّر آن حضرت بود ، زيرا از يك سو حكومت با تمام دستگاههاى خود در تلاش بود ، كه موجبات قتل او را فراهم كند ، و از اين حيث آن حضرت رنج مىبرد ، و از سوى ديگر ، شكاف عميقى كه موجب اختلاف ميان اصحاب و ياران پدرش شده بود ، او را دچار غم و اندوه كرده بود .\r\nاين اختلاف بر اثر اشاعه پديده‌اى ساختگى به وجود آمد ، مبنى بر اين كه امام موسى بن جعفر عليه السّلام نمرده است ، بلكه او زنده است و روزى مىخورد ، و همو قائم آل محمّد صلّى اللّه عليه و إله است ، و غيبت او همچون غيبت موسى بن عمران از قومش مىباشد ، و نتيجه اين فكر ، باعث وقوف امامت بر موسى بن جعفر عليه السّلام و عدم انتقال آن به فرزندش امام رضا عليه السّلام مىگرديد .\r\n\r\nواقفيان نخستين\r\nپديده وقف را ، برخى از بزرگان اصحاب امام موسى بن جعفر عليه السّلام رواج داده‌اند ، مانند علىّ بن ابى حمزه بطائنى ، و زياد بن مروان قندى ، و عثمان بن عيسى رواسى ، و اين سه تن ، نخستين كسانى شمرده مىشوند كه اين مذهب را پديد آورده‌اند و نسبت به آن اظهار اعتقاد و براى آن دعوت كرده‌اند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nانگيزه‌هاى پيدايش وقف\r\nترديدى نيست ، انگيزه پيدايش وقف و گرايش به آن ناشى از محض عقيده و درك واقعيّت نبوده است ، بلكه برخاسته از تمايلات مادّى ، و دواعى نفسانى و دنيوى بوده ، كه آنها را از راه راست منحرف ساخته است ، و اين كه واقفيان متعذر شده‌اند ، كه در اين باره ، اخبارى از امام صادق عليه السّلام شنيده‌اند ، بىگمان محتواى اين اخبار را درنيافته‌اند ، و عقل آنها از درك آن اخبار قاصر بوده است ، و شايد هم در اين امر تعمّد داشته‌اند ، زيرا امام موسى بن جعفر عليه السّلام در دوران زندگى خود ، معانى صحيح اخبارى را كه مدّعى شده‌اند ، براى آنان بيان فرموده است .\r\nدر كتاب غيبت شيخ طوسى ، از حسن بن حسن ضمن نقل حديثى ، روايت شده كه گفته است :\r\nبه ابى الحسن موسى عليه السّلام عرض كردم ، پرسشى دارم .\r\nفرمود : بپرس از امام خود .\r\nگفتم : كى را در نظر دارى ؟ زيرا من امامى جز شما نمىشناسم .\r\nفرمود : علىّ فرزندم را ، كه كنيه خود را به او بخشيده‌ام .\r\nگفتم : سرورم ! مرا از آتش برهان ، زيرا ابا عبد اللّه عليه السّلام فرموده است : شما قائم به اين امر هستيد .\r\nفرمود : آيا من قائم نبوده‌ام ؟ سپس فرمود : اى حسن ! هر امامى كه در ميان امّت قائم و زنده است ، قائم آن امّت است ، و چون درگذشت ، جانشين او قائم و حجّت است تا اين كه از آنها غايب شود ، بنابر اين ما همگى قائم هستيم و تو تمامى آنچه را ميان خود و من دارى ، به سوى فرزندم علىّ بازگردان ، به خدا من اين امر را براى او قرار نداده‌ام ، بلكه خداوند از جهت دوستى او براى وى مقرّر كرده است . . . « 1 » .\r\nاين حديث از چگونگى شبه كسانى كه به وقف گراييدند ، پرده برمىدارد . و نيز مدلّل مىكند كه پديده وقف ، مولود زمان پس از وفات امام موسى بن جعفر عليه السّلام نبوده ، بلكه به سبب ورود رواياتى كه محتواى آنها از نظر راويان مبهم بوده ، در روزگار امام صادق عليه السّلام\r\n\r\n\r\n","description":"","footnote":"\r\n( 1 ) - غيبت شيخ طوسى ص 29 .\r\n","page_name":" 78 ","page_number":78},
  {"content":"\r\n\r\nنيز وجود داشته است ، و امام عليه السّلام در اين حديث اشتباه مدّعيان وقف را نسبت به مضمون اين روايات بيان ، و تأويل نادرست و كوته‌فهمى آنان را آشكار فرموده است .\r\n\r\nامام عليه السّلام قول به وقف را محكوم مىكند\r\nامام موسى بن جعفر عليه السّلام با بيانات صريح و مكرّر خود ، به اين كه امام پس از او ، فرزندش علىّ عليه السّلام است ، كوشيده است بر نادرستى انديشه وقف تأكيد فرمايد ، و اضافه بر اين گروهى از اصحاب و خاندان خود را بر اين انتخاب ، گواه گرفته است ، از حيدر بن ايّوب نقل شده ، كه گفته است :\r\nدر مدينه در محلّى از قبا بوديم كه در آن‌جا محمّد بن زيد بن علىّ اقامت داشت ، او ديرتر از موقعى كه معمولا ما را در آن جا ديدار مىكرد وارد شد ، به او گفتيم فداى تو شويم ، موجب دير آمدنت چه بود ؟\r\nگفت ، ابو ابراهيم ( موسى بن جعفر عليه السّلام ) ما را فراخواند ، و ما هفده نفر مرد از فرزندان على و فاطمه عليها السّلام بوديم كه ما را گواه گرفت ، بر اين كه علىّ عليه السّلام فرزندش ، در دوران زندگى و پس از مرگش وصىّ و وكيل اوست ، و امر وصىّ او به سود يا زيان جايز و نافذ است .\r\nسپس محمّد بن زيد گفت : به خدا سوگند اى حيدر ، ابو ابراهيم عليه السّلام امروز عقد امامت را براى فرزندش علىّ عليه السّلام بست ، و بر شيعه است كه پاىبند به امامت او پس از ابو ابراهيم عليه السّلام باشد « 1 » .\r\nاز عبد اللّه بن حارث نقل شده ، كه گفته است : ابو ابراهيم عليه السّلام در پى ما فرستاد ، و ما را نزد خود فراخواند .\r\nسپس فرمود : آيا مىدانيد چرا شما را در اين جا گرد آورده‌ام ؟\r\nگفتيم : نه .\r\nفرمود : گواهى دهيد كه اين فرزندم علىّ ، وصىّ من ، سرپرست امور من ، و پس از من جانشينم مىباشد اگر به كسى بدهى دارم ، آن را بايد از همين فرزندم بستاند ، و اگر به\r\n\r\n\r\n","description":"","footnote":"\r\n( 1 ) - عيون اخبار الرّضا ج 1 ص 28 .\r\n","page_name":" 79 ","page_number":79},
  {"content":"\r\n\r\nكسى وعده يا قرارى داده‌ام ، انجام آن را از او بخواهد و هر كس ناگزير از ديدار من است ، از او نوشته‌اى بياورد « 1 » .\r\nعبد الرّحمن بن الحجّاج گفته است : موسى بن جعفر عليه السّلام فرزندش على عليه السّلام را وصىّ خود قرار داد ، و در اين باره وصيّتنامه‌اى نوشت ، و شصت تن از بزرگان اهل مدينه را بر آن گواه گرفت « 2 » .\r\nاز اين كه امام عليه السّلام در اين نصوص صريح و از طريق اقدامات ديگر ، بر وصايت فرزندش تأكيد مىكند و تصريح مىفرمايد كه او هم ناگزير از مرگ است ، از نظر ما براى جلوگيرى از انديشه وقف ، و ردّ تكذيب‌كنندگان مىباشد .\r\n\r\nرسوايى سران واقفيان\r\nبرخى از سران وقف ، و پديدآورندگان آن ، احاديثى را نقل كرده‌اند ، كه دلالت بر كذب مدّعاى آنها در خصوص وقف دارد ، كه از آن جمله است :\r\nاز زياد بن مروان قندى روايت شده كه گفته است :\r\n« بر ابا ابراهيم عليه السّلام وارد شدم ، و فرزندش علىّ عليه السّلام نزد او بود ، ابا ابراهيم عليه السّلام فرمود : اى زياد ! اين ، نامه‌اش نامه من ، سخنش سخن من ، و فرستاده او فرستاده من است ، و سخن حق همان است كه مىگويد » « 3 » .\r\nاحمد بن محمّد الميثمى كه واقفى مذهب است ، از محمّد بن اسماعيل بن فضل هاشمى روايت مىكند ، كه گفته است :\r\n« بر ابى الحسن موسى بن جعفر عليهما السّلام وارد شدم ، آن حضرت بشدّت ناراحت بود ، به او عرض كردم : اگر آنچه را از خدا مىخواهيم پيش نياورد ، اتّفاق افتد ، به كى بايد مراجعه كنيم ؟\r\nفرمود : به فرزندم علىّ ، نامه‌اش نامه من است ، و او وصىّ و پس از من جانشينم\r\n\r\n\r\n","description":"","footnote":"\r\n( 1 ) - عيون اخبار الرّضا ج 1 ص 27 .\r\n( 2 ) - عيون اخبار الرّضا ج 2 ص 28 .\r\n( 3 ) - كافى ج 1 ص 381 - ارشاد مفيد ص 286 .\r\n","page_name":" 80 ","page_number":80},
  {"content":"\r\n\r\nمىباشد » « 1 » .\r\nاز غنام بن قاسم نقل شده كه گفته است : منصور بن يونس برزج به من گفت :\r\nبر ابى الحسن يعنى موسى بن جعفر عليهما السّلام وارد شدم ، به من فرمود : آيا مىدانى امروز چه كرده‌ام ؟\r\nعرض كردم : نه\r\nفرمود : فرزندم علىّ را ، وصىّ و جانشين خود كرده‌ام بر او وارد شو ، و به او تهنيّت بگو و آگاهش كن كه من تو را به اين كار دستور داده‌ام .\r\nگفت : من بر او ( علىّ بن موسى عليه السّلام ) وارد شدم ، و تهنيت گفتم ، و او را آگاه كردم ، كه پدرت مرا به اين كار دستور داده است پس از اين منصور امامت علىّ بن موسى الرّضا عليه السّلام را ، انكار و اموالى را كه نزد او بود ، با زور تصرّف كرد « 2 » » .\r\nآنچه در اين حديث جلب نظر مىكند اين است كه امام عليه السّلام پيش از آن‌كه منصور سخن بگويد ، درباره جانشين خود ، با او گفتگو مىكند ، و سپس به او دستور مىدهد ، كه بر فرزندش امام رضا عليه السّلام وارد شود ، و به او تهنيت گويد و آگاهش گرداند ، كه به دستور پدرش به خدمت او رسيده و تهنيت گفته است .\r\nگويى امام عليه السّلام در نظر دارد با اين شيوه وظيفه عملى منصور را ، در اعتراف به امامت فرزندش پس از او ، به نحوى متوجّه وى گرداند ، كه بعدا نتواند آن را انكار ، و يا در آن توقّف كند ، مگر اين كه راه تمرّد و عناد گيرد چنان كه پس از اين شد .\r\n\r\nامام موسى بن جعفر عليه السّلام واقفيان را هشدار مىدهد\r\nدر اين جا موردى وجود دارد ، كه مىتوان گفت موجب برآشفتن امام عليه السّلام عليه يكى از سران واقفيان شده است ، و اين خود هشدار صريحى است ، به آنانى كه اين فتنه را برپا كرده ، و به آن دعوت كرده‌اند ، از بطائنى نقل شده كه گفته است :\r\nبه ابى الحسن ( موسى بن جعفر عليه السّلام ) عرض كردم : پدرت ما را از جانشين پس از\r\n\r\n\r\n","description":"","footnote":"\r\n( 1 ) - عيون اخبار الرّضا ج 1 ص 20 .\r\n( 2 ) - رجال كشىّ ص 398 .\r\n","page_name":" 81 ","page_number":81},
  {"content":"\r\n\r\nخودش خبر داده كاش شما هم خبر مىدادى . بطائنى گفت ، امام عليه السّلام دست مرا گرفت ، و تكان داد سپس فرمود  وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ . . .  « 1 »\r\nگويى امام عليه السّلام آينده را از نظر مىگذراند ، و به پايان كار اين مرد و ياران او كه افتادن در عمق پرتگاه ضلالت و گمراهى است مىنگرد ، سپس دست او را مىفشارد ، و آيه‌اى از قرآن شريف را مىخواند ، كه اشاره دارد به اين كه انحراف اينها پس از اتمام حجّت بر آنان خواهد بود .\r\nهمچنين امام عليه السّلام به جنبش واقفيها ، پس از درگذشت خودش ، آشكارا اشاره مىفرمايد ، و معتقدان به آن را سرزنش ، و دين آنها را باطل و ضلالت ، اعلام مىفرمايد ، چنان كه محمّد بن سنان در روايت خود از آن حضرت گفته است : « بر ابى الحسن ( موسى بن جعفر عليه السّلام ) وارد شدم ، و اين يك سال پيش از آن بود ، كه به عراق فرستاده شود ، و فرزندش علىّ عليه السّلام در حضورش بود .\r\nامام عليه السّلام فرمود : اى محمّد\r\nعرض كردم : بلى\r\nفرمود : در امسال جريانى روى خواهد داد از آن بيتابى مكن ، سپس سر به زير انداخت ، و دست خود را بر زمين زد ، پس از آن سرش را به طرف من بلند كرد و فرمود :\r\n يُضِلُّ اللَّهُ الظَّالِمِينَ وَ يَفْعَلُ اللَّهُ ما يَشاءُ  « 2 » عرض كردم : فدايت شوم ، جريان چيست ؟\r\nفرمود : « هر كس در حقّ اين فرزندم ستم ، و امامتش را پس از من ، انكار كند ، همچون كسى است كه در حقّ علىّ بن ابى طالب عليه السّلام ستم ، و امامت او را پس از پيامبر صلّى اللّه عليه و إله انكار كرده است .\r\nاز اين سخن دريافتم ، كه امام خبر مرگ خود را به من مىدهد ، و به فرزندش دلالت مىفرمايد « 3 » »\r\n\r\n\r\n","description":"","footnote":"\r\n( 1 ) - تفسير عياشى ج 2 ص 115 - توبه / 115 . يعنى : خداوند پس از آن‌كه قومى را هدايت كرد ، ديگر گمراه نمىكند ، تا آنچه را بايد از آن بپرهيزند ، براى آنها بيان كند .\r\n( 2 ) - ابراهيم / 27 يعنى : و خداوند ستمكاران را گمراه مىسازد ( و لطف خود را از آنها برمىگيرد ) ، و خداوند هر كار را بخواهد و صلاح بداند انجام مىدهد .\r\n( 3 ) - عيون اخبار الرّضا ج 1 ص 32 .\r\n","page_name":" 82 ","page_number":82},
  {"content":"\r\n\r\n\r\nانگيزه‌هاى مادّى واقفيان\r\nچنان كه تاريخ مىگويد ، كسانى كه اين فتنه را برانگيخته ، و اين اختلاف را به وجود آورده‌اند ، از كارگزاران امام موسى بن جعفر عليه السّلام و خزانه‌داران اموالى بودند ، كه از شيعيان جمع‌آورى مىشد ، و هنگامى كه امام عليه السّلام به شهادت رسيد نزد ابى حمزه بطائنى سى هزار دينار ، و نزد زياد بن مروان قندى هفتاد هزار دينار ، و نزد عثمان بن عيسى رواسى سى هزار دينار و شش كنيزك بود .\r\nتمايلات نفسانى و انگيزه‌هاى شيطانى آنها را از تسليم اين اموال به فرزند امام عليه السّلام و جانشين پس از او بازداشت و آنانرا برانگيخت كه مرگ امام موسى بن جعفر عليه السّلام را انكار كنند ، و او را زنده و در نزد پروردگارش مرزوق بدانند ، و اموال را نگه دارند ، تا بازگردد و به او تسليم كنند .\r\nاز احمد بن حمّاد روايت است كه گفت : يكى از كارگزاران امام عليه السّلام عثمان بن عيسى است ، كه در مصر بود ، و اموال بسيارى از جمله شش كنيز در نزد او بود .\r\nابو الحسن الرّضا عليه السّلام درباره كنيزكان و اموال به او پيغام فرستاد . در پاسخ نوشت ، پدرت نمرده است .\r\nامام عليه السّلام به او پاسخ داد ، كه او مرده ، و ميراث او را قسمت كرده‌ايم و در صحّت خبر مرگ او ترديد نيست و بر عثمان اقامه حجّت فرمود ، عثمان بن عيسى در جواب نوشت :\r\nاگر پدر تو نمرده ، تو را در اين اموال حقّى نيست ، و اگر چنان كه مىگويى مرده است او به من دستورى نداده كه چيزى از اين اموال را به تو بدهم . و من كنيزكان را آزاد كرده به شوى داده‌ام .\r\nدر روايت كتاب غيبت شيخ طوسى چنين است : پدر تو نمرده ، و او زنده و پاينده است ، و هر كس بگويد مرده است او ياوه گفته است « 1 » .\r\nعلىّ بن ابى حمزه بطائنى ، و زياد قندى ، به دنبال پيگيرى امام عليه السّلام براى استرداد اموال و مطالبه از آنها كوشيدند كه در برابر امام عليه السّلام بايستند ، و وجود هر گونه اموالى را نزد خود انكار كنند ، ليكن يونس بن عبد الرّحمن ، يعنى همان كسى كه اين دو نفر سعى كردند ، با\r\n\r\n\r\n","description":"","footnote":"\r\n( 1 ) - عيون اخبار الرّضا ؛ ج 1 ص 113 ؛ غيبت شيخ طوسى ص 47 .\r\n","page_name":" 83 ","page_number":83},
  {"content":"\r\n\r\nدادن مال او را فريب دهند ، و در جرگه واقفيها درآورند ، پرده از كار اينها برمىدارد ، و آنها را دزدان و غصب‌كنندگان اموال امامت ، معرّفى مىكند . يونس مىگويد :\r\nهنگامى كه ابو ابراهيم عليه السّلام وفات يافت ، در نزد هريك از كارگزاران آنحضرت ، اموال زيادى بود ، و همين امر سبب شد ، كه به طمع تصرّف اين اموال ، مرگ آن حضرت را انكار كنند ، و مدّعى وقف و ختم امامت شوند ، چنان كه در نزد زياد قندى هفتاد هزار دينار ، و نزد علّى بن ابى حمزه بطائنى سى هزار دينار بود ، و من هنگامى كه اين وضع را مشاهده كردم و حقّ را شناختم ، و آنچه را درباره ولايت و امامت ابى الحسن الرّضا عليه السّلام مىدانم دانستم ، و به دعوت مردم براى روآوردن به سوى او پرداختم ، اين دو تن در پى من فرستادند و گفتند : انگيزه تو در اين كار چيست ؟ اگر خواهان دارايى هستى ما تو را بى نياز مىكنيم ، و ده هزار دينار تعهّد كردند ، و گفتند از اين رويّه بازگرد ، امّا من خوددارى كردم ، و به آنها گفتم از ائمّه صادقين عليهم السّلام به ما روايت رسيده كه فرموده‌اند : هنگامى كه بدعتها آشكار شود ، بر عالم است كه علمش را اظهار كند ، و اگر آشكار نكند ، از نور ايمان تهى شود . . . و من در هيچ حالى ، جهاد در راه دين خدا را رها نمىكنم ، اينها به من دشنام دادند ، و كينه مرا به دل گرفتند « 1 » .\r\n\r\nامام رضا عليه السّلام از راز واقفيان پرده برمىدارد\r\nامام رضا عليه السّلام در يكى از نامه‌هاى خود به بزنطى ، انگيزه‌هاى اين دعوت ، و اغراض اين گروه را چنين بيان مىفرمايد : امّا ابن السّراج ، آنچه او را به مخالفت ، و خروج از فرمانبردارى ، برانگيخته اين است كه او به اموال زيادى كه متعلّق به ابى الحسن ( موسى بن جعفر عليه السّلام ) بوده تجاوز ، و در زمان حيات او آنها را تصرّف كرده است ، و اكنون هم از تسليم آنها به من خوددارى و وجود آن اموال را انكار مىكند ، در حالى كه مردم همگى بىهيچ انكار بر ردّ اموالى كه نزد آنهاست به من ، اتّفاق دارند ، پس از حادثه شهادت ابى الحسن ( موسى بن جعفر عليه السّلام ) اين مرد ، جدايى على بن حمزه و يارانش را از من مغتنم شمرد و شروع به تعلّل و بهانه‌جويى كرد ، و به جان خودم سوگند كه نافرمانى او هيچ\r\n\r\n\r\n","description":"","footnote":"\r\n( 1 ) - عيون اخبار الرّضا ج 1 ص 112 .\r\n","page_name":" 84 ","page_number":84},
  {"content":"\r\n\r\nسببى جز اين ندارد ، كه مال را تصرّف و از ميان برده است .\r\nامّا ابن ابى حمزه ، او نادانسته به تأويل چيزى پرداخت كه از دانش آن بىبهره بود ، و نادانيهاى خود را هم به مردم عرضه و در آن پافشارى كرد ، اكنون ناخوش مىدارد كه خويشتن را دروغگوى شمارد ، و گفتارهاى نادرست و تاويلات جاهلانه خود را باطل اعلام كند ، او نمىداند اگر پدران مرا در اين امر تصديق نكند ، ممكن است او هم مانند سفيانى و امثال او ، شناخته شود ، وى به يارانش گفته است ، كه چيزى از اقوال پدران مرا ردّ نكرده است ، امّا چون دانش او از فهم حقايق و درك مطالب قاصر است ، در فتنه و يا شبهه افتاده ، و از آنچه گريزان بوده ، به آن دچار شده است « 1 » .\r\nاين كه امام عليه السّلام اشاره نفرموده است ، كه تصرّف اموالى كه نزد بطائنى و ياران او بوده ، انگيزه اصلى آنها در ايجاد اين انحراف بوده است ، مانع اين نيست كه ماه همين را سبب اصلى پيدايش اين پديده انحرافى بدانيم ، زيرا در اين نامه امام عليه السّلام تنها در مقام دفع دلايل ، و ردّ بهانه‌هاى اين منحرفان است .\r\nامّا ابن سرّاج چون بهانه‌اى نياورده و دليلى اقامه نكرده ، امام عليه السّلام با ذكر اين كه در زمان حيات پدرش اقدام به تصرّف و برداشت اموال كرده ، تنها او را مورد اعتراض و سرزنش قرار داده است .\r\n\r\nيكى از سران واقفيان اعتراف مىكند\r\nو از جمله دلايل اين‌كه ادّعاى واقفيها ، امرى اعتقادى و قلبى نبوده است ، بلكه اين گروه صرفا براى اشباع هواى نفس خود ، اين انحراف را به وجود آورده‌اند ، اعتراف يكى از اين كارگزاران اموال است در هنگام مرگ خود ، به اين كه با نگهدارى اموال و عدم تسليم آنها به امام رضا عليه السّلام كار بسيار زشت و شنيعى را مرتكب شده است .\r\nدر كتاب غيبت طوسى است ، كه حسين بن فضّال گفته است : من نزد عمويم علىّ بن حسين بن فضّال ، پيرمردى از اهالى بغداد را مىديدم ، كه با يكديگر شوخى مىكردند .\r\nيك روز به عمويم گفت : اى گروه شيعه ( يا اين كه گفت رافضه ) در دين از شما بدتر\r\n\r\n\r\n","description":"","footnote":"\r\n( 1 ) - قرب الاسناد ص 206 .\r\n","page_name":" 85 ","page_number":85},
  {"content":"\r\n\r\nوجود ندارد .\r\nعمويم گفت : براى چه ؟ خدا تو را لعنت كند ؟\r\nگفت : من همسر دختر احمد بن ابى بشر سرّاج هستم ، هنگامى كه مرگ او فرارسيد به من گفت : ده هزار دينار متعلّق به موسى بن جعفر عليه السّلام به امانت نزد من بوده است ، و پس از مرگ او ، از تسليم اين وجه به فرزندش خوددارى كردم و گواهى دادم كه او نمرده است ، شما را به خدا مرا از آتش برهانيد ، و اين پول را به امام رضا عليه السّلام برسانيد ، به خدا سوگند ما حتّى دينارى از اين وجه را از دارايى او اخراج و ردّ نكرديم ، و او را رها كرده‌ايم كه وارد آتش جهنّم شود « 1 » .\r\n\r\nشيوع شبه وقف و اهميّت آن\r\nواقفيان گروهى از پاكدلان و ساده‌انديشان اصحاب امام عليه السّلام را فريفتند ، و شبهات و تشكيكاتى را نزد آنها عنوان كردند ، در نتيجه اينها به واقفيان گرويدند ، و باطل آنها را پذيرفتند ، و به اطاعت آنها درآمدند ، آنان عبارت بودند از : عبد الرّحمن حجّاج ، رفاعة بن موسى ، يونس بن يعقوب ، جميل بن درّاج ، حمّاد بن عيسى ، احمد بن محمّد بن ابى نصر ، حسن بن على وشّاء و امثال اينها ، كه همه از بزرگان اصحاب اهل بيت عليهم السّلام به شمار مىآمدند ، ليكن اينها بعدا از مذهب وقف برگشتند ، و به امامت امام رضا عليه السّلام اعتراف كردند ، امّا برخى از كسانى را كه با دادن مال فريب داده ، و به طريقه خود درآورده بودند ، دليل و حجّت براى آنها سودى نداشت ، و همچنان در گمراهى خود باقى ماندند ، و به همين حال مردند ، مانند حمزة بن بزيع كه امام رضا عليه السّلام از او به بدبخت و شقىّ تعبير فرموده است .\r\nاز ابراهيم بن يحيى بن ابى البلاد نقل شده كه گفته است :\r\nامام رضا عليه السّلام فرمود : آن حمزة بن بزيع بدبخت چه‌كار كرد ؟\r\nعرض كردم : او همان است كه از پيش بوده است .\r\nامام فرمود : او گمان مىكند ، پدر من زنده است ، اينها امروز شكّ مىكنند ، و فردا بى\r\n\r\n\r\n","description":"","footnote":"\r\n( 1 ) - غيبت شيخ طوسى ص 48 .\r\n","page_name":" 86 ","page_number":86},
  {"content":"\r\n\r\nدين و زنديق خواهند مرد ، صفوان گفته است ، در پيش خود گفتم ، اينها را مىشناسم كه در شكّ و ترديدند ، چگونه ممكن است بىدين و زنديق بميرند ، ديرى نگذشت ، كه شنيدم يكى از اينها در هنگام مرگش گفته است : او به پروردگارى كه او ( موسى بن جعفر عليه السّلام ) را ميرانده كافر است . اين گواهى است بر صدق فرمايش امام رضا عليه السّلام « 1 » .\r\nامام رضا عليه السّلام در مبارزه با واقفيها رنج فراوان تحمّل فرمود ، ياوه‌گوييها و اوهام پوچ آنها را مردود اعلام كرد و از انگيزه‌هاى شيطانى و هوسهاى نفسانى آنها ، پرده برداشت ، و آنها را در پيش همه رسوا كرد ، تا نفوس ضعيف و سست اعتقاد ، فريب نخورند ، و در دام آنها گرفتار نشوند .\r\n\r\nسرگردانى برخى از واقفيان\r\nاز تفرقه‌گراييهاى شگرف اينها يكى اين است كه برخى از آنان پس از وفات امام موسى بن جعفر عليه السّلام احمد فرزند او را به امامت برداشتند ، ولى هنگامى كه در قيام ابن طباطبا بر ضدّ حكومت عبّاسى ، احمد به همراه ابى السّرايا خروج كرد ، اين كار را زشت شمردند ، و از او برگشتند ، و دوباره به طريقه وقف عود كردند ، و به امامت حضرت رضا عليه السّلام كه جانشينى پدرش را داشت ، معترف نشدند . محمّد بن احمد بن اسيد گفته است كه :\r\nهنگامى كه ابى الحسن ( موسى بن جعفر عليه السّلام ) به شهادت رسيد ، ابراهيم و اسماعيل فرزندان ابى الاسمال گفتند : ما نزد احمد فرزندش مىرويم ، مدّتى هم با او رفت و آمد داشتند ، هنگامى كه ابو السّرايا خروج كرد ، احمد بن ابى الحسن نيز او را همراهى كرد ، ما نزد ابراهيم و اسماعيل آمديم ، و به او گفتيم : اين مرد با ابى السّرايا خروج كرده است ، در باره او چه مىگوييد ؟ آنان اين كار او را زشت شمردند ، و برگشت خود را از او اعلام كردند و گفتند : ابى الحسن ( موسى بن جعفر عليه السّلام ) زنده است ، و ما همچنان معتقد به وقف هستيم ، محمّد بن احمد بن اسيد گفته است كه اسماعيل بر حالت شكّ زندگى را بدرود\r\n\r\n\r\n","description":"","footnote":"\r\n( 1 ) - غيبت شيخ طوسى ص 50 .\r\n","page_name":" 87 ","page_number":87},
  {"content":"\r\n\r\nگفت « 1 » .\r\nفتنه واقفيها مدّت نسبة درازى ادامه يافت ، و اختلاف و كشمكش ميان آنها و فرقه ناجيه تا آن زمان كه خداوند سقوط و انقراض آنها را مقدّر كرده بود ، در اوج خود بود ، و چون اين پديده بر اساس درستى استوار نبود ، نتوانست مدّتى طولانى پايدارى كند ، و از ميان رفت .\r\n\r\n\r\n","description":"","footnote":"\r\n( 1 ) - رجال كشّى ص 400 .\r\n","page_name":" 88 ","page_number":88},
  {"content":"\r\n\r\n\r\nامام رضا عليه السّلام و خلفا\r\nمدّتى از روزگار زندگانى امام رضا عليه السّلام همزمان با خلافت هارون الرّشيد بود ، و در اين زمان است كه مصيبت دردناك پدرش ، و ديگر مصيبتهاى اسفبار علويان اتّفاق افتاده است .\r\nامام عليه السّلام پس از شهادت پدرش از آسيب اعمال وابستگان و سرسپردگان دربار خلافت ، و كسانى كه مىكوشيدند با برانگيختن و وادار كردن خليفه به سركوبى و ريشه‌كن كردن دشمنانش ، دوستى و همدلى خود را با خلفا ابراز كنند ، مصون نماند ، اينها براى اين كه به دستگاه خلافت تقرّب جويند ، و عطوفت آن را متوجّه خود سازند ، و موقعيّت خود را تحكيم بخشند ، و امتيازات عالى به دست آورند ، اين رويّه را دنبال مىكردند .\r\n\r\nكوشش براى كشتن امام عليه السّلام\r\nجعفر بن يحيى مىگويد : از عيسى بن جعفر شنيدم ، هنگامى كه هارون از رقّه رهسپار مكّه بود ، به او مىگفت : به ياد آور كه درباره خاندان ابى طالب سوگند خوردى ، كه اگر يكى از آنها پس از موسى ، مدّعى امامت شود ، پس از حبس گردن او را بزنى ، اينك على فرزندش مدّعى اين امر است ، و آنچه درباره پدرش گفته مىشد درباره او مىگويند .\r\nهارون با خشم به من نگريست و گفت : چه فكر مىكنى ، مىخواهى همه آنان را\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبكشم . . . ؟\r\nموسى بن مهران گفته است : هنگامى كه اين را از جعفر بن يحيى شنيدم ، نزد حضرت رضا عليه السّلام روانه شدم ، و او را بدان آگاه كردم .\r\nامام رضا فرمود : مرا با اينها چه كار است ؟ به خدا سوگوند اينها نمىتوانند ، هيچ آسيبى به من برسانند .\r\nتحريك خلفا براى سركوب مخالفان ، در حدّ متوازن و معقولى متوقف نمىشد ، و گاهى به مرحله خطرناكى مىرسيد ، هارون الرّشيد براى شنيدن اين تحريكات ، گوشهاى شنوايى داشت ، اين ثابت است كه عداوت برمكيان با اهل بيت عليهم السّلام از همه مردم بيشتر ، و كينه آنها نسبت به خاندان پيامبر صلّى اللّه عليه و إله از همه فزونتر بود ، چنان كه نقل شده يحيى بن خالد برمكى بود كه دستور كشتن امام موسى بن جعفر عليه السّلام را داد « 1 » ، و اين همان هنگام بود كه خلافت عبّاسى در زير سايه رحمت و شفقت آنها اداره مىشد « 2 » .\r\nامام رضا عليه السّلام انتقامى را كه خداوند از خاندان برمك گرفت ، و آنها را خوار و نابود ساخت ، سبب آن را ظلم و ستم شديدى بيان فرمود ، كه از آنها به امام موسى بن جعفر عليه السّلام رسيد « 3 » .\r\nدر اين مورد كافى است بدانيم كه يحيى بن خالد بود ، كه زمينه توطئه قتل امام كاظم عليه السّلام را ، نزد هارون فراهم ساخت و از ضعف نفس و سادگى برخى از علويان ، در اين مورد بهره‌بردارى كرد ، و او را به اين كار برانگيخت « 4 » . و كينه‌توزانه هارون را بر آن داشت كه امام رضا عليه السّلام را ، نيز به پدرش ملحق كند ، چنان كه روزى به او گفت :\r\nاين علىّ فرزندش ( موسى بن جعفر عليه السّلام ) نشسته ، و مدّعى امامت است .\r\nهارون گفت : آنچه به پدرش كرديم براى ما بس نيست ، تو مىخواهى همه آنان را بكشيم « 5 » ؟\r\nهارون سخن او را با پاسخى كه نمايانگر عظمت فاجعه‌اى است ، كه درون او را پر\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 226 .\r\n( 2 ) - عمدة الطالب ص 185 چاپ اوّل نجف .\r\n( 3 ) - بحار ج 48 ص 249 از كافى .\r\n( 4 ) - غيبت شيخ طوسى ص 22 .\r\n( 5 ) - عيون اخبار الرّضا ج 2 ص 226 .\r\n","page_name":" 90 ","page_number":90},
  {"content":"\r\n\r\nكرده ، ردّ مىكند ، و با اين واژه‌ها ، از پيكارى تمام‌نشدنى كه در ژرفاى وجود او در جريان است ، پرده برمىدارد ، آرى بس است او را گناه كشتن نفس پاك امام موسى بن جعفر عليه السّلام كه تا زمانى كه خشنود و مطمئن به لقاى پروردگار خود شتافت ، و رسالت خود را با امانت و اخلاص به پايان برد ، او را به انواع رنج و بلا مبتلا گردانيد ، و ديگر اين ستمگر سركش توان تحمّل و بال گناهى بيش از اين را ندارد ، و چه گناهى بزرگ و سنگين !\r\n\r\nهارون در صدد كشتن امام رضا عليه السّلام برمىآيد\r\nكوششهاى فراوانى كه از هر طرف ، در تحريك هارون براى كشتن امام رضا عليه السّلام مىشد ، بالاخره حسّ انتقامجويى او را برانگيخت ، و خوى درّندگى و انسانكشى او را به جنبش آورد ، چنان كه از ابى صلت هروى است كه گفته است : يك روز امام عليه السّلام در منزل خود نشسته بود ، ناگهان فرستاده هارون درآمد ، و عرض كرد ، امير المؤمنين را اجابت فرماى ، امام عليه السّلام از جا برخاست و فرمود اى ابا صلت ، او در اين هنگام مرا براى امر مهمّ و ناگوارى طلبيده است ، ولى به خدا سوگند ، به سبب دعايى كه از جدّم پيامبر خدا صلّى اللّه عليه و إله در نزد خود دارم ، او نمىتواند كمترين گزندى به من برساند .\r\nابا صلت گفته است ، من با او روان شدم ، تا اين كه بر هارون وارد شد ، به محض اين كه نظر امام عليه السّلام بر هارون افتاد ، آهسته آن دعا را خواند ، پس از آن در پيش روى هارون قرار گرفت ، هارون به او نگريست ، و گفت اى ابو الحسن : من دستور پرداخت يك صد هزار درهم در وجه شما داده‌ام ، نيازهاى خانواده خود را براى من بنويس ، و هنگامى كه امام عليه السّلام او را ترك كرد ، هارون از پشت سر به او مىنگريست و مىگفت ، من چيزى را خواستم ، و خدا چيز ديگر را ، و آنچه را خدا مىخواهد نيكوتر است .\r\nامام عليه السّلام به وسيله كلماتى كه از جدّش پيامبر خدا صلّى اللّه عليه و إله به او رسيده بود ، براى دفع شرّ اين طاغى به خدا التجا جست و از او يارى خواست ، و خداوند نيز شرّ اين ستمگر را ، از او دور گردانيد ، و هارون هم هنگامى كه مىديد قضاى الاهى اراده او را دگرگون كرده است ، با گفتن آنچه خدا مىخواهد خوبتر است ، درون ملتهب خود را آرامش داد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nاقدامات مخلصانه\r\nدر قبال اين كوششهاى خصمانه ، اقدامات مخلصانه‌اى نيز براى رفع خطر از امام رضا عليه السّلام جريان داشت ، و اين اقدامات به وسيله گروهى از اصحاب آن حضرت ، كه رنجهاى سخت دوران پدرش را مشاهده كرده و ستمها و بلاهاى آن جبّار طاغى را نسبت به پدرش امام كاظم عليه السّلام ديده بودند ، انجام مىشد ، و اين اقدامات كلّا متوجّه اين بود ، كه از امام عليه السّلام درخواست مىكردند . امر امامت خود را اظهار نكند ، و از تصريح به آنچه توجّه حكومت را به سوى او معطوف مىدارد ، و او را به انتقامجويى و آزار و قتل وى وادار مىكند ، پرهيز فرمايد ، امّا امام عليه السّلام با وثوق و اطمينان تمام ، به اين درخواستها و كوششها اعتنا نمىفرمود ، و تلاشهاى آنها را بىاثر مىدانست ، زيرا از طريق پدرانش به او رسيده بود ، كه هارون نمىتواند هيچ گزندى به او برساند ، و بر اين ، يقين و اطمينان داشت .\r\nاز صفوان بن يحيى نقل شده كه گفته است : هنگامى كه ابو الحسن موسى عليه السّلام به ديار باقى شتافت ، و امام رضا عليه السّلام سخن از امامت خود گفت ، بر او بيمناك شديم ، و عرض كرديم : تو امر بزرگى را اظهار مىكنى ، و ما بر جان تو از اين طاغى بيمناكيم .\r\nامام عليه السّلام فرمود :\r\nاو هركارى بكند ، نمىتواند بر من دست پيدا كند « 1 » .\r\nهمچنين محمّد بن سنان گفته است :\r\nدر روزگار خلافت هارون ، به ابو الحسن الرّضا عليه السّلام عرض كردم : تو در جاى پدر خويش نشسته و امامت خويش را آشكار و مشهور كرده‌اى ، در حالى كه خون از شمشير هارون مىچكد .\r\nامام عليه السّلام فرمود : اين سخن پيامبر خدا صلّى اللّه عليه و إله مرا بر اين داشته ، كه فرموده است : اگر ابو جهل بتواند مويى از سر من كم كند همه گواهى دهيد ، كه من پيامبر خدا نيستم .\r\nو من به شما مىگويم : اگر هارون مويى از سر من كم كند ، من امام نيستم « 2 » .\r\n\r\n\r\n","description":"","footnote":"\r\n( 1 ) - كافى جلد 1 ص 487 . عيون و منقاب و ارشاد نيز آن را نقل كرده‌اند .\r\n( 2 ) - روضه كافى ص 257 .\r\n","page_name":" 92 ","page_number":92},
  {"content":"\r\n\r\n\r\nنيّات غرض‌آلود\r\nبرخى از اصحاب پدرش امام كاظم عليه السّلام كه بعدا طريقه وقف را به وجود آوردند ، آن حضرت را از اين كه آشكارا براى خود دعوت ، و اظهار امامت مىكرد ، برحذر مىداشتند ، و امام رضا عليه السّلام به آنان پاسخ مىداد ، باكى نيست ، و بيم اين‌كه هارون دست شرارت به سوى او دراز كند ، موردى ندارد .\r\nهدف اينها جز اين نبود ، كه امام را از دعوت به خويش و اظهار امامت ، بازدارند تا بتوانند مذهب خود را ، مبنى بر اين كه امام قائم امام موسى بن جعفر عليه السّلام است كه زنده است و روزى مىخورد ، به پيش برند ، چنان كه در بخش مربوط به واقفيان شرح داده‌ايم .\r\nاكنون به آنچه ابو مسروق درباره گفتگوى امام رضا عليه السّلام با يكى از اين واقفيان ، روايت كرده توجّه كنيم : گروهى از واقفيان ، كه از آن جمله علىّ بن ابى حمزه بطائنى ، و محمّد بن اسحاق بن عمّار ، و حسين بن عمران ، و حسين بن ابى سعيد مكارى بودند ، بر امام رضا عليه السّلام وارد شدند .\r\nعلىّ بن حمزه عرض كرد : قربانت شوم ، به ما خبر ده حال پدرت چگونه است ؟\r\nامام عليه السّلام فرمود : بر او درود باد ، درگذشته است .\r\nعرض كرد : چه كسى را وصىّ و جانشين خود قرار داده است ؟\r\nفرمود : مرا\r\nعرض كرد : شما چيزى را مىگويى كه هيچ يك از پدرانت ، تا علىّ بن ابى طالب عليه السّلام ، نگفته است .\r\nفرمود : ليكن آن را بهترين و برترين پدرانم ، پيامبر خدا صلّى اللّه عليه و إله فرموده است .\r\nعرض كرد : آيا از اينان بر جان خويش بيم ندارى ؟\r\nفرمود : اگر بر جان خويش بترسم ، به آن كمك كرده‌ام ، همانا ابو لهب نزد پيامبر خدا صلّى اللّه عليه و إله آمد ، و او را تهديد كرد ، پيامبر خدا صلّى اللّه عليه و إله فرمودند : اگر از جانب تو خراشى بر من وارد شود ، من دروغگويم ، و اين نخستين آيه و نشانه‌اى بود ، كه رسول خدا صلّى اللّه عليه و إله بر صدق رسالت خود ظاهر كرد ، و اين كه مىگويم : اگر از جانب هارون خراشى به من برسد ، من دروغگويم ، نخستين نشانه صدق امامت من است كه براى شما ظاهر مىكنم .\r\nحسين بن مهران عرض كرد : اگر آن چه را مىفرمايى ، آشكارا بيان كنى ، خواسته ما\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبرآورده است .\r\nامام فرمود : خواسته شما چيست ؟ آيا مىخواهيد نزد هارون بروم ، و به او بگويم من امام هستم ، و تو هيچ‌كاره‌اى .\r\nپيامبر خدا صلّى اللّه عليه و إله در آغاز رسالت خود چنين نكرده است ، و آنچه را به ابو لهب فرموده تنها به خانواده و دوستان و افراد مورد وثوق خود فرموده است ، و شما امامت پدران مرا اعتقاد داريد ، و مىگوييد : تقيّه مانع است از اين كه علىّ بن موسى بگويد ، پدرم زنده است ، چطور من تقيّه نمىكنم از اين كه بگويم امام هستم ، ولى تقيّه مىكنم كه اگر پدرم زنده بود ، بگويم زنده است « 1 » .\r\nصدق خبر امام رضا عليه السّلام به ثبوت رسيد ، و بالاخره هارون مرد ، بدون اين كه بتواند ، هيچ گزندى به آن حضرت برساند .\r\n\r\nيك رويداد غم‌انگيز ديگر\r\nيكى از حوادث ناگوارى كه امام رضا عليه السّلام در زمان خلافت هارون ، با آن روبرو شد ، و يادآور مصيبتهاى سختى است كه در دوران خلافت منصور پياپى بر علويان وارد شده بود ، اين است كه محمّد بن جعفر در مدينه بر ضدّ حكومت عبّاسيان قيام كرد . هارون سپاهى به سردارى جلّودى ، براى سركوب او ، به مدينه روانه كرد ، و به او دستور داد كه اگر بر محمّد بن جعفر دست يابد گردن او را بزند ، و هارون به اين حدّ هم اكتفا نكرد ، و به جلّودى دستور داد ، به خانه‌هاى علويان يورش برد ، و داراييها و لباس و زيور زنان را غارت كند ، و حتّى يك جامه بر تن زنان باقى نگذارد .\r\nجلّودى بر آن شد ، كه امر هارون را خود اجرا كند ، از اين رو با سواران خويش ، به خانه امام عليه السّلام هجوم آورد ، هنگامى كه نظر امام عليه السّلام بر او افتاد ، دستور فرمود همگى زنان ، در يك خانه گرد آمدند و خود بر در خانه ايستاد ، جلّودى به امام عليه السّلام عرض كرد ، من مجبورم درون خانه شوم و همان گونه كه امير المؤمنين دستور داده است لباس از تن زنان بيرون كشم امام عليه السّلام فرمود ، اين كار را من مىكنم ، و سوگند مىخورم كه همان گونه كه\r\n\r\n\r\n","description":"","footnote":"\r\n( 1 ) - اعيان الشيعه ج 4 ق 2 ص 138 .\r\n","page_name":" 94 ","page_number":94},
  {"content":"\r\n\r\nمىگويى انجام دهم ، و پيوسته امام عليه السّلام قول و سوگند خود را تكرار فرمود تا جلّودى آرام شد و موافقت كرد .\r\nامام عليه السّلام درون منزل شد ، و اموال موجود در خانه ، و آنچه دارايى زنان بود از لباس و گوشواره و خلخال و جز آنها كم يا زياد همه را جمع‌آورى فرمود و به او تحويل داد ، اين رويداد اگر درست باشد ، از رفتار هارون با علويان ، دور و شگفت‌آور نيست ، زيرا هارون سينه‌اش پر از كينه و دلش مملوّ از دشمنى با علويان بود ، و از جمله آنچه ما را وادار مىكند بر وقوع اين صحنه‌هاى غم‌انگيز ، و صدور اين مظالم و ستمگريها از هارون ، صحّه بگذاريم ، گفتار ابن اثير است كه نقل مىكند هنگامى كه هارون در حال احتضار ، و مرگ گريبان او را گرفته بود ، پيوسته مىگفت ، واى از رسوايى من نزد پيامبر خدا ، واى از كردار زشت من نزد رسول خدا « 1 » .\r\nاين بيان اشارهء روشنى است بر ستمها و بلاها و مصيبتهاى بزرگى كه اين ستمگر بر اهل بيت پيامبر صلّى اللّه عليه و آله وارد ساخت و نمايانگر پشيمانى تلخى است ، كه در اين ساعت آخر عمر ، اعماق وجود او را به درد آورده است .\r\n\r\nامام رضا عليه السّلام در روزگار خلافت امين\r\nتاريخ نشان نمىدهد ، كه در دوران خلافت امين ، حكومت با امام عليه السّلام برخوردى داشته باشد ، شايد بدين علّت بوه است ، كه در اين زمان جوّ تريدد و تزلزل بر حكومت ، سايه افكنده ، و اختلافات داخلى ، خانواده عبّاسى را به تفرقه خطرناكى كشانده بود ، به طورى كه امين برادر خود مأمون را ، از ولايت‌عهدى خلع ، و فرزندش موسى را بدين سمت برگزيد ، و اين به صوابديد فضل بن ربيع بود ، كه مأمون پيش از اين با او اظهار مخالفت كرده بود ، و از او كينه در دل داشت ، و از آينده خود در صورت انتقال خلافت به مأمون بيمناك بود « 2 » .\r\nاين تزلزل و اضطراب باعث شد ، كه امين و دستگاه حكومت او ، از توجّه به سوى\r\n\r\n\r\n","description":"","footnote":"\r\n( 1 ) - ابن اثير ج 5 ص 130 .\r\n( 2 ) - ابن اثير ج 5 ص 138 .\r\n","page_name":" 95 ","page_number":95},
  {"content":"\r\n\r\nامام عليه السّلام و پيگيرى امر او بازماند ، از اين رو مىتوانيم اين دوره را در زندگى امام عليه السّلام دوران آرامش بناميم ، كه شرايط زمان براى آن حضرت فراهم كرده بود ، تا فرصت يابد ، به رسالتى كه در نشر مبادى صحيح اسلامى ، ميان افراد امّت ، بر عهده دارد قيام و اقدام فرمايد .\r\n\r\nامام رضا عليه السّلام در روزگار خلافت مأمون\r\nامّا آن دوره از زندگانى امام عليه السّلام كه همزمان با خلافت مأمون است ، مهمترين ادوار تاريخ حيات آن بزرگوار به شمار است ، و شخصيّت امام عليه السّلام در بروز حوادث و دگرگونيهاى اوضاع اين دوره و انعكاس آنها در ميان جامعه آن روز تأثير آشكار داشته است .\r\nبنابراين پيش از هر چيز ، لازم است اسباب و عللى را كه باعث شد شخصيّت امام عليه السّلام به نحو بارزى ، در گذرگاه حوادث و وقايع اين زمان ، قرار گيرد ، به طور اجمال عرضه بداريم ، سپس از نظر اين‌كه مأمون مركز قدرت ، و محور سياستهاى جارى اين عصر بوده است ، چگونگى شخصيّت و ويژگيهاى او را نيز بررسى كنيم ، و براى تكميل اين بحث ، ممكن است ناگزير شويم ، شخصيّت افرادى را كه در اين دوره ، نقش مهمّى را ايفا كرده ، و در به راه‌اندازى چرخ سياستهاى اين عصر تأثير داشته‌اند نيز مورد تحقيق قرار دهيم .\r\n\r\nشخصيّت مأمون\r\nترديدى نيست كه مأمون از نيرومندترين ، باهوشترين ، دانشمندترين و ميانه‌روترين خلفاى دورهء عبّاسى است ، او در زمان خلافت خويش ، علم و دانش را ترويج كرد ، و پايگاه دانشمندان را بالا برد ، و آنها را به خود نزديك ساخت ، و مجالس بحث و مناظره آزاد ، با آنان تشكيل داد ، و اين به سبب شيفتگى و علاقه او ، به توسعه علوم و معارف بود ، به تشيّع اظهار تمايل مىكرد ، و على عليه السّلام را احقّ و افضل از ديگران مىدانست ، ارباب حديث مناظره‌ها و مباحثه‌هاى طولانى او را ، با گروهى از دانشمندان حديث و علماى اهل سنّت و كلام نقل كرده‌اند ، كه دلالت دارد بر روشنى و وسعت انديشه ، و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nداشتن ايده و نيرومندى و پايدارى او در دفاع از آن .\r\n\r\nتشيّع مأمون\r\nدرباره مذهب مأمون اختلاف است ، برخى او را شيعه دانسته‌اند ، و بعضى گفته‌اند اظهار تمايل و گرايش او به اين مذهب ، به خاطر حضرت رضا عليه السّلام و رعايت احساسات ديگر علويان بوده است ، و ليكن بررسى احوال او ، چيز ديگرى را نشان مىدهد ، شايد مباحثات و اسلوب جالب او ، در ردّ نكات مثبت اقوال مخالفان ، شكّى باقى نگذارد ، كه او ايده تشيّع را پذيرفته است ، علاوه براين گرايشهاى روشن ديگرى ، كه در خلال احوال از او ديده شده ، نظر ما را تأييد مىكند ، كه از آن جمله است ، اعتقاد او به مخلوق بودن قرآن ، كه در اين خصوص ، به فقها سخت مىگرفت ، و از آنان مىخواست ، كه همين قول را تبليغ كنند ، و چنان كه مىدانيم ، در آن روزگار موضوع حادث يا قديم بودن قرآن ، سر و صدا و غوغاى بزرگى را در جهان اسلام ، برپا كرده بود ، كه اين حادثه را « محنت قرآن مجيد » نام نهاده‌اند ، پدرش هارون ، با مخلوق بودن قرآن ، مخالف بود ، و معروف است هنگامى كه به او گفتند بشر المريسى قايل به مخلوق بودن قرآن است ، گفت اگر به او دست يابم ، گردنش را مىزنم « 1 » .\r\nديگر از گرايشهاى مأمون ، اعتقاد او به جواز نكاح متعه است ، كه در اثبات آن استدلال مىكرد ، و خليفه دوّم را كه امر به تحريم آن كرده بود ، محكوم مىداشت ، چنان كه تاريخ‌نويسان آن را نوشته‌اند .\r\nو ديگر قول او به برترى و تفضيل علىّ عليه السّلام است بر ديگر صحابه ، و اين كه پس از پيامبر خدا صلّى اللّه عليه و إله او احقّ و از همه كس به خلافت شايسته‌تر بوده است .\r\nو ديگر اقدام جالب اوست ، به اين كه طعن و لعن معاويه را مرسوم داشت ، و آن را بر همه مردم لازم شمرد ، و اعلان كرد هر كس معاويه را به نيكى ياد كند ، ذمّه‌اش از او برى است ، و همانا بهترين مردم پس از پيامبر صلّى اللّه عليه و إله علىّ بن ابى طالب عليه السّلام است « 2 » ، و اين اقدام\r\n\r\n\r\n","description":"","footnote":"\r\n( 1 ) - تاريخ الخلفاى سيوطى ص 284 .\r\n( 2 ) - همان كتاب ص 308 .\r\n","page_name":" 97 ","page_number":97},
  {"content":"\r\n\r\nمناسب و شايسته‌اى بود ، در برابر كردار زشت معاويه ، كه ناسزاگويى و لعن بر على عليه السّلام را سنّت قرار داد ، و تا زمان عمر بن عبد العزيز ادامه داشت ، و در اين زمان كه مردم توانستند ناخشنودى و كراهت خود را از اين عمل اظهار كنند ، به منظور تحكيم پايه‌هاى لرزان حكومت اموى ، آن را منسوخ كرد .\r\nو ديگر از كارهاى مأمون توجّه او به علويان و عطوفت با آنان بود ، علويان فدك را از او مطالبه كردند ، و او آن را به آنها برگردانيد ، و عمل پيشينيان خود را در غصب و تصرّف آن محكوم كرد چنان كه پاسخ او به بنى هاشم گواه اين معناست :\r\n« واى بر شما ، بنى اميّه هركس را از آنان كه مىتوانست شمشير كشد كشت ، و ما بنى عبّاس همه آنان را كشتيم ، از بيشتر هاشميان پرسيده خواهد شد ، شما به چه گناهى كشته شديد ، همچنين همين سؤال خواهد شد از نفوسى كه زنده به دجله و فرات انداخته شدند ، و يا زنده در بغداد و كوفه مدفون گرديدند » « 1 » .\r\nتشيّع مأمون بر اثر عوامل متعدّدى بود ، از جمله اين كه او در كودكى ، از تربيت مربّى شيعى برخوردار بود ، و انديشه تشيّع و دوستى على عليه السّلام و خاندانش ، در اعماق وجود او راه يافته و تأثير كرده بود ، در بزرگى نيز در سرزمين خراسان ، كه بيشتر مردم آن شيعه و دوستدار اهل بيت عليهم السّلام بودند استقرار پيدا كرد .\r\nمأمون خود موضوعى را كه سبب تشيّع او شده ، و اين درس را از آن آموخته ، بيان مىكند ، و اين قضيه‌اى است كه با پدرش هارون ، براى او اتّفاق افتاده است ، سنگدلى و كينه‌توزى و غلبه‌جويى هارون را با علويان ، بويژه با امام موسى بن جعفر عليه السّلام كه آن حضرت را پس از حبس طولانى مسموم كرد و به شهادت رسانيد مىدانيم ، مأمون پس از آن‌كه چگونگى ورود امام موسى بن جعفر عليه السّلام را بر هارون در مدينه ، بيان مىكند ، و فروتنى و تعظيم پدرش را نسبت به آن حضرت ، تا آن حدّ كه موجب جلب توجّه او شده ، شرح مىدهد ، مىگويد پس از آن‌كه مجلس خلوت شد ، گفتم اى امير المؤمنين ، اين مرد كه بود ؟ كه اين همه از او تعظيم و تجليل كردى ، و براى او از جا برخاستى ، و به پيشواز او شتافتى ، و او را در صدر مجلس خويش جاى دادى ، و خود فروتر از او نشستى ، و به ما فرمان دادى كه ركاب او گيريم .\r\n\r\n\r\n","description":"","footnote":"\r\n( 1 ) - بحار ج 49 ص 210 از كتاب نديم الفريد تأليف ابن مسكويه .\r\n","page_name":" 98 ","page_number":98},
  {"content":"\r\n\r\nگفت : اين پيشواى مردم ، و حجّت خدا بر آفريدگان ، و نماينده و جانشين او در ميان بندگانش مىباشد .\r\nگفتم : اى امير المؤمنين آيا اين صفات ، همه در تو و از آن تو نيست ؟\r\nگفت : من از طريق قهر و غلبه در ظاهر پيشواى مردم هستم ، و موسى بن جعفر عليه السّلام پيشواى بحقّ و راستين مردم است اى فرزند ، به خدا او به جانشينى پيامبر خدا صلّى اللّه عليه و إله از من و همگى مردم سزاوارتر است ، امّا اگر تو هم درباره اين سلطنت ، با من به نزاع برخيزى ، به خدا سوگند سر از تنت برمىگيرم ، زيرا پادشاهى عقيم و نازاست « 1 » .\r\nبنابر اين از مجموع اين نظريّات ، ممكن است قول به تشيّع مأمون را تأييد كرد ، و دريافت كه او برخى از مبادى اين مذهب را ، كه مبتنى بر اساس اولويّت على عليه السّلام به خلافت بلافصل پيامبر صلّى اللّه عليه و إله مىباشد ، پذيرفته است ، زيرا در مناظره‌ها و استدلالهاى خود با ديگران ، درباره اين مسأله پافشارى مىكند .\r\nو امّا رفتار او با امام رضا عليه السّلام و تحميل ولايتعهدى خود به او و به شهادت رسانيدن آن حضرت ، همه بر مبناى همان اصلى است كه پدرش از آن پيروى مىكرد ، كه الملك عقيم يعنى پادشاهى نازاست .\r\n\r\nتفاوتهاى شخصيّت امين و مأمون\r\nميان امين و مأمون از نظر قواى ذهنى و فكرى ، تفاوت آشكارى وجود داشته است ، مأمون نسبت به برادرش ، از وسعت ذهن و بلندى انديشه بيشترى برخوردار و نظريّاتش در مسائل سياسى و دينى عميقتر بود ، همچنان كه در اداره و حلّ مهمّات امور ، بيشتر توانايى و قاطعيّت داشت ، امّا امين به پايه برادر نمىرسيد ، و شايد منشأ اين اختلاف اين بود ، كه امين در مهد ناز و نعمت ، و در آغوش محبّت پدر و مادرش ، بزرگ شده بود ، و از اين حيث نسبت به برادر ، احساس امتياز و برترى مىكرد ، اضافه بر شرف اصالت مادرش ، كه دختر جعفر بن منصور بود ، در حالى كه مادر مأمون كنيزى بود امّ ولد به نام مراجل .\r\n\r\n\r\n","description":"","footnote":"\r\n( 1 ) - عيون اخبار الرّضا ج 1 ص 88 .\r\n","page_name":" 99 ","page_number":99},
  {"content":"\r\n\r\nهارون هر زمان نسبت به فرزندش مأمون ميل و محبّت بيشترى اظهار مىكرد مادر امين با سخنان ظريف و كنايات لطيف ، كه ميان او و هارون ردّ و بدل مىشد ، اين احساس برترى و امتياز طبقاتى و اشرافى را ، به فرزندش امين منتقل مىكرد .\r\n\r\nهارون دو فرزند خود را ارزيابى مىكند\r\nهارون تفاوت دو فرزند خود را از نظر ذهنى و فكرى مىدانست ، ليكن از لحاظ رعايت خاطر مادر امين ، كه بانوى برتر او بود ، و نيز به ملاحظه مقام فرزند ، نمىتوانست آن را آشكارا اظهار كند ، نقل شده كه هارون گفته است ، من در عبد اللّه هشيارى و زيركى منصور ، و پارسايى مهدى ، و عزّت هادى را مىبينم ، و اگر بخواهم مىگويم كه نسبت او با چهارمى ( خودش ) چيست ، و من محمّد را بر او مقدّم مىدارم ، در حالى كه مىدانم او از هواى نفس خويش پيروى مىكند ، و اسراف‌كار است ، و در رأى او كنيزكان و زنان ، مشاركت دارند ، و اگر به خاطر امّ جعفر و تمايل بنى هاشم نبود ، عبد اللّه را بر او مقدّم مىداشتم .\r\n\r\nتفاوت رفتار اين دو برادر\r\nهنگامى كه زندگى اين دو برادر را ، مورد بررسى قرار مىدهيم ، و ويژگيها و صفات آنان را ، از نظر مىگذرانيم درمىيابيم ، كه ميان اين دو تفاوت بسيارى ، وجود داشته است .\r\nمأمون انسانى بود ، پركار ، نيرومند ، با تدبير از كارهاى غير جدّى و شوخى پرهيز داشت ، و اعمال خود را سنجيده انجام مىداد ، و در مقاصد خود ، خواه سياسى يا علمى ، آينده‌نگر و ژرف‌بين بود ، دانش و دانشمندان را دوست مىداشت تا آن جا كه او را عالم بنى عبّاس گفته‌اند .\r\nامّا امين در تمام رفتار خود ، باژگونه مأمون بود ، او بازى و سرگرمى را از هر چيز بيشتر دوست مىداشت و اين بر اثر تربيت بىقيد و بند ايّام كودكى او بود ، رويداد جالبى كه اكنون ذكر مىشود ، دليل اين معنا ، و گوياى نوع رفتارى است ، كه امين در لحظات آخر\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nزندگى خود داشته است ، ابن اثير در تاريخ خود مىگويد :\r\n« ابراهيم بن مهدى حكايت كرده است ، هنگامى كه طاهر بن حسين سردار سپاه مأمون ، امين را در محاصره گرفته بود ، او همراه امين بود ، يك شب امين براى اين كه از فشار سختى كه در آن قرار گرفته بود بياسايد ، به كاخى كه در ناحيه خلد داشت ، بازگشت كرد ، پس از آن در پى من فرستاد ، و چون نزد او حاضر شدم گفت : آيا پاكيزگى و صفاى هواى امشب را ، احساس مىكنى ، و زيبايى ماه را در آسمان ، و پرتو آن را در آب و ساحل دجله مىبينى ؟ آيا ميل به نوشيدن شراب دارى ؟ گفتم آنچه شما مايلى ، سپس شروع به نوشيدن شراب كرد ، و يك رطل تمام آشاميد ، و همين مقدار نيز به خورد من داد ، سپس براى او شروع به خواندن آوازها و ترانه‌هايى كردم ، كه مىدانستم آنها را دوست مىدارد » « 1 » .\r\nواقعا در تصوّر نمىگنجد ، مردى كه زمامدار و حاكم است ، در هنگامى كه دچار نبردى هولناك شده ، و در سراشيب سقوط قرار گرفته است به اين نوع كارهاى زشت و بىخردانه‌اى كه مانع تفكّر درباره امرى است كه زندگى او را تهديد مىكند ، بپردازد .\r\nشايد برخى كارهاى بلهوسانه ، كه از امين در دوران خلافتش ، و حتّى در لحظات آخر زندگيش ، نقل مىكنند ، بروشنى نمايانگر اين باشد ، كه او مردى لايق حكومت و زمامدارى ، به معناى وسيع كلمه ، نبوده و شايستگى رهبرى و فرمانروايى را نداشته است .\r\n\r\nآغاز اختلاف\r\nبروز اختلاف ميان دو برادر ، پيش از مرگ هارون آغاز شده بود ، تاريخ نويسان سبب اختلاف را چنين بيان مىكنند كه هارون حكومت خراسان را ، با اختيارات تامّ ، به فرزندش مأمون واگذار كرد ، و از فرماندهان و سران مردم آن جا ، براى او بيعت گرفت . و همگى آنچه را اعمّ از اموال و غيره كه همراه خود به خراسان آورده بود ، به مأمون\r\n\r\n\r\n","description":"","footnote":"\r\n( 1 ) - ابن اثير ج 5 ص 162 .\r\n","page_name":" 101 ","page_number":101},
  {"content":"\r\n\r\nواگذاشت « 1 » و هنگامى كه اين خبر در بغداد به امين رسيد ، بر او گران آمد ، و آن را كارى شتابزده و نابجا از طرف پدرش كه در آستانه مرگ قرار گرفته بود ، تلقّى كرد ، و اين كارها را مربوط به خود دانست ، زيرا نخستين وليعهد پدرش بود ، و مىبايست اين امور به دست او انجام گيرد .\r\n\r\nدرماندگى هارون ميان دو فرزندش\r\nهارون يك نوع نفرت و انزجار نسبت به فرزندش امين ، در وجود خود احساس مىكرد ، از اين رو هنگامى كه امين به بهانه كسب خبر از حال پدر ، فرستاده‌اى را به خراسان ، روانه كرده بود ، هارون او را دستگير و زندانى ساخت ، اين فرستاده در نهان ، نامه‌هايى از امين براى فرماندهان و سران مردم در خراسان ، به همراه داشت ، كه مىبايست به محض اين كه هارون بميرد ، نامه‌ها را به آنها تسليم كند ، و اين نامه‌ها متضمّن اوامر و دستورهايى از امين به عهده اين فرماندهان و سران بود ، كه مىبايست در آن هنگام به انجام برسانند ، و غرض او از اين اقدام ، عزل برادرش مأمون از مقام كنونى بود ، در حالى كه اين سمت را پدرش هارون ، به او داده بود .\r\nهارون كوشيد فرستاده امين را وادار به اعتراف كند ، كه او حامل نامه‌هايى از امين ، به سوى فرماندهان و سران است ، ولى كوشش او سودى نبخشيد ، و فرستاده اقرار نكرد ، بالاخره او را تهديد كرد ، كه اگر اعتراف نكند كشته خواهد شد ، و نزديك بود كه اين امر به مرحله اجرا درآيد ، كه هارون مرد و او از زندان رها شد و توانست نامه‌ها را به صاحبان آنها برساند ، و پس از آن سپاهيان پيمان هارون را با فرماندهان ، نقض كردند . . . و حوادث ديگرى كه به دنبال آن روى داد « 2 » .\r\nما به زودى روشن خواهيم كرد كه چگونه هارون ، در تركيب و تقسيم ولايتعهدى ميان فرزندان خود ، دچار حيرانى و سرگردانى شده است .\r\nاو پس از آن‌كه از دو فرزندش امين و مأمون ، براى وفادارى به تقسيم قدرت و حدود\r\n\r\n\r\n","description":"","footnote":"\r\n( 1 ) - ابن اثير ج 5 ص 134 .\r\n( 2 ) - ابن اثير ج 5 ص 134 و 135 .\r\n","page_name":" 102 ","page_number":102},
  {"content":"\r\n\r\nحكومت كه براى هريك از آنها معيّن كرده بود ، عهد و ميثاق محكم و مؤكّد گرفت ، بدين هم بسنده نكرد ، بلكه در موسم حجّ به مكّه رفت ، و از آنها خواست كه هر كدام كتبا تعهّد بسپارد ، كه بر پيمان و ميثاق خود وفا كند و از آن نگذرد ، و سپس از تمام كسانى كه در آن موسم حجّ حضور داشتند خواست كه نوشته‌ها را گواهى كنند ، و پس از آن تعهّد نامه‌هاى آنان را ، در خانه كعبه آويزان كرد ، تا كسانى كه در اين روز حضور نداشته‌اند ، و پس از آن خواهند آمد ، بر اين نامه‌ها گواه باشند .\r\n\r\nهارون حكومت را تقسيم مىكند\r\nهارون به اين حدّ نيز اكتفا نكرد ، بلكه قلمرو دولت خود را به سه بخش تقسيم كرد ، حكومت عراق ، شام تا مغرب را به امين ، و حكومت همدان و تمام خاور اسلامى را به مأمون ، و الجزيره و مرزها و توابع آن را به قاسم واگذار كرد ، ضمنا براى قاسم بيعت گرفت ، كه پس از مأمون وليعهد باشد ، ولى ابقا و خلع او را به عهده مأمون گذاشت « 1 » .\r\nهارون با اين كارها تصوّر مىكرد ، كه شبح اختلاف از ميان رفته ، و مصونيّت حكومت تأمين شده است زيرا او به هريك از آنها بخشى از قدرت را كه مانع تعدّى طرف ديگر مىشد ، بخشيده بود امّا همه اين طرح‌ريزيها نتوانست عوامل بدگمانى و سرگشتگى را از ژرفاى وجود هارون بزدايد چنان كه دستگيرى فرستاده فرزندش امين ، ناشى از همين حالت بود .\r\n\r\nبيم مردم از اين تقسيم\r\nمردم همگى از كارى كه هارون كرده بود ، پيش‌بينى شرّ و فتنه مىكردند ، برخى مىگفتند هارون ، ميان فرزندان خود ، جنگ و نزاع انداخت . . . و از عاقبت كار همان گونه كه واقع شد بيمناك بودند « 2 » ، دسته‌اى از خردمندان آن روز مىگفتند هارون شرّشان را\r\n\r\n\r\n","description":"","footnote":"\r\n( 1 ) - ابن اثير ج 5 ص 112 .\r\n( 2 ) - همان ج 5 ص 113 .\r\n","page_name":" 103 ","page_number":103},
  {"content":"\r\n\r\nميان خودشان انداخت و سختيها و بدبختيهاى آن دامنگير مردم خواهد شد « 1 » .\r\n\r\nطمع اطرافيان اختلاف را شديدتر كرد\r\nبدگوييها و تلقينهاى دولتمردان و اطرافيان نزد هريك از دو برادر ، و وجود عوامل زيادى كه مىتوانست هريك از آنها را بر ديگرى بشوراند ، پيوسته بر دامنه اختلاف مىافزود ، چنان كه فضل بن ربيع پس از مرگ هارون سپاهيان را به مخالفت با مأمون و نقض قرار و ميثاق وادار كرد ، و آنها را به همراه خويش روانه بغداد ساخت ، تا موقعيّت امين را تحكيم كند ، و منظورش در اين كار ، تشديد بحران و توسعه اختلاف ميان امين و مأمون بود ، و نيز در همين هنگام با استفاده از انگيزه‌هاى بسيارى كه وجود داشت ، امين را تشويق مىكرد ، كه پيمان ولايتعهدى مأمون را نقض كند ، و فرزند خود موسى را بدين مقام برگزيند . هدف فضل در اين اقدامها اين بود ، كه از بيم ولايتعهدى مأمون خلاصى پيدا كند ، زيرا فضل موجب نقض پيمان سپاهيان ، و جدا شدن آنها از مأمون شده ، و او را تحقير كرده بود و مىترسيد اگر خلافت به او برسد ، وى را به قتل برساند « 2 » .\r\nاز سوى ديگر فضل بن سهل ، مرد بزرگ خراسانى ، كه مأمون مهام امور حكومت خود را به دست او سپرده بود ، با استفاده از تمام وسايل ، هشيارانه و زيركانه مىكوشيد ، پايه‌هاى حكومت مأمون را مستقرّ و مستحكم سازد ، و به مأمون قول داده بود به هر بهايى كه باشد ، او را بر مسند خلافت بنشاند ، و در برابر اقدامهاى امين كه او را از ولايتعهدى خلع كرده است ، سخت ايستادگى كند . فضل و برادرش حسن بن سهل و ديگر سران و فرماندهان خراسانى ، به اهميّت و خطر موقعيّت ، كاملا آگاه بودند ، و مىدانستند اگر امين بر رادرش مأمون پيروز شود ، از اين كه آنان دوستى و همبستگى خود را با مأمون اعلام ، و با امين نقض عهد كرده‌اند ، چه سرنوشتى خواهند داشت .\r\n\r\n\r\n","description":"","footnote":"\r\n( 1 ) - تاريخ الخلفاى سيوطى ص 290 .\r\n( 2 ) - ابن اثير ج 5 ص 138 .\r\n","page_name":" 104 ","page_number":104},
  {"content":"\r\n\r\n\r\nبروز جنگ و پيروزى مأمون\r\nهنگامى كه امين ، موسى فرزند خود را ، به ولايتعهدى انتخاب و اعلام كرد ، و در بغداد نام برادرش مأمون را از خطبه انداخت ، و به جاى او نام فرزندش موسى را مقرّر داشت ، و به همه‌جا نوشت كه به همين نحو عمل كنند ، آتش اختلاف شعله‌ور ، و فاجعه جنگ ميان دو برادر آغاز شد .\r\nمأمون از شنيدن خبر خلع او از ولايتعهدى ، به هيجان آمد ، و تصميم گرفت بغداد پايتخت خلافت عبّاسى را تصرّف كند ، از آن سوى امين سپاهيان خود را مجهّز و آماده كرد ، تا به قلمرو حكومت مأمون يورش برد و بر آن نقاط دست يابد . جنگ ميان دو سپاه درگرفت ، و بالاخره مأمون پيروز شد ، و بغداد به تصرّف او درآمد ، و برادرش امين كشته شد ، اين پيروزى و كاميابى ، مرهون شايستگى و كاردانى فضل بن سهل ذو الرّياستين و برادرش حسن بن سهل بود ، كه با همكارى گروهى از فرماندهان آگاه و سران انديشمند ، به دست آمد .\r\nمأمون پس از پيروزى بر برادرش ، بر آن شد مرو را به جاى بغداد ، پايتخت خلافت عبّاسى قرار دهد ، و اين به صوابديد همان گروه از فرماندهان و برجستگان دولت بود ، كه هنگامى كه امين او را از ولايتعهدى خلع كرد ، در اعاده حقّ او و رسيدنش به مقام خلافت ، وى را يارى كردند ، و داراى فضل سبقت و حق خدمت بودند ، و هم براى اظهار وفادارى و حقشناسى نسبت به شهرى بود ، كه در محنت‌بارترين روزهاى زندگيش ، به يارى او برخاست ، و پيروزى برايش به دست آورد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nولايتعهدى\r\nبر مأمون بود ، در اين هنگام كه حكومتش استقرار يافته ، و امر خلافت بر او مستقرّ شده است ، بنابر سنّت خلافت و رسم پيشينيان خود ، وليعهدى براى خويش برگزيند ، و اين رسم را معاويه پديدآورده بود ، كه فرزندش يزديد را جانشين خويش قرار داد ، و از مردم براى او بيعت گرفت .\r\nو هم بر او لازم بود ، كه در گزينش وليعهد ، منتهاى دقت را به كار برد ، و اين اقدام را با شرايط دقيق دورانى كه با برادرش اختلاف داشت ، و نيز زمان پس از آن هماهنگ‌سازد ، براى او آسان نبود ، كه از خانواده و فرزندان پدرش ، و يا ديگران هر كس را بخواهد ، به اين مقام برگزيند ، بلكه ناگزير بود هر گامى كه در اين راه برمىدارد ، جنبه‌هاى گوناگون آن را دقيقا محاسبه كند ، و تجربه‌هاى گذشته را با آنچه در آينده پيش‌بينى مىشود بسنجد ، و ميان احساسات شيعيان علوى كه بر پهنه خراسان و آن سوى آن ، چيرگى دارند ، و احساسات متعصّبانه عبّاسيان كه عراق و پيرامون آن زير سلطه آنهاست ، سازگارى و همسويى برقرار كند ، بويژه اين كه گروهى از فرماندهان و ياران او ، به تشيّع گرايش دارند و علويان را به حكومت و خلافت ، از ديگران اولى و سزاوارتر مىدانند ، و بسا اين كه ذو الرّياستين و برادرش حسن بن سهل كه از نيرومندترين عناصرى بودند ، كه در مقابله او با برادرش امين ، از او دفع خطر كرده ، و اسباب پيروزى او را فراهم ساختند ، هم از اين گروه باشند ، هر چند ما درباره تشيّع ذو الرّياستين و برادرش ترديد داريم ، و نظر\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nخود را در اين مورد پس از اين ، خواهيم نگاشت .\r\nعلاوه بر اين ، براى مأمون مشكل بود كه ، خلافت را از خاندان بنى عبّاس ، بيرون برد و آن را در علويان يا ديگران قرار دهد ، بلكه على رغم اين كه او از جنبه نظرى ، نه از لحاظ عملى ، گرايش به تشيّع داشت ، امّا در راه حفظ مواريث خانوادگى ، و نگهدارى ظاهر و باطن آنچه از طريق پدرانش به او رسيده بود ، از هر كوششى كوتاهى نمىكرد .\r\nدر بحثى كه - راجع به انگيزه‌هايى كه به نظر مىرسد همانها باعث تحميل ولايتعهدى به امام رضا عليه السّلام شده است - خواهيم داشت ، درستى اين نظريّه را مىتوان دريافت .\r\n\r\nامام عليه السّلام و مأمون و ولايتعهدى\r\nدر جايى كه بحث مىكنيم از علل و اسبابى كه مأمون را وادار كرد ، ولايتعهدى را بر امام رضا عليه السّلام تحميل كند ، خواهيم ديد كه انگيزه‌هاى اين عمل ، نظريّات ژرف سياسى بوده ، كه مأمون خواسته است براى تحكيم موقعيّت خود و خلافت عبّاسى ، اين اقدام مصلحت‌انديشانه را انجام دهد ، و از آن بهره‌بردارى كند ، بىگمان مأمون با انتخاب امام رضا عليه السّلام براى اين مقام ، هوش فراوانى از خود نشان داده است ، زيرا با اين كار ، گروه زيادى را كه هسته اصلى مخالفت با حكومت بودند ، در اطاعت و فرمان خود درآورده است .\r\nليكن امام رضا عليه السّلام از هر كس به مأمون آگاهتر ، و به مقاصد او بيناتر بود ، چنان كه از قبول منصب خلافت كه مأمون به آن حضرت عرضه داشت و خودش خواهان كناره‌گيرى از آن بود امتناع فرمود ، همچنان كه پيشنهاد ولايتعهدى او را نيز نپذيرفت ، از هروى نقل شده كه گفته است :\r\n« به خدا سوگند ، امام رضا عليه السّلام از روى رغبت و اختيار ، وارد اين امر نشد ، بلكه ، آن حضرت را بر خلاف ميل و به اجبار به سوى كوفه و سپس از طريق بصره و فارس به مرو حركت دادند « 1 » » .\r\n\r\n\r\n","description":"","footnote":"\r\n( 1 ) - عيون اخبار الرّضا ، ج 2 ص 141 .\r\n","page_name":" 107 ","page_number":107},
  {"content":"\r\n\r\n\r\nچرا امام عليه السّلام از پذيرش ولايتعهدى مأمون خوددارى مىفرمود\r\nانگيزه امتناع امام عليه السّلام تا آن جا كه مىتوان فهميد ، اين بوده است ، كه امام عليه السّلام به خوبى مىدانست ، مأمون مىخواهد او را از سويى وسيله معامله ميان خود و عبّاسيان ، و از سوى ديگر ميان خود و علويان ، و از جهتى ميان خود و شيعيان خراسان و جز آنها قرار دهد . و اگر چنين نبود ، دليل آن همه اصرار مأمون به امام عليه السّلام براى قبول ولايتعهدى و تهديد او در صورت امتناع براى چه بود ؟\r\nدر ارشاد شيخ مفيد آمده است كه مأمون در موضوع ولايتعهدى ، امام رضا عليه السّلام را مخاطب قرار داده گفت : من بر آن شده‌ام كه خلافت را به شما واگذار كنم .\r\nامام فرمود : مرا از اين كار معاف بدار من نيرو و توان آن را ندارم .\r\nگفت : من ولايتعهدى خود را به شما واگذار مىكنم .\r\nمأمون در برابر امتناع امام عليه السّلام از قبول درخواست او ، ضمن سخنانى كلامى تهديدآميز گفت ، كه چنين است :\r\nعمر بن خطّاب شورا را از شش نفر تشكيل داد ، كه يكى از آنان جدّ تو امير المؤمنين علىّ بن ابى طالب عليه السّلام ، بود و مقرّر داشت هر كدام از آنان مخالفت ورزد ، گردنش زده شود ، و اينك آنچه را از تو خواسته‌ام بايد بپذيرى ، زيرا من چاره‌اى جز اين نمىيابم « 1 » » .\r\nپس از آن امام عليه السّلام درخواست او را پذيرفت « 2 » .\r\nو نيز روايت شده است كه ميان امام عليه السّلام و مأمون ، گفتگوهاى زيادى شد ، و ضمن آن مأمون ، قبول خلافت را ، به امام عليه السّلام پيشنهاد كرد ، و آن حضرت نپذيرفت ، سپس ولايتعهدى را عرضه كرد ، امام عليه السّلام از آن نيز امتناع فرمود ، پس از آن مأمون گفت :\r\n« تو پيوسته با آنچه خوشايندم نيست ، با من برخورد مىكنى ، گويا از خشم من خود را در امان مىبينى ، به خدا سوگند ، اگر ولايتعهدى را نپذيرى ، تو را بدان مجبور مىكنم ، و چنانچه باز هم اصرار ورزى گردنت را مىزنم . « 3 » »\r\n\r\n\r\n","description":"","footnote":"\r\n( 1 ) - ارشاد ص 290 و نيز مقاتل الطالبيين نوشته ابى الفرج ص 375 .\r\n( 2 ) - مقاتل الطالبيين ص 375 .\r\n( 3 ) - علل الشرايع ج 1 ص 266 .\r\n","page_name":" 108 ","page_number":108},
  {"content":"\r\n\r\n\r\nمأمون نيّات خود را آشكار مىكند\r\nهنگامى كه بنى هاشم به مأمون اعتراض كردند ، كه چرا ولايتعهدى را به امام رضا عليه السّلام واگذار كرده است ، مأمون در پاسخ آن از هدف نهايى خود در اين كار پرده برداشته و گفته است :\r\n« و امّا درباره بيعت من ، با علىّ بن موسى ، با توجّه به شايستگى و استحقاق او براى اين امر ، و اين كه خود من او را برگزيده‌ام ، جز اين نمىخواسته‌ام كه با ادامه دوستى و محبّت ميان ما و آنان ، از شما حمايت ، و از ريختن خونهايتان جلوگيرى كنم ، و اين راهى است كه در اكرام خاندان ابى طالب ، و دلسوزى و مواسات با آنان مىسپرم ، و اين جبرانى است اندك بر آن همه مصائبى كه به آنها رسيده است ، هر چند شما گمان مىكنيد ، كه من مىخواهم به آنان سود برسانم و اين امر را در نهايت به آنان بازگردانم ، امّا من پيوسته در انديشه سامان دادن به امور شما ، و آينده فرزندان و بازماندگان شمايم ، در حالى كه شما در سرگرمى و گولى و نادانى به سر مىبريد ، و نمىدانيد درباره شما چه خواسته‌اند « 1 » » .\r\nبنابراين ، او نمىخواسته است ، چنان كه عبّاسيان مىپنداشتند ، خلافت را از آنان ، به خاندان ابى طالب منتقل كند ، بلكه منظورش اين بوده ، كه از برخى تندرويها و طغيانها ، كه مشكلات بسيارى را براى حكومت ، به وجود مىآورده ، جلوگيرى كند ، و يا بهتر بگوييم ، با اين سياست خواسته است خلافت عبّاسيان را ، از آسيب نگه دارد .\r\n\r\nمأمون و نوبختى ستاره‌شناس\r\nآنچه مؤيّد اين است كه مأمون در بيعت با امام رضا عليه السّلام به ولايتعهدى ، صداقت و اخلاص نداشته اين است كه نقل شده ، فضل نوبختى كه ستاره‌شناس بوده ، و بنابه آنچه گفته شد ، دعوى تشيّع داشته است ، براى اين كه هدف مأمون را در اين اقدام بداند ، نامه‌اى به اين مضمون به او نوشت كه :\r\nاحكام نجوم دلالت دارد بر اين كه عقد بيعت با امام رضا عليه السّلام در اين وقت ميمنتى ندارد ، و كارى است كه ناتمام خواهد ماند ، و سرانجام كسى كه با او عقد بيعت بسته\r\n\r\n\r\n","description":"","footnote":"\r\n( 1 ) - بحار ج 49 ص 208 از كتاب نديم الفريد ابن مسكويه .\r\n","page_name":" 109 ","page_number":109},
  {"content":"\r\n\r\nشده ، بدبختى و مصيبت است .\r\nاگر ظاهر و باطن مأمون يكى بود ، و در اين اقدام خود ، اخلاص مىداشت ، بىشكّ اقدام به اين كار در چنين موقعى رها ، و آن را به زمانى موافق موكول مىكرد . امّا در پاسخ او نوشت : مبادا ذو الرّياستين از تصميم خود ، درباره عقد بيعت در اين وقت منصرف شود ، و او را بيم داد چنانچه او از عزم خود بازگردد ، سبب آن را از ناحيه نوبختى خواهد دانست ، و نوشت كه اين نامه را پس از خواندن ، بازگرداند ، تا كسى بر مضمون آن آگاه نشود .\r\nپس از آن نوبختى اطلاع يافت ، كه فضل بن سهل نيز به نامناسب بودن وقت براى بيعت ، آگاه شده است ، زيرا او نيز از دانش ستاره‌شناسى برخوردار بود ، از اين رو بيمناك شد ، كه مبادا انصراف فضل بن سهل ، به او نسبت داده شود ، و مأمون او را به قتل برساند ، لذا بر مركب خود سوار شد ، و نزد فضل بن سهل رفت ، و او را از طريق دانش نجوم بر خلاف واقع ، به مناسب بودن وقت مطمئن كرد ، و چون در اين دانش آگاهتر و ماهرتر از فضل بود ، توانست امر را بر او مشتبه ، و وى را قانع گرداند « 1 » .\r\nاز آنچه گفته شد نيز دانسته مىشود كه موضوع ولايتعهدى امام عليه السّلام جز دامى نبوده ، كه مأمون براى به چنگ‌آوردن امتيازهاى سياسى چندى ، كه مىتوانست بسيارى از مشكلات حكومت را بر طرف كند ، گسترده است . و به هيچ روى روش او با امام عليه السّلام صادقانه نبوده بلكه ، نقشى بوده است كه مىبايست گام بگام با دقّت و استحكام ، ايفا شود ، تا نتايج مورد نظر به دست آيد .\r\n\r\nهدف مأمون در ولايتعهدى امام عليه السّلام\r\nبرخى روايات گوياى اين است ، كه علّت درخواست مأمون از امام عليه السّلام كه منصب خلافت را بپذيرد ، و خود از آن كناره‌گيرى كند ، اين بوده است كه نشان دهد ، ائمّه عليهم السّلام خواستاران و دوستداران دنيا هستند ، و زهد و بىاعتنايى آنها به دنيا ، بر اثر ناتوانى و عدم دسترسى آنها بدان بوده است ، چنان كه گروهى از مورّخان و نويسندگان ، به اين روايات\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 148 .\r\n","page_name":" 110 ","page_number":110},
  {"content":"\r\n\r\nاستناد جسته‌اند ، امّا هدف مأمون منحصر به اين نبوده است « 1 » ، و نيز سبب خوددارى امام عليه السّلام را از پذيرش اين درخواست نمىتوان زهد و بىميلى نسبت به اين مقام و پرهيز از قبول مسؤوليتهاى آن دانست و چنين چيزى ناممكن است ، زيرا امام خود را به اين منصب احقّ و اولى مىشناسد ، و خويش را بر ادارهء امور آن ، تواناتر مىداند ، ولى آن حضرت كاملا مطمئن است ، كه مطلب چيز ديگرى است ، و مأمون مىخواهد روى دوش او ، بازى سياسى ماهرانه را انجام دهد .\r\nمأمون در هنگامى كه پيشنهاد مىكرد ، از خلافت به نفع امام عليه السّلام كناره‌گيرى كند ، حساب مىكرد ، كه نتيجه از دو حال بيرون نيست ، يا امام عليه السّلام مىپذيرد ، و يا نمىپذيرد ، و در هر دو حال براى خود او و خلافت عبّاسيان پيروزى است ، زيرا اگر بپذيرد ، ناگزير بنابر شرطى كه مأمون قرار مىدهد ، ولايتعهدى آن حضرت عليه السّلام را خواهد داشت ، و همين امر مشروعيّت خلافت او را پس از امام عليه السّلام نزد تمام گروهها و فرقه‌هاى مسلمان تضمين مىكرد . و گرنه مأمون تا اين اندازه ، ساده‌انديش و كوته‌فكر نبود ، كه از قدرت كنار رود و آن را به صورت لقمه‌اى گوارا درآورد ، و به علويان تقديم دارد ، و خود را رعيّت آنان كند و در برابر حكومت يكى همچون ديگران باشد ، بديهى است براى مأمون آسان بود ، در مقام ولايتعهدى ، بدون اين كه كسى آگاه شود ، امام عليه السّلام را از ميان بردارد ، تا حكومت به صورت قانونى و شرعى به او بازگردد ، در اين صورت علويان با خشنودى به حكومت مىنگريستند ، و شيعيان خلافت او را شرعى تلقّى مىكردند ، زيرا مأمون براى از ميان بردن مخالفان خود شيوه‌هاى ويژه‌اى به كار مىبرد ، و ما پس از اين روش پيچيده و مرموز او را در ترور فضل بن سهل بيان خواهيم كرد ، و خواهيم ديد هنگامى كه كشندگان او را دستگير كردند ، مىگفتند شخص مأمون آنها را به كشتن فضل مأمور كرده است ، ولى او همگى آنان را كشت .\r\nبالاخره مأمون مىانديشيد ، كه چنانچه امام عليه السّلام خلافت را نپذيرد ، شيعيان و پيروانش ، آن بزرگوار را در معرض سؤال و انتقاد قرار خواهند داد ، زيرا آنها خلافت را حقّ او مىدانند ، و بر وى واجب است كه آن را بپذيرد ، امّا اصحاب و ياران امام عليه السّلام هشيارتر از اين بودند ، كه اين نيرنگ سياسى ، در آنها كارگر افتد ، و در دام فريب مأمون\r\n\r\n\r\n","description":"","footnote":"\r\n( 1 ) - علل الشّرايع ج 1 ص 266 .\r\n","page_name":" 111 ","page_number":111},
  {"content":"\r\n\r\nگرفتار شوند ، نيز مأمون حساب مىكرد ، كه در چنين صورتى ، در قبضه داشتن خلافت ، و خوددارى از تسليم آن به صاحبان حق ، نزد همه گروههاى اسلامى و فرقه‌هاى مذهبى معذور خواهد بود ، زيرا او كوشش خود را به كار برده ، و در تسليم آن كوتاهى نكرده ، ليكن آنها نپذيرفته‌اند ، در نتيجه زبان طعن مخالفان قطع ، و از ناحيه شيعيان كه حزب مخالف او هستند آسوده خواهد شد .\r\n\r\nمأمون ، امام عليه السّلام را به پذيرفتن ولايتعهدى مجبور ساخت\r\nپس از آن‌كه مأمون نتوانست امام عليه السّلام را به قبول خلافت ، و كناره‌گيرى خود از آن ، متقاعد كند ، از آن حضرت خواست ، كه ولايتعهدى او را بپذيرد ، و خليفهء جانشين او باشد ، ولى امام عليه السّلام بار ديگر امتناع فرمود ، و پيشنهاد او را با اصرار تمام ردّ كرد ، مأمون از برخى ياران و نزديكان خود ، كمك خواست ، هر چند اينها با اين انديشه ، مخالف و معتقد بودند كه مأمون در اين كار ، دست به بذل و بخشش زده است ، در ارشاد شيخ مفيد است كه :\r\n« گروهى از مورّخان و تذكره‌نويسان دوران خلفا ، گفته‌اند : مأمون هنگامى كه بر آن شد ، امام رضا عليه السّلام را به ولايتعهدى خود برگزيند ، و درباره اين امر مىانديشيد ، فضل بن سهل را احضار ، و او را از تصميم خود آگاه كرد و به او گفت ، او و برادرش حسن بن سهل « 1 » ، گرد هم آيند ، و اين كار را ارزيابى كنند ، پس از آن هر دو برادر ، به نزد او آمدند ، حسن ، اين امر را بسيار عظيم و خطير شمرد ، و عواقب اين اقدام را ، كه موجب بيرون رفتن خلافت از خاندان اوست ، براى وى بيان كرد ، مأمون گفت ، من با خدا پيمان بسته‌ام ، كه اگر بر برادر مخلوع خويش دست يابم ، خلافت را به كسى كه از همه خاندان\r\n\r\n\r\n","description":"","footnote":"\r\n( 1 ) - ظاهرا حسن بن سهل در اين هنگام در عراق بوده ، و از سوى مأمون حكومت آن سامان را داشته است ، و ذكر او در اين روايت ، درست به نظر نمىآيد ، مگر اين كه چون او از خاصّان مأمون بوده ، وى را براى مشورت درباره ولايتعهدى امام رضا عليه السّلام نزد خود خوانده است ، چنان كه سيّد امين عاملى ، در اعيان الشيعه نيز همين احتمال را داده است ، جز اين كه نامه فضل به برادرش حسن ، درباره ولايتعهدى امام عليه السّلام كه آن را ابن اثير و طبرى و ديگر مورّخان نقل كرده‌اند ، اين احتمال را منتفى مىكند . شايد اين زيادتى به علّت ناآگاهى از راوى ، و يا از ناحيه ديگر به عمل آمده باشد ، و به هر حال اين‌گونه اختلافات آفت روايت است .\r\n","page_name":" 112 ","page_number":112},
  {"content":"\r\n\r\nابى طالب ، بهتر و برتر باشد ، واگذار كنم ، و من كسى را در روى زمين ، بهتر و برتر از اين مرد نمىشناسم .\r\nچون فضل و حسن دريافتند ، كه مأمون تصميم خود را ، در اين باره گرفته است ، از مخالفت بازايستادند و مأمون آنها را نزد حضرت رضا عليه السّلام روانه كرد ، آنان مطلب را به عرض امام عليه السّلام رسانيدند ، آن حضرت از پذيرش آن امتناع فرمود ، و آنها پيوسته اصرار و پافشارى كردند ، تا اين كه امام عليه السّلام پذيرفت ، پس از آن به سوى مأمون بازگشتند و پذيرش آن حضرت را ، به اطّلاع او رسانيدند ، و مأمون خوشحال شد « 1 » » .\r\nابو الفرج نيز اين خبر را به همين گونه روايت كرده ، جز اين كه ضمن آن گفته است :\r\n« مأمون ، فضل و حسن را نزد علىّ بن موسى الرّضا فرستاد ، و آنان پيغام مأمون را عرضه داشتند ، و او امتناع كرد ، آنها پيوسته اصرار كردند تا اين كه يكى از آنان گفت : يا بپذير و يا اين كه كار را درباره‌ات انجام دهيم ، و به اين‌گونه آن حضرت را تهديد كردند ، سپس آن ديگر گفت : به خدا سوگند به من دستور داده است ، اگر مخالفت كنى گردنت را بزنم « 2 » » .\r\n\r\nامام عليه السّلام انديشه‌هاى مأمون را مىدانست\r\nامام رضا عليه السّلام نيّات و مقاصد مأمون را ، از پيش مىدانست ، و با هوشيارى بسيار ، به شرايطى كه مأمون را وادار كرده بود ولايتعهدى را به او تحميل كند ، آگاه بود ، و اطمينان داشت كه اين كار به سامان نمىرسد ، و بر او قرار نخواهد گرفت .\r\nمداينى در كتاب رجال خود گفته است :\r\nهنگامى كه امام رضا عليه السّلام براى برگزارى مراسم ولايتعهدى جلوس فرموده ، و خطيبان و شاعران ، به حضورش ، گرد آمده بودند ، و پرچمها بر بالاى سرش در اهتزاز بود ، يكى از حاضران در آن مجلس كه از خواصّ آن بزرگوار بوده گفته است : من در آن روز در پيش روى آن حضرت بودم ، با خوشرويى نسبت به آنچه جريان داشت به من اشاره فرمود كه نزديك بيا ، چون نزديك رفتم به گونه‌اى كه كسى نمىشنيد به من فرمود اينها را از دل\r\n\r\n\r\n","description":"","footnote":"\r\n( 1 ) - ارشاد ص 291 .\r\n( 2 ) - مقاتل الطالبين ص 375 .\r\n","page_name":" 113 ","page_number":113},
  {"content":"\r\n\r\nبيرون كن ، و بدان خوشحال مباش ، زيرا به سامان نخواهد رسيد « 1 » .\r\n\r\nسخنى با احمد امين\r\nپيش از آن‌كه علل و اسباب واقعى موضوع ولايتعهدى را ، برحسب آنچه از وقايع تاريخى ، و شرايط زمانى دانسته مىشود شرح دهيم ، مايلم اشاره كنم به اين كه نگرش سطحى و كوته‌انديشى برخى از نويسندگان و پژوهشگران در فهم مسائل تاريخى ، و بهتر است بگويم تعصّبات مذهبى ، آنان را وادار كرده است ، كه انگيزه مأمون را در بيعت با امام رضا عليه السّلام به ولايتعهدى چنين بيان كنند :\r\n« امامان علوى هميشه بر اين گمانند ، كه اگر زمام امور مردم ، در دست آنها قرار گيرد ، جامعه را به سوى عدالت مطلق ، رهبرى مىكنند ، ولى ميان واقع و ادّعا فاصله زيادى است ، و مأمون از اين حيث ناراحت بود ، زيرا مىديد ، ائمّه خود را از چشمها پنهان داشته‌اند ، و مرتكب گناه مىشوند ، بدون اين كه كسى آنها را ببيند ، و ارزش آنها را بشناسد ، از اين رو گفت براى مردم بهتر است ، اين امامان ظاهر شوند كه لغزشهاى آنها دانسته شود ، و تا اين حدّ تقديس نشوند ، و يقين داشت كه اگر به ميدان زندگى درآيند و مردم ببينند كه چگونه حكومت مىكنند ، و چطور مرتكب حرام مىشوند ، از نظرها مىافتند ، و اعتبارشان از ميان مىرود ، ولى تا هنگامى كه از ديده‌ها پنهان و مقهور و از حاكميّت محرومند ، مردم به آنها نظر دارند ، و به آنان مهر مىورزند ، از اين رو تصميم گرفت ، علىّ الرّضا را وليعهد خود قرار دهد » « 2 » .\r\nاين است آنچه استاد احمد امين نوشته است ، و اين گفتار از او شگفتى ندارد ، زيرا او به تعصّب و هواداريهاى يك جانبه شناخته شده است ، و دشمنى او را با تشيّع و پيروان اهل بيت عليهم السّلام همه مىدانند .\r\nدر اينجا چند نكته را درباره سخنان او يادآورى مىكنيم :\r\n1 - تجربه‌اى كه امّت اسلام از حكومت علويان دارد ، دوره خلافت على عليه السّلام است ،\r\n\r\n\r\n","description":"","footnote":"\r\n( 1 ) - ارشاد ص 291 .\r\n( 2 ) - سلسله انتشارات ( اقرأ ) المهدى و المهدويه ص 61 و 62 نوشته احمد امين .\r\n","page_name":" 114 ","page_number":114},
  {"content":"\r\n\r\nو همين تجربه ثابت مىكند ، كه اهل بيت عليهم السّلام به اداره امور مردم از ديگران شايسته‌تر و سزاوارترند ، زيرا هدف آنها در حكمرانى ، ايجاد جامعه‌اى است عدالت‌پيشه و متوازن ، و اداره و هدايت آن با عدل مطلق ، بر اساس رسالت محمّدى صلّى اللّه عليه و إله .\r\n2 - اعتقاد شيعه به اين كه اهل بيت به حكومت و رهبرى امّت سزاوارترند ، منحصر است به امامان دوازده‌گانه عليهم السّلام نه ديگران از اين خاندان .\r\nدر اينجا بر ماست بپرسيم ، كدام يك از ائمّه عليهم السّلام دور از چشم مردم ، مرتكب گناه و حرام شده ، و آن گناه و حرام چه بوده است ؟ و كدام نصّ تاريخى است ، كه چنين چيزى را ثابت مىكند ، شايد احمد امين ، موضع‌گيرى ائمّه اهل بيت عليهم السّلام را در برابر حكومتهاى ستمگر امويان و عبّاسيان ، و مبارزات آنان را ، با آن دستگاههاى فاسد جرم و گناه به حساب آورده است ؟\r\n3 - مأمون علىّ الرّضا عليه السّلام را به ولايتعهدى ، منصوب داشت ، كدام گناه را آن حضرت در اين دوران مرتكب شد و چه حرامى را به‌جاى آورد ، كه از نظر مردم ساقط شد ؟\r\nاحمد امين و اسلاف او ، از سيره و روش امام عليه السّلام پس از ولايتعهدى چه چيز بد و ناپسندى را كشف كرده‌اند ، كه آنها را وادار و حريص كرده ، براى دشمنى با اهل بيت عليهم السّلام و يارى دشمنان آنها ، آن را اين‌گونه اظهار كنند .\r\n4 - اين كه براى تأييد مدّعاى خود ، روش حكومت فاطميان را در مصر ، يا حكومت علويان را در خلال حكومت عبّاسيان در ادوار مختلف مثال آورده و گفته است اين حكومتها از نظر سلوك و محتوا ، با حكومتهاى امويان و عبّاسيان تفاوت و امتيازى نداشته است ، درست نيست ، زيرا شيعه اين حكومتهاى را هرگز مشروع اعلام نداشته است و مادام كه بر طريق صحيح رسالت نبوى و جانشينان بر حقّ او نبوده‌اند ، با آنها دوستى و اظهار همبستگى نكرده است .\r\nدر هر حال چنان كه گفته شد ، اين‌گونه سخنان از احمد امين ، موجب غرابت و شگفتى نيست ، و او به علّت تعصّب كور ، و انحراف از اهل بيت عليهم السّلام در آنچه گفته است ، معذور مىباشد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nناخشنودى امام عليه السّلام از ولايتعهدى\r\nامام عليه السّلام در خلال برخى از اظهارات خود ، كه اشاره به غم و اندوه عميق او دارد ، و همچنين در ضمن حالات مختلفى كه نمايانگر سختى و فشارى است كه آن حضرت از آن رنج مىبرد ، ناخشنودى و كراهت خاطر خويش را ، از ولايتعهدى ابراز فرموده است ، زيرا اين حكومت حيله‌گر و لجوج ، بر ولايتعهدى او اصرار داشت ، بدون اين كه آن حضرت از اختيار و آزادى عمل برخوردار باشد ، و بتواند در قبال اين وضع كارى انجام دهد ، بويژه اين‌كه امام عليه السّلام از پيش مىدانست ، كه ولايتعهدى او يكى از مراحل نقشهء گام به‌گامى است ، كه حكومت عبّاسى ، بر حسب شرايط زمان و به مقتضاى اوضاع در جهت تأمين اهداف خود ، طرح كرده است و هنگامى كه حكومت به هدف خود برسد ، اوضاع به حال نخست بازمىگردد ، بنابراين امام عليه السّلام از اين كه شخصيّت خود را وسيله پيشبرد اغراض ناجوانمردانه ، و بهره‌بردارى زيركانه و مزوّرانه مىديد ، رنج مىبرد و در لحظاتى كه ناراحتى درونى او به اوج مىرسيد ، آثار آن ديده مىشد ، چنان كه ياسر خادم روايت مىكند كه :\r\nامام رضا عليه السّلام هنگامى كه در روز جمعه از مسجد بازگشته ، و عرق و غبار بر او نشسته بود ، دستهاى خود را بلند كرد و گفت : پروردگارا ! اگر فرج من از اين گرفتارى كه دچارم به مرگ من است ، همين ساعت آن را برسان ، و آن حضرت پيوسته دلگير و اندوهگين بود تا آن گاه كه وفات فرمود ، درود خدا بر او باد « 1 » .\r\nپذيرش ولايتعهدى مأمون از طرف امام عليه السّلام امرى بود ، كه توجيه آن براى اصحاب و ياران آن حضرت ، مشكل و دشوار بود ، و اگرچه آنها به درستى موضعگيرى امام عليه السّلام مطمئن بودند و روش آن حضرت را دور از هر نقص و خلل مىدانستند ، ولى در همين موقع احساس مىكردند كه امام عليه السّلام از سختى و ناراحتى درونى رنج مىبرد ، چنان كه برخى پاسخهاى امام عليه السّلام به پرسشهاى مكرّر اصحاب روشنگر آن واقعيّت سياسى است ، كه موجب تحميل ولايتعهدى برآن حضرت شده است . محمّد بن عرفه روايت كرده است كه :\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 141 .\r\n","page_name":" 116 ","page_number":116},
  {"content":"\r\n\r\nبه امام رضا عليه السّلام عرض كردم ، اى فرزند پيامبر خدا ، چه چيز شما را وادار كرد ، ولايتعهدى را بپذيرى ؟\r\nفرمود : چه چيز جدّم امير المؤمنين عليه السّلام را وادار كرد ، در شورا درآيد « 1 » ؟\r\nمردى به آن حضرت عرض كرد ، خداوند كارهايت را اصلاح فرمايد ، چگونه آن را از مأمون پذيرفتى ؟ و چنان مىنمود كه اين عمل را از آن حضرت ناپسند دانسته است .\r\nامام عليه السّلام فرمود : اى مرد پيامبر برتر است يا وصىّ ؟\r\nگفت : پيامبر .\r\nفرمود : مسلمان برتر است يا مشرك ؟\r\nگفت : مسلمان . امام عليه السّلام فرمود : عزيز مصر ، مشرك ، و يوسف ، پيامبر بود ، مأمون مسلمان و من وصىّ پيامبرم . يوسف از عزيز مصر درخواست كرد كه او را والى و حاكم كند ، چنان كه در قرآن است  اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ  در حالى كه من بر اين كار مجبور شدم « 2 » .\r\nياسر خادم گفته است ، هنگامى كه امام رضا عليه السّلام به ولايتعهدى برگزيده شده بود ، او را ديدم در حالى كه دستهاى خود را به آسمان بلند كرده بود مىگفت : پروردگارا تو مىدانى كه من مجبور و مضطرم ، مرا مؤاخذه مكن ، چنان كه بنده و پيمبر خود يوسف را به سبب حكمرانى بر مصر ، مؤاخذه نكردى « 3 » .\r\nاين روايات كافى است ، كه نظر امام عليه السّلام درباره ولايتعهدى براى ما روشن شود ، و بدانيم كه آن حضرت گاهى در مقام دعا و درخواست از خدا كه فرج او را برساند و غم و اندوه او را بر طرف فرمايد ، غم و اندوه خود را براى ما آشكار مىفرمايد ، و گاهى وضعيّت خود را در قبول ولايتعهدى بازگردانم ، بدانيد كه من در انديشه شما و سامان دادن به كار شما و آينده فرزندان شما هستم ، در حالى كه شما در سهو و لهو و گولى و نادانى به‌سر مىبريد و نمىدانيد درباره شما چه خواسته‌اند .\r\nآنچه از محتواى اين واژه‌هاى پرمعنا برمىآيد اين است كه مأمون پس از آن‌كه به\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 167 .\r\n( 2 ) - تفسير عيّاشى ج 2 ص 180 يوسف / 55 . و مرا به نگاهبانى خزانه‌هاى كشور بگمار ، كه من نگهدارنده و دانايم .\r\n( 3 ) - امالى صدوق ص 72 .\r\n","page_name":" 117 ","page_number":117},
  {"content":"\r\n\r\nاستحقاق و شايستگى امام عليه السّلام براى ولايتعهدى تصريح مىكند ، به خطراتى كه از لحاظ سياسى پيرامون او را فراگرفته است ، توجّه دارد ، و از اين كه ممكن است رشته امور از كف او بيرون رود بيمناك است ، زيرا طبقه مؤثّر جامعه بر دوستى و روش علويان است و اضافه بر اين انديشه تشيّع در برخى از سران سياسى و فرماندهان نظامى ، به سرعت راه يافته است . و ما اين حقيقت را از استقبال طبيعى عموم ، براى ولايتعهدى امام عليه السّلام مىتوانيم دريابيم ، و اگر در قبال اين امر مخالفتى وجود داشته است ، صداى ناچيز آن در فريادهاى بلند و پر طنين هواداران و تأييدكنندگان ، از ميان رفته و خاموش شده است .\r\nهيچ ترديدى نيست ، كه مأمون بر آن ، نبوده كه خلافت را به علويان بازگرداند ، بلكه هدف او بر طرف كردن تشنّجات و از ميان بردن بحرانهايى بوده ، كه اگر به همان وضع ادامه مىيافت ، و چاره‌جويى نمىشد ، زوال خلافت بنى عبّاس را به دنبال داشت .\r\n2 - علويان از حكومت عبّاسيان ، در تمام ادوار ، سرپيچى ، و بر ضدّ آنها قيام ، و حكومت آنها را تهديد مىكردند و معتقد بودند كه عبّاسيان حكومت را از آنها ربوده‌اند ، زيرا دعوت و قيام مردم بر ضدّ امويان ، به نام انتقال خلافت به رضاى آل محمّد صلّى اللّه عليه و آله بوده است ، از اين رو مأمون درصدد برآمد موجبات برخورد با علويان را بر طرف كند ، بويژه اين كه او تصميم داشت تشنّجات و بحرانهايى را كه موجب ضعف حكومت او شده از ميان ببرد ، و براى استقرار پايه‌هاى قدرت خود ، محيط را امن و آرام سازد ، زيرا از زمانى كه برادر خود امين را مقهور گردانيد ، پيوسته با بغداد پايتخت خلافت عبّاسى ، در جنگ و ستيز بود ، و اين امرى تصادفى نبوده كه حضرت رضا عليه السّلام در آغاز همين جنگ و جدالها به ولايتعهدى انتخاب شد .\r\nبه علاوه علويان در جلب توجّه افكار عمومى مسلمانها به سوى خود ، و كسب حمايت آنها پيروز شده بودند ، و دليل آشكار اين مدّعا اين است كه ، در هر جا علويان بر ضدّ حكومت عبّاسيان قيام و شورش مىكردند ، انبوه مردم از هر طبقه دعوت آنها را اجابت مىكرد و به يارى آنها برمىخاست و اين بر اثر ستمها و كشتارها و آوارگيها و انواع شكنجه‌ها و بلاهاى دردناكى بود ، كه علويان از دستگاه حكومت عبّاسيان تحمّل كرده بودند ، مأمون در پاسخى كه به بنى هاشم داده است ، و پيش از اين ذكر شد ، خود به اين ستمها گواهى داده است ، و اضافه بر اين پاسخ او اين ادّعاى ما را تأييد مىكند ، كه يكى از\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nعللى كه مأمون را وادار به بيعت با امام رضا عليه السّلام به ولايتعهدى كرده همين موضوع بوده است ، مأمون در نامه‌اش ، چنان كه گذشت مىگويد :\r\n« اين اقدام ( بيعت با علىّ بن موسى عليه السّلام به ولايتعهدى ) را جز براى اين انجام ندادم ، كه پاسدار خون شما ، و نگهبان بقاى شما از طريق دوستى و مودّت ميان شما و آنان باشم ، و اين راهى است كه من براى حفظ حرمت خاندان ابى طالب در تقسيم غنائم از نظر هميارى و مواسات مىسپرم ، و اين اندكى از بهره آنهاست »\r\nبنابراين مأمون با بيعت به ولايتعهدى امام عليه السّلام مىخواهد آتش فتنه علويان و پيروان آنها را خاموش ، و ريشه قيام و شورش را در نفوس آنان خشك گرداند ، و سايه خطر و زحمت آنان را ، از عبّاسيان و حكومت دور سازد . و عملا هم آنچه را خواسته بود واقع شد .\r\n3 - ديگر از انگيزه‌هاى مأمون ، در بيعت با امام رضا عليه السّلام به ولايتعهدى ، بيم دادن عبّاسيان و تنبيه آنان بود ، زيرا آنها پيمان ولايتعهدى مأمون را شكسته ، و ميثاق خود را به او نقض كرده بودند ، و مأمون با اين اقدام ، به آنان فهمانيد كه تمرّد و عصيان آنها و خلع او از ولايتعهدى ، ضررى به او نمىرساند ، و او را ناتوان نمىگرداند تا بر آنها چيره شود ، و از آنها انتقام گيرد ، و خلافت را از خاندان عبّاسى ، به دشمنان آنها كه علويانند منتقل سازد .\r\nحالت بحرانى و جوّ متشنّج ميان مأمون و عبّاسيان در بغداد ، به صورتى درآمده بود ، كه رودرروى هم قرار گرفته و مبارزه‌طلبى مىكردند مأمون براى كوبيدن و جريحه‌دار كردن احساسات آنها ، چيزى در اختيار نداشت ، جز اين كه آنها را به انتقال خلافت از خاندان عبّاسى به علويان يعنى دشمنان آنها گوشمالى دهد ، و اين چيزى بود كه عبّاسيان همواره از آن بيمناك بودند .\r\nهنگامى كه امين برادر خود مأمون را از ولايتعهدى خلع ، و از عبّاسيان خواست اقدام او را تأييد كنند ، همگى يك زبان امين را تأييد و پشتيبانى كردند ، و با اين عمل خود نزديك بود به حيات سياسى مأمون پايان دهند ، او هم براى رويارويى با آنها و در پاسخ مبارزه‌جويى و جنگ‌طلبى آنان سلاحى برّنده‌تر از اين نيافت ، و آن را به كار گرفت .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nمقابله عبّاسيان با مأمون\r\nمقابله سخت عبّاسيان با اقدام مأمون در بيعت با امام رضا عليه السّلام به ولايتعهدى ، آغاز شد ، آنها تصميم گرفتند با يك اقدام شديد متقابل ، بار ديگر مأمون را خلع كنند ، و به او بفهمانند كه امر به اين سادگى نيست ، كه او بتواند خلافت را از خاندان عبّاسى بيرون برد و در ميان دشمنان آنها قرار دهد ، بلكه آنها مىتوانند ، هر كس را بخواهند از ميان خود به خلافت برگزينند ، هر چند شايستگى او براى اين امر ، از همه مردم كمتر باشد ، از اين رو دست به كار شدند و ابراهيم بن مهدى را كه لقب ابن شكله داشت ، و از نوازندگان بزرگ دوران حكومت عبّاسى است ، به خلافت برداشتند ، و با او دست بيعت دادند و مردم هم از آنها پيروى كردند .\r\n\r\nعبّاسيان منصب خلافت را تحقير كردند\r\nواقعا بسيار تأسف‌آور است ، كه عبّاسيان با اين اقدام به نحو وحشتناكى منصب خلافت اسلامى را تحقير كردند ، و آن را كم و ناچيز شمردند ، و به مقامى كه پس از منصب نبوت ، ارجمندترين و مقدّس‌ترين مقامات است ، آشكارا چنين گستاخى و خيانتى را مرتكب شدند ، و اين نشان مىدهد ، كه تا چه اندازه ، روحيّه اسلامى مردم ، سقوط كرده بود كه چنين مرد هرزه و متظاهر به فسقى را به خلافت مىپذيرند ، و دست طاعت و دوستى به او مىدهند .\r\n\r\nبازگشت و پوزشخواهى مأمون\r\nمأمون از اين عكس العمل عبّاسيان ، فوق العاده بيمناك شد ، و در نامه او كه پس از وفات امام رضا عليه السّلام و هنگام عزيمت به سوى عراق به آنان نوشته ، اين مطلب آشكار است ابن اثير نقل كرده است :\r\n« پس از وفات امام رضا عليه السّلام مأمون نامه‌اى به حسن بن سهل نوشت ، و او را از وفات امام عليه السّلام و تأسّف خود در اين مصيبت ، آگاه كرد ، همچنين به مردم بغداد و بنى عبّاس و موالى ، طىّ نامه‌اى خبر وفات امام عليه السّلام را اعلام داشت و نوشت كه دشمنى آنان با وى جز\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبه سبب بيعت با او نبوده ، و اكنون او مرده است و از آنان مىخواهد كه به اطاعت و فرمانبردارى او بازگردند . امّا عبّاسيان تندترين پاسخ را به او دادند . » « 1 »\r\nشايد اين واكنش تند عبّاسيان ، و بيم مأمون از ادامه تمرّد و مخالفت آنان ، مورّخ را به اختيار اين نظر وادار كند كه مأمون براى اين كه خود را از خشم عبّاسيان و مردم بغداد و ديگران برهاند ، درصدد چاره‌جويى برآمده و امام عليه السّلام را به قتل رسانيده است زيرا تمرّد و دشمنى مخالفان تنها به علّت بيعت او با امام رضا عليه السّلام به ولايتعهدى بود .\r\n\r\nشكّ در اخلاص مأمون\r\nاگر نيّت مأمون در برگردانيدن حقّ به اهل آن خالص و بىشايبه ، و عمل او در مورد ولايتعهدى امام رضا عليه السّلام صادقانه بود ، چرا ولايتعهدى خود را ، پس از وفات آن حضرت ، به فرزند او امام محمّد جواد عليه السّلام واگذار نكرد ، با اين كه معتقد بود كه او جانشين پدر خويش است و با اين كه مأمون خود بر بلندى مقام علم و دين و برترى آن حضرت بر ديگر بنى هاشم شهادت داده است ؟\r\nشايد مأمون نخواسته است ، تجربه گذشته را تكرار ، و حكومت خود را دوباره دستخوش تزلزل و اضطراب كند ، و آن را در سراشيب سقوط و انهدام قرار دهد ، يا اين كه به هدفى كه براى وصول به آن با امام رضا عليه السّلام بيعت كرده بود ، رسيده و مقصودش حاصل شده ، و ديگر انگيزه‌اى براى تكرار آن تجربه نبوده است .\r\n4 - ديگر از انگيزه‌هاى مأمون در بيعت با امام رضا عليه السّلام به ولايتعهدى اين بود ، كه موقعيّت امام عليه السّلام را محدود كند ، و او را با داشتن مقام ولايتعهدى از دعوت به امامت باز دارد ، زيرا در اين صورت ، از عامل رقابت موجود كه خلفاى پيشين از آن رنج مىبردند ، و آنانرا به رفتارى خشن و بىرحمانه بر ضدّ ائمّه عليهم السّلام وامىداشت ، آسوده مىشد .\r\n\r\nمأمون بر امام عليه السّلام جاسوس گماشت\r\nمأمون به گماردن جاسوس ، بسنده نكرد ، بلكه با به‌كار بردن مراقبتهاى شديد ، آن\r\n\r\n\r\n","description":"","footnote":"\r\n( 1 ) - ابن اثير ج 5 ص 193 .\r\n","page_name":" 121 ","page_number":121},
  {"content":"\r\n\r\nحضرت را ، در محدوده‌اى قرار داده بود ، كه همگى اعمال داخلى و خارجى امام عليه السّلام مورد بررسى و كنترل قرار مىگرفت همچنان كه به طور غير مستقيم ارتباط او را با ديگران مشخّص و محدود كرده بود . ريّان بن صلت روايت كرده است كه :\r\n« هشام بن ابراهيم راشدى ، پيش از اين كه امام رضا عليه السّلام به مرو منتقل شود ، از خواصّ اصحاب آن حضرت ، و مردى اديب و خردمند بود ، و كارهاى امام عليه السّلام به دست او جريان و انجام مىيافت ، و همه اموالى كه از اطراف و نواحى فرستاده مىشد به دست او مىرسيد ، هنگامى كه امام عليه السّلام به خراسان منتقل شد ، هشام بن ابراهيم با ذو الرّياستين ارتباط برقرار كرد ، و نزد او تقرّب يافت ، و او همه اخبار مربوط به امام عليه السّلام را در اختيار ذو الرّياستين و مأمون قرار مىداد و از اين راه مورد عنايت و توجّه آنها قرار گرفت ، در نتيجه هيچ خبرى مربوط به امام عليه السّلام نبود ، مگر اين كه مأمون و ذو الرّياستين از آن آگاه مىشدند . مأمون دربانى امام رضا عليه السّلام را به او واگذار كرد ، و او به هر كس كه مىخواست اجازه ملاقات امام عليه السّلام را به وى مىداد ، و آن بزرگوار را محدود ساخته بود ، چنان كه هر كس از موالى و دوستان تقاضاى ملاقات آن حضرت را داشت ، امكان به او داده نمىشد و امام عليه السّلام در خانه خود هيچ سخنى نمىفرمود مگر اين كه هشام آن را به مأمون و ذو الرّياستين مىرسانيد « 1 » » .\r\n\r\nانگيزه مأمون براى گماردن جاسوس\r\nآنچه مأمون را به اين سختگيرى وادار كرد ، بيم او بود از اين كه احساسات شيعيان علوى ، كه بر فضاى خراسان غلبه داشت ، به حركت آيد ، و در يك تلاش انقلابى ، به تشويق و تأييد امام رضا عليه السّلام حكومت او را براندازد و وقوع چنين امرى غير منطقى نبود .\r\n\r\nانضباط پيروان ائمّه عليهم السّلام\r\nشايد مأمون مىدانست كه شيعيان تا چه اندازه در اعمال و حركات خود ، پاىبند نظر امامان خويش هستند ، و مىدانست كه محال است شيعيان كارى انجام دهند ، مگر اين كه\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 153 .\r\n","page_name":" 122 ","page_number":122},
  {"content":"\r\n\r\nآن عمل پيش از اين از طرف امامان توجيه و تجويز شده و صورت شرعى پيدا كرده باشد . از اين رو مأمون نيازى نداشت ، كه دستگاه جاسوسى همگانى و سازمان اطّلاعات عمومى تأسيس كند ، تا اعمال توده شيعى را كه در قيد اطاعت امام خويش هستند ، زير نظر قرار دهد ، بلكه نياز بيشتر اين بود كه رفتار امام و ارتباط او با خارج ، مورد مراقبت و رسيدگى باشد .\r\nبراى تأكيد اين مطلب ، كه تا چه اندازه شيعيان با ائمّه عليهم السّلام خود ، همبستگى و ارتباط عملى دارند ، خوب است آنچه را ريّان بن صلت روايت كرده است ، به طور مثال در اين جا ذكر كنيم .\r\n« گفته شده ابراهيم بن هشام عبّاسى ، از امام عليه السّلام بدگويى و عيبجويى مىكرد ، يكى از شيعيان چگونگى را به اطّلاع امام عليه السّلام رسانيد و درخواست كرد ، اجازه دهند او را به قتل برساند ، امام عليه السّلام به شدّت از اين عمل منع فرمود . سپس عرض كرد ، فضل بن سهل مرا براى انجام برخى از كارهايش به عراق روانه مىكند ، و عبّاسى نيز چند روز پس از من راهى عراق مىشود ، آيا اجازه مىدهيد ، به دوستان قمّى شما بگويم ، از آنها بيست يا سى نفر از شهر بيرون روند ، و مانند اين كه دزد و راهزن هستند ، هنگامى كه عبور مىكند ، او را بكشند ، و در اين صورت گفته خواهد شد راهزنها او را كشته‌اند ؟ امام عليه السّلام سكوت فرمود و به من هيچ پاسخى نداد .\r\nوقتى كه به سوى عراق حركت كردم ، و به حوّان رسيدم ، سوارى را نزد زكريّا بن آدم فرستادم ، و به او نوشتم امورى است كه نمىتوان آنها را نوشت ، اگر موافقت كنى و در فلان روز به محلّ مشكوة آيى ، من انشاء اللّه تو را در آنجا ديدار خواهم كرد ، من به محلّ مشكوة وارد شدم و او پيش از من به آن جا رسيده بود ، او را از چگونگى آگاه ، و داستان را براى او بيان كردم ، و گفتم كه عبّاسى در فلان روز به اين محلّ ورود خواهد كرد ، زكريّا گفت اين مرد را به من واگذار ، سپس با او خداحافظى و آن جا را ترك كردم .\r\nزكريّا بن آدم به قم بازگشت ، و معمّر . . . نيز وارد قم شده بود ، زكريّا درباره آنچه به او گفته بودم با وى به مشورت پرداخت ، معمّر به او گفت : نمىدانم سكوت امام عليه السّلام امر است يا نهى ، و تو را هم به چيزى دستور نفرموده است ، بنابراين درست نيست كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمتعرّض او شوى ، زكريّا اين كار را پيگيرى نكرد ، و عبّاسى نيز سالم از راه گذشت . . . » « 1 » .\r\nعلى رغم اين كه امام عليه السّلام نخست ريّان را از كشتن عبّاسى بشدّت منع مىكند ، و سپس هم در برابر طرح پيشنهادى او از هرچه دلالت بر موافقت كند خوددارى و سكوت مىفرمايد ، با اين حال زكريّا بن آدم ، هيچ‌گونه اقدامى را پيش از آن‌كه با معمّر مشورت كند ، به عمل نمىآورد ، و معمّر هم به دليل اين كه سكوت امام عليه السّلام دلالت بر امر يا نهى نمىكند او را از اين كار بازمىدارد .\r\nاين قضيّه نمايانگر دقّت فراوانى است ، كه شيعيان در پاىبندى به دستورها و حفظ حدود اوامر ائمّه عليهم السّلام به كار مىبرند .\r\nبارى اينها بود انگيزه‌ها و واقعيّتهايى كه مأمون را وادار كرد ، با امام رضا عليه السّلام به ولايتعهدى بيعت كند و مىتوان با در نظر گرفتن شرايطى كه حكومت با آن روبرو بوده ، آنها را از خلال تاريخ آن زمان دريافت ، و نسبت به همه يا برخى از آنها قطع و يقين كرد .\r\n\r\nتوجيهات ساده‌انديشانه درباره ولايتعهدى\r\nساده‌انديشى است اگر بگوييم آنچه مأمون را به اين كار برانگيخته ، وفاى به نذر خود بوده ، كه اگر بر برادر مخلوعش امين پيروز شود ، خلافت را به فاضلترين مردان خاندان ابى طالب منتقل كند ، چنان كه شيخ صدوق چنين گفته است و همان طورى كه پيش از اين ذكر كرديم ، مأمون اين سخن را در پاسخ فضل بن سهل و برادرش حسن گفته ، و غرض او پنهان داشتن اين امر از ديگران بوده است .\r\nو نيز از اين قبيل است اين كه گفته شده انگيزه مأمون در اين كار اين بوده كه به زعم خود ، از چهره زاهدانه و حالت بىميلى ائمّه عليهم السّلام به دنيا پرده بردارد ، و امام عليه السّلام را سرگرم امور دنيوى كند ، تا نشان دهد كه زهد و بىرغبتى ائمّه عليهم السّلام به دنيا ، بر اثر نداشتن دسترسى به آن بوده است . ليكن مأمون بيش از هر كس ، واقعيّت صفات ائمّه عليهم السّلام را مىشناخت ، و به حقيقت آنها آگاه بود ، و مىدانست كه چنين كارى نمىتواند مؤثّر باشد ، و موقعيّت آنها را در نفوس مردم متزلزل كند ، علاوه براين از نظر امّت ، قبول و تصدّى\r\n\r\n\r\n","description":"","footnote":"\r\n( 1 ) - قرب الاسناد ص 200 .\r\n","page_name":" 124 ","page_number":124},
  {"content":"\r\n\r\nمقام خلافت ، اگر براى اقامه حق و برقرارى مطلق عدل باشد ، مخالف زهد به شمار نمىآيد ، اضافه بر اين ائمّه و پيروان آنها ، خلافت را از آن خويش مىدانند ، و ديگران را غاصب مىشمارند ، بنابراين ميان زهد و تصدّى امور حكومت هيچ‌گونه منافات و تضادّى نيست ، و اگر چنين بود زهد على عليه السّلام و خلفاى ديگرى كه به اين صفت شناخته شده‌اند ، معنايى نداشت .\r\nبالاخره اسباب و عللى را ، كه ما ذكر كرديم به خوبى چهره ديگر مأمون را نمايان مىكند ، و از واقعيّت پشت پرده و سياست پيچيده چند بعدى او در مورد ولايتعهدى امام رضا عليه السّلام پرده برمىدارد .\r\n\r\nچند پرسش\r\nاگر بپذيريم كه مأمون در تصميم براى كناره‌گيرى از خلافت ، و پيشنهاد قبول آن به امام رضا عليه السّلام و همچنين در موضوع ولايتعهدى ، بىغرض و صادق بوده ، بايد بتوانيم پرسشهاى زير را ، كه با اين اعتقاد تناقض دارد پاسخ گوييم .\r\n1 - چرا مأمون به فرستاده خود دستور داد كه به مدينه رود ، و امام عليه السّلام را تحت الحفظ به مرو بياورد ؟\r\n2 - چرا مأمون مسير حركت امام عليه السّلام را معيّن و محدود كرد ، كه از طريق بصره ، اهواز ، فارس و مرو باشد ؟\r\n3 - اگر مأمون امام عليه السّلام را براى خلافت سزاوارتر و احقّ مىدانست ، چرا به نام او خطبه خوانده نشد ، و براى او دعوت و تبليغ به عمل نياورد ، بدون اين كه زحمت و رنج سفر مرو با آن وضع خاصّ به او داده شود ؟\r\n4 - چرا با اين كه مصرّا از امام عليه السّلام خواست كه نماز عيد را با مردم برگزار كند ، پيش از اداى نماز آن حضرت را بازگردانيد و از برگزارى آن جلوگيرى كرد .\r\nاين پرسشها شايد ساده و سطحى ، به نظر برسد ، امّا براى مورّخى كه درصدد ارزيابى عوامل بروز حوادث ، و شناخت انگيزه وقايع است ، مهمّ و توجّه به آنها ضرورى است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nموضوع ولايتعهدى به تدبير مأمون است\r\nتوجّه به مقتضيّات عمومى ، و هشيارى سياسى ، و روش محتاطانه و دورانديشانهء مأمون گوياى اين است ، كه موضوع ولايتعهدى را مأمون خود ابداع و پيشنهاد كرده است ، چنان كه روايت گذشته بر آن صراحت دارد ، و فضل بن سهل كوشيده ، با بزرگ جلوه دادن نتايج بدى كه بر اين عمل مترتب است ، او را از اين كار بازدارد ، ليكن در برابر پافشارى مأمون ، تسليم شده است .\r\n\r\nبعيد است موضوع ولايتعهدى به تدبير فضل باشد\r\nدور است كه از اين كه موضوع ولايتعهدى ، پديده و انديشه فضل باشد ، بويژه اين كه او از تربيت‌يافتگان خاندان برمك و پيروان آنهاست « 1 » ، و برمكيان هم به انحراف از علويان و دشمنى با آنان معروفند ، در اين صورت چگونه ممكن است ، موضوع ولايتعهدى امام رضا عليه السّلام را فضل به مأمون پيشنهاد كرده باشد ، مگر اين كه وضع سياست عمومى ايجاب كرده است ، براى حفظ خلافت ، مسائل مذهبى در نظر گرفته نشود .\r\nابن اثير در تاريخ خود ، فضل را شيعه دانسته و گفته است كه ولايتعهدى امام رضا عليه السّلام را ، او به مأمون پيشنهاد كرده است « 2 » . شايد براى تشيّع او اخبار ديگرى هم نقل شده است . ابو على حسين بن احمد سلامى در كتاب خود ، به نام تاريخ خراسان گفته است :\r\nفضل بن سهل به مأمون پيشنهاد كرد ، كه علىّ بن موسى الرّضا عليه السّلام را وليعهد خويش قرار دهد « 3 » ، گروهى از مورّخان نيز همين نظر را اختيار كرده‌اند .\r\nسلامى روايت مىكند ، هنگامى كه خلافت بر مأمون استقرار يافت ، روزى فضل بن سهل به يكى از همنشينان خود گفت : كارى كه من كرده‌ام با كار ابو مسلم چه فرقى دارد ؟\r\n\r\n\r\n","description":"","footnote":"\r\n( 1 ) - فضل بن سهل در سال 190 به دست مأمون مسلمان شده است ، و گفته شده كه پدرش سهل كه مجوسى بود ، به دست مهدى مسلمان شده است و نيز گفته‌اند كه فضل و برادرش حسن ، به دست يحيى بن خالد برمكى مسلمان شده‌اند و يحيى او را در خدمت مأمون گمارد ، از اين رو فضل پاس حرمت برامكه را مىداشت و آنها را مىستود . ابن اثير ج 5 ص 123 .\r\n( 2 ) - همان مأخذ .\r\n( 3 ) - عيون اخبار الرّضا ج 2 ص 165 از ابن اثير .\r\n","page_name":" 126 ","page_number":126},
  {"content":"\r\n\r\nاو گفت ابو مسلم خلافت را از قبيله‌اى به قبيله ديگر انتقال داد ، و تو آن را از برادرى به برادر ديگر منتقل كرده‌اى ، و فرق اين دو را خود مىدانى . فضل گفت : پس من هم آن را از قبيله‌اى به قبيله ديگر انتقال خواهد داد ، سپس به مأمون پيشنهاد كرد كه علىّ بن موسى را وليعهد خويش قرار دهد ، و مأمون نيز با آن حضرت هم بيعت ، و وليعهدى مؤتمن را ملغى كرد « 1 » .\r\nاز عبد اللّه بن طاهر نقل شده كه گفته است : فضل بن سهل به مأمون خاطرنشان كرد ، كه صله رحم به‌جا آورد و با علىّ بن موسى بيعت كند ، و از اين راه به خدا و رسول تقرّب جويد ، تا آنچه رشيد درباره علويان مرتكب شده ، از خاطرها برود ، و مأمون قادر به مخالفت با فضل نبود ، از اين رو رجاء بن ضحّاك و ياسر خادم را به مدينه روانه كرد تا محمّد بن جعفر و علىّ بن جعفر و علىّ بن موسى بن جعفر عليهم السّلام را ، به سوى خراسان حركت دهند ، و اين در سال 200 هجرى بود « 2 » .\r\n\r\nمأمون تأكيد مىكند كه اين اقدام ، تدبير خود اوست\r\nدر برابر آنچه گفته شد ريّان بن صلت حديث مىكند كه :\r\nبيشتر مردمى كه با امام رضا عليه السّلام بيعت كردند ، از فرماندهان و توده مردم و كسانى بودند ، كه رغبتى به اين امر نداشتند ، و مىگفتند اين امر به تدبير فضل بن سهل ذو الرّياستين انجام گرفته است ، اين سخن به گوش مأمون رسيد ، نيمه شب در پى من فرستاد ، و چون به حضور او رسيدم گفت اى ريّان شنيده‌ام مردم مىگويند ، بيعت با امام رضا به تدبير فضل بن سهل ذو الرياستين بوده است ، گفتم اى امير المؤمنين ، چنين مىگويند ، گفت اى ريّان واى بر تو آيا كسى مىتواند اين گستاخى را بكند ، كه نزد خليفه‌اى كه رعيّت مطيع ، و همگى سران و فرماندهان فرمانبردار اويند ، و خلافت در اختيار اوست ، برود و بگويد خلافت را رها كن و به ديگرى واگذار ؟ آيا خرد اين را مىپذيرد ؟ گفتم نه ! به خدا سوگند اى امير المؤمنين كسى چنين گستاخى را ندارد ، مأمون\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 165 .\r\n( 2 ) - همان مأخذ ج 2 ص 147 .\r\n","page_name":" 127 ","page_number":127},
  {"content":"\r\n\r\nگفت نه ! به خدا سوگند چنين نيست كه مردم مىگويند و ليكن من تو را از سبب اين اقدام آگاه مىكنم ، سپس بيان كرد كه انگيزه او پيمانى بوده كه با خدا داشته است ، كه اگر بر برادر مخلوعش پيروز شود ، و خلافت به او برسد ، آن را در جايى كه خداوند خواسته است قرار دهد « 1 » .\r\n\r\nنسبت اين تدبير به فضل ، از نظر تحليل وقايع\r\nما هنگامى كه رفتار امام عليه السّلام را با فضل ، و نظر آن حضرت را درباره او مورد بررسى قرار مىدهيم ، و ملاحظه مىكنيم كه امام عليه السّلام مأمون را بيم مىدهد ، از اين كه زمام امور حكومت را به دست فضل بسپارد ، ناگزيريم رأى كسانى را كه انديشه ولايتعهدى حضرت رضا عليه السّلام را ، از افكار و تدابير سياسى مأمون مىدانند ترجيح دهيم . بىگمان فضل از كسانى نبود كه موقعيّت امام عليه السّلام و قوّت نفوذ او را نزد مأمون نداند ، و آن‌چنان ساده‌انديش نبود كه بخواهد نفوذ و تأثير خود را در دستگاه خلافت مأمون ، بر اثر مواجهه با نفوذى قويتر و نابرابر ، به خطر اندازد ، و كسانى كه گفته‌اند ، مأمون به اشاره فضل ، دست به اين كار زده است ، شايد از اين جهت باشد ، كه كارهايى كه در قلمرو حكومتها انجام مىشود ، غالبا به مرد نيرومند آن دستگاه كه نفوذش بيشتر ، و در برابر افكار عمومى مسؤوليت زيادتر دارد ، نسبت داده مىشود ، و مردم هم نفوذ و تأثير فضل را در مزاج مأمون ، از همه بيشتر ، و سخن او را از هر كس نزد خليفه مؤثّرتر مىدانستند ، و طبعا زمانى كه مأمون تصميم به ولايتعهدى امام گرفته است ، مردم پنداشته‌اند ، اين كار به اشاره و تدبير فضل است ، زيرا او مأمون را در همه كارها مطيع خويش ساخته ، و سلطه خود را بر همه اعمال او برقرار كرده بود .\r\nاز اين رو مىبينيم ، هنگامى كه نامه حسن بن سهل به عيسى بن محمّد بن خالد مىرسد ، و ضمن آن اعلام مىكند ، كه مأمون با امام رضا عليه السّلام به ولايتعهدى بيعت كرده است ، و او را به ترك لباس سياه ، و پوشيدن جامه سبز امر مىكند ، و از جانب مأمون به او دستور مىدهد كه از لشكريان و فرماندهان و بنى هاشم و همگى مردم بغداد ، بر اين امر\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 151 .\r\n","page_name":" 128 ","page_number":128},
  {"content":"\r\n\r\nبيعت گيرد ، برخى از اينها مىگويند : بيعت مىكنيم و جامه سبز مىپوشيم ، و بعضى مىگويند : بيعت نمىكنيم ، و سبز نمىپوشيم ، و خلافت را از خاندان عبّاس بيرون نمىبريم ، و اين كارى كه شده جز حيله و دسيسه فضل بن سهل نيست « 1 » .\r\nاين اتّهام مردم بغداد به فضل ، جز از اين ناشى نبوده كه او بيشترين نفوذ و تأثير را در دستگاه خلافت داشته است و دور نيست اين شايعه كه اقدام مأمون به اشاره فضل بوده است ، از خود فضل ناشى شده باشد ، تا از اين راه موقعيّت خود را ، در برابر افكار عمومى كه او را داراى بيشترين نفوذ در اعمال خليفه مىدانستند ، محفوظ بدارد ، چنان كه فضل هنگامى كه نظر يكى از ياران خود را ، درباره مقايسه كار او ، با آنچه ابو مسلم انجام داده مىپرسد ، با مباهات مىگويد من خلافت را مانند ابو مسلم ، از قبيله‌اى به قبيله ديگر منتقل خواهم كرد ، تا اين كه به مخاطب خود بفهماند ، كه همه امور خلافت در دست اوست و هر كارى را كه بخواهد مىتواند انجام دهد ، و موضوع ولايتعهدى نيز منحصرا به اشاره و تدبير او بوده است .\r\n\r\nفضل ميان امام عليه السّلام و مأمون فتنه‌انگيزى مىكند\r\nواقع اين است كه فضل مىكوشيد ، خلافت را از قبيله‌اى به قبيله ديگر ، منتقل گرداند ، تا غرور خود را ارضا كند ، و هدف او كه دوّمين ابو مسلم بشود ، تحقّق يابد ، از اين رو به اتّفاق هشام بن عمرو نزد امام رضا عليه السّلام مىرود ، و عرض مىكند :\r\nاى فرزند پيامبر خدا آمده‌ام تا رازى را با تو در ميان گذارم ، مجلس را خلوت فرما ، پس از آن سوگندنامه‌اى را بيرون آورد ، كه در آن قيد شده بود ، شكستن اين قسم موجب عتق و طلاق است ، و هيچ چيز كفّاره آن نمىشود ، سپس او و هشام بن عمرو عرض كردند ، ما آمده‌ايم تا سخن حق و راستى را عرضه بداريم ، ما دانسته‌ايم كه حكومت از آن شما ، و اين حقّ متعلّق به شماست ، اى فرزند پيامبر خدا ، آنچه به زبان مىگوييم ، دلهاى ما نيز بر آن است ، و اگر جز اين باشد بايد بردگان خود را آزاد كنيم ، و زنان خويش را طلاق دهيم ، و بر من فضل بن سهل سى بار حجّ پياده خانه خدا باشد ، اگر مأمون را\r\n\r\n\r\n","description":"","footnote":"\r\n( 1 ) - طبرى ج 8 ص 555 حوادث سال 201 .\r\n","page_name":" 129 ","page_number":129},
  {"content":"\r\n\r\nنكشم ، و خلافت را براى شما خالص نكنم ، و حقّ را به سوى شما بازنگردانم ، امام عليه السّلام به سخنان آنها گوش نداد ، و آنها را سرزنش و لعن كرد ، و فرمود : شما كفران نعمت كرده‌ايد ، و ايمنى براى شما نخواهد بود ، و درخور من نيست به آنچه گفته‌ايد ، خشنود شوم .\r\nهنگامى كه فضل و هشام اين سخنان را شنيدند ، دانستند كه خطا كرده‌اند ، از اين رو به امام عليه السّلام عرض كردند ، كه ما در آنچه گفته و انجام داده‌ايم خواسته‌ايم شما را بيازماييم .\r\nامام عليه السّلام به آنها فرمود : دروغ مىگوييد ، و سخنها را از دل و با عزم و تصميم گفته‌ايد ، جز اين كه مرا غير از آنچه انديشه كرده بودند يافتيد .\r\nپس از آن فضل و هشام نزد مأمون رفتند ، و گفتند اى امير المؤمنين ما امام رضا را ديدار كرديم ، و براى اين كه به آنچه درباره تو در دل دارد آگاه شويم ، وى را آزموديم ، و با او گفتگو كرديم ، مأمون گفت : موفّق باشيد .\r\nهنگامى كه اين دو از نزد مأمون بيرون رفتند ، امام رضا عليه السّلام به ديدار مأمون رفت ، و مجلس از غير آنها خلوت شد ، امام عليه السّلام سخنان فضل و هشام را به آگاهى مأمون رسانيد ، و به او تذكّر داد ، كه خود را از تأثيرات آنها نگه دارد ، و مأمون هنگامى كه سخنان امام عليه السّلام را شنيد ، دانست كه راست و درست همان است كه او فرموده است .\r\n\r\nتوجيه اين اقدام\r\nاگر اين داستان درست باشد ، نمايانگر اين است كه فعّاليّت سياسى دقيقى ، به منظور به صدا درآوردن زنگ خطر عليه حكومت ، در جريان بوده ، و فضل مىكوشيده از اين راه براى خود موفقيّت و پيروزى به دست‌آورد ، و موقعيّت خود را كه پس از ولايتعهدى امام عليه السّلام به تدريج تضعيف مىشده ، تحكيم بخشد ، امّا در مورد پيشنهاد او به امام عليه السّلام از دو حال بيرون نيست ، يا در اقدام خود جدّى و صادق بوده و يا قصد ديگرى داشته و ظاهرسازى مىكرده است ، اگر فرض كنيم جدّى بوده و راست مىگفته ، غرض او از اين پيشنهاد چه بوده است ؟ آنچه را مىتوانيم از آن درك و تفسير كنيم ، اين است كه فضل با اين اقدام درصدد برآمده ، كه امام عليه السّلام را در توطئه بر ضدّ مأمون و ترور او شريك گرداند ، تا هنگامى كه خلافت به امام عليه السّلام كه وليعهد است منتقل مىشود ، بتواند زمام حكومت را\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nقبضه كند و سلطه خود را بر دستگاه مستقر سازد ، و اگر امام عليه السّلام در اين هنگام بخواهد از سلطه و نفوذ او جلوگيرى كند ، همدستى او را در توطئه قتل مأمون ، وسيله تهديد و محكوميّت او قرار دهد ، و ممكن است تصوّر مىكرده كه پس از ترور مأمون ، كشتن امام عليه السّلام نيز به كمك نيروهايى كه با خلافت او مخالفند ، آسان مىباشد ، و اگر او در عمل خود ، براى انتقال خلافت به خاندان علوى و كشتن مأمون ، صادق و در تحقّق دادن به اين انديشه راسخ بوده ، چه ضرورتى داشته است كه آن را با امام عليه السّلام در ميان بگذارد ، و با آن حضرت مشورت كند زيرا پس از كشتن مأمون ، خلافت به طور طبيعى و بدون هيچ مانعى ، به امام كه وليعهد بود منتقل مىشد .\r\nبنابراين پيشنهاد فضل به امام عليه السّلام صادقانه نبوده ، و به قصد ظاهرسازى انجام گرفته است . چنان كه پس از ردّ پيشنهاد او از جانب آن حضرت ، خود به اين معنا تصريح و تأكيد مىكند ، و در اين صورت هدفى كه فضل در اين كار تعقيب مىكرده آشكار است ، و مىخواسته است با اين اقدام روابط حسنه و پاكيزه‌اى را كه ميان امام عليه السّلام و مأمون برقرار بوده ، تيره و آلوده كند ، و نيز اخلاص خود را به مأمون ، و علاقه‌اش را به ايمنى و دوام حكومت او نشان دهد .\r\n\r\nامام عليه السّلام نمىگذارد فضل به هدفش دست يابد\r\nامام عليه السّلام مانع آن شد ، كه هدف فضل به هريك از دو صورتى كه ما آن را توجيه كرديم ، تحقّق يابد ، و تأكيد آن حضرت نزد مأمون ، به اين كه فضل به صورت جدّى و قاطع ، پيشنهاد خود را به او تقديم داشته ، يكى از اسباب عمده‌اى بوده كه اضافه بر انگيزه‌هاى ديگر ، مأمون را بعدا به كشتن فضل وادار كرده است .\r\nشايد پس از اين بتوانيم معتقد شويم ، كه موضوع ولايتعهدى امام رضا عليه السّلام ناشى از احساس شخص مأمون بوده ، كه آن را براى به دست آوردن امتيازات سياسى مهمّى جهت حكومت خود ، ضرورتى قطعى تشخيص داده است ، همچنين باور كنيم كه شيعه بودن فضل بن سهل ، هيچ دليل و مدركى ندارد ، هر چند گروهى از تاريخ‌نويسان در تشيّع او اصرار ورزيده‌اند ، زيرا دليل كسانى كه به فضل نسبت تشيّع داده‌اند ، اين است كه گفته‌اند ، او مأمون را وادار كرده ، كه امام رضا عليه السّلام را به ولايتعهدى برگزيند ، ليكن ما عكس\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاين نظر را اختيار كرده‌ايم ، زيرا به دلائلى كه بيان كرديم ، چنين چيزى ثابت نيست .\r\n\r\nمأمون در پى امام عليه السّلام مىفرستد\r\nاوضاع عمومى و سياسى حكومت مأمون به نحوى بود ، كه حوادث و آشوبها و ناآراميها ، سرتاسر قلمرو آن او را فراگرفته بود ، از يك سو بغداد پايگاه خلافت عبّاسى ، پيمان خود را با او شكسته ، و وى را از ولايتعهدى خلع كرده است ، و از سوى ديگر انبوه شيعيان ، حكومت او را در خراسان به محاصره خود گرفته‌اند و از جانب ديگر علويان در عراق و حجاز و يمن قيام كرده و حكومتهاى مستقلّى تشكيل داده‌اند ، مأمون اين اوضاع را بررسى و ارزيابى كرد ، و دريافت كه بايد با انجام يك حركت سياسى ماهرانه و مورد قبول ، كه علويان را در نقاط مختلف و شيعيان آنها را در خراسان سرگرم كند ، و از قيام و مخالفت بازدارد ، و هم تهديدى عليه عبّاسيان بغداد ، و مشتى بر دهان آنها باشد ، اين نقاط ضعف و ناآراميها را بر طرف و نفوذ و سلطه خويش را بر تمام جدايىخواهان و مخالفان تأمين كند ، و اين مقصود تنها با گزينش امام علىّ بن موسى الرّضا عليه السّلام به ولايتعهدى امكان‌پذير بود ، از اين رو به امام عليه السّلام پيغام فرستاد ، و درخواست كرد كه به مرو عزيمت فرمايد ، ولى آن حضرت نپذيرفت ، و نامه‌هاى بسيارى ميان آنها ردّ و بدل شد ، تا بالاخره مأمون توانست ، با شيوه‌هاى خاصى امام عليه السّلام را به آمدن به مرو ، راضى كند ، پس از آن ، چنان كه مفيد و ابى الفرج نوشته‌اند ، رجاء بن ابى الضحاك و جلّودى را به مدينه فرستاد ، تا آن حضرت را در اين سفر همراهى كنند . تاريخ درباره كيفيّت اين سفر ، چيزى بيان نمىكند ، و اشاره‌هاى اندكى كه شده براى دانستن چگونگى و خصوصيّات آن كافى نيست .\r\n\r\nمأمون مسير حركت امام عليه السّلام را تعيين مىكند\r\nمأمون به فرستادگان خود دستور داد ، كه امام عليه السّلام و گروهى از خاندان ابى طالب را ، از راه بصره ، اهواز و فارس به سوى مرو حركت دهند ، و مسير ديگر را كه همان راه كوفه ، جبّل ( در عراق ) كرمانشاه و قم را كه نقاط شيعه‌نشين و مراكز قدرت شيعيان بود ، جايز\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنشمرده ، و احتمال مىداده كه ممكن است شيعيان ، با مشاهده امام عليه السّلام در ميان خود ، به شور و هيجان آيند ، و مانع حركت او شوند ، و بخواهند آن حضرت را در ميان خود نگه دارند ، كه در اين صورت مشكلات حكومت چند برابر مىگردد و موجبات ضعف و سقوط آن فراهم مىشود .\r\n\r\nامام عليه السّلام در نيشابور\r\nهنگامى كه امام عليه السّلام وارد نيشابور شد ، در محلّه‌اى كه كوى قزوينى نام داشت ، نزول اجلال فرمود ، در اين كوى حمّامى بود ، كه هم اكنون به حمّام رضا معروف است ، و در آن جا چشمه‌اى قرار داشت ، كه كم آب بود ، و مقرّر فرمود كه از آن آب بردارند تا زياد شود ، لذا در بيرون آن حوض ، يا آبگيرى ساختند ، كه با نردبان در آن فرود مىآمدند ، و امام عليه السّلام وارد اين حوض شد ، و در آن غسل فرمود و سپس بر بالاى آن نماز گزارد .\r\n\r\nحديث سلسلة الذّهب\r\nدر تاريخ نيشابور و نيز در كتاب فصول المهمّه نوشته ابن صبّاغ مالكى آمده كه هنگامى كه امام عليه السّلام در مسير حركت خود به سوى مرو وارد نيشابور شد ، در هودجى قرار داشت كه پوشيده از گلهاى ياسمن بود ، و آن را استرى سياه و سپيد حركت مىداد ، امام عليه السّلام از وسط شهر نيشابور عبور فرمود ، در اين هنگام دو تن از ائمّه و حافظان احاديث نبوى و نگهبانان سنّت محمّدى ، به نامهاى ابو زرعه رازى و محمّد بن اسلم طوسى ، به همراه گروههاى بىشمارى از طالبان علم و اهل حديث و درايت عرضه داشتند ، اى امام بزرگ و اى فرزند امامان بزرگوار ، تو را به حقّ پدران پاك و اسلاف بزرگوارت سوگند مىدهيم كه رخسار مبارك و فرخنده خود را به ما نشان ده ، و حديثى از پدران و جدّ بزرگوارت پيامبر خدا صلّى اللّه عليه و إله براى ما بيان فرما تا يادگارى از آن حضرت در نزد ما باشد ، امام عليه السّلام دستور توقّف مركب را داد ، و غلامان خويش را فرمود كه پرده هودج را بالا برند ، و در اين هنگام ديدگان مردم ، به مشاهده طلعت مبارك امام عليه السّلام روشن شد ، آن حضرت را دو گيسو بود كه تا گردنش افراشته بود ، مردم از هر طبقه كه بودند ايستاده و به آن حضرت\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمىنگريستند ، برخى فرياد مىكشيدند و دسته‌اى مىگريستند ، گروهى خود را به خاك افكنده ، و بعضى سمّ مركب آن حضرت را مىبوسيدند ، و ضجّه و فرياد از هر سو بلند بود ، رهبران و فقيهان و دانشمندان صدا بلند كردند كه اى مردم آرام باشيد و گوش فرا داريد ، و از بر كنيد آنچه براى شما سودمند است ، و با سر و صدا و گريه و فرياد خود ، ما را آزار ندهيد ، و ابو زرعه و محمّد بن اسلم طوسى از امام عليه السّلام درخواست بيان حديث مىكردند تا بنويسند ، امام علىّ بن موسى الرّضا عليه السّلام فرمود :\r\nحديث كرده برايم پدرم امام موسى كاظم و او از پدرش جعفر صادق و او از پدرش محمّد باقر از پدرش على زين العابدين از پدرش حسين شهيد در كربلا و از پدرش علىّ بن ابى طالب عليهم السّلام كه او فرموده است : حبيب من و روشنى چشمان من پيامبر خدا صلّى اللّه عليه و إله برايم نقل كرده و براى او جبرئيل حديث كرده كه گفته است از پروردگار عزيز سبحانه و تعالى شنيده كه فرموده است :\r\n« كلمة لا إله الّا اللّه حصني فمن قالها دخل حصني ، و من دخل حصني امن من عذابي . . . » « 1 »\r\nسپس پرده انداخته شد ، و مركب حضرت حركت كرد ، پس از اين كسانى را كه قلم و دوات داشته و اين حديث را نوشته بودند ، شماره كردند كه بيست هزار نفر بود .\r\nابو نعيم در حليه پس از نقل آن گفته است : اين حديث به همين اسناد ثابت و مشهور است ، و روايتى است كه ائمّه پاك از پدران بزرگوار خود نقل فرموده‌اند ، و يكى از محدّثين گذشته ما ، هنگامى كه اين حديث را با همين سند روايت كرده گفته است اگر اين اسناد به گوش ديوانه خوانده شود ، بهبود مىيابد .\r\n\r\nامام عليه السّلام سفر خود را به مرو ادامه مىدهد\r\nامام رضا عليه السّلام به سفر خود ادامه داد تا به مرو رسيد ، مأمون به شايستگى تمام از آن حضرت استقبال كرد ، و انواع احترام و تجليل را براى ورود و اقامت امام عليه السّلام در آن شهر ،\r\n\r\n\r\n","description":"","footnote":"\r\n( 1 ) - يعنى كلمه لا إله الّا اللّه دژ من است ، هر كس آن را بگويد به اين دژ درمىآيد ، و هر كس در اين دژ درآيد از عذاب من ايمنى مىيابد .\r\n","page_name":" 134 ","page_number":134},
  {"content":"\r\n\r\nبه جاى آورد ، سپس درصدد اجراى طرح خود براى ولايتعهدى آن حضرت برآمد .\r\n\r\nامام عليه السّلام شرط مىكند\r\nبالاخره امام عليه السّلام پيشنهاد مأمون را براى ولايتعهدى او پذيرفت ، امّا در برابر رژيم موضع منفى شگفت‌انگيزى اختيار فرمود ، زيرا پذيرش خود را مشروط به اين كرد ، كه هيچ‌گونه مسؤوليّتى ، اعمّ از خصوصى و عمومى ، كه مربوط به دستگاه حاكمه است متوجّه او نباشد ، و مأمون نيز اين شرط را با ناراحتى پذيرفته بود ، ليكن در برخى اوقات درصدد برمىآمد كه آن حضرت را در حلّ و فصل پاره‌اى از كارهاى دولت ، مداخله دهد ، ولى امام عليه السّلام از دخالت خوددارى ، و مأمون را به لزوم وفاى به شرط ، يادآورى مىفرمود .\r\nهنگامى كه مأمون امام عليه السّلام را به پذيرش ولايتعهدى ناگزير كرد آن حضرت به او فرمود : من ولايتعهدى را به اين شرط مىپذيرم كه كسى را به كارى نگمارم ، و از كارى بر كنار نكنم ، و رسمى را از ميان نبرم ، و سنّتى را دگرگون نكنم ، و از دخالت در امور حكومت بر كنار ، و تنها مورد مشورت باشم ، و مأمون آنها را پذيرفت « 1 » .\r\nدر موقعى مأمون كوشيد امام عليه السّلام را به هر نحوى شده ، در مسؤوليّتهاى دولت دخالت دهد ، معمّر بن خلّاد مىگويد : امام ابو الحسن الرّضا عليه السّلام به من فرمود :\r\nمأمون به من گفت : اى ابو الحسن ، بنگر كسانى را كه مورد وثوق شمايند ، انتخاب و به حكومت مناطقى كه دستخوش فساد شده‌اند بگمارى به او گفتم : وفا كن تا وفا كنم ، من به اين شرط پذيرا شدم كه امر و نهى و عزل و نصب نكنم ، و كسى را مأموريت ندهم ، تا آن گاه كه خداوند مرا پيش از تو بميراند ، به خدا سوگند من در انديشه خلافت نبودم ، بلكه در مدينه بر چهارپاى خود سوار و در كوچه‌هاى آن رفت و آمد مىكردم ، و هر كس از مردم اين شهر و جز آن درخواستى از من مىكرد ، برمىآوردم ، و همه براى من همچون عمويان شده بودند ، همچنين نامه‌هاى من به همه شهرها روان بود ، و تو بر\r\n\r\n\r\n","description":"","footnote":"\r\n( 1 ) - علل الشرائع ج 1 ص 226 .\r\n","page_name":" 135 ","page_number":135},
  {"content":"\r\n\r\nنعمتهايى كه خدا به من داده چيزى نيفزوده‌اى . پس از آن مأمون گفت : وفا مىكنم « 1 » .\r\n\r\nچرا امام عليه السّلام از قبول مسؤوليّت خوددارى فرمود\r\nما ناگزيريم پاره‌اى از دلايل و نكات مبهمى را ، كه انگيزه اتّخاذ موضع منفى امام عليه السّلام در قبال حكومت است شرح دهيم ، و روشن كنيم كه چرا آن حضرت در رفع مشكلات دولت ، و دشواريهاى مملكت ، با مأمون همكارى نفرمود ؟ براى توضيح اين مطلب پيش از هر چيز لازم است نظريّه امام عليه السّلام را درباره حكومت و مشروعيّت آن تحت رهبرى مأمون ، با الهام از فضل بن سهل و ديگر سران و فرماندهان بررسى و ارزيابى كنيم .\r\nبديهى است نظر امام عليه السّلام درباره اين حكومت ، نمىتواند مثبت باشد ، و به اعتقاد آن حضرت حكومت تا تحت رهبرى كامل او قرار نگيرد مشروع نيست ، زيرا او امام و پيشواى بر حقّ مردم است ، كه به موجب اخبارى كه از امامان معصوم عليهم السّلام يكى پس از ديگرى رسيده از طرف صاحب شريعت و مقام رسالت صلّى اللّه عليه و إله به امامت او تصريح شده است .\r\nاز اين رو عموم اصحاب آن حضرت انكار مىكنند از اين كه امام عليه السّلام ولايتعهدى مأمون را كه متضمّن اقرار ضمنى به مشروع بودن خلافت وقت است ، از روى اختيار پذيرفته باشد ، و آنچه موجب جواز اين عمل شده اين است ، كه امام عليه السّلام به پذيرش ولايتعهدى مجبور ، و اين منصب به او تحميل شده است ، و آن حضرت موضع خود را در قبال حكومت هرگز تغيير نداده و مشاركتى در حكومت نداشته است « 2 » ، و همان انگيزه‌اى كه جدّش امير المؤمنين عليه السّلام را وادار به دخول در شورا كرد ، امام رضا عليه السّلام را نيز ناگزير به پذيرش ولايتعهدى مأمون كرده است « 3 » . بديهى است اگر امام عليه السّلام در قبول بار مسؤوليتهاى حكومت با مأمون مشاركت مىكرد ، اين عمل به منزله اين بود كه حكومت مأمون را مشروع دانسته ، و بر همگى اعمال و رفتار دستگاه خلافت و سران آن صحّه گذاشته است ، ليكن امام عليه السّلام براى حفظ مصالح اسلام ، كه رعايت آنها بر او واجب است ،\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 167 .\r\n( 2 ) - همان .\r\n( 3 ) - همان ج 2 ص 140 .\r\n","page_name":" 136 ","page_number":136},
  {"content":"\r\n\r\nترجيح داد كه خود را از دستگاه خلافت مأمون ، دور نگه دارد و تنها مشاور او باشد .\r\nعلاوه بر اين ، امام عليه السّلام نمىخواهد به مأمون اجازه دهد ، كه اعمال و رفتار او را مقيّد گرداند ، و يا اجراكننده تمايلات و نظريّات او باشد زيرا امام عليه السّلام هوس آن را ندارد كه مرد نيرومند دستگاه شود ، و حكومت را زير سلطه خود گيرد ، و همچون فضل بن سهل و جز او ، در مأمون نفوذ داشته باشد ، همان فضل بن سهل و دسته‌اى كه براى كسب توجّه و تقرّب جستن به مأمون پيوسته با يكديگر رقابت داشتند ، و در اجراى منويّات او از هر قبيل كه بود ، بر همديگر سبقت مىجستند ، تا بتوانند در به دست آوردن مقامات بالاتر ، و سلطه بيشتر بر دستگاه پيشى گيرند .\r\nاگر فرض كنيم ، امام عليه السّلام مىپذيرفت ، كه در اداره امور حكومت ، مشاركت داشته باشد ، اين امر باعث مىشد كه با كسانى كه از نظر اعمال و رفتار و طريقه و اعتقاد ، او را در دستگاه خود عنصرى بيگانه مىشمردند رويارويى پيدا و با آنها به سختى برخورد كند ، و احيانا آنها را از دستگاه حكومت دورسازد ، بويژه اين كه اعمال اينها غالبا ناپسند و از حدود شرعى بيرون بود ، در اين صورت ، موقعيّت و شخصيّت تاريخى امام عليه السّلام دچار خطراتى مضاعف مىشد ، و مخالفان مىتوانستند با فعّاليّتهاى پشت پرده ، و جعل اكاذيبى چند از يك سو حكومت را بر ضدّ آن حضرت بشورانند ، و از سوى ديگر قداست و نزاهت آن بزرگوار را در نزد پيروانش مشوب و متزلزل سازند .\r\nآيا اين مخالفان نمىتوانستند با شيوه‌هاى خاصّ خود ، شكّ و سوء ظنّ مأمون را نسبت به اقدامات امام عليه السّلام برانگيزند ، و اعمال آن حضرت را نزد مأمون مشوب كنند ، و مغرضانه جلوه دهند ؟\r\nپاسخ اين پرسش مثبت است ، زيرا با اين كه فضل بن سهل همان كسى است كه مأمون را بر مسند خلافت نشاند ، و رژيم حكومت بغداد را دگرگون كرده و امين را با همه امكانات سياسى و نظامى او سرنگون ساخته است با اين همه نمىتواند براى از ميان برداشتن امام عليه السّلام نقشه‌اى طرح كند ، و يا براى مخدوش كردن شخصيّت آن حضرت ، كارى انجام دهد ، تا اين كه خود در مركز قدرت و در اوج عزّت باقى بماند .\r\nواقع اين است كه هر اندازه كه مأمون در موضوع ولايتعهدى امام عليه السّلام از خود زيركى و مهارت سياسى نشان داده به همان اندازه امام عليه السّلام هشيارى خويش را نسبت به موقعيّت\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخود اظهار ، و عملا با دورى جستن از قبول مسؤوليتها ، آگاهى خويش را نسبت به عواقب اين امر اثبات فرموده است .\r\n\r\nجشن ولايتعهدى\r\nپس از آن‌كه امام عليه السّلام پيشنهاد ولايتعهدى مأمون را پذيرفت ، مأمون تصميم گرفت اين رويداد بزرگ را جشن بگيرد ، لذا روز پنجشنبه را روز جشن و نشست با نزديكان و خواصّ قرار داد ، فضل بن سهل تصميم مأمون را دربارهء واگذارى ولايتعهدى خود به آن حضرت ، و ناميدن او به رضا ، به مردم اعلام كرد ، و دستور داد همه جامه سبز بپوشند ، و در روز پنج‌شنبه براى بيعت با آن حضرت و دريافت حقوق يك‌ساله ، در آن مجلس حاضر شوند .\r\nچون اين روز فرارسيد ، طبقات مختلف مردم ، اعمّ از فرماندهان و درباريان و قاضيان و جز آنها ، لباس سبز به تن كردند و حضور يافتند ، مأمون در مجلس نشسته بود ، و متّصل به مسند و جايگاه او دو پشتى بزرگ قرار داده بودند كه جايگاه امام عليه السّلام را مشخّص مىكرد ، و مأمون آن حضرت را پس از ورود در آن جا نشانيد در حالى كه امام عليه السّلام عمامه و شمشير بسته بود ، سپس دستور داد پيش از همه ، فرزندش عبّاس بن مأمون بيعت كند ، امام عليه السّلام دست خود را بالا گرفت به نحوى كه پشت دستش مقابل صورت آن بزرگوار و كف دستش مقابل صورت مردم بود ، مأمون عرض كرد ، دست خود را براى بيعت فرود آور ، امام عليه السّلام فرمود پيامبر خدا صلّى اللّه عليه و إله به همين گونه بيعت مىكرد ، پس از عبّاس مردم همه با آن حضرت بيعت كردند ، و دست امام عليه السّلام همچنان بالاى دستها بود ، سپس بدره‌هاى زر آوردند ، و خطبا و شعرا از جا برخاستند ، و به ذكر فضايل و بيان مناقب آن حضرت ، و ستايش عمل مأمون درباره ولايتعهدى امام عليه السّلام پرداختند .\r\nابو عبّاد « 1 » عبّاس بن مأمون را فراخواند ، عبّاس از جا برجست ، و نزديك پدرش رفت و دست او را بوسيد ، مأمون او را دستور نشستن داد ، سپس محمّد بن جعفر را صدا كردند ، فضل بن سهل به او گفت از جاى برخيز ، او برخاست و رفت و نزديك مأمون ايستاد ، و از\r\n\r\n\r\n","description":"","footnote":"\r\n( 1 ) - ابو عبّاد خزانه‌دار مأمون بوده است . ارشاد مفيد ص 253 ( مترجم ) .\r\n","page_name":" 138 ","page_number":138},
  {"content":"\r\n\r\nبوسيدن دست او خوددارى كرد ، مأمون به او گفت برو و جايزه‌ات را بردار ، پس از آن صدا زد اى ابا جعفر برگرد و در جاى خود بنشين ، او هم به جاى خود بازگشت ، بعد از آن ابو عبّاد علويان و عبّاسيان را دوبدو فرامىخواند و آنها جايزه‌هاى خود را از او دريافت مىكردند ، تا اين كه جوائز پايان يافت . سپس مأمون به امام عليه السّلام عرض كرد خطبه بخواند و براى مردم سخن گويد .\r\nامام عليه السّلام ستايش و سپاس خداوند را به جاى آورد ، و بعد از آن فرمود : ما را به سبب قرابت با پيامبر خدا صلّى اللّه عليه و إله بر شما حقّى است ، و از اين جهت شما را نيز حقّى برماست ، اگر شما حقّ ما را ادا كنيد ، اداى حقّ شما بر ما واجب خواهد بود ، نقل نشده است كه امام عليه السّلام در اين مجلس زياده بر اين كلمات ، چيزى فرموده باشد ، سپس مأمون دستور داد سكّه زدند ، و نام مبارك امام عليه السّلام را بر آن نقش كردند .\r\nمأمون دختر اسحق بن جعفر بن محمّد را به ازدواج اسحق بن موسى بن جعفر درآورد ، و به او دستور داد كه در آن سال امير حاجيان باشد .\r\nمأمون در مركز خلافت خود ، به ولايتعهدى امام رضا عليه السّلام خطبه خواند « 1 » و فرمان داد كه در سراسر شهرهاى اسلامى به نام آن بزرگوار خطبه بخوانند ، و براى او كه وليعهد مسلمانان است دعا كنند .\r\n\r\nمديحه‌هاى شاعران در ستايش امام رضا عليه السّلام\r\nشاعران با مديحه‌هاى نغز و شيوا به مدح و ستايش آن حضرت پرداختند ، بهترين اشعارى كه درباره آن بزرگوار سروده شده و به جا مانده ، ابياتى است از ابى نواس ، كه هنگامى كه مردم او را ملامت كردند كه چرا امام رضا عليه السّلام را مدح نمىكند ، در پاسخ آنها سروده است :\r\n قيل لي أنت أشعر النّاس طرّا * في فنون من الكلام النبيه\r\nلك من جوهر الكلام بديع * يشمر الدّر في يدي مجتنيه\r\nفعلام تركت مدح بن موسى * و الخصال الّتى تجمّعن فيه \r\n\r\n\r\n","description":"","footnote":"\r\n( 1 ) - ارشاد ص 291 . مقاتل الطالبيين ص 375 - 376 .\r\n","page_name":" 139 ","page_number":139},
  {"content":"\r\n\r\n قلت لا استطيع مدح إمام * كان جبريل خادما لأبيه « 1 » \r\nمأمون وقتى اين اشعار را از ابى نواس شنيد ، به او آفرين گفت ، و به اندازه صله‌اى كه به همه شاعران داده بود به او جايزه داد ، و او را بر همگى شاعران برترى بخشيد .\r\nابو نواس شيعى مذهب بود ، و داستانهايى از هرزگى و بىبندوبارى درباره او نقل شده است ، ولى ما نظر خاصّى در مورد اين داستانها داريم ، و اين شاعر را از آنچه به او نسبت داده‌اند ، منزّه مىدانيم .\r\nروزى ابو نواس از خانه‌اش بيرون آمد ، نظرش به سوارى افتاد كه از روبروى او مىآمد و صورتش را نمىديد پرسيد او كيست ؟ گفتند او علىّ بن موسى الرّضا عليه السّلام است ، در اين هنگام اين شعرها را سرود :\r\n اذا أبصرتك العين من بعد غاية * و عارض فيك الشكّ أثبتك القلب\r\nو لو أنّ قوما يممّوك لقادهم * نسيمك حتّى يستدلّ بك الرّكب « 2 » \r\nهنگامى ديگر ابو نواس چشمش به امام عليه السّلام افتاد ، و اين موقعى بود كه حضرت از نزد مأمون بازمىگشت و بر استر خود سوار بود ، به امام عليه السّلام نزديك شد و سلام كرد و گفت ، اى فرزند پيامبر ! من درباره شما اشعارى سروده‌ام ، كه دوست دارم آنها را استماع فرمايى ، آن حضرت فرمود اشعار را بخوان ، ابو نواس شروع به خواندن اين شعرها كرد :\r\n مطهّرون نقيّات ثيابهم * تجرى الصّلوة عليهم أينما ذكروا\r\nمن لم يكن علويّا حين تنسبه * فماله في قديم الدّهر مفتخر\r\nفاللّه لمّابرا خلقا فأتقنه * صفاكم و اصطفاكم أيّها البشر\r\nو أنتم الملأ الاعلى و عندكم * علم الكتاب و ما جاءت به السّور « 3 » \r\n\r\n\r\n","description":"","footnote":"\r\n( 1 ) - به من گفته شد تو در سرودن شعر از همه شاعران برتر و در فنون سخنورى آگاهترى - تو را از گوهر سخن نكته‌هاى نو و ظريفى است كه مانند مرواريد در دست صاحبش سود و فايده مىدهد - چرا مدح فرزند موسى عليه السّلام را ترك كرده‌اى و به ستايش صفات پسنديده‌اى كه در او گردآمده نپرداخته‌اى - در پاسخ آنها گفتم توان آن را ندارم امامى را مدح كنم كه جبرئيل خدمتكار پدرش بوده است .\r\n( 2 ) - اگر چشم تو را از دور ببيند - و در شناسايى تو شكّ كند ، دل شكّ نمىكند و درباره تو يقين دارد - و اگر گروهى بخواهند به سوى تو روآورند بوى خوشت آنها را رهبرى مىكند تا به سوى تو راه يابند .\r\n( 3 ) - پاكيزگان و پاكدامنانى هستند - كه هر جا نام آنها برده مىشود درود بر آنان فرستاده مىشود - اگر بخواهى نسب كسى را كه علوى نيست بيان كنى - بدان از روزگاران پيش او را مايه‌اى براى افتخار نبوده است - خداوند هنگامى كه خلايق را آفريد و اساس آفرينش را استوار كرد - شما را خالص و پاكيزه آفريد و\r\n","page_name":" 140 ","page_number":140},
  {"content":"\r\n\r\nامام رضا عليه السّلام فرمود : ابياتى دربارهء ما سروده‌اى ، كه در آنها كسى بر تو سبقت نجسته است ، سپس خطاب به غلام خود فرمود كه از مال چيزى به همراه دارى ، عرض كرد سيصد دينار ، فرمود آنها را به او بده ، سپس فرمود شايد اين وجه را اندك بداند ، اين استر را هم به او تحويل ده « 1 » .\r\nامّا من به اشعارى از دعبل شاعر اهل بيت عليهم السّلام كه به مناسبت ولايتعهدى امام رضا عليه السّلام سروده باشد ، آگاهى نيافتم و آنچه تاريخ ، از او نقل كرده ، همان چكامه تائيّه مشهورى است ، كه در آن مصيبتهاى دردناك و هول‌انگيزى را كه از جانب خلفاى زمان و دستگاههاى جور و ستم حاكمان ، بر اهل بيت عليهم السّلام وارد شده ، تصوير كرده است .\r\nدعبل در اين چكامه مىخواهد عواطف امّت را برانگيزد ، و حسّ محبّت را نسبت به اهل بيت در آنها بيدار كند ، و با اشعارى شيوا ، به مصيبتهاى خونبار و فجايع وحشتناكى كه در دوران حكومت امويان و عبّاسيان بر آنها وارد شده اشاره كرده ، و توجّه امّت را به لزوم يارى آنها براى پيروزى بر دشمنان و غاصبان حقّ آنان ، جلب مىكند ، آغاز چكامه اين است :\r\n\r\n\r\n","description":"","footnote":"\r\nبرگزيده خويش ساخت ، اى آنانى كه از جنس بشر هستيد شما برترين آفريدگانيد و علم قرآن و محتواى سوره‌هاى آن نزد شماست .\r\n( 1 ) - عيون اخبار الرّضا ج 2 ص 143 برخى در نسبت اين اشعار بر ابى نواس ترديد كرده‌اند ، بدين جهت كه وفات او بنابر اقلّ روايات سه سال پيش از ولايتعهدى امام رضا عليه السّلام بوده است ، زيرا وفات ابى نواس را در سال 195 يا 198 و غير از اينها نوشته‌اند ، و ولايتعهدى امام رضا عليه السّلام در سال 201 اتّفاق افتاده است ، بنابراين او اين جريان را درك نكرده و بدين مناسبت چيزى نسروده است و در اين مورد دو احتمال است :\r\nاين كه گوينده اين اشعار همان ابو نواس معروف باشد ، ليكن اين ابيات را در غير اين مناسب سروده است ، و اين احتمال بعيد نيست بويژه اين كه اين اشعار را همه به او نسبت داده‌اند .\r\n- اين كه گوينده اين ابيات ابى نواس ديگرى است كه معروف به ابى نواس حقّ مىباشد و از اصحاب امام هادى عليه السّلام است و نام و كنيه او ابو السّرى سهل بن يعقوب بن اسحاق مىباشد . او در ميان مردم تظاهر به بىبندوبارى ، و با آنها خوشمزگى مىكرد و از اين راه ، تشيّع خود را اظهار و جان خود را در امان مىداشت ، و هنگامى كه اين را امام هادى عليه السّلام شنيد ، او را به ابى نواس حقّ ملقّب داشت ، و به او فرمود : اى ابا السّرى تو ابو نواس حقّ هستى ، و آن‌كه پيش از تو بوده ابو نواس باطل است . . . الكنى و الالقاب نوشته حاج شيخ عبّاس قمى ج 1 ص 170 . در اين جا آنچه بايد ثابت شود اين است كه اين ابو نواس حقّ زمان حيات امام رضا عليه السّلام را درك كرده باشد تا بتوان اين ابيات را از او دانست ، ولى دليلى بر اين ، در دست نيست ، و اين كه او را از اصحاب امام هادى عليه السّلام شمرده‌اند ، و در زمره اصحاب امامان پيش از آن حضرت ذكر نكرده‌اند ، عكس اين مطلب را ثابت مىكند ، بنابراين احتمال اوّل به صحّت نزديكتر مىباشد . و خدا داناتر است .\r\n","page_name":" 141 ","page_number":141},
  {"content":"\r\n\r\n تجاوبن بالارنان و الزّفرات * نوائح عجم اللّفظ و النّطقات « 1 » \r\nپس از آن رويدادهايى را كه از زمان وفات پيامبر صلّى اللّه عليه و إله به بعد بر خاندان او وارد شده با اشاره به داستان سقيفه و انحراف امّت در مسأله خلافت ، و بالاخره تا واقعه دردناك شهادت امام موسى بن جعفر عليه السّلام بيان مىكند ، سپس به مدح و ستايش اهل بيت عليهم السّلام مىپردازد ، و فضائل و مناقب آنها را شرح مىدهد ، دعبل هنگامى كه قصيده خود را براى امام رضا عليه السّلام خواند ، تأثّر آن حضرت از شنيدن دو بيت آن آشكار شد ، آن جا كه دعبل خواند :\r\n أرى فيئهم في غيرهم متقسّما * و أيديهم من فيئهم صفرات « 2 » \r\nامام عليه السّلام گريست و فرمود : اى خزاعى راست گفتى ، دعبل در اينجا نقطه ضعفى را يادآورى كرده بود ، كه اهل بيت عليهم السّلام پيوسته از آن رنج مىبردند ، و هنگامى كه دعبل اين بيت را خواند :\r\n إذا وتروا مدّوا إلى واتريهم * أكّفا عن الأوتار منقبضات « 3 » \r\nامام عليه السّلام پيوسته دستهاى خود را به هم مىماليد و مىفرمود : آرى منقبضات\r\nاين قصيده از نظر روانى الفاظ ، و واقعيّت معنا ، و شيوايى و حسن تعبير از بهترين و زيباترين اشعار عرب است . چنان كه اغانى نقل كرده ، هنگامى كه دعبل اشعار خود را به پايان رسانيد ، امام رضا عليه السّلام ده هزار درهم از سكّه‌هايى كه نام مباركش بر آنها نقش بود ، به او جايزه مرحمت فرمود ، و يكى از جامه‌هاى خود را به او خلعت داد ، مردم قم در برابر آن جامه سى هزار درهم به او دادند ، و او نپذيرفت و آن را به آنها نفروخت ، در بيابان راه را بر او بستند ، و جامه را از او ربودند ، دعبل به آنها گفت : شما آن را براى تقرّب به خدا مىخواهيد ، در حالى كه اين براى شما حرام است ، و آنان را سوگند داد كه آن را نفروشند ، و پاره‌اى از آن را به او دهند ، تا در كفن خود گذارد يكى از آستينهاى آن جامه را به او دادند كه در كفن خود گذاشت . همچنين گفته شده كه دعبل قصيده « مدارس\r\n\r\n\r\n","description":"","footnote":"\r\n( 1 ) - زنان نوحه‌گرى كه سخنان و الفاظ آنها گنگ و مبهم است ، با گريه و ناله از يكديگر پرسش مىكنند .\r\n( 2 ) - غنايم آنان را مىبينم كه در ميان غير از آنان قسمت شده ، و دستهايشان از غنايم خودشان تهى است .\r\n( 3 ) - هنگامى كه دچار جنايت دشمنان مىشوند ، دستهاى خود را كه از انتقام و تلافى بازداشته‌اند ، به سوى آنها دراز مىكنند .\r\n","page_name":" 142 ","page_number":142},
  {"content":"\r\n\r\nآيات » خود را بر جامه‌اى نوشت و با آن احرام كرد و پس از آن دستور داد كه آن را در كفنش بگذارند .\r\nدعبل شاعر توانايى بود كه مخالفانش همواره از زبان او بيمناك بودند و خلفا مىترسيدند مبادا دعبل به هجو آنها بپردازد .\r\nابن مدبر گفته است ، دعبل را ديدار كردم ، و به او گفتم تو گستاخترين مردمى كه دربارهء مأمون مىگويى :\r\n إنّي من القوم الّذين سيوفهم * قتلت أخاك و شرّفتك بمقعد\r\nرفعوا محلّك بعد طول خموله * و استنقذوك من الحضيض الأوهد « 1 » \r\nدر پاسخ من گفت : اى ابا اسحاق من چهل سال است چوبه‌ام را به همراه خود دارم و كسى كه مرا بر آن به دار كشد نيافته‌ام « 2 » .\r\n\r\nداستانى شگرف\r\nاز داستانهاى شگرفى كه نقل شده اين است : دعبل پس از آن‌كه قصيده تائيّه خود را سرود ، و به حضرت رضا عليه السّلام تقديم داشت ، در بازگشت از مرو و عبور از كنار رودخانه فوهان ، راهزنان با كاروانى كه او همراه آن بود برخورد كردند و همه اموال آن را ربودند ، و بازوان كاروانيان را با طناب بستند ، و دعبل هم از جمله همينها بود كه كتفهايش را بسته بودند راهزنان قافله را تصاحب و شروع به تقسيم اموال كاروان ميان خود كردند ، ناگهان يكى از آنان به شعر دعبل آن جا كه در چكامه‌اش مىگويد :\r\n أرى فيئهم في غيرهم متقسّما * و أيديهم من فيئهم صفرات \r\nتمثّل جست ، دعبل « 3 » اين را شنيد ، و به او گفت اين شعر از كيست ؟ گفت از مردى از\r\n\r\n\r\n","description":"","footnote":"\r\n( 1 ) - من از گروهى هستم كه شمشيرهاى آنان برادرت را كشت و اين جايگاه را به تو ارزانى داشت - تو را پس از مدّت درازى گمنامى بلند مرتبه كردند و تو را از پست‌ترين حال رهايى دادند .\r\n( 2 ) - اغانى ج 20 ص 69 - 81 .\r\n( 3 ) - ابو على دعبل بن علىّ بن رزين نسب او به عبد اللّه بن بديل صحابى مشهور مىرسد نود و هشت سال عمر كرده و به شرف لقاى چهار تن از ائمّه معصومين عليهم السّلام رسيده است ، تولّد او در سال 148 وفات او در 246 هجرى است ( مترجم ) .\r\n","page_name":" 143 ","page_number":143},
  {"content":"\r\n\r\nخزاعه است ، كه او را دعبل بن علىّ مىگويند ، گفت من دعبل و گوينده آن چكامه‌ام كه اين يكى از ابيات آن است ، آن مرد نزد رئيس راهزنان كه در آن هنگام بر بالاى تپّه‌اى نماز مىخواند ، و مذهب شيعى داشت رفت و چگونگى را به او خبر داد ، او خود به نزد دعبل آمد و به او گفت آيا تو دعبل هستى ؟ گفت آرى . سردسته راهزنان به او گفت قصيده را بخوان ، دعبل همه آن را خواند ، در اين هنگام بازوان او و همه كاروانيان را از بند آزاد كردند و تمام اموال آنها را ، به پاس حرمت دعبل به آنها بازگردانيدند « 1 » .\r\nهرچند نمىدانيم اين داستان تا چه اندازه از صحّت برخوردار است ، ولى به هر حال بيانگر مقصودى است كه در اين بيت شعر بدان اشاره شده است .\r\n\r\nمخالفان ولايتعهدى امام عليه السّلام\r\nولايتعهدى امام رضا عليه السّلام عبّاسيان و پيروان آنان را بيمناك كرد ، و خشم و غضب آنها را برانگيخت ، در نتيجه پيمان خود را با مأمون شكستند ، و او را در بغداد از خلافت خلع كردند ، و دشواريهاى بزرگى براى او به وجود آوردند .\r\nدر خراسان نيز گروهى از نزديكان و فرماندهان ، اين اقدام مأمون را مردود مىشمردند ، و آشكارا در اين باره پافشارى و مخالفت مىكردند ، تا آن‌جا كه گفته شده مأمون از بيم اين كه مبادا نقشه او را تباه كنند ، آنها را زندانى كرد . افراد عمده اين گروه سه نفر بودند به نام جلّودى ، علىّ بن عمران ( به همين نحو ذكر شده ) و ابن مونس ، شيخ صدوق نقل مىكند ، به دنبال آن همگى آنها كشته شدند « 2 » ، ولى برخى شواهد تاريخى خلاف آن را نشان مىدهد ، چنان كه طبرى و ابن اثير ، در شرح حوادث سال 205 نوشته‌اند مأمون يزيد بن عيسى جلّودى را به جنگ زطّ در يمن مأمور كرد ، يعقوبى در تاريخ خود نيز همين را نوشته است « 3 » .\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 264 .\r\n( 2 ) - عيون اخبار الرّضا ج 2 ص 159 - 164 .\r\n( 3 ) - ابن اثير ج 5 ص 197 .\r\n","page_name":" 144 ","page_number":144},
  {"content":"\r\n\r\n\r\nبررسى تاريخى اين موضوع\r\nبعيد به نظر مىآيد آن جلّودى كه مأمون او را مأمور نبرد با زطّ در يمن كرده غير از آن جلّودى باشد كه بنا به روايت صدوق ، مأمون او را كشته است و شايد بنابر برخى روايات مأمون به شفاعت امام رضا عليه السّلام از كشتن او صرف نظر كرده باشد ، و در هر حال شگفت‌آور است كه اين سران و فرماندهان در برابر اراده مأمون سرپيچى ، و تا حدّ نابودى خود پافشارى و مخالفت كرده باشند ، از اين رو بر حسب موازين درست تاريخى صدق اين روايت مورد ترديد است ، شيخ صدوق مىگويد ، داستان قتل اينها بيشتر به نمايشنامه‌اى شباهت دارد كه نقش قهرمانى افراد آن را ، نويسنده نمايشنامه به آنها داده باشد . به علاوه نزديك به صحّت اين است كه علىّ بن عمران كه شيخ صدوق او را در شمار اين سه نفر قرار داده ، همان عبد العزيز بن عمران است كه چنان كه پس از اين ذكر خواهد شد ، در حادثه ترور فضل بن سهل به اتّهام وجود رابطه ميان او و ديگر متّهمان به فرمان مأمون اعدام شده است .\r\n\r\nمخالفت آرام\r\nعناصر ديگرى نيز وجود داشتند كه عمل مأمون را در انتصاب امام رضا عليه السّلام به ولايتعهدى خود ، و بيرون بردن خلافت را از خاندان عبّاسى بر او نمىپسنديدند ، ليكن چون توانايى ضديّت با حكومت را نداشتند ، بر خلاف تمايلات باطنى ، با سياستهاى حكومت همراهى مىكردند ، با اين حال نمىتوانستند بكلّى خاموش و آرام باشند ، بلكه ناخشنودى و دلتنگى خود را ، در قبال اين عمل حكومت ، كه به زعم آنها غير مسؤولانه بوده است ، اظهار مىكردند .\r\nچنان كه پيش از اين گفته شد ، اسحق بن موسى بن جعفر ، از طرف مأمون در آن سال امير حاجيان شده بود او در مكّه براى مأمون و پس از او براى علىّ بن موسى عليه السّلام به ولايتعهدى دعا كرد ، در اين ميان حمدويه بن علىّ بن عيسى بن ماهان برخاست و به او اعتراض كرد ، اسحق جامه سياه كه شعار عبّاسيان است طلب كرد تا بپوشد ، و چون در دسترس نيافت پرچم سياهى را برداشت و خود را در آن پيچيد و گفت : اى مردم من\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nآنچه را بدان مأمور بوده‌ام به شما ابلاغ كردم ، و من خود جز امير المؤمنين و فضل بن سهل كسى را نمىشناسم ، سپس از منبر فرود آمد « 1 » .\r\nاين حادثه از وجود مخالفتى پنهان و بىسر و صدا حكايت دارد ، كه در ضمن مخالفت نمىخواهد با حكومت وارد مبارزه شود و در برابر آن جبهه‌گيرى كند ، و اين دسته بر گروهى كه مخالفت خود را علنى كرده بودند مانند آنچه در بغداد و جز آن روى داد اضافه مىشد .\r\nبه هر صورت . . . اين گروههاى مخالف نمىتوانستند درك كنند ، چه انگيزه‌اى مأمون را وادار كرده است ، تا در اين شرايط سياسى سخت كه خلافت عبّاسى با آنها دست به گريبان است ، به اين اقدام انقلابى دست بزند ، مأمون هم آن انسان ساده‌انديش نبود ، كه پيش از آن‌كه بازى سياسى خود را به پايان برساند ، راز نهان و هدف پنهان خود را ، به آنان بگويد .\r\n\r\nنماز عيد\r\nيكى از مظاهر ولايتعهدى كه مقدّر نبود به انجام برسد ، نماز عيد بود ، مأمون اصرار كرد امام عليه السّلام نماز عيد را با مردم به‌جاى آورد ، و مراسم آن را برگزار فرمايد ، ليكن بر اثر گرماى شديد و يا رويدادهاى ديگر اين نماز به پايان نرسيد ، ارشاد از على بن ابراهيم و ياسر خادم و ريّان بن صلت ، نقل مىكند كه گفته‌اند :\r\nچون روز عيد شد ، و امر ولايتعهدى نيز بر عهده امام رضا عليه السّلام قرار داشت مأمون نزد آن حضرت فرستاد و درخواست كرد امام عليه السّلام سوار شود ، و با مردم نماز عيد بگزارد ، و براى آنان خطبه بخواند ، امام عليه السّلام به او پاسخ فرستاد كه تو خود شرطهايى را كه ميان من و تو ، درباره دخالت من در كارها مقرّر است مىدانى ، مرا از نمازگزاردن با مردم معاف بدار ، مأمون به آن حضرت پاسخ داد ، كه من مىخواهم با اين كار دلهاى مردم آرام ، و برترى تو شناخته شود ، ميان امام عليه السّلام و مأمون ، فرستادگان چند بار رفت و آمد كردند ، و چون مأمون پافشارى كرد ، آن حضرت به او پيغام داد ، كه اگر مرا معاف بدارى خشنودتر\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 144 .\r\n","page_name":" 146 ","page_number":146},
  {"content":"\r\n\r\nمىشوم ، و اگر معاف نمىدارى ، من همان گونه كه پيامبر خدا صلّى اللّه عليه و إله و امير المؤمنين على عليه السّلام براى نماز عيد بيرون مىآمده‌اند ، براى برگزارى نماز خواهم رفت . مأمون پاسخ داد به هر گونه مىخواهى بيرون آى . و به فرماندهان و درباريان فرمان داد ، كه بامداد بر در خانه امام رضا عليه السّلام حاضر باشند .\r\nراوى مىگويد ، مردم در كنار راهها و پشت بامها نشسته ، و زنان و كودكان از هر سو گرد آمده بودند و بيرون آمدن امام عليه السّلام را انتظار مىكشيدند ، و فرماندهان و سپاهيان سواره رو به خانه آن حضرت آوردند ، و تا دميدن آفتاب همه در آن جا حاضر و ايستاده بودند .\r\nامام عليه السّلام غسل به جاى آورد و لباس پوشيد و عمامه سفيدى از كتان بر سر گذاشت كه يك طرف آن را روى سينه و طرف ديگر را ميان دو شانه خود انداخته بود . پس از آن خود را خوشبو ساخت و عصا به دست گرفت ، و به غلامان خويش فرمود كه آنها نيز به همين نحو عمل كنند ، سپس امام عليه السّلام در حالى كه پاها را برهنه فرموده ، و شلوار را تا نصف ساق بالا كشيده ، و آستينها را بالا زده بود ، و اين غلامان در پيشاپيش او گام برمىداشتند ، حركت فرمود ، و پس از آن‌كه اندكى راه رفت ، سر به سوى آسمان برداشت و تكبير گفت ، غلامانش نيز تكبير گفتند ، سپس به حركت خود ادامه داد ، و چون به در خانه رسيد ايستاد ، فرماندهان و سپاهيان به محض اين كه امام عليه السّلام را به اين هيأت مشاهده كردند ، همگى خود را از مركب به روى زمين انداختند ، و هر كس چاقويى همراه داشت ، زودتر توانست بندهاى چكمه و موزه خود را پاره و آنها را از خويش جدا سازد ، و همه با پاى برهنه آماده حركت شدند ، در اين هنگام امام عليه السّلام كه به در خانه ايستاده بود تكبير گفت و همه با او يك صدا تكبير گفتند ، طنين اين تكبير آن چنان بود كه گويى آسمان و در و ديوار با او همصدا شده‌اند ، و شهر مرو با ديدن امام رضا عليه السّلام و شنيدن تكبير او ، از كثرت گريه و فرياد ، به لرزه درآمده بود .\r\n\r\nبازگردانيدن امام عليه السّلام\r\nمأمون دگرگونى اوضاع را دريافت ، و فضل بن سهل ذو الرّياستين به او گفت : اى امير المؤمنين اگر امام رضا به همين نحو تا نمازگاه برود ، مردم به او شيفته ، و اوضاع\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nآشفته خواهد شد ، و ما همگى بر جان خويش بيمناكيم ، او را آگاهى ده كه بازگردد ، مأمون به آن حضرت پيغام داد كه ما شما را زحمت داديم ، و در رنج انداختيم ، و دوست نداريم بيش از اين دچار زحمت شوى ، شما به خانه بازگشت كن ، و كسى كه مطابق مرسوم امامت اين نماز را داشته است ، نماز عيد را با مردم به جاى آورد ، امام عليه السّلام كفشهاى خود را خواست و پوشيد و پس از آن بر مركب سوار شد و به خانه بازگشت فرمود ، و مردم در اين روز دچار پراكندگى شدند و نتوانستند در نماز عيد اجتماع كنند .\r\n\r\nبررسى روش امام عليه السّلام در نماز عيد\r\nآرى امام عليه السّلام اراده فرموده بود ، كه شكوه و معنويّت عظيم نماز عيد را بدان بازگرداند ، و آن را از مظاهر فريب ، و پيرايه‌هاى دروغ ، كه از سوى خلفاى جور ، بدان بسته شده بود ، پاك سازد ، همان حاكمانى كه نماز را وسيله بسط قدرت و ايجاد حسّ هيبت و عظمت براى خويش در دلهاى مردم ، قرار داده بودند ، البتّه نمازى را كه امام عليه السّلام درصدد برآمد اصالت شرعى و صورت حقيقى را به آن بازگرداند ، در نزد مردم زمان او شناخته و معهود نبود ، بلكه پديده‌اى ناگهانى و دلنشين بود ، كه احساسات مردم را به هيجان مىآورد ، و توجّه آنها را به روش امام عليه السّلام در طرد سنّتهاى معمول و آيينهاى مرسومى كه خلفا پيروى مىكردند جلب مىكرد ، و مردم در اين لحظات از انقلاب روحى والايى برخوردار بودند ، كه ايمان را در دلهاى آنها زنده مىكرد ، و آنان را از پديده‌هاى دروغين و نادرست دور مىساخت .\r\nبىشكّ اين روش پيامبر گونه امام عليه السّلام دعوت آشكارى بود از امّت اسلام ، تا دستگاهى را كه مستبدّانه و خودسرانه بر ارواح و مقدّرات آنها حكومت مىكند ، بشناسد و ارزيابى كنند ، و هم اشاره‌اى بود به نادرستى و بطلان اعمال حاكمان ، و بالاخره بيانى بود از واقع احكام اسلامى ، از اين جاست كه مىبينيم فضل بن سهل نزد مأمون مىشتابد ، و او را از دشوارى اوضاع باخبر و برحذر مىدارد ، و او را بيم مىدهد ، كه اگر امام را همين حالا از راه بازنگرداند ، مردم شيفته و دلباخته او مىشوند ، و بر ضدّ حكومت شورش خواهند كرد ، مأمون هم هشدار فضل را مىپذيرد ، و نزد امام عليه السّلام مىفرستد ، و از او مىخواهد كه به خانه‌اش بازگردد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nروش امام عليه السّلام در تبليغ\r\nامام عليه السّلام روش ويژه‌اى در تبليغ دارد ، و با اين كه مأمون و وزيرش فضل بن سهل با گماردن جاسوس ، رفتار و گفتار آن حضرت را ، بطور دقيق زير نظر قرار داده ، و آزادى عمل را از امام عليه السّلام سلب كرده بودند ، با اين همه در برخى از موقعيّتهاى حسّاس ، مردم را بر تباهى حكومت و فساد دستگاههاى وابسته به آن آگاه مىفرمود ، و از جمله اين موارد پذيرش ولايتعهدى مأمون به صورت مشروط بود ، زيرا چنان كه گذشت با مأمون شرط فرمود ، كه امر و نهى نكند ، و كسى را به كارى نگمارد ، و از كار بر كنار نفرمايد ، و در امور حكومت به هيچ روى مداخله نكند ، و اين عمل امام عليه السّلام بيانگر عدم صلاحيّت حكومت براى همكارى و موجب پيدايش پرسشهايى در اين باره بوده است .\r\nآرى اين بود داستان ولايتعهدى امام رضا عليه السّلام و من كوشش كرده‌ام ، در شرح اين قضيّه و بيان جنبه‌هاى مختلف و نكات مبهم آن ، به تاريخ وفادار باشم ، و در خلال اين همگامى هيچ هدفى را دنبال نكرده‌ام جز تبرئه ساحت مقدّس امام عليه السّلام از برخى شوايب تهمت كه احيانا بعضى متعرّض آنها شده ، و در فهم مطالب تاريخ ، به متون اخبار اكتفا كرده‌اند ، بدون اين كه عناصرى را كه در بررسى و درك وقايع تاريخى ضرورى است ، در نظر گيرند اين عناصر عبارت است از ارزيابى شرايط عمومى جامعه ، در نظر گرفتن اوضاع سياسى حكومت ، و ملاحظه عوامل مؤثّر اجتماعى كه غالبا ميان آنها و اوضاع ، و همچنين اقداماتى كه حكومت ناگزير از انجام دادن آنها مىشود ، رابطه وجود دارد ، و چه خوب است سرگذشتهاى مفصّل تاريخى پس از تحليل وقايع و ارزيابى شرايط زمان ، مورد مطالعه قرار گيرد زيرا در اين صورت است كه غبار شبهه و ابهام از چهره بسيارى از وقايع و حوادث زدوده مىشود ، و در نتيجه نظريّات ما درباره رويدادهاى تاريخى بيشتر به واقع و حقيقت ، نزديك خواهد شد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nموقعيّت امام عليه السّلام در بركنارى فضل بن سهل\r\nمأمون زمام قدرت ، و اداره امور حكومت را به فضل بن سهل واگذار كرده بود ، و چون به او اعتماد واثق و اطمينان كامل داشت ، همه امور كشور و مهامّ دولت ، زير نظر او انجام مىگرفت ، و همگى مقامات و مسؤوليّتها به او وابسته بود ، و مأمون درباره اخلاص و از خودگذشتگى فضل ، در قبال وى و حفظ دستگاه خلافت و حكومت او ، شكّ نداشت .\r\nامّا فضل از اين اعتماد سخاوتمندانه ، به سود مصالح خويش بهره‌بردارى مىكرد ، و با در دست داشتن زمام همه امور ، مأمون را در پشت پرده‌اى از ناآگاهى و تلقينات گمراه‌كننده خود محصور ، و از آشنايى به واقعيّتهاى سياسى دور و منزوى كرده بود و خود مانند حاكمى مستقلّ و مستبدّ ، به مقتضاى مصالح خويش ، به انجام دادن كارها مىپرداخت .\r\n\r\nنفوذ فضل در دستگاه حكومت\r\nفضل با هوش و تجربه‌اى كه داشت ، توانسته بود بر احساسات و افكار سران و فرماندهان و كسانى كه دستگاه حكومت از آنها تشكيل شده بود ، چيره شود و هيبت و قدرت خود را بر آنها تحميل كند ، بدون اين كه هيچ كدام از آنها بتواند ، از حدّى كه فضل برايش تعيين كرده بود ، تجاوز كند ، و در صورت گذشتن از حدّ مىبايد بهاى آن را كه بركنارى از كار و يا نابودى بود ، بپردازد .\r\nتنها كسى كه فضل نتوانست بر او چيرگى يابد ، و بر افكار او فرمانروايى پيدا كند ، امام\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nرضا عليه السّلام بود ، آن حضرت از نزديك شاهد اعمال مشكوك فضل بود ، و مىكوشيد دورادور مأمون را به خطرى كه بر اثر كارهاى فضل و يارانش متوجّه اوست ، آگاه‌سازد ، ليكن مأمون نمىخواست به كسى كه حكومت او را از خطر نجات داده ، و خلافت از دست رفته را به او بازگردانيده ، اظهار بدگمانى كند ، بويژه اين كه گردباد فتنه‌هايى كه از بغداد وزيدن گرفته ، و موجب شده بود او را از خلافت خلع كنند ، و ديگرى را بدين منصب برگزينند ، به او رسيده بود .\r\n\r\nفضل نظر مأمون را درباره خودش مىآزمايد\r\nبر فضل پوشيده نبود ، كه درباره اقدامات پيچيده و مرموز او ، و مقاصدى كه از لحاظ سياسى در اعمال و نظريّات خود تعقيب ، و نقشه‌هايى كه براى رسيدن به اين اهداف طرح مىكند ، در پنهان هشدارهايى به مأمون داده مىشود ، ولى به سبب استحكام موقعيّت و قوّت تدبير و متانت نقشه‌هايى كه براى حفظ قدرت خود داشت ، نگران نبود و خيال نمىكرد كه روزى ، مأمون ، درصدد كشتن او برآيد .\r\nفضل در خراسان به سبب نفوذ خود در افكار و احساسات سران و فرماندهان ، همهء مراكز قدرت را در زير سلطه خود گرفته بود ، و در عراق با زيركى و مكر و فريب توانسته بود ، طاهر بن حسين را پس از فتح بغداد ، از مقام فرماندهى و قدرت بر كنار سازد ، او به مأمون پيشنهاد كرد كه طاهر را از فرماندهى عزل كند ، و به رقّه مأموريّت دهد ، و برادرش حسن بن سهل را به جاى او بگمارد ، و مأمون هم بىدرنگ پذيرفت . موافقت مثبت و سريع مأمون با اين پيشنهاد ، براى فضل دليل روشنى بود بر اين كه او از قدرت بيمانندى برخوردار است ، و رأى و انديشه مأمون براى اداره امور خلافت در اختيار او است ، و آنچه در برخى محافل بىخبر زمزمه مىشود ، كه نظر مأمون نسبت به او دگرگون شده ، از حقيقت به دور مىباشد .\r\n\r\nروش مبهم مأمون نسبت به فضل\r\nما نمىدانيم چرا مأمون به سياست تجاهل‌گونه و به ظاهر بىخبرانه خود درباره\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nفضل همچنان ادامه مىداد ، آيا مأمون نقشه‌اى داشت ، كه مىخواست به او ميدان و امكان دهد ، تا پس از زياده‌روى در قدرت‌طلبى براى اداره امور عامّه ، و تجاوز از حدّ معقول آن ، او را نابود سازد ؟ يا اين كه روش مأمون ناشى از وثوق و اعتماد كاملى بود كه نسبت به او داشت ، و نمىتوانست با فداكاريهايى كه فضل در راه استقرار خلافتش كرده ، در وفادارى او ، دستخوش شكّ و ترديد شود ؟ حقيقت اين است كه با عمق فكر و قابليّت سياسى و هشيارى كه مأمون در قبال رويدادها از خود نشان داده ، درباره توجيه دوّم خود شك داريم ، زيرا مأمون آن انسان ساده‌انديش نبود ، كه در هنگامى كه وزير او به هر نوعى كه مىخواهد در كارها تصرّف مىكند ، و بطور كامل از آزادى عمل برخوردار است ، خود را راكد و بىاثر كند ، و عملا از قدرت بر كنار باشد .\r\n\r\nبركنارى هرثمه و كشتن او\r\nحقيقت هرچه باشد ، شواهدى در دست است كه نشان مىدهد ، از اين كه مأمون در پذيرفتن برخى از پيشنهادهاى فضل ، جانب احتياط را رعايت نمىكرد ، و از جمله اينها اين كه هرثمه يكى از فرماندهانى بود ، كه در تصفيه ارتش ، و تثبيت حكومت ، و تحكيم پايه‌هاى خلافت مأمون زحمات بسيارى كشيده و امتحان خوبى داده بود ، امّا در اين وقت او يكى از مخالفان سياست فضل و برادرش حسن به سهل بود ، و روش خودسرانه و مستبدّانه او را ، كه حسن نيز در رفتار خود با سران و فرماندهان از همان رويّه پيروى مىكرد ، ناخوش مىداشت ، چنان كه ديگر فرماندهان نيز چنين بودند و هرثمه معتقد بود كه حسن به راهنمايى فضل كار مىكند ، و روش آنها بر طبق نقشه‌اى است كه آن دو برادر طرح و بر آن اتّفاق كرده‌اند ، از اين رو تصميم گرفت ، مأمون را صريحا از اين جريان آگاه كند ، و اوضاع لرزان و نامطمئنّى را كه بر حكومت سايه افكنده ، و شكست سياست خودسرانه فضل و برادرش را به اطّلاع او برساند .\r\n\r\nفضل از هرثمه بدگويى مىكند\r\nگويا فضل بر اثر زيركى و هشيارى كه داشت دريافته بود كه هرثمه نسبت به او و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبرادرش قصد سعايت و ضربه زدن دارد ، و ممكن است توسّط جاسوسانى كه براى مراقبت اعمال و گزارش اخبار سران و فرماندهان گمارده بود ، اين خبر به او رسيده باشد ، و در هر حال ترديدى نيست كه فضل داراى دستگاه جاسوسى مجهّزى بوده ، كه امنيّت حكومت را تأمين مىكرده است . و اين كه فضل از مأمون درخواست كرد ، كه هرثمه را به سوى شام و حجاز گسيل دارد ، براى اين بود كه نقشه او را باطل سازد ، تا از اجراى آنچه در سر دارد بازماند ، امّا هرثمه بيش از آنچه فضل مىانگاشت ستيزه‌گر و لجوج بود . ابن خلدون در تاريخ خود مىگويد :\r\n« هنگامى كه هرثمه از كار ابى السّرايا بپرداخت عزم بازگشت كرد در اين موقع حسن بن سهل در مداين بود . هرثمه بىآن‌كه آن جا توقّف ، و او را ديدار كند ، از محلّ قوبا به قصد خراسان به سوى نهروان حركت كرد در اين جا نامه‌هايى پياپى از مأمون به او رسيد ، كه به سوى شام و حجاز بازگشت كند ، امّا او نپذيرفت و خواستار ديدار مأمون بود ، و در پاسخ اين نامه‌ها به خدمات گذشته و اخلاص خود نسبت به مأمون و پدرانش تمسّك مىجست ، ولى نيّت او اين بود كه مأمون را بر چگونگى احوال فضل ، و اخبارى كه از او دارد ، آگاه كند ، و او را از ناآراميهاى مردم ، و ستمكارى فضل بر او مطّلع گرداند ، و درباره وضع خودش در خراسان با او گفتگو كند .\r\nفضل اينها را مىدانست ، لذا مأمون را بر ضدّ او شورانيد ، و به او گفت هرثمه خود ، ابى السّرايا را كه يكى از سپاهيانش بود قدرت و چيرگى داد ، و با نامه‌ها و فرمانهاى تو مخالفت كرد ، و اكنون با ستيزه‌جويى و ناسزاگويى آمده است ، اگر درباره او مسامحه شود ، ديگران نيز جرأت يابند . مأمون برآشفت و در انتظار او نشست .\r\nهنگامى كه هرثمه به مرو رسيد ، براى اين كه مأمون از ورود او بىخبر نماند ، طبل و شيپور گارد همراه خود را به صدا درآورد ، و آواز آنها در شهر پيچيد ، و به گوش مأمون رسيد ، وى چگونگى را پرسيد ، گفته شد هرثمه آمده و اين سر و صداى او است مأمون او را طلبيد ، و به او گفت : هرثمه . . . تو به علويان و ابى السّرايا كمك و از آنان پشتيبانى كردى ، و اگر من بخواهم همگى آنان را نابود كنم مىتوانم . هرثمه پيوسته پوزش مىخواست ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nولى مأمون به او مهلت نداد ، و فرمان داد او را به زير لگد گرفتند كه شكمش كوفته و بينيش شكسته شد ، و كشان‌كشان او را به زندان بردند ، سپس مخفيانه او را كشت « 1 » .\r\n\r\nبررسى كارهاى هرثمه\r\nما مدّعى نيستيم كه هرثمه به حكومت اخلاص داشته ، و با بدگويى و سعايت از فضل و برادرش ، درصدد رهايى آن از سقوط بوده است ، بلكه ممكن است بيم شديد سران و فرماندهان ، بر اثر بركنارى طاهر بن حسين و طرد او از مقامات مهمّ مملكتى ، و نصب حسن بن سهل به فرماندارى عراق به جاى او ، كه به نظر و صوابديد فضل انجام گرفت ، او را به اين كار وادار كرده باشد ، زيرا اين رويداد موقعيّت و سرنوشت همگى آنها را در معرض تزلزل و تهديد قرار داده بود ، به راستى اين خود نمونه روشنى از سياست خود خواهانه و برتريجويانه فضل است ، كه در قبال كسانى كه مظاهر قدرت نظامى و سياسى حكومت به شمار مىآمدند ، اعمال مىكرد ، تا او و برادرش يگانه محور قدرت و نيرومندترين مردان دستگاه خلافت باشند ، و در واقع هرثمه مىخواست با سعايت از فضل ، موقعيّتى را كه بر اثر خدمات مخلصانه‌اش به حكومت ، استحقاق آن را به دست آورده بود ، حفظ كند ، امّا فضل توانست پيش از آن‌كه هرثمه خود را به مأمون برساند ، او را برضدّ وى به‌شوراند ، و وقايعى كه ذكر شد پس از آن به وجود آيد .\r\n\r\nجنبش فرماندهان براى كنار زدن فضل\r\nشكست هرثمه در برابر فضل ، انگيزه مؤثّرى بود كه گروهى از فرماندهان ، كه سرنوشت هرثمه و طاهر بن حسين را در انتظار خود مىديدند ، به جنبش درآيند ، و دست به اقداماتى بزنند امّا هيچ كدام از آنان جرأت نداشت ، اوضاع خطرناك دولت را كه ناشى از سياستهاى فضل بود ، به آگاهى مأمون برساند .\r\n\r\n\r\n","description":"","footnote":"\r\n( 1 ) - ابن خلدون ج 3 ص 245 .\r\n","page_name":" 154 ","page_number":154},
  {"content":"\r\n\r\n\r\nامام رضا عليه السّلام رهايى مىدهد\r\nتنها اميدى كه سران و فرماندهان براى رهايى از اين موقعيّت وخيم داشتند اين بود ، كه از امام رضا عليه السّلام درخواست كنند كه حقايق اوضاع را با مأمون در ميان گذارد ، و او را از آنچه در كشور مىگذرد آگاه گرداند ، زيرا امام عليه السّلام تنها كسى بود كه فضل نمىتوانست ، نسبت به او خدشه وارد ، و يا در نزد مأمون از او بدگويى كند ، ابن خلدون مىگويد :\r\n« . . . هنگامى كه اين فتنه‌ها در نتيجه سياست حسن بن سهل در عراق روى داد ، و مردم به سبب روش خودسرانه و مستبدّانه او و برادرش ، و همچنين برگزيدن علىّ بن موسى الرّضا عليه السّلام به ولايتعهدى ، و انتقال خلافت از خاندان عبّاسى ، از مأمون نفرت و انزجار پيدا كردند ، فضل بن سهل بروز اين فتنه‌ها را از مأمون پنهان مىداشت ، و در اخفاى آنها سخت مىكوشيد تا مبادا نظر مأمون درباره او و برادرش دگرگون شود .\r\nدر زمانى كه هرثمه از مأموريّت خود به خراسان بازمىگشت ، چون دانسته بود كه او در صدد است ، مأمون را از حقايق اوضاع آگاه گرداند ، و مأمون هم به گفتار او اعتماد دارد ، نزد مأمون از او به سختى بدگويى و سعايت كرد ، تا آن حدّ كه نظر مأمون درباره هرثمه دگرگون شد ، و بدون اين كه به سخن او گوش دهد وى را كشت ، در نتيجه نفرت و انزجار شيعيان او و مردم بغداد بالا گرفت ، و فتنه‌ها فزونى يافت ، فرماندهان نظامى اين جريانات را ميان خود مطرح كردند ، و درباره آنها به گفتگو پرداختند ، و چون قادر نبودند پيام خود را به آگاهى مأمون برسانند ، نزد امام رضا عليه السّلام حاضر شدند ، و درخواست كردند ، كه آن حضرت مأمون را از چگونگى اوضاع آگاه فرمايد ، امام عليه السّلام مأمون را از فتنه‌ها و جنگهايى كه در عراق جريان داشت ، مطّلع كرد ، و به او فرمود كه مردم از مقام و موقعيّتى كه به فضل و حسن داده ، و همچنين از واگذارى منصب ولايتعهدى به او ، ناخشنودند ، و به دشمنى با او برخاسته‌اند .\r\nمأمون عرض كرد : چه كسى جز شما از اين جريانها آگاه است ؟\r\nامام عليه السّلام فرمود : يحيى بن معاذ ، عبد العزيز بن عمران ، و جز اين دو بسيارى از فرماندهان برجسته نظامى اينها را مىدانند .\r\nمأمون آنان را احضار كرد ، و قضايا را پرسيد ، آنها نخست از او امان خواستند ، و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nسپس آنچه را به امام عليه السّلام معروض داشته بودند ، به آگاهى مأمون رسانيدند « 1 » . »\r\nطبرى در تاريخ خود ، موقعيّت امام رضا عليه السّلام را در قبال اين اوضاع ، به نحوى دقيقتر و مفصّلتر بيان مىكند ، او مىگويد : « گفته شده است كه علىّ بن موسى بن جعفر بن محمّد علوى عليهم السّلام مأمون را از جريان فتنه‌ها و جنگهايى كه از زمان كشتن برادرش امين پديد آمده بود آگاه گردانيد ، و او را توجّه داد كه فضل اخبار را از او پوشيده مىدارد ، و خاندان او و مردم به سبب برخى چيزها بر او خشمگينند ، و مىگويند مأمون جادو شده ، و در خرد او خلل راه يافته است ، و به همين علل ابراهيم بن مهدى را به خلافت برداشته ، و با او بيعت كرده‌اند .\r\nمأمون گفت : بنابر آنچه فضل به او خبر داده ، مردم با ابراهيم به خلافت بيعت نكرده‌اند ، بلكه او را براى سامان دادن كارهايشان ، امير خود گردانيده‌اند .\r\nامام عليه السّلام به او فرمود : فضل دروغ گفته ، و وى را فريب داده است ، و جنگ ميان ابراهيم و حسن بن سهل هم اكنون جريان دارد ، و مردم از مقام و منزلتى كه مأمون به او و برادرش داده است ، و همچنين از بيعت ولايتعهدى با او ، خشمگين هستند .\r\nمأمون گفت از سپاهيان كسى اين را مىداند ؟\r\nامام عليه السّلام يحيى بن معاذ ، عبد العزيز بن عمران و گروهى از سران سپاه را نام برد ، سپس آنان را نزد مأمون فرستاد و اينها عبارت بودند از يحيى بن معاذ ، عبد العزيز بن عمران ، موسى و علىّ بن ابى سعيد كه خواهرزاده فضل بود ، و نيز خلف مصرى ، مأمون از آنچه امام رضا عليه السّلام به او خبر داده بود ، پرسش كرد ، آنان براى اين كه فضل بن سهل متعرّض آنها نشود ، امان خواستند ، مأمون پذيرفت و به دستخطّ خويش براى هر كدام امان‌نامه‌اى نوشت و به آنها داد پس از آن حاضران فتنه‌ها و آشوبهايى را كه به پا شده ، و مردم را درگير كرده ، و همچنين نيرنگ فضل درباره هرثمه و مشتبه ساختن كار او را ، به اطّلاع مأمون رسانيدند ، و گفتند طاهر بن حسين در فرمانبردارى از خليفه ، چنان كه بايد و شايد آزمون داده است ، او شهرها را گشوده ، و مركب خلافت را رام و لگام كرده ، و به خليفه تسليم داشته است ، ولى پس از آن نابسامانيها بر طرف شد و امور انتظام يافت ، او از همه كارها بر كنار ، و به گوشه‌اى از سرزمين رقّه فرستاده شد ، و چون دست او را از اموال كوتاه\r\n\r\n\r\n","description":"","footnote":"\r\n( 1 ) - ابن خلدون ج 3 ص 249 .\r\n","page_name":" 156 ","page_number":156},
  {"content":"\r\n\r\nكردند ، كار او به ضعف گراييد ، و لشكريانش بر او شوريدند ، و اگر طاهر از جانب خليفه حكومت بغداد را مىداشت ، مملكت مضبوط و آرام بود ، و كسى را ياراى آن نبود كه بر او جرأت و جسارت يابد ، چنان كه بر حسن بن سهل تجرّى يافته‌اند ، ولى اوضاع ، همه‌جا دگرگون شده ، و طاهر بن حسين هم از زمان كشته شدن محمّد امين در رقّه به دست فراموشى سپرده شده است ، و در جنگهايى كه به وقوع مىپيوندد از او كمك گرفته نمىشود در صورتى كه از كسانى كه درجه و رتبه آنها از او خيلى پايينتر است كمك و يارى مىجويند « 1 » .\r\n\r\nمأمون اهميّت موقعيّت را درمىيابد\r\nدر ذهن مأمون تصويرى از اوضاع واقعى كشور منعكس شده بود ، ليكن او بر آن نشد ، كه روش خود را به زودى با فضل دگرگون كند ، زيرا زمام قدرت در خراسان و بغداد هنوز در دست او بود ، امّا در خراسان فضل با بركنارى طاهر بن حسين از فرمانروايى عراق ، و كشتن هرثمه يك جنگ روانى به راه انداخته بود ، كه در آن روح تمرّد و طغيان در تمام سران و فرماندهان از ميان رفته بود ، و همه در برابر تمايلات و نظريّات او سر فرود آورده ، و دريافته بودند ، كه مأمون همچون عصايى در دست فضل است ، كه به افسون او حركت مىكند ، و بغداد در دست حسن بن سهل برادر او بود ، كه بازوى راستش به شمار مىآمد ، و به منزله حربه نيرومندى بود ، كه مأمون را بدان مىترسانيد .\r\n\r\nفضل بدگويان خود را كيفر مىدهد\r\nامّا كسانى كه نزد مأمون رفته ، او را از چگونگى رفتار و سياستهاى فضل آگاه ، و از حقايق تلخ و جريانات مهمّى كه از او پوشيده داشته باخبر كرده‌اند ، بيم داشتند كه مبادا فضل از سعايت آنها نزد مأمون ، آگاه شود و از اين كه اقوال امام رضا عليه السّلام را درباره‌اش ، تأييد كرده‌اند اطّلاع يابد ، و در نتيجه امان‌نامه‌هاى مأمون را درباره تضمين مصونيّت آنها از انتقام فضل ، از ميان ببرد ، طبرى مىگويد :\r\n\r\n\r\n","description":"","footnote":"\r\n( 1 ) - طبرى ج 8 ص 564 .\r\n","page_name":" 157 ","page_number":157},
  {"content":"\r\n\r\n« هنگامى كه اين قضايا براى مأمون روشن و مسلّم شد ، فرمان كوچ كردن به بغداد را صادر كرد ، و با صدور اين فرمان ، فضل متوجّه برخى از اقدامات اينها شد ، لذا به توبيخ و آزار آنان پرداخت ، بعضى را تازيانه زد و برخى را به زندان انداخت ، و ريش تنى چند از آنها را كند .\r\nامام علىّ بن موسى الرّضا عليه السّلام درباره اينها با فضل گفتگو كرد ، و ضمانت خود را از آنان به او يادآورى فرمود ، و به وى تذكّر داد كه با آنها خوشرفتارى كند « 1 » .\r\nاين نصّ تاريخى صريحا دلالت دارد ، بر اين كه مأمون تا چه حدّ از برخورد با فضل دورى مىجست ، و از اين كه او را آگاه كند كه سخنان ديگران را درباره وى پذيرفته است ، سخت خوددارى مىكرد ، بويژه اين كه مأمون به فضل اجازه داد ، فرماندهانى را كه خود او آنان را مجبور كرد حقايق اعمال و رفتار فضل را براى وى بيان كنند ، و در برابر انتقامجويى فضل به آنها امان‌نامه داده بود ، كيفر و شكنجه دهد ، و نيز دليل است بر اين كه به دنبال بروز اين وقايع طرّاح نقشه ترور فضل شخص مأمون بوده است ، چنان كه برخى از كشندگان او در حضور مأمون همين را اعتراف كردند .\r\n\r\nمأمون نقش ستاره‌شناس را ايفا مىكند\r\nجالب اين است كه در اجراى نقشه مأمون براى از ميان بردن فضل ، تصادف ، عامل عمده بوده است ، و دور نيست كه اين تصادف را مأمون خود به وجود آورده باشد . و شرح آن اين است كه :\r\nفضل هنگامى كه مأمون را در حركت به سوى بغداد همراهى مىكرد ، نامه‌اى از برادرش حسن بن سهل به او رسيد ، مشعر بر اين كه من در تحويل امسال ، به حساب نجوم نظر كرده و يافته‌ام ، كه تو در فلان ماه در روز چهارشنبه گرمى آهن و آتش را خواهى چشيد ، و رأى من اين است كه تو و امام رضا عليه السّلام و امير المؤمنين ، در اين روز داخل حمّام شويد و حجامت كنيد ، تا به اين طريق خون از بدن جارى شود ، و نحوست بر طرف گردد . فضل چگونگى را به مأمون نوشت و از او خواست كه با او وارد حمّام شود\r\n\r\n\r\n","description":"","footnote":"\r\n( 1 ) - طبرى ج 8 ص 565 .\r\n","page_name":" 158 ","page_number":158},
  {"content":"\r\n\r\nاز ابى الحسن الرّضا عليه السّلام نيز همين درخواست را كرد .\r\n\r\nامام عليه السّلام از دخول در حمّام امتناع مىكند و هشدار مىدهد\r\nمأمون نامه‌اى در اين باره به امام رضا عليه السّلام نوشت ، و اين موضوع را درخواست كرد ، امام عليه السّلام در پاسخ او نوشت ، من فردا داخل حمّام نمىشوم ، و براى امير المؤمنين و فضل ، دخول حمّام را در فردا مصلحت نمىبينم . مأمون دوباره نامه نوشت ، و درخواست را تكرار كرد ، امام عليه السّلام در پاسخش نوشت ، من فردا داخل حمّام نمىشوم ، زيرا در شب گذشته پيامبر خدا صلّى اللّه عليه و إله را در خواب ديدم ، كه به من فرمود فردا در حمّام داخل مشو ، و من صلاح نمىدانم كه امير المؤمنين و فضل فردا را به حمّام درآيند ، مأمون در پاسخ آن حضرت نوشت : اى سرور من راست فرمودى و پيامبر خدا صلّى اللّه عليه و إله راست فرموده است ، من فردا به حمّام داخل نخواهم شد ، و فضل خود مىداند « 1 » .\r\n\r\nكشته شدن فضل\r\nبالاخره فضل در آن روز به حمّام درآمد ، و چنان كه در نامه‌اى كه ظاهرا برادرش حسن بن سهل به او نوشته و خبر داده بود ، شمشيرها وى را در ميان گرفتند و كشته شد .\r\nدور نيست كه اين نامه را مأمون از جانب برادرش حسن تهيّه ، و اين مقدّمه را فراهم كرده باشد ، تا هنگامى كه فضل كشته مىشود ، او مورد تهمت قرار نگيرد ، شايد هم مأمون خواسته است با اين وسيله ، و با اين ترور مبهم و پيچيده ، خود را از فضل و امام عليه السّلام هر دو رهايى دهد ، امّا امام عليه السّلام با هشيارى و آگاهى به فريبها و نيرنگهاى مأمون ، اصرار او را براى درآمدن به حمّام به اتّفاق فضل ، با احتياط و نرمش ردّ فرمود . و شايد قسمت اخير اين خبر آشكارا دلالت داشته باشد بر اين كه اين نامه توطئه‌اى از جانب مأمون بوده ، تا فضل و امام عليه السّلام را ترور كند ، و هر دو را از ميان بردارد ، و گرنه چرا با اين كه امام عليه السّلام از مأمون خواست ، كه فضل را از درآمدن به حمّام بازدارد او در اين باره خوددارى كرد ، و به او چيزى نگفت .\r\n\r\n\r\n","description":"","footnote":"\r\n( 1 ) - كافى ج 1 ص 491 ؛ ارشاد ص 249 .\r\n","page_name":" 159 ","page_number":159},
  {"content":"\r\n\r\n\r\nكشندگان فضل از نزديكان مأمون بودند\r\nآنچه اين نظر را تأييد مىكند اين است كه كشندگان فضل از نزديكان و خدمتكاران مأمون بودند ، و نقل شده است كه آنان با مأمون روبرو شدند و گفتند كه خود او انجام اين كار را از آنان خواسته است طبرى مىگويد :\r\n« چون به سرخس درآمد ، گروهى به فضل بن سهل كه در اين وقت در حمّام بود ، هجوم بردند ، و او را با شمشير زدند تا مرد ، و اين در روز جمعه دو شب از ماه شعبان گذشته ، به سال 202 اتّفاق افتاد . كشندگان كه از خدمتكاران مأمون بودند دستگير شدند ، و آنها چهار نفر بودند به نامهاى غالب مسعودى اسود ، قسطنطنين رومى ، فرج ديلمى و موفّق صقلبى ، و هنگامى كه او را كشتند ، شصت سال داشت ، سپس كشندگان فرار كردند ، و مأمون فرمان داد آنها را تعقيب كنند ، و براى هر كس كه آنها را دستگير كند ، ده هزار دينار جايزه قرار داد ، عبّاس بن هيثم بن بزرجمهر دينورى آنها را دستگير كرد و به حضور مأمون آورد ، آنها به مأمون گفتند : تو خود ما را به كشتن او فرمان دادى ، مأمون دستور داد گردن آنها را زدند .\r\nگفته شده هنگامى كه كشندگان فضل را دستگير كردند ، مأمون آنها را مورد بازپرسى قرار داد ، برخى از آنها گفتند علىّ بن ابى سعيد خواهرزاده فضل آنها را فريب داده و به اين كار واداشته است ، برخى هم اين را انكار كردند ، امّا مأمون فرمان داد آنها را كشتند .\r\nسپس مأمون نزد عبد العزيز بن عمران ، و على و موسى ، و خلف فرستاد ، و چگونگى را از آنها جويا شد ، آنان انكار كردند از اين كه در اين باره اطّلاعى داشته باشند ، ولى مأمون نپذيرفت و فرمان داد آنها را كشتند ، و سرهاى آنها را نزد حسن بن سهل كه در واسط بود فرستاد ، و اندوه خود را از مصيبت فقدان فضل به او اعلام و به او ابلاغ كرد كه او جانشين برادرش مىباشد . . . » « 1 » .\r\nآرى مأمون اين‌گونه توانست ، نيرومندترين مرد حكومت را كه سلطنت او را تهديد و بر سرنوشت او خودسرانه فرمانروايى مىكرد ، از ميان بردارد ، و به زندگى او پايان دهد ، امّا مانع و مشكل مهمّ ديگرى باقى مانده كه لازم بود براى از ميان برداشتن آن نيز\r\n\r\n\r\n","description":"","footnote":"\r\n( 1 ) - طبرى ج 8 ص 565 . ابن خلدون نيز در ج 3 ص 250 همين را ذكر كرده است .\r\n","page_name":" 160 ","page_number":160},
  {"content":"\r\n\r\nنقشه‌اى طرح كند ، تا مطمئن شود كه ريشه‌هاى مخالفت و تمرّد بغداد را قطع كرده ، و انگيزه‌هاى آن را از ميان برده است ، اين مانع مهمّ وجود امام رضا عليه السّلام بود ، زيرا وجود آن حضرت ، عقده دشوار و زخم التيام‌ناپذيرى براى عبّاسيان بغداد بود كه جز با حلّ آن نمىتوانستند در برابر مأمون تسليم شوند و از او اطاعت كنند ، و وجود آن حضرت به معناى پايان حكومت عبّاسيان ، و آغاز زمامدارى علويان بود .\r\n\r\nآنچه امام را وادار كرد در امر فضل دخالت كند\r\nآنچه امام عليه السّلام را وادار كرد كه در كشمكش سختى كه ميان فضل و سران و فرماندهان درگرفته بود ، دخالت كند ، لزوم حفظ كيان اسلام و بقاى قدرت آن و ضرورت طرد عوامل تجزيه و سقوط بود ، همان عواملى كه دشمنانى را كه در خارج انتظار مىكشيدند به طمع مىانداخت ، تا به ماجراجوييهاى دامنه‌دارى دست بزنند كه بهاى سنگين آن را بايستى مسلمانان بپردازند ، و امام عليه السّلام با دورانديشى پيش‌بينى مىكرد كه سياست غير مخلصانه فضل بطور قطع به چنين وضعى خواهد انجاميد ، اضافه بر اين كه فضل مرتكب ستمها و اعمال جنايتكارانه‌اى مىشد ، كه جامعه اسلامى از آثار شوم آن كارها در رنج بود ، و امام عليه السّلام در قبال اعمال غير مسؤولانه او ، احساس مسؤوليّت مىكرد ، و وسيله‌اى در اختيار آن حضرت نبود كه بتواند از سوء رفتار و كردار ناشايست او جلوگيرى كند ، جز اين كه مأمون را بر چگونگى اوضاع آگاه سازد ، و پرده از كارهاى او بردارد .\r\nامام عليه السّلام ضمن گفتگوى خود با مأمون ، اين نكته را توضيح داده و فرموده است :\r\n« اى امير المؤمنين . . . درباره امّت محمّد صلّى اللّه عليه و إله و آنچه خداوند سرپرستى آن را به تو داده ، و تو را بدان مخصوص داشته است ، از خدا بترس ، زيرا تو امور مسلمانان را تباه ساخته‌اى ، و كارها را به ديگرى واگذار كرده‌اى ، كه در ميان آنان غير از آنچه خدا حكم كرده است فرمان مىدهد » « 1 » .\r\nبىشكّ براى امام عليه السّلام موقعيّت و مقام ، مهمّ نيست و آنچه از همه چيز بيشتر اهميّت دارد حفظ وحدت مسلمانان و قدرت و انسجام آنهاست در برابر دشمنانى كه در داخل و\r\n\r\n\r\n","description":"","footnote":"\r\n( 1 ) - عيون اخبار الرّضا ج 6 ص 159 .\r\n","page_name":" 161 ","page_number":161},
  {"content":"\r\n\r\nخارج در كمين آنها نشسته‌اند ، و همچنين بسط عدالت اجتماعى در ميان طبقات مختلف مردم ، و دفع كابوس ستم از آنهاست . از اين رو امام عليه السّلام به مأمون اندرز مىدهد كه آشوبها را سركوب و فتنه‌ها را خاموش كند . آشكار است كه انجام اين امر ، جز از طريق بر طرف كردن انگيزه‌ها ، و از ميان بردن علّتها ميسّر نيست ، و از جمله اين انگيزه‌ها ولايتعهدى آن حضرت است كه مقرون به مصالح حكومت نبوده ، و اگر هم مصالحى در اين باره وجود داشته منتفى شده است ، بنابراين از همين جا مىتوانيم دريابيم ، كه موقعيّت و مقام ، مادامى كه با مصالح عالى اسلامى سازگار نباشد از نظر امام عليه السّلام هيچ‌گونه ارزشى ندارد .\r\nبه همين سبب است كه امام عليه السّلام در هنگام پذيرش ولايتعهدى ، اصل مشاركت در مسؤوليّتهاى حكومت را ردّ مىكند ، ولى مىپذيرد كه از دور و بدون هر گونه دخالت در امور و قبول مسؤوليّت ، طرف مشورت باشد ، و اين خوددارى و پرهيز امام عليه السّلام براى اين است كه نمىخواهد قسمتى از مسؤوليّت مظالم و جناياتى را كه حكومت مرتكب مىشود ، به عهده گيرد و به عنوان اين كه آن حضرت ، يكى از اعضاى دستگاه حاكم است ، اين مظالم و جنايات به نام او واقع شود . ليكن امام عليه السّلام به خود اجازه نداد كه از قبول مسؤوليّت ارشاد و مشورت آنها سر باز زند ، زيرا از اين طريق مىتوان ستم را دفع ، و خطر تضعيف و تجزيه را از مسلمانان بر طرف كرد .\r\nبديهى است همكارى در حدّ شور و ارشاد ، با اصل اعتقادى امام عليه السّلام مبنى بر عدم مشروعيّت حكومت ، هيچ‌گونه منافات ندارد ، زيرا اصل اعتقادى اين است كه اين حكومتها بر اساس غصب قدرت و سلب حاكميّت از كسانى كه شرعا شايستگى و استحقاق آن را دارند تشكيل شده است ، و در اين جا موضوع حكومت ، مورد نظر امام عليه السّلام نيست ، بلكه آنچه منظور نظر است رعايت مصالح اسلام و حفظ و وحدت مسلمانان ، و دفع شرارت فتنه‌انگيزان و دشمنان است ، و اين هم يكى از ويژگيهاى امام است ، كه هرگز مصالح اسلام را براى حفظ عوامل و مراكز قدرت فدا نمىكند .\r\nو ما مشاهده مىكنيم ائمّه عليهم السّلام در دورانهاى مختلف ، با اين كه معتقد به عدم مشروعيت حكومتهاى زمان خود بودن ، با آنها به طريق مسالمت مىزيستند ، و از درگيرى با آنها دورى مىجستند ، و اين تنها به ملاحظه رعايت مصالح مسلمانان بوده است و بس .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nپايان فاجعه\r\nمأمون از نظر سياسى نمىتوانست وارد بغداد شود ، و امام رضا عليه السّلام را به همراه خود داشته باشد ، زيرا همين امر موجب بروز فتنه‌ها و برانگيختن آشوبهايى مىشد ، كه شايد قادر نبود در برابر آنها پايدارى كند . و به همين جهت است كه به نظر ما قول اقوا اين است كه مأمون مخفيانه از طريق انگور زهرآلود ، به زندگى امام عليه السّلام پايان داده است ، و شرايط وقت و موقعيّت ، اين نظر را تقويت و تأكيد مىكند ، هر چند ابن اثير در تاريخ خود و برخى از دانشمندان بزرگ و مورّخان مانند شيخ مفيد و جز او در اين باره شكّ كرده‌اند ، و گروه ديگرى مانند سيّد بن طاووس ، و سبط بن جوزى ، و اربلى در كشف الغمّه آن را منكر شده‌اند ، و نويسنده اخير نسبت به انكار اين موضوع پافشارى ، و مصرّانه از نظر خود دفاع كرده است ولى دفاع او ساده و سطحى و خالى از دليل و تحقيق است .\r\nشايد نامه‌اى كه مأمون پس از وفات امام رضا عليه السّلام به عبّاسيان و مردم بغداد نوشته است گوياى اين واقعيّت باشد ، طبرى مىگويد :\r\n« مأمون نامه‌اى به بنى عبّاس و ياران خود و مردم بغداد نوشت ، و مرگ علىّ بن موسى عليه السّلام را به آنان اعلام كرد ، و از آنان خواست كه فرمانبردارى كنند و به اطاعت او درآيند ، زيرا دشمنى آنان با او جز به سبب بيعت وى با علىّ بن موسى عليه السّلام نبوده است . . . » « 1 » .\r\n\r\n\r\n","description":"","footnote":"\r\n( 1 ) - طبرى ج 8 سال 203 .\r\n","page_name":" 163 ","page_number":163},
  {"content":"\r\n\r\nشايد بتوان گفت اين نامه صراحت دارد بر اين كه مرگ امام عليه السّلام در چنين موقعيّتى ، به طور طبيعى صورت نگرفته است و آنچه ابن خلدون در بيان مضمون اين نامه نگاشته است ، اتّهام مأمون را در كشتن امام عليه السّلام به صورت واضحترى نشان مىدهد . او در تاريخ خود مىگويد :\r\n« مأمون به سوى حسن بن سهل و مردم بغداد و پيروان خود پيغام فرستاد ، و از پيمان ولايتعهدى خويش با امام على بن موسى عليه السّلام پوزش خواست و اعلام كرد كه او مرده است ، و از آنان خواست كه به فرمانبردارى از او بازگردند « 1 » » .\r\nپوزش مأمون از كردار خود به معناى اين است كه او اشتباه خود را درباره ولايتعهدى امام عليه السّلام دريافته است ، و اگر گفته شود كه پس از مرگ امام عليه السّلام به اشتباه خود آگاه شده بى معناست ، و ناگزير اين آگاهى و بيدارى ، پيش از وفات امام عليه السّلام بوده ، و با كشتن ناگهانى آن حضرت ، اشتباه خويش را تصحيح كرده است ، تا بدين وسيله عبّاسيان و دوستان و مردم بغداد را از خود خشنود گرداند ، به علاوه اگر ما تنها موقعيّت سياسى سختى را كه حكومت مأمون ، در آن دوران پر از اضطراب دچار آن بود در نظر گيريم ، و از نصوص تاريخى كه دست‌اندركار بودن مأمون را در اين امر تأييد مىكند چشم پوشيم ، باز هم بدون هر گونه هواخواهى يا بدانديشى مىتوانيم در كشتن ناگهانى امام رضا عليه السّلام انگشت اتّهام را متوجّه مأمون سازيم .\r\nشيخ صدوق روايت مىكند ، كه در حال احتضار امام رضا عليه السّلام مأمون او را مخاطب قرار داده گفت : « به خدا سوگند نمىدانم كدام يك از اين دو مصيبت بر من سنگين‌تر است ، فقدان و فراق تو ، يا تهمت مردم كه مىگويند من تو را به ناگهان كشته‌ام . . . » « 2 » .\r\nابو الفرج در مقاتل روايت كرده است ، كه مأمون به امام عليه السّلام عرض كرد :\r\n« اى برادر چه دشوار است بر من كه مرگ تو را ببينم ، در حالى كه من بقاى تو را آرزو داشتم ، و از اين سخت‌تر و دشوارتر اين كه مردم مىگويند من به تو سمّ خورانيده‌ام ، و خدا مىداند كه من از اين تهمت به دورم . . . » « 3 »\r\n\r\n\r\n","description":"","footnote":"\r\n( 1 ) - ابن خلدون ج 3 ص 250 .\r\n( 2 ) - عيون اخبار الرّضا ج 2 ص 242 .\r\n( 3 ) - مقاتل الطالبيين ص 380 .\r\n","page_name":" 164 ","page_number":164},
  {"content":"\r\n\r\nاين ناآرامى مأمون بيانگر اين است كه اتّهام او به كشتن امام عليه السّلام در همان هنگام ، مورد بحث و گفتگو و شايد مورد پذيرش بوده است ، زيرا مأمون اتّهام خود را در اين باره تأكيد مىكند ، و مىكوشد اعتراف و مدركى براى براءت خود از امام عليه السّلام اخذ كند ، چنان كه ابو الفرج بيان كرده است .\r\n\r\nدفاع ساده‌لوحانه از مأمون\r\nموجب شگفتى است كه برخى بعيد دانسته‌اند مأمون مرتكب قتل ناگهانى امام عليه السّلام شده باشد و اظهار اندوه و گريه و همچنين امتناع او را از تناول خوردنيها و آشاميدنيها در اين فاجعه ، دليل قول خود دانسته‌اند ، شايد اينها از مأمون انتظار داشته‌اند كه در اين واقعه اظهار سرور و شادمانى كند تا اتّهام و مداخله او در اين فاجعه مورد اطمينان ديگران قرار گيرد . ليكن حقيقت اين است كه اينها به سبب ساده‌انديشى و كوته‌بينى از فهم حقايق تاريخى معذورند .\r\n\r\nچگونگى شهادت امام عليه السّلام\r\nروايات وارده درباره كيفيّت شهادت امام عليه السّلام اتّفاق دارد ، بنابر گفته ابو الفرج و مفيد مأمون آن حضرت را به وسيله آب انار و انگور زهرآلود مسموم كرده است ، مفيد در ارشاد از عبد اللّه بن بشر نقل كرده كه گفته است :\r\n« مأمون به من دستور داد ناخنهايم را از حدّ معمول درازتر نگه دارم ، و اين را به كسى اظهار نكنم ، من چنان كردم ، سپس مرا احضار كرد ، و چيزى شبيه تمر هندى به من داد و گفت اين را با هر دو دست خود نرم كن ، من همين كار را كردم ، پس از آن از جا برخاست و رفت و بر امام عليه السّلام وارد شد ، و به او عرض كرد : حالت چگونه است ؟\r\nامام عليه السّلام فرمود : اميدوارم خوب باشم .\r\nمأمون عرض كرد : من هم به حمد خدا امروز خوبم ، آيا امروز كسى از پرستاران نزد شما آمده است ؟\r\nامام عليه السّلام فرمود : نه .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمأمون خشمناك شد و به غلامان فرياد زد كه آب انار حاضر كنيد كه از آن نمىتوان بىنياز بود . سپس مرا صدا كرد و گفت : يك دانه انار بياور ، و چون آوردم گفت به دست خود آب آن را بگير ، و چون آب آن را گرفتم ، مأمون آن را به امام رضا عليه السّلام خورانيد ، و همين سبب شهادت آن حضرت شد و دو روز پس از آن وفات فرمود .\r\nاز ابا صلت هروى نقل شده كه گفته است : هنگامى كه مأمون از نزد امام رضا عليه السّلام بيرون رفت من بر او وارد شدم ، به من فرمود اى ابا صلت كار خود را كردند ، و شروع به حمد و ثناى الهى فرمود .\r\nمحمّد بن جهم روايت كرده است كه امام رضا عليه السّلام انگور را دوست مىداشت ، مقدارى از آن تهيّه و در ته دانه‌هاى انگور سوزن فروكردند و چند روزى به همان حال نگه‌داشتند سپس سوزنها را جدا كردند و انگور را نزد امام عليه السّلام آوردند آن حضرت از آن تناول فرمود ، و به همين علّت به شهادت رسيد ، و گفته شده كه سمّ مزبور بسيار لطيف و ناپيدا بوده است « 1 » » .\r\nكيفيّت قتل به هر نحوى كه باشد ، با ملاحظه نصوص تاريخى ، و اوضاع خاصّ سياسى ، آنچه از نظر ما اقوا و ارجح مىباشد اين است كه مأمون آن حضرت را مسموم كرده و ناگهانى به شهادت رسانيده است ، و در اين باره هيچ‌گونه شكّ و ترديدى نداريم .\r\n« وفات آن حضرت در طوس در ده سناباد از دهات نوغان اتّفاق افتاده و در خانه حميد بن قحطبه در قبّه‌اى كه گور هارون در يك سمت آن قرار دارد ، نزديك قبله دفن شده است « 2 » » .\r\n« هنگامى كه امام رضا عليه السّلام وفات يافت ، مأمون مرگ آن حضرت را بلافاصله اعلام نكرد ، و جنازه آن حضرت را يك روز و يك شب نگه داشت ، سپس محمّد بن جعفر بن محمّد و گروهى از آل ابى طالب را احضار كرد ، و جسد مبارك امام عليه السّلام را صحيحا بدون اين كه اثرى بر آن باشد ، به آنان نشان داد ، و پس از آن گريست .\r\nو گفت اى برادر بر من دشوار است كه تو را به اين حالت ببينم ، در حالى كه آرزو مىكردم كه من پيش از تو بميرم امّا خداوند آنچه مىخواهد مىكند ، مأمون بىتابى و\r\n\r\n\r\n","description":"","footnote":"\r\n( 1 ) - ارشاد ص 297 . در مقاتل الطالبيين ص 377 و 378 نيز به همين نحو ذكر شده است .\r\n( 2 ) - عيون اخبار الرّضا ج 1 ص 18 .\r\n","page_name":" 166 ","page_number":166},
  {"content":"\r\n\r\nاندوه بسيارى از خود نشان داد ، و جنازه آن حضرت را بر دوش گرفت ، و تا محلّ دفن و جايى كه امروز زيارتگاه آن حضرت است ، تشييع كرد « 1 » » .\r\n« . . . پيش از آن‌كه قبر كنده شود مأمون حاضر شد و دستور داد كه در كنار پدرش قبر آن حضرت حفر شود سپس رو به جانب ما كرد و گفت :\r\nصاحب اين جنازه براى من حديث كرد كه قبرى كه براى او كنده مىشود ، در آن آب و ماهى نمايان خواهد شد قبر را حفر كنيد ، چون حفر كردند و لحد آماده شد ، آب در آن جوشيد و ماهى در آن ظاهر شد ، سپس آب فرو نشست ، و امام رضا عليه السّلام در آن دفن شد « 2 » » .\r\n\r\nمرثيه بر امام عليه السّلام\r\nهنگامى كه امام رضا عليه السّلام وفات فرمود ، شاعران به مرثيه‌گويى پرداختند ، و مردم بر اميد و آرزوى از دست رفته خود كه آن حضرت زمام خلافت را به دست گيرد ، و مشعل حقّ را كه مدّتها به دست خلفا بىنور و خاموش مانده بود ، فروزان و تابان سازد اشكها ريختند ، همان خلفايى كه فريب و تزوير را وسيله‌اى براى مشتبه كردن امور و گمراهى مردم قرار دادند ، و در همان حال كه حدود الاهى را بر ديگران جارى مىكردند ، از اجراى آنها درباره خويش خوددارى داشتند ، با اين كه در پشت پرده و گاهى هم آشكارا ، انواع محرّمات الهى و اعمال مخالف كتاب خدا و سنّت پيامبر صلّى اللّه عليه و إله را به جاى مىآوردند .\r\nاز جمله شاعرانى كه در وفات آن حضرت مرثيه سروده است ، دعبل بن على خزاعى شاعر و مبلّغ اهل بيت عليهم السّلام است ، مرثيه‌هاى چندى درباره حضرت رضا عليه السّلام از او نقل شده ، كه از جمله آنهاست آنچه ابو الفرج ذكر كرده و گفته است علىّ بن سليمان اخفش ، اين اشعار را از دعبل بن علىّ خزاعى كه درباره امام رضا عليه السّلام و سمّى كه به آن حضرت خورانيده شده و رثاى فرزندش ، و همچنين مذمّت خلفاى عبّاسى است ، براى من خواند .\r\n\r\n\r\n","description":"","footnote":"\r\n( 1 ) - مقاتل الطالبيين ص 378 .\r\n( 2 ) - همان مأخذ ص 380 .\r\n","page_name":" 167 ","page_number":167},
  {"content":"\r\n\r\n على الكره ما فارقت أحمد و انطوى * عليه بناء جندل و رزين « 1 »\r\nو أسكنته بيتا خسيسا متاعه * و انّى على رغمى به لضنين « 2 »\r\nو لو لا التّأسى بالنّبى و أهله * لأسبل من عينى عليه شؤون « 3 »\r\nهو النّفس إلّا أنّ آل محمّد صلّى اللّه عليه و إله * لهم دون نفسى فى الفؤاد كمين « 4 »\r\nأضرّبهم إرث النّبى فاصبحوا * يساهم فيه ميتة و منون « 5 »\r\nدعتهم ذئاب من أمية و انتحت * عليهم دراكا إزمة و سنون « 6 »\r\nو عاثت بنو العبّاس فى الدين عيثة * تحكّم فيه ظالم و ظنين « 7 »\r\nو سمّوا رشيدا ليس فيهم لرشده * و هاذاك مأمون و ذاك أمين « 8 »\r\nفما قبلت بالرّشد منهم رعاية * و لا لولىّ بالامانة دين « 9 »\r\nرشيدهم غاو و طفلاه بعده * لهذا رزايا دون ذاك مجون « 10 »\r\nألا أيّها القبر الغريب محلّه * بطوس عليك الساريات هتون « 11 »\r\nشككت فما أدرى أمسقى بشربة * فأبكيك أم ريب الرّدى فيهون « 12 »\r\nو أيّهما ما قلت إن قلت شربة * و إن قلت موت إنّه لقمين « 13 » \r\n\r\n\r\n","description":"","footnote":"\r\n( 1 ) - من از احمد از روى بىميلى جدا نشدم ، در حالى كه بنايى سنگى و استوار او را دربر گرفته است .\r\n( 2 ) - او را در خانه‌اى جاى دادم ، كه بهره آن ناچيز است ، هر چند من بر خلاف ميل خود به آن بخل مىورزم .\r\n( 3 ) - و اگر اين نبود كه به پيامبر صلّى اللّه عليه و إله و خاندانش تأسى جسته‌ام ، از چشمانم اشكهايم را بر او ريزان مىكردم .\r\n( 4 ) - او جان من است جز اين كه آل محمّد صلّى اللّه عليه و إله بجز در جانم در دل من جاى دارند .\r\n( 5 ) - ميراث پيامبر عليه السّلام باعث ضرر و زيان آنان شد ، و در آن مرده و منّت‌گذار شريك شدند .\r\n( 6 ) - گرگانى از بنى اميّه آنان را فراخواندند ، و سختى و تنگى از هر سو پياپى بر آنان هجوم بردند .\r\n( 7 ) - فرزندان عبّاس دين را تباه كردند ، و هر ستمگر و شاك و بىدينى به نام دين فرمانروايى كرد .\r\n( 8 ) - رشيد را رشيد نام نهادند ، در حالى كه در ميان آنان رشد و صلاحى نيست ، همين گونه است مأمون و امين .\r\n( 9 ) - از اينان كسى به سبب داشتن رشد و صلاح يافت نشد كه رعايت كند و پاس حرمت نگه دارد ، و از آنها حاكمى نبود كه در دين امين باشد .\r\n( 10 ) - رشيد و پس از او دو فرزندش گمراه بودند ، آن يك مصيبتها و آن ديگر فسق و فجورها داشت .\r\n( 11 ) - هان اى قبرى كه در غربت و در طوس قرار دارى . باران رحمت الهى پيوسته بر تو ريزان باد .\r\n( 12 ) - شك دارم و نمىدانم كه آيا شربت سمّ آشاميده‌اى تا بر تو گريه كنم ، و يا بر مرگ طبيعى درگذشته‌اى تا مصيبت آسان شود .\r\n( 13 ) - و هر كدام از اينها را بگويم ، چه بر اثر آشاميدن سمّ و چه به طور طبيعى ، بىشكّ مرگ تو سريع و\r\n","page_name":" 168 ","page_number":168},
  {"content":"\r\n\r\n أيا عجبا منهم يسمّونك الرّضا * و يلقاك منهم كلحة و غضون « 1 »\r\nأتعجب للأجلاف أن يتحيفوا * معالم دين اللّه و هو مبين « 2 »\r\nفقد سبقت منهم بفضلك آية * لدىّ و لكن ما هناك يقين « 3 » \r\nدعبل در اين اشعار خود ، مصيبتهاى هولناك ، و گرفتاريهاى دردناكى را كه از حكومتهاى اموى و عبّاسى بر اهل بيت عليهم السّلام وارد شده شرح مىدهد ، و پس از آن به هجو و بدگويى رشيد و دو فرزندش امين و مأمون مىپردازد و سپس با سوز و گداز امام رضا عليه السّلام را مرثيه مىگويد ، و ضمن آن به اتّهام مأمون در كشتن ناگهانى امام عليه السّلام اشاره مىكند .\r\nو ديگر از كسانى كه در سوگ امام عليه السّلام مرثيه گفته‌اند ، اشجع بن عمرو سلمى است ، او در رثاى آن حضرت مىگويد :\r\n يا صاحب العيس يحدى فى أزمّتها * اسمع و أسمع غدا يا صاحب العيس « 4 »\r\nإقرأ السّلام على قبر بطوس و لا * تقرأ السّلام و لا النعمى على طوس « 5 »\r\nفقد أصاب قلوب المسلمين بها * روع و أفرخ فيها روع ابليس « 6 »\r\nو أخلست و احد الدّنيا و سيّدها * فأيّ مختلس منها و مخلوس « 7 »\r\nو لو بدا الموت حتّى يستديربه * لاقى وجوه رجال دونه شوس « 8 » \r\n\r\n\r\n","description":"","footnote":"\r\nناگهانى بوده است .\r\n( 1 ) - شگفت از اينها كه تو را رضا ناميدند امّا ، با ترشرويى و بدخويى با تو روبرو شدند .\r\n( 2 ) - آيا شگفتى دارى از اين كه احمقان و نادانان بر نشانه‌هاى دين خدا كاستى و نقصان وارد كنند ، و دين خدا نمايان و آشكار است .\r\n( 3 ) - نشانه فضيلت تو بر آنان سبقت جسته است ، و من بر اين اعتقادم امّا آنان يقين ندارند .\r\n( 4 ) - اى آن شتربانى كه در پيشاپيش شتران آواز مىخواند ، بشنو و فردا به گوشها برسان ، اى شتربان .\r\n( 5 ) - به قبرى كه در طوس است سلام برسان ، و سلام به شهر طوس مگوى ، و آن را خوشى و آسايش مباد .\r\n( 6 ) - در اين شهر به دلهاى مسلمانان ترس و وحشت رسيد ، و دل شيطان در آن امان و آسايش يافت .\r\n( 7 ) - شهر طوس يگانه روزگار و سرور دهر را ربود ، چه ربانيده‌اى از آن و چه ربوده شده‌اى ! !\r\n( 8 ) - و اگر مرگ نمودار شود ، و به گرد او درآيد ، چهره مردانى را خواهد ديد ، كه بىاعتنا و خشم‌آلود به او مىنگرند .\r\n","page_name":" 169 ","page_number":169},
  {"content":"\r\n\r\n بؤسا لطوس فما كانت منازله * ممّا تخوّفه الأيّام بالبؤس « 1 »\r\nمعرّس حيث لا تعريس ملتبس * يا طول ذلك من نأى و تعريس « 2 »\r\nإنّ المنايا أنالته مخالبها * و دونه عسكرجم الكراديس « 3 »\r\nأوفى عليه الرّدى في خيس أشبله * و الموت يلقى أبا الأشبال فى الخيس « 4 »\r\nمازال مقتبسا من نور والده * إلى النّبى ضياء غير مقبوس « 5 »\r\nفى منبت نهضت فيه فروعهم * بباسق فى بطاح الملك مقبوس « 6 »\r\nو الفرع لا يرتقى إلّا على ثقة * من القواعد و الدّنيا بتأسيس « 7 »\r\nلا يوم اولى بتخريق الجيوب و لا * لطم الخدود و لا جدع المعاطيس « 8 »\r\nمن يوم طوس الّذى نادت بروعته * لنا النّعاة و أفواه القراطيس « 9 »\r\nحقّ بانّ الرّضا أودى الزّمان به * ما يطلب الموت إلّا كلّ منفوس « 10 »\r\nذاللّحظتين و ذاليومين مفترش * رمسا كآخر فى يومين مرموس « 11 »\r\nبمطلع الشّمس وافته منيته * ما كان يوم الرّدى عنه بمحبوس « 12 » \r\n\r\n\r\n","description":"","footnote":"\r\n( 1 ) - تيره‌روزى بر طوس باد هر چند منزلگاههايش از آن جمله نيست كه روزگار آنها را به تيره‌روزى و بدبختى ترسانيده باشد .\r\n( 2 ) - طوس منزلگاهى است كه استراحتى در آن نيست و جاى اشكال و ابهام است ، و چقدر فاصله دارد دورى و غربت از استراحت و خوشى .\r\n( 3 ) - مرگ چنگال خود را به او رسانيده ، و نزد آن سپاهى با دسته‌هاى فراوان و انبوه است .\r\n( 4 ) - در بيشه شيران وى ، هلاكت به او دررسيد ، آرى مرگ شيران را در بيشه‌زار ديدار مىكند .\r\n( 5 ) - او پيوسته از انوار پدرانش تا پيامبر صلّى اللّه عليه و إله بهره مىگرفت ، همان نورى كه از ديگرى اخذ نشده است .\r\n( 6 ) - در محلّى شاخه‌هاى آنها روييده و افراشته و قد كشيده كه سرزمين پادشاهى است و از آن پرتو گرفته مىشود .\r\n( 7 ) - و شاخه‌ها افراشته و برآمده نمىشود مگر آن‌كه بر تنه و پايه‌هاى محكمى استوار باشد ، و دنيا بر اين اساس است .\r\n( 8 ) - هيچ روزى به گريبان چاك كردن و لطمه به صورت زدن و به سختى بىتابى كردن ، سزاوارتر از روز طوس نيست .\r\n( 9 ) - روزى كه پيام‌آوران مرگ و كاغذها به زبان خود از ترس و وحشت بر ما فرياد زدند .\r\n( 10 ) - آرى چنين است ، زمانه امام رضا عليه السّلام را از ميان ما برد ، و مرگ جز گرانمايه و نفيس را طلب نمىكند .\r\n( 11 ) - صاحب آن دو لحظه و آن دو روز در بستر گور آرميده ، همچون ديگر كسانى كه در دو روز به خاك رفته‌اند .\r\n( 12 ) - هنگام دميدن آفتاب مرگ او فرارسيد ، آرى روز مرگ از او بازداشته نشده بود .\r\n","page_name":" 170 ","page_number":170},
  {"content":"\r\n\r\n يا نازلا جدثا في غير منزله * و يا فريسة يوم غير مفروس « 1 »\r\nلبست ثوب البلى أعزز علىّ به * لبسا جديدا و ثوبا غير ملبوس « 2 »\r\nصلّى عليك الذّى قد كنت تعبده * تحت الهواجر في تلك الأ ماليس « 3 »\r\nلو لا مناقضة الدّنيا محاسنها * لما تقايسها أهل المقاييس « 4 »\r\nأحلّك اللّه دارا غير زائلة * في منزل برسول اللّه مأنوس « 5 » \r\nابو الفرج در مقاتل گفته است هنگامى كه اين چكامه اشجع شيوع پيدا كرد ، او برخى الفاظ آن را تغيير داد ، و آن را به نام رشيد كرد « 6 » .\r\nدعبل بن على خزاعى گفته است ، هنگامى كه خبر وفات امام رضا عليه السّلام به من رسيد در قم بودم ، و قصيده رائيّه خود را در سوگ آن حضرت سرودم . برخى ابيات اين قصيده اين است :\r\n آرى أمية معذورين إن قتلوا * و لا أرى لبني العبّاس من عذر « 7 »\r\nأولاد حرب و مروان و أسرتهم * بنومعيط ولاة الحقد و الوغر « 8 »\r\nقوم قتلتم على الاسلام اوّلهم * حتّى اذا استمسكوا جازوا على الكفر « 9 »\r\nأربع بطوس على قبر الزكّى به * إن كنت تربع من دين على وطر « 10 » \r\n\r\n\r\n","description":"","footnote":"\r\n( 1 ) - اى آن‌كه به قبرى فرود آمده‌اى كه در منزلگاه تو نيست و اى شكار روزگارى كه شكار نمىشود .\r\n( 2 ) - جامه كهنه پوشيدى و چه بر من گران و دشوار است كه جامه نو و تازه بر تن كنم .\r\n( 3 ) - آن‌كه در روزهاى سوزان و شبانگاهان او را پرستش مىكردى بر تو درود فرستاد .\r\n( 4 ) - اگر اين نبود كه دنيا با خوبيها و محاسن خود در ستيز است ، اهل سنجش نمىتوانستند اين مصيبت را اندازه‌گيرى كنند .\r\n( 5 ) - خداوند تو را در سراى جاويد و هميشگى متنعم فرمايد ، و در منزلى به همدمى پيامبر خدا صلّى اللّه عليه و إله جاى دهد .\r\n( 6 ) - مقاتل الطالبيين ص 378 - 380 .\r\n( 7 ) - به نظر من اگر امويان فرزندان علىّ و فاطمه را كشتند ، معذور بودند ، امّا اولاد عبّاس را هيچ عذرى نمىبينم .\r\n( 8 ) - آنها فرزندان حرب و مروان و خاندان آنان و بنو معيط بودند كه همگى سردمداران حسد و كينه و دشمنى مىباشند .\r\n( 9 ) - آنها گروهى هستند كه در اسلام نخستين آنان را كشتيد ، و آنها هر وقت توانستند به كفر باز مىگشتند .\r\n( 10 ) - اگر منزل مىكنى در طوس بر مرقد آن ( امام ) پاك منزل كن ، كه در دين به دو نياز دارى .\r\n","page_name":" 171 ","page_number":171},
  {"content":"\r\n\r\n قبران في طوس خير النّاس كلّهم * و قبر شرّهم هذا من العبر « 1 »\r\nما ينفع الرّجس من قرب الزكي و ما * على الزّكى بقرب الرّجس من ضرر « 2 »\r\nهيهات كلّ امرى رهن بما كسبت * له يداه فخذ ما شئت او فذر « 3 » \r\nدعبل مرثيه‌هاى زيادى در سوگ امام رضا عليه السّلام سروده ، و به اين وسيله در تبليغ مذهب خود كوشيده ، و نظر امّت را به ستمهايى كه بر اهل بيت عصمت عليهم السّلام وارد شده ، و تجاوزى كه بر حقوق آنها به عمل آمده جلب كرده است ، همچنين از اين طريق تباهى دستگاههاى حاكم را كه جور و بيداد آنها ، از حدّ معقول گذشته به گوش مردم رسانيده است .\r\nدعبل از بزرگترين شاعران اين دوره ، و در دفاع از ايمان و اعتقاد خود از سخت‌ترين كسان به شمار است ، او در شعر خود صورت صحيحى از روش و ماهيّت حكومت خودكامه عبّاسان به دست مىدهد ، و مصائبى را كه از جور و ستم آنها بر اهل بيت عليهم السّلام وارد شده ، بيان مىكند .\r\nو نيز از جمله كسانى كه امام رضا عليه السّلام را مرثيه گفته‌اند ، علىّ بن ابى عبد اللّه خوافى است ، او گفته است :\r\n يا أرض طوس سقاك اللّه رحمته * ماذا حويت من الخيرات يا طوس « 4 »\r\nطابت بقاعك في الدّنيا و طيّبها * شخص ثوى بسناباد مرموس « 5 »\r\nشخص عزيز على الاسلام مصرعه * في رحمة اللّه مغمور و مغموس « 6 » \r\n\r\n\r\n","description":"","footnote":"\r\n( 1 ) - دو قبر در طوس است ، يكى قبر بهترين تمام مردم و ديگر قبر بدترين تمام مردم و اين از عبرتهاى روزگار است .\r\n( 2 ) - پليد از نزديك بودنش به پاك سودى نمىبرد ، و به پاك از نزديك بودن پليد به او هيچ زيانى نمىرسد .\r\n( 3 ) - هيهات هر كسى در گرو عمل خويش است و دستآوردهاى او از آن اوست ، اكنون آنچه مىخواهى برگير يا رها كن .\r\n( 4 ) - اى زمين طوس ، خداوند تو را از رحمت خود ، سيراب كند كه چه خيرات و خوبيهاى بسيارى تو اى طوس دربر دارى .\r\n( 5 ) - در دنيا سرزمينهاى تو پاكيزه باد ، و پاكيزه كرده است آن را شخصيّتى كه در سناباد آرميده و در خاك غنوده است .\r\n( 6 ) - او شخصى است كه شهادتش بر اسلام گران و سنگين است و در رحمت پروردگار فرو رفته ، و غوطه‌ور است .\r\n","page_name":" 172 ","page_number":172},
  {"content":"\r\n\r\n يا قبره أنت قبر قد تضمّنه * حلم و علم و تطهير و تقديس « 1 »\r\nفخرا فإنّك مغبوط بجثّته * و بالملائكة الأبرار محروس « 2 » \r\nو ابو فراس حمدانى گفته است :\r\n باؤا بقتل الرّضا من بعد بيعته * و أبصروا بغضه من رشدهم و عموا « 3 »\r\nعصابة شقيت من بعد ما سعدت * و معشر هلكوا من بعد ما سلموا « 4 »\r\nلا بيعة ردعتهم عن دمائهم * و لا يمين و لا قربى و لا رحم « 5 » \r\nمنظور شاعر در اين ابيات ، همان حقيقت تلخ نمايش غم‌انگيز ولايتعهدى امام رضا عليه السّلام و نقش سازندگان و طرّاحان آن است ، و مىگويد هنگامى كه ولايتعهدى را كه گام آخرين به سوى مسند خلافت است ، به آن حضرت سپردند سعادتمند شدند ، زيرا بنابه اراده و فرمان خداوند ، خلافت حقّ طبيعى اهل بيت عليهم السّلام است ، ليكن شقاوت و هلاكت دامنگير آنها شد ، براى اين كه على رغم بيعت و عهد و پيمان خود ، آن حضرت را ناگهانى شهيد كردند .\r\nاشعار رثاى بسيار ديگرى نيز وجود دارد ، كه مشتمل است بر مصائب و گرفتاريهايى كه از جانب خلفاى زمان بر آن حضرت وارد شده است ، ولى ما به آنچه ذكر شد اكتفا مىكنيم ، زيرا ضرورتى به زياده بر اين نيست .\r\n\r\n\r\n","description":"","footnote":"\r\n( 1 ) - اى آرامگاه او ، تو آن قبرى كه بردبارى و دانشورى و پاكى و پاكيزگى را دربر دارد .\r\n( 2 ) - پس فخر و مباهات كن زيرا تو به سبب جسد او مورد رشك و حسدى ، و به وسيله فرشتگان مقرّب در حفظ و حراستى .\r\n( 3 ) - پس از بيعت با امام رضا عليه السّلام به كشتن او اقدام كردند ، و كينه و دشمنى او را مصلحت ديدند و كوردل شدند .\r\n( 4 ) - آنها دسته‌اى هستند كه بدبخت شدند پس از آن‌كه نيكبختى يافتند ، و گروهى مىباشند كه پس از آن‌كه ايمنى يافتند نابود شدند .\r\n( 5 ) - نه بيعت و نه سوگند و نه خويشاوندى و قرابت هيچ كدام آنها را از كشتن و ريختن خون آنان باز نداشت .\r\n","page_name":" 173 ","page_number":173},
  {"content":"\r\n\r\n\r\nامام عليه السّلام و شورشهاى علويان\r\nچنان كه گفتيم يكى از انگيزه‌هايى كه مأمون را وادار كرد ، امام رضا عليه السّلام را به خراسان بخواند ، و با او به ولايتعهدى بيعت كند دورى جستن از برخورد و درگيرى با علويان بود ، اينان بر اين عقيده بودند ، كه عبّاسيان منصب خلافت و حكومت بر مسلمانان را ، كه حقّ طبيعى علويان بوده ، از آنان ربوده ، و به خود اختصاص داده‌اند ، و در شورشها و قيامهاى خود شعار آنان همين بود ، چنان كه عبّاسيان نيز در نهضت ضدّ امويان ، همين را شعار مىدادند ، و مأمون در صدد برآمد ، اين عقده را كه هر چند يك بار علويان را به شورش بر ضدّ حكومت وامىداشت ، چاره‌جويى كند ، او از قيام محمّد بن ابراهيم حسنى معروف به ابن طباطبا علوى ، به فرماندهى ابى السّرايا سرى بن منصور ، كه مهمترين و خطرناكترين شورش علويان بر ضدّ حكومت او به شمار مىآيد دردسر و رنج فراوان برده بود ، ابى السّرايا به نام رضاى آل محمّد صلّى اللّه عليه و إله دعوت مىكرد ، و پس از آن‌كه مأمون توانست شورش او را سركوب كند ، عاملان علوى او در نقاط مختلف كه از طرف وى حكومت مىكردند ، سر به شورش برداشتند ، و اعلام استقلال كردند ، و در نتيجه شورش ابى السّرايا منشأ قيامتهاى ديگرى از جانب علويان شد .\r\nجنبشهاى علوى :\r\nدر يمن ابراهيم بن موسى بن جعفر عليه السّلام قيام كرد ، و پس از استيلاى بر حكومت ، عامل مأمون را از آن جا اخراج كرد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدر مكّه حسين بن حسن افطس شورش كرد ، و براى محمّد بن جعفر به خلافت از مردم بيعت گرفت .\r\nدر بصره زيدين موسى بن جعفر قيام كرد ، و او را زيد النّار گفته‌اند ، به سبب اين كه بسيارى از خانه‌هاى عبّاسيان و پيروان آنان را در بصره آتش زد ، و هر كس جامه سياه ( كه شعار عبّاسيان بود ) بر تن داشت او را مىسوزانيد ، زيد اضافه بر اموال عبّاسيان ، اموال زيادى از بازرگانان را اخذ و مصادره كرد . براى دفع اين غائله علىّ بن سعيد به سوى او شتافت ، و زيد از او امان خواست ، او به زيد امان داد و سپس او را دستگير « 1 » و نزد حسن بن سهل فرستاد حسن دستور داد گردن او را بزنند ، حجّاج بن خيثمه در آن جا حاضر بود ، گفت اى امير اگر مصلحت مىدانى شتاب مكن و مرا نزديك خود فراخوان كه نصيحتى دارم ، حسن چنان كرد ، و جلّاد دست از كشتن زيد بداشت . حجّاج هنگامى كه نزديك حسن رسيد گفت اى امير آيا درباره كارى كه مىخواهى انجام دهى فرمانى از امير المؤمنين به تو رسيده است ؟ گفت نه حجّاج گفت پس چرا پسر عمّ امير المؤمنين را بى آن‌كه فرمانى از وى به تو رسيده باشد ، يا رأى او را پرسيده باشى به قتل مىرسانى ، سپس داستان ابى عبد اللّه افطس را براى او نقل كرد كه هارون او را كشت و سرش را در طبقى گذارد و با هدايايى به مناسبت عيد نوروز براى هارون فرستاد و هارون هنگامى كه مسرور را به كشتن جعفر فرمان داد به او گفت اگر جعفر از تو بپرسد به چه گناهى او را بقتل مىرسانى ، به او پاسخ ده كه خليفه به كيفر اين كه پسر عمّش ابن افطس را بىاجازه او كشتى ، فرمان قتل تو را صادر كرده است ، سپس به حسن بن سهل گفت آيا خود را ايمن مىبنى از اين كه ميان تو و امير المؤمنين حادثه‌اى روى دهد و او همان گونه كه هارون با جعفر بن يحيى كرد ، كشتن اين مرد را بهانه اعتراض بر تو قرار ندهد ؟\r\nحسن بن حجّاج گفت : خداوند به تو پاداش نيكو دهد .\r\nسپس دستور داد او را از زير دست جلّاد بردارند ، و به زندان بازگردانند ، و او همچنان زندانى بود تا به سوى مأمون فرستاده شد ، و او زيد را نزد امام رضا عليه السّلام فرستاد ،\r\n\r\n\r\n","description":"","footnote":"\r\n( 1 ) - ابن اثير ج 5 ص 175 - 177 .\r\n","page_name":" 175 ","page_number":175},
  {"content":"\r\n\r\nو آن حضرت او را آزاد فرمود « 1 » .\r\n\r\nمأمون و زيد\r\nاز سخنان جالبى كه از زيد نقل شده اين است كه هنگامى كه بر مأمون وارد شد ، خليفه به او گفت اى زيد تو در بصره خروج كردى ، و به جاى اين كه خانه‌هاى دشمنان ما را از بنى اميّه و ثقيف و عدىّ و باهله و آل زياد آتش زنى ، خانه‌هاى عموزادگانت را سوزانيدى .\r\nزيد با خوشحالى گفت : اى امير المؤمنين من از هر جهت اشتباه كردم ولى اگر باز گردم از خانه‌هاى دشمنانمان آغاز مىكنم ، مأمون خنديد و او را نزد برادرش امام رضا عليه السّلام فرستاد . و به آن حضرت پيغام داد كه گناه او را به شما بخشيدم . هنگامى كه زيد را نزد امام عليه السّلام آوردند ، آن حضرت او را به شدّت نكوهش و سپس رها فرمود « 2 » .\r\n\r\nامام عليه السّلام برادرش زيد را به سختى سرزنش مىكند\r\nياسر خادم نقل مىكند هنگامى كه زيد را نزد امام عليه السّلام آوردند ، ابو الحسن الرّضا عليه السّلام به او فرمود : اى زيد گويا فرومايگان كوفه تو را فريب داده‌اند كه چون خداوند رحم فاطمه عليها السّلام را پاك و پاكيزه قرار داد ، آتش دوزخ را بر فرزندانش حرام كرده است ، اين كه شنيده‌اى خاصّ حسن و حسين عليهما السّلام است . . . و اگر خيال مىكنى تو كه معصيت خدا را مىكنى وارد بهشت مىشوى و موسى بن جعفر عليه السّلام كه خدا را فرمانبردارى كرد نيز داخل بهشت مىشود لازم مىآيد كه تو در نزد خدا از موسى بن جعفر عليه السّلام گراميتر باشى به خدا سوگند هيچ كس به ثوابهاى الاهى جز به فرمانبردارى از او دست نمىيابد ، و تو گمان مىكنى كه با نافرمانى او بدان مىرسى .\r\nزيد عرض كرد ! من برادر و فرزند پدر تو هستم .\r\nامام عليه السّلام فرمود : مادامى كه اوامر خداوند عز و جلّ را فرمانبردار باشى برادرم هستى ،\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 233 .\r\n( 2 ) - همان .\r\n","page_name":" 176 ","page_number":176},
  {"content":"\r\n\r\nچنان كه نوح عليه السّلام عرض كرد « . . پروردگارا پسرم از خاندان من است ، و وعده تو ثابت و حقّ است ، و تو بهترين حكم‌كنندگانى . . . » خداوند عز و جلّ به او فرمود : « اى نوح او از خاندان تو نيست او داراى كردارى ناشايست است . . . » بنابر اين به سبب نافرمانيش خداوند او را از خاندان نوح بيرون كرد . . . « 1 »\r\n\r\nنظر امام عليه السّلام درباره شيوه نهضتهاى علوى\r\nآنچه را از خلال روش امام در برابر برادرش زيد النّار بايد پى ببريم ، چگونگى نظريّه آن حضرت درباره اسلوب قيامهاى علويان بر ضدّ عبّاسيان است .\r\nچنان كه مىبينيم امام عليه السّلام با اعمال برادرش زيد به طور قاطع مخالفت مىكند ، ليكن منظور آن حضرت از اين مخالفت و نكوهش زيد اين نيست كه چرا او نافرمانى سلطان كرده و بر ضدّ او سر به شورش برداشته است بلكه به سبب اعمال غير مشروعى است كه زيد مرتكب شده و بدون تميز ميان گنهكار و بىگناه ، امنيّت را از مردم سلب و اموال عدّه‌اى را تاراج و گروهى را در آتش سوزانيده است و گرنه نهضتهاى مخلصانه‌اى را كه علويان به منظور مبارزه با ستم و ستمگران برپا كرده‌اند ، همواره مورد تأييد ائمّه عليهم السّلام بوده است ، زيرا اين نهضتها تنها وسيله‌اى بوده است كه پرده از چهره حقيقى حكومتهاى فاسد برمىداشته ، و امّت را به خطاها و تجاوزات آنها آگاه مىكرده است .\r\nاز اين رو مىبينيم امام عليه السّلام در برخورد با برادرش زيد ، از قيام او بر ضدّ حكومت ابراز دلتنگى و ناخشنودى نمىكند بلكه او را نسبت به ارتكاب برخى اعمال كه خلاف رضاى الهى بوده ، سرزنش و توبيخ مىفرمايد .\r\nتسامح و گذشت مأمون نسبت به علويان كه شورش به‌پا مىكردند ، از او غريب به نظر نمىرسد ، زيرا وى از طرفى براى جلب افكار عمومى به سوى خود ، و كسب وجهه در ميان مردم باطنا با علويان همچشمى و رقابت مىكرد ، و از طرف ديگر مىكوشيد از آلودن دست خود به خون آنان و تنبيه و مجازات آنها پرهيز كند ، و از آنچه با گرايشهاى علوى او سازگار نيست دورى ورزد .\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 234 .\r\n","page_name":" 177 ","page_number":177},
  {"content":"\r\n\r\n\r\nنظر امام عليه السّلام نسبت به شورش أبى السّرايا\r\nاز امام عليه السّلام درباره نهضت علوى ابن طباطبا كه پيش از اين به فرماندهى ابى السّرايا واقع شده بود ، نظريّه‌اى به اين شرح نقل شده است :\r\nاز محمّد بن اثرم كه در زمان ابى السّرايا از جانب محمّد بن سليمان علوى سردسته نگهبانان مدينه بود نقل شده كه گفته است :\r\nهمه افراد خاندان ابن طباطبا و ديگر مردم از قريش به گرد او درآمدند و با وى بيعت كردند ، و به او گفتند خوب است به سوى ابى الحسن پيغام فرستى كه به جمع ما درآيد ، زيرا دعوت ما يكى است ، سليمان به من گفت ، به سوى او برو و سلام برسان و به او بگو :\r\nافراد خاندان تو گرد هم آمده‌اند ، و دوست دارند كه شما هم با آنان باشى ، اگر مصلحت مىدانى قدم‌رنجه فرما محمّد بن اثرم گفته است : من نزد آن حضرت آمدم ، و او در الحمراء بود ، و سلام و پيام را به او رسانيدم ، آن حضرت فرمود سلام مرا برسان و به او بگو پس از گذشت بيست روز نزد تو خواهم آمد . راوى مىگويد آمدم و پاسخ آن حضرت را ابلاغ كردم ، چند روزى را درنگ كرديم چون روز هيجدهم شد ، و رقا ، فرمانده جلّودى وارد شد ، من از مدينه خارج و به جانب صورين فرار كردم ، در آن هنگام ناگهان كسى مرا آواز داد اى اثرم ، چون روى به جانب او كردم ديدم ابو الحسن عليه السّلام است و مىفرمايد : « بيست روز گذشت يا نه ؟ « 1 » » .\r\n\r\nچرا امام عليه السّلام مشاركت در نهضت را ردّ فرمود\r\nامام عليه السّلام در اين جا هم با اصل جنبش مخالفت نداشت ، ليكن مىخواست به دست‌اندركاران آن ، اين نكته را گوشزد و تأكيد فرمايد كه قيامى كه براى پيروزى آن هيچ‌گونه تضمينى وجود ندارد ، ممكن نيست ، در ايجاد آن مشاركت كند ، زيرا براى آن حضرت با توجّه عميقى كه به حوادث داشت آشكار بود كه قيامهايى كه ناگهانى و بدون تدارك مقدّمات لازم به وجود مىآيد ، پايان آن بناچار جز نابودى و شكست نيست ، از اين‌رو همكارى خود را با آنها به گذشت بيست روز پس از آن تاريخ موكول داشت ، براى\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 208 .\r\n","page_name":" 178 ","page_number":178},
  {"content":"\r\n\r\nاين كه مىدانست در خلال اين مدّت حركت مخالف از جانب عبّاسيان آغاز و معلوم خواهد شد كه تا چه حدّ اين قيام امكان پيروزى دارد .\r\nبىشكّ اين روش محتاطانه امام عليه السّلام به منظور فرار از مشاركت در يك حركت انقلابى نبوده است ، بلكه نتيجه طبيعى و حاصل قهرى رويدادها و قيامهايى است كه در امتداد حكومت عبّاسيان و پيش از آنها امويان اتّفاق افتاده است . از اين رو نمىتوانيم عدم مشاركت امام عليه السّلام را در اين جنبش حمل كنيم بر اين كه آن حضرت با اصل قيام بر ضدّ حكومت موافقت نداشته است .\r\n\r\nچرا ائمّه عليهم السّلام از تلاش براى به دست آوردن حكومت خوددارى مىكردند\r\nشايسته است درباره انگيزه‌هايى كه ائمّه عليهم السّلام را وادار كرده بود از مطالبه حكومت و تلاش براى به دست آوردن سلطه از طريق اعمال قدرت خوددارى كنند ، بحث كنيم ، و از اين ابهام كه چرا از سعى در سرنگونى رژيمهاى ستمگرى كه بر همه اوضاع عمومى و مقدّرات امّت مسلمان چيره شده بودند دست بازداشتند ، پرده برداريم :\r\n\r\nنداشتن نيروى ضربتى\r\nآنچه به نظر ما مىرسد ، عدم وجود نيروى كوبنده و شكننده‌اى كه بتواند با نيرويى كه حكومت وقت در اختيار داشته مقابله كند ، سبب اصلى اين خوددارى بوده است ، و اين تعليل مجرّد فرض و گمان نيست ، بلكه واقعيّتى است كه تجارب حاصله از شورشها و قيامهاى علويان ، در امتداد حكومت امويان و عبّاسيان آن را به دست مىدهد .\r\n\r\nنداشتن پايگاه فعّال مردمى\r\nترديدى نيست كه حركت در حدّ قيام و انقلاب ، نيازمند وجود پايگاهى آگاه ميان مردم است كه در جهت حركت فعّاليّت و بىچون چرا فرمانهاى رهبر را اجرا كند و خطوطى را كه او ترسيم مىكند ، با هر نوع نتايج و آثار از صميم دل بپذيرد ، و اين چيزى\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبود كه ائمّه عليهم السّلام همواره از عدم وجود آن شكوه داشتند ، امّا پايگاه سست و نااستوارى كه افراد آن را ايمان مشتركى گرد هم مجتمع نساخته و وسيله و هدف آنها را وحدت نداده است ، هرگز نمىتواند پايگاه جوشش انقلاب و مبدء جنبش و قيام باشد و حركت آن از پيش محكوم به هزيمت و شكست است .\r\nكافى است در اين باره به دوران ناآرام خلافت امير المؤمنين علىّ عليه السّلام اشاره كنيم ، كه با اين كه حكومت آن حضرت بر سرتاسر قلمرو اسلام بجز شام كه زير سلطه معاوية بن ابى سفيان بود ، استيلا داشت معذلك آنچه معاويه را به مقاومت برمىانگيخت و در برخى موارد پيروزى مىداد ، داشتن پايگاهى بود كه افراد آن از نظر فكر و هدف همسويى و وحدت داشتند ، امّا پايگاه مردمى امام عليه السّلام پراكنده و جدا از هم بود ، و افراد آن غير منسجم و از نظر تفكّر و هدف ناهماهنگ بودند و شايد شكستى كه بر اثر قبول حكميّت بر لشكريان امام عليه السّلام واقع شد ، دليلى كافى بر صدق اين مدّعا باشد ، همچنين ناكامى قيام امام حسن عليه السّلام پس از شهادت پدرش ، براى مقابله و جنگ با معاويه كه به صلح انجاميد ، سببى جز اين نداشت كه در ميان مردم چنين پايگاه كه از وحدت فكر و هدف برخوردار باشد ، و آن حضرت بتواند به يارى آن به اصلاح موقعيّت بپردازد موجود نبود ، و ما اين موضوع را در كتاب خود به نام « صلح الامام الحسن » به روشنى بيان كرده‌ايم .\r\n\r\nمسؤوليّت ائمّه عليهم السّلام بيدار كردن مردم است\r\nبنابراين با توجّه به آنچه گفته شد نمىتوانيم مسؤوليّت خوددارى از قيام و دست بازداشتن از جنبش و شورش بر ضدّ حكومتهاى ستم‌پيشه را متوجّه ائمّه عليهم السّلام گردانيم ، يا اين كه آنها را به عدم وجود كفايت لازم براى تصدّى مهامّ امور و به دست گرفتن زمام حكومت منتسب سازيم ، يا اين كه بگوييم : رسالتى كه آنها داشته‌اند تنها زعامت و پيشوايى روحانى بوده است ، بدون اين كه داراى ويژگيهاى ضرورى براى رهبرى قدرت و زمامدارى مردم زمان خود باشند ، بلكه بر خلاف اين تصوّرات مسؤوليّت ائمّه عليهم السّلام اين بوده است كه در ميان مردم گروهى را كه از هدايت و آگاهى برخوردار ، و به منزله پايگاهى استوار و هشيار براى نشر صلاح و ارشاد در ميان امّت باشند ، به وجود آورند كه اين هم زمانى براى آنها امكان‌پذير بوده است كه براى هدايت و ارشاد طبقات مختلف\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمردم از آزادى عمل برخوردار باشند .\r\n\r\nسختگيرى خلفا نسبت به ائمّه عليهم السّلام\r\nخلفاى همزمان ائمّه عليهم السّلام اعمّ از امويها و عبّاسيها همواره مىكوشيده‌اند ، اين چنين آزادى عمل را از امامان عليهم السّلام بگيرند ، و آنها را در محدوده‌اى محصور ، و كليّه حركات و سكنات آنان را دقيقا بازرسى كنند ، و همگى اعمال و رفتار آنها را تحت مراقبت و جاسوسى قرار دهند ، تا آن جا كه اگر كسى مذهب خود را به ائمّه عليهم السّلام نسبت مىداد ، عمل او جنايت بزرگى به شمار مىآمد و مورد عقوبت و كيفر قرار مىگرفت ، و كشته و يا تبعيد مىشد ، و اين فشار و تضييق به قدرى بالا گرفت كه پيروان مخلص ائمّه عليهم السّلام مذهب و رابطه خود را پوشيده مىداشتند ، و از اظهار امر آنان هراسناك بودند ، و اگر براى يكى از امامان عليهم السّلام مجالى فراهم مىشد كه امامت خود را آشكار كند ، چون بر جان او بيمناك مىشدند ، و خطر را متوجّه او مىديدند ، درخواست مىكردند كه از دعوت آشكارا خوددارى فرمايد ، چنان كه از امام رضا عليه السّلام هنگامى كه پس از پدرش امامت خود را علنى اظهار فرمود اين درخواست را كردند .\r\nائمّه عليهم السّلام از نهضتهاى علويان در برابر حكومت امويان و عبّاسيان كه با دوران زندگى آنان همزمان بود ، تجربه فراوان داشتند ، و چنان كه مىدانيم اگرچه برخى از اين جنبشها توانست بر بخش وسيعى از سرزمينهاى اسلامى استيلا يابد ، مانند قيام محمّد و ابراهيم فرزندان عبد اللّه بن الحسن ولى اكثر اين نهضتها به شكست و هزيمت انجاميد .\r\n\r\nنهضتهاى علويان مورد تأييد ائمّه عليهم السّلام بود\r\nائمّه عليهم السّلام جنبشهاى علويان را به طور ناآشكار تأييد مىكردند ، و اين حركتها را وسيله‌اى براى بيدارى وجدان عمومى و قيام آنها بر ضدّ نظام ستمگر حاكم مىدانستند .\r\nچنان كه از امام كاظم عليه السّلام نقل شده كه هنگامى كه پسر عمّش حسين بن على معروف به قتيل فخّ « 1 » براى توديع نزد آن حضرت آمد ، امام عليه السّلام به او فرمود : اى پسر عمّ ! تو كشته\r\n\r\n\r\n","description":"","footnote":"\r\n( 1 ) - مقاتل الطالبيين ص 443 .\r\n","page_name":" 181 ","page_number":181},
  {"content":"\r\n\r\nمىشود پس ضربه را محكم فرود بياور زيرا اين گروه ، فاسقند به ايمان تظاهر مىكنند و شرك خود را پنهان مىدارند و  إِنَّا لِلَّهِ وَ إِنَّا إِلَيْهِ راجِعُونَ  ، پاداش شهيدان را براى تو و يارانت از خدا مىخواهم « 1 » .\r\nبا توجّه به آنچه گذشت ، موردى براى انتقاد و اعتراض نسبت به روش ائمّه عليهم السّلام از نظر خوددارى آنان از قيام بر ضدّ حكومتهاى ستمكار زمان آنها ، باقى نيست ، زيرا آنان دقيقا شرايط حاكم بر اوضاع را ارزيابى مىكردند ، و مىدانستند پايان اين شورشها و جنبشهايى كه بر ضدّ حكومت مىشود ، جز شكست نيست ، آرى تنها شكست .\r\n\r\n\r\n","description":"","footnote":"\r\n( 1 ) - ابى عبد اللّه حسين بن علىّ بن حسن مثلّث معروف به قتيل فخّ از اصحاب امام صادق عليه السّلام و از بزرگان بنى هاشم بود ، به نقل تجارب السّلف از تحمل جور و ستم به تنگ آمده ، و در سال 169 ه در مدينه قيام كرده و در همان سال با گروه بسيارى از يارانش در فخّ كه محلّى ميان مكّه و مدينه مىباشد شهيد شده است . فرهنگ دهخدا ( مترجم ) .\r\n","page_name":" 182 ","page_number":182},
  {"content":"\r\n\r\n\r\nبخش دوّم زندگانى امام از نظر فكرى\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nتأليفات\r\nمن هرگز اين باور را ندارم كه در اين بحث و بررسى خود ، خواهم توانست همگى جنبه‌هاى زندگانى فكرى پربار امام رضا عليه السّلام را به طور كامل شرح و توضيح دهم ، ليكن در اين هنگام كه از بررسى زندگانى امام عليه السّلام از نظر تاريخى فراغت يافته‌ام ، تا آن جا كه مىتوانم كوشش خواهم كرد نمودار روشنى به طور فشرده از تجلّيات فكرى و بخششهاى معنوى را كه امام عليه السّلام در زمينه‌هاى گوناگون معرفت در دسترس انسانها قرار داده بيان كنم ، و با اين كار تقريبا تعريف جامعى كه مىخواهيم از جنبه‌هاى مختلف زندگانى امام رضا عليه السّلام داشته باشيم كامل شده است .\r\n\r\nابن خلدون و شكّ او درباره علم ائمّه عليهم السّلام\r\nيكى از تاريخ‌نويسان نه تنها درباره برترى و فضيلت ائمّه عليهم السّلام بر ديگران ، بلكه در مورد علميّت و دانش آنان نيز دچار شكّ و ترديد شده و استناد كرده است به اين كه اگر آنان واقعا داراى علم و دانش بوده‌اند ، مىبايستى مانند ديگر دانشمندان تأليفات و آثارى از خود براى مردم به جاى گذارند .\r\nشايد اين‌گونه سخن گفتن از كسى كه مىگويد خروج حسين بن علىّ عليه السّلام بر يزيد خطا و اشتباه بوده ، شگفتى نداشته باشد و اگر ممكن نباشد در اين گفتار او را به جهل و نادانى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nنسبت دهيم ، ولى قطعى است كه غبار متراكم تعصّب حجاب ضخيمى را ميان او و حقيقت قضايا و واقع حوادث برقرار كرده است .\r\nبر اين مورّخ منصف بود ! ! كه آثار و تأليفات صحابه را كه وى اصول عقايد و افكار خود را توسّط آنها از پيامبر صلّى اللّه عليه و إله اخذ كرده براى ما بيان كند ، بلكه تأليفات تابعان را كه آنان را دوّمين طبقه دانا به مسائل دين و نگهبانان اين آيين مىشمارد ، نام برد ، شايد او متعذّر شود به اين كه احاديث و اخبارى كه از طريق آنها رسيده صلاحيّت دارد كه بر مبناى آنها حكم به مقام والاى علمى آنان شود ، در اين صورت ما هم متعذّر مىشويم به اين كه آثارى كه در ابواب مختلف علوم و معارف از ائمّه عليهم السّلام به ما رسيده نه تنها دلائلى كافى بر مراتب علمى آنهاست ، بلكه تفوّق و برترى آنها را در اين موارد به اثبات مىرساند .\r\nآيا ممكن است تصوّر كرد كه ابن خلدون به اين آثار وقوف نيافته و به اخبارى كه از طريق آنها وارد شده آگاهى پيدا نكرده باشد ، در حالى كه گروه بسيارى از دانشمندان و متفكّران اسلام آنها را اخذ و بدانها عمل كرده‌اند و بناى مذهبى را كه بخش بزرگى از امّت اسلام بدان معتقد و متعبّد است بر اساس اين احاديث و آثار بنيان نهاده‌اند ؟\r\nما در اين باره شكّ نداريم بلكه يقين داريم كه اين پرسش شگفت‌انگيز و نابجاست ، بويژه اين كه ابن خلدون از نظر پختگى و آگاهى و انديشه از برجسته‌ترين دانشمندان اسلام است .\r\n\r\nائمّه عليهم السّلام و فشار حكومت\r\nائمّه عليهم السّلام در تمام ادوار زندگى خود به سبب تعدّيات حكومتهاى ستم‌پيشه زمان خويش ، به مشكلات و فشارهاى سختى دچار بودند ، و پيروان و علاقمندان آنان را پيوسته طرد و تعقيب مىكردند ، و زندگى را از هر سو بر آنان سخت و دشوار مىساختند ، تا آن جا كه اطلاق واژه « رافضى » بر هر كس كه متّهم به وابستگى به تشيّع و مشتبه به داشتن اعتقاد به تعليمات اين مكتب مىشد از نظر دستگاه حكومت به منزله حكم نهايى محكوميّت او به شمار مىآمد ، در نتيجه اين اوضاع ، فرصت بزرگى كه براى طالبان معرفت و تشنه‌كامان طريق هدايت براى بهره گرفتن از اين سرچشمه زلال بود ، از دست رفت ، و عقده‌هاى فكرى ، و معضلات علمى بسيارى همچنان ناگشوده و حلّ\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nناشده باقى ماند .\r\nبا اين حال و با وجود تعديّات و فشارهاى سخت ، افكار انسانى از فوايد علمى كه ائمّه عليهم السّلام براى شاگردان و پيروان خود ، در زمينه‌هاى مختلف معرفت و دانش بيان داشته‌اند محروم نمانده است چنان كه يكى از شاگردان آنها براى اين كه بتواند برخى مسائل و مشكلات علمى خود را به عرض امام خويش كه زندانى خليفه است برساند ، حاضر مىشود كه هرچه زندانبانان از او بخواهند به آنها بدهد تا آن مسائل را نزد آن حضرت ببرند و جواب آنها را اخذ كنند و به او بازگردانند ، و اين بر اثر حرص شديد آنها به استفاده از وجود امام ، و شيفتگى آنها به كسب انوار علم و يقين ، و كوشش براى جلوگيرى از فروماندن در واديهاى شكوك و حيرت بوده است . و آنچه از امام موسى بن جعفر عليه السّلام زندانى هارون بيدادگر نقل شده گواه اين گفتار است .\r\nبرخى از مورّخان و تذكره‌نويسان ، از حضرت رضا عليه السّلام به جز احاديث و اخبارى كه از آن حضرت نقل كرده‌اند و مربوط است به آنچه براى اصحاب خود بيان فرموده و يا در پاسخ كسانى كه براى فهم مسائل علوم و معارف به آن بزرگوار مراجعه كرده‌اند ايراد كرده است ، تأليفاتى را نيز ذكر كرده‌اند كه صحّت انتساب آنها نيازمند ادلّه كافى است و برخى از آنها فاقد آن است .\r\n\r\nكتاب فقه رضوى\r\nاز جمله اين تأليفات كتاب « الفقه الرضوى » است ، اين كتاب ميان دانشمندان مورد بحث و جدال بسيار است برخى آن را معتبر شمرده‌اند و بر صحّت انتساب آن اعتماد كرده‌اند ، مانند مجلسى اوّل و دوّم ، و سيّد بحر العلوم ، و صاحب حدائق و شيخ نورى و جز آنها ، امّا جمهور محقّقين از علما ، بر اين كه اين كتاب تأليف امام رضا عليه السّلام باشد ، وثوق نكرده‌اند زيرا حصول چنين اطمينان و اعتمادى نيازمند دلايل مثبته‌اى است كه از نظر آنان وجود ندارد ، و ادلّه‌اى را كه ديگران براى اثبات آن معتبر شمرده‌اند ، قابل قبول ندانسته‌اند و مورد ترديد آنهاست . علاوه بر اين عدم شيوع نسبت اين كتاب در زمان پيش از مجلسى اوّل و دوّم كه از متأخّرانند ، و عدم وجود هرگونه اطّلاعاتى درباره كتاب مذكور نزد پيشينيان بر مجلسيها از جمله اسبابى است كه عدم نسبت آن را به حضرت\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nرضا عليه السّلام تأكيد مىكند ، و تأليف آن را توسّط آن بزرگوار منتفى مىسازد ، بويژه اين كه در زمان امام عليه السّلام و زمانهاى بعد ، چيزى كه مانع شهرت اين كتاب شود وجود نداشته است ، و جنبه‌هاى مختلف زندگى حضرت رضا عليه السّلام هم با تمام ويژگيهاى آن نزد همگان روشن و معلوم بوده است ، چنان كه بنابه نقل مورّخان در آن هنگام كه امام عليه السّلام براى دانشمندان نيشابور ، روايتى را بيان فرموده است ، بيست و چند هزار نفر از نويسندگان و محدّثان ، بجز ديگر كسان ، آن را به نام آن حضرت ثبت و ضبط كرده‌اند .\r\n\r\nداستان پيدايش اين كتاب\r\nداستان پيدايش اين كتاب اين است كه گروهى از مردم قم ، نسخه‌اى از اين كتاب را به مكّه مكرّمه برده‌اند ، و قاضى امير سيّد حسين اصفهانى آن را ديده ، و چون معتقد شده كه تأليف امام رضا عليه السّلام است ، نسخه‌اى از آن رونويسى كرده و با خود به اصفهان آورده ، و آن را به مجلسى اوّل نشان داده است ، مجلسى به صحّت انتساب آن يقين كرده ، و مجلسى دوّم نيز به همين اعتقاد ، احاديث آن را وارد مجلّدات بحار ساخته و آن را يكى از مأخذ و مصادر كتاب بحار الانوار خود قرار داده ، و از اين تاريخ به بعد كتاب « الفقه الرّضوى » اشتهار يافته است .\r\nمجلسى در مقدمه بحار مىگويد : سيّد فاضل محدّث قاضى امير حسين طاب ثراه ، مرا از وجود كتاب « فقه الرّضا » آگاه كرد ، و پس از آن‌كه او به اصفهان وارد شد گفت :\r\nدر يكى از سالهايى كه مجاورت خانه خدا را داشتم ، اتّفاقا گروهى از مردم قم كه براى اداى فريضه حجّ به مكّه مكرّمه آمده بودند ، نزد من آمدند ، و كتابى قديمى كه تاريخ تدوين آن با زمان امام رضا عليه السّلام مطابقت داشت همراه آنان بود ، سپس مجلسى مىگويد : از پدرم ( مجلسى اوّل ) شنيدم كه گفت از سيّد مذكور شنيده‌ام كه مىگفت : خطّ امام رضا عليه السّلام و اجازات گروه بسيارى از فضلا در اين كتاب وجود داشت ، همچنين سيّد مذكور گفت : من با مشاهده اين قرائن يقين كردم ، كه اين كتاب تأليف امام رضا عليه السّلام است ، از اين رو آن را گرفتم ، و با اعتقاد به صحّت آن به رونويسى از آن پرداختم ، پدرم نيز آن را صحيح تلقّى و اخذ كرد ، و از آن نسخه برداشت ، بيشتر عبارات آن با آنچه صدوق يعنى ابو جعفر بن بابويه در كتاب من لا يحضره الفقيه ، بدون ذكر سند آورده و با آنچه پدرم در\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nشرح خود بر اين كتاب بيان داشته مطابقت دارد ، و بسيارى از احكام را كه اصحاب ما آنها را ذكر كرده‌اند و سند آنها دانسته نيست ، در اين كتاب مذكور است .\r\n\r\nشكّ در صدق نسبت آن به امام عليه السّلام\r\nآنچه باعث شكّ ما در صدق اين نسبت است اين است كه شيخ صدوق با همه اهتمامى كه در دست يافتن به احاديث و اخبار و گردآورى آثار آن حضرت در كتاب عيون اخبار الرّضا و غير از آن داشته است ، ابدا به اين كه آن حضرت تأليفى به اين نام دارد ، اشاره‌اى نكرده است . چنان كه دانشمندان پس از او ، اعمّ از قمّيها و جز آنها نيز نامى از اين كتاب نبرده‌اند ، و سيد اصفهانى هم از قمّيهايى كه او را بر اين كتاب آگاه كرده‌اند ، چيزى بيان نكرده ، و توضيح نداده كه چگونه اين كتاب به دست آنها رسيده ، و چه كسى آن را براى او روايت كرده است ، بعيد به نظر مىآيد ، كه اين كتاب در اين مدّت طولانى ، در نزد برخى از قمّيها گمنام و ناشناخته مانده و كسى از علما و محدّثان آنها بر آن آگاهى نيافته باشد ، در حالى كه علماى قم همان كسانى بوده‌اند ، كه از هيچ حديث شاذّ و نادرى چشم نمىپوشيدند مگر اين كه آن را در كتابهاى خود ذكر مىكردند ، تا از ميان نرود و به دست فراموشى سپرده نشود . بارى در خصوص اين كتاب سه احتمال وجود دارد :\r\n1 - اين كه تأليف امام عليه السّلام باشد ، و اين بنابر قرائنى است كه در آن وجود دارد ، مانند آنچه در آغاز آن است كه : بنده خدا علىّ بن موسى الرّضا مىگويد ، و ديگر اين كه در همه جاى كتاب جمله ما گروه اهل بيت آمده است ، و نيز در كتاب زكات چنين ذكر شده : از پدرم عالم ( لقب موسى بن جعفر عليه السّلام است ) روايت شده است ، و در باب ربا آمده پدرم به من فرمان داد كه آن را به‌جاى آورم ، و در باب حجّ ذكر شده كه پدرم گفت اسماء دختر عميس . . . و نيز در آن مذكور است كه موقف ، جبل نيست و پدرم در هرجا كه شب را به سر مىبرد وقوف مىكرد ، همچنين در اين كتاب آمده : روايت كرده پدرم از جدّش و او از پدرش كه فرموده است : علىّ بن الحسين را ديدم كه ( هنگام سعى ميان صفا و مروه ) مشى مىكرد و هروله نمىفرمود ، و نيز در آن است كه : عالم را شنيدم ، من از عالم شنيدم كه مىگفت ، و عالم لقب امام كاظم عليه السّلام است ، شايد اين عبارات و تعبيرات ديگرى كه حاكى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nنسبت اين كتاب به آن حضرت و صدور آن از آن بزرگوار است همان قرائنى باشد كه بسيارى از علما را واداشته كه به صدور آن از امام عليه السّلام يقين و به آنچه در آن است عمل كنند .\r\n2 - اين كه كتاب مذكور تأليف پدر شيخ صدوق باشد و نام او علىّ بن موسى بوده است كه برخى از دانشمندان احتمال داده‌اند ، وى روايات وارد از امام رضا عليه السّلام را در آن گردآورى ، و آن را براى فرزندش صدوق تأليف كرده باشد جز اين كه كلمه رضا كه همواره پس از ذكر نام در كتاب آورده شده است ، اين احتمال را نفى مىكند ، مگر اين كه ذكر اين كلمه را از اغلاط نسخه‌برداران و نويسندگان كتاب بدانيم كه با ذكر نام علىّ بن موسى ذهن آنها متوجّه فرد اكمل شده است .\r\n3 - اين كه كتاب مزبور از تأليفات ابن بابويه يا ديگرى است ، كه وى روايات وارد از امام رضا عليه السّلام را با حذف اسانيد آنها گردآورى و به اعتبار اين كه روايات مذكور وارد از آن بزرگوار است . آنها را به صورت كتابى كه تأليف آن حضرت است درآورده باشد . و شايد با توجّه به دلائلى كه درباره استبعاد اين كه كتاب مذكور تأليف شخص شخيص امام عليه السّلام باشد گفته شد احتمال اخير به يقين نزديكتر باشد .\r\n\r\nنظريّات برخى از علما درباره اين كتاب\r\nاستاد و مرجع عاليقدر خويى درباره اين كتاب فرموده است : محقّق نيست فقه رضوى روايت باشد ، بلكه شواهدى در آن است كه حاكى از فتواهاى برخى از علماست ، براى اين كه تمامى آن با رساله‌اى كه ابن بابويه براى فرزندش نوشته مطابقت دارد « 1 » ، و اگر اين كتاب غير از آن رساله بود ، مىبايستى شيخ صدوق آن را معرّفى كرده باشد .\r\nامّا محقّق ميرزا عبد اللّه افندى در كتاب خود به نام رياض العلماء يقين كرده است كه اين كتاب همان رساله ابن بابويه است و اشتراك ابن بابويه در نام خود و پدرش با امام عليه السّلام\r\n\r\n\r\n","description":"","footnote":"\r\n( 1 ) - المحاضرات فى الفقه الجعفرى نوشته سيّد على شاهرودى ، تقرير علامه خويى در درس خود ، جلد 1 ص 7 .\r\n","page_name":" 190 ","page_number":190},
  {"content":"\r\n\r\nسبب شده كه كتاب مزبور به آن حضرت نسبت داده شود .\r\nمرحوم علّامه سيد حسن صدر رساله‌اى در عدم حجيّت كتاب مذكور دارد ، و در اجازه‌اى كه براى شيخ آقا بزرگ تهرانى مرقوم داشته ذكر فرموده كه اين كتاب همان كتاب ابن ابى عزافر معروف به شلمغانى است .\r\nبه هر حال نسبت اين كتاب به امام رضا عليه السّلام خالى از شبهه و ترديد نيست و شايد ظنّ نزديك به يقين اين است كه كتاب مذكور تأليف امام عليه السّلام نمىباشد . و اضافه مىكنيم كه اگر ما در حدّ نظر سيّد استاد خويى رحمه الله مبنى بر اين كه اين كتاب روايت نيست و فتواهاى برخى از علماست ، موافقت نداشته باشيم ، اين را موافقيم كه اين كتاب روايتى است كه راوى آن مجهول است بنابراين نمىتوانيم اين كتاب را تأليفى از امام عليه السّلام بدانيم ، و در استنباط احكام و فتوا بدان استناد كنيم .\r\n\r\nرساله ذهبيّه در طب\r\nديگر از اين مؤلّفات ، رساله ذهبيّه در پزشكى است ، و براى آن اسانيدى ذكر شده ، كه برخى از آنها به محمّد بن جمهور منتهى مىشود ، و در بعضى از اين اسانيد نام حسن بن محمّد نوفلى است كه نجاشى او را توثيق كرده و درباره او گفته است : ثقه و جليل القدر است و از امام رضا عليه السّلام رساله‌اى را روايت كرده است كه احتمال دارد منظور او همان رساله ذهبيّه باشد .\r\nشايد شهرت اين رساله ميان دانشمندان ، و موافقت آنها درباره نسبت آن به امام عليه السّلام در دورانهاى مختلف ، و عدم ورود خدشه‌اى از جانب احدى براين انتساب از جمله اسبابى است كه به پژوهشگر اطمينانى نزديك به يقين مىبخشد كه اين رساله از عطاياى شخص امام رضا عليه السّلام است .\r\n\r\nرساله مذكور تأليف امام عليه السّلام است\r\nبا توضيحاتى كه داده شد ، موردى نيست كه در انتساب اين كتاب به امام عليه السّلام شكّ و ترديد شود . زيرا طبق قاعده جارى شرايطى كه براى استنباط احكام شرعى ، و معرفت\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاصول دين لازم است در غير از اين موارد ضرور نيست و چنانچه بنا باشد آن شرايط در غير از آن موارد در نظر گرفته شود ، درباره نسبت بسيارى از آثار و تأليفات به صاحبان آنها شكّ و ترديد پديد مىآيد ، زيرا راهى و دليلى در اختيار نداريم كه ما را به صحّت انتساب آنها كاملا مطمئن سازد ، علاوه بر اين چون بسيارى از محقّقان شهرت را يكى از طرق اثبات شرعى شمرده‌اند . اشتهار اين كتاب ، صحّت انتساب آن را ممكن مىسازد ، و اگر براى ما ثابت شود ، كه مقصود نجاشى در گفتار خود كه نوفلى رساله‌اى از امام رضا عليه السّلام روايت كرده ، همان رساله ذهبيّه است ، از نظر ما اين مشكل حلّ شده است ، و آنچه تأييد مىكند كه مقصود نجاشى همان رساله ذهبيّه است اين است كه گفته‌اند ، در كتابخانه علّامه عسكرى در سامرّاء نسخه‌اى خطّى از طبّ امام رضا عليه السّلام وجود دارد ، كه راوى آن ابى محمّد حسن بن محمّد نوفلى است « 1 » . البتّه اين نظريّه در صورتى درست خواهد بود كه نوفلى رساله ديگرى غير از رساله ذهبيّه از امام رضا عليه السّلام روايت نكرده باشد ، و گرنه امر به ما نيز مشتبه خواهد بود ، و ما نمىدانيم چه سبب موجّه و معقولى در كار بوده كه نجاشى در رجال خود ، درباره كتابهايى كه آنها را به اصحاب و راويان آنها نسبت داده ، از هر گونه توضيح خوددارى كرده و حتّى نام اين كتابها را نبرده و به ذكر « نسخه و يا رساله » اكتفا كرده است .\r\nبارى ، اين رساله بليغ علمى از نفيس‌ترين و گرانبهاترين مواريث اسلامى ، در زمينه دانش پزشكى است ، و بطور مختصر مشتمل بر رشته‌هايى از علوم پزشكى مىباشد مانند علم تشريح ، زيست‌شناسى ( بيولژى ) وظائف الاعضا ( فيزيولژى ) و علم الامراض ( باكتريولژى ) و بهداشت و جز آن مىباشد ، و بخش زيادى از طبّ پيشگيرى را نيز بيان كرده است ، همچنين شامل دانش شيمى و تغذيه و بسيارى از دانشهاى ديگر مىباشد .\r\nامام رضا عليه السّلام اين رساله را در حدود سال 201 ه براى مأمون خليفه عبّاسى فرستاد ، و در اين زمان دانش پزشكى صورت علمى نداشت ، و در حالت ابتدايى و اوّليه ، و بر اساس مداومت و تجربه بود ، نه بر پايه اكتشافات علمى ، همچنان در آن زمان هنوز وجود ميكربها كشف نشده ، و از چگونگى مواد مهمّ غذايى مانند ويتامينها آگاهى به دست نيامده بود ، و از اكتشافات مهمّ ديگر پزشكى براى مبارزه با ميكروبها مانند\r\n\r\n\r\n","description":"","footnote":"\r\n( 1 ) - طبّ الرّضا مجموعه انتشارات « ملتقى العصرين » شماره 2 ص 130 .\r\n","page_name":" 192 ","page_number":192},
  {"content":"\r\n\r\nپنسيلين ، و استرومايسين و اورومايسين و جز آنها در آن دوران خبرى نبود .\r\nاين رساله در ظاهر ساده و هماهنگ با درك مردم آن زمان مىباشد ولى در باطن عميق و پيچيده است و نيازمند به بررسيهاى علمى و مباحثات طولانى است ، تا اين كه نكات و اسرار آن مكشوف ، و با حقايق جديد علمى سنجيده و تطبيق شود « 1 » .\r\n\r\nارزشيابى مأمون از اين رساله\r\nمأمون اين رساله را با خوشحالى بسيار دريافت كرد ، و براى نشان دادن اهميّتى كه به آن مىدهد دستور داد كه با طلا نوشته ، و پس از آن در خزانه دار الحكمه نگهدارى شود به همين مناسبت است كه آن را رساله ذهبيّه ناميده‌اند .\r\nمأمون در ستايش اين رساله مىگويد : امّا بعد : من در رساله پسر عمّ اديب و دانشمند حبيب و منطقى طبيب كه در اصلاح ابدان و چاره‌جويى در برابر مرگ ، و نگهداشتن حدّ طعام است نگريستم ، و آن را در غايت كمال و برترين بخشش و انعام يافتم ، من با دقّت به مطالعه آن پرداختم ، و توسن انديشه را در آن جولان دادم ، هر بار كه آن را خواندم و در آن انديشه كردم حكمتهايى از آن بر من ظاهر ، و فوائدى از آن برايم آشكار ، و قلبم به سود سرشار آن مطمئن شد ، از اين رو آن را از بر كردم و مطالب آن را انديشيدم و دانستم ، و چون آن را از گرانبهاترين خواسته‌ها ، و بزرگترين اندوخته‌ها ، و سودمندترين فايده‌ها ديدم ، و هم به سبب نفاست و حسن موقعيّت بزرگى سود و فراوانى بركت آن ، فرمان دادم با طلا نوشته شود و آن را رساله ذهبيّه نام نهادم ، و پس از آن‌كه گروهى از جوانان هاشمى دولت از آن نسخه‌بردارى كردند ، آن را در خزانه دار الحكمه مخزون داشتم . . .\r\nزيرا مرتّب داشتن غذاها موجب صلاح بدنهاست ، و اصلاح ابدان باعث بر طرف شدن بيماريهاست و دفع بيماريها سبب پيدايش زندگى است ، و با داشتن زندگى حكمت كسب مىشود و با حكمت بهشت به دست مىآيد ، آرى اين رساله شايسته صيانت و نگهدارى و داراى صلاحيّت و اعتبار است ، حكيمى است كه مىتوان بر آن اعتماد كرد ، و رايزنى است كه به دو بايد مراجعه كرد ، از كانهاى دانش است و امر و نهى آن بايد\r\n\r\n\r\n","description":"","footnote":"\r\n( 1 ) - همان مأخذ ص 19 ، 20 .\r\n","page_name":" 193 ","page_number":193},
  {"content":"\r\n\r\nفرمانبردارى شود .\r\nآرى ، اين رساله از خانه‌هاى كسانى بيرون آمده كه مردم احكام پيامبر مصطفى صلّى اللّه عليه و إله و پيام انبيا و دلائل اوصيا و دانش علما را از آنان فرامىگيرند ، و سينه‌ها از آنان شفا مىيابد ، و بيماران جهل و كوردلى بوسيله آنان بهبود پيدا مىكنند ، خشنودى و رحمت و بركت خداوند بر آنان باد ، بر همگى آنان از اوّلين تا آخرين و كوچك و بزرگ آنان .\r\nمن اين رساله را به خواصّ خود از دانايان و پزشكان و صاحبان تأليف و نويسندگان كتب و شمارى از پژوهشگران و ناموران در حكمت عرضه داشتم ، همه آن را ستودند ، و پرارج و گرانقدر دانستند ، و به علوّ مرتبه مصنّف آن اعتراف ، و صحّت آنچه را در اين رساله آمده تصديق كردند « 1 » .\r\n\r\nامام عليه السّلام اين رساله را به خواهش مأمون نوشت\r\nداستان اين رساله اين است كه مأمون مردى بود كه در فنون معرفت آگاهى بسيار داشت ، و شيفته تحصيل هرچه بيشتر آن بود ، در يكى از جلسات علمى او كه گروهى از پزشكان و فيلسوفان نيشابور گرد آمده بودند ، و از جمله آنها يوحنّا بن ماسويه طبيب و جبرائيل بن بختيشوع طبيب و صالح بن سلهمه هندى فيلسوف و گروه ديگرى از متفكّران و سرآمدان دانش بود ، و حضرت رضا عليه السّلام نيز در اين جلسه حضور داشتند ، از طبّ و آنچه صلاح بدن و قوام تن بدان است سخن به ميان آمد ، از طرف مأمون و حاضران جلسه ، در اين باره و اين كه چگونه خداوند جسد آدمى را تركيب كرده ، و در او اشياى متضادّى آفريده ، همچنين از طبايع چهارگانه و منافع و مضارّ اغذيه سخن بسيار گفته شد ، و در اين ميان امام عليه السّلام ساكت بود و سخنى نمىفرمود ، مأمون به امام عليه السّلام عرض كرد : اى ابو الحسن درباره موضوعى كه امروز مطرح است ، شما چه مىفرمايى ؟\r\nامام عليه السّلام به او فرمود : در اين باره نظريّاتى دارم كه صحّت آنها را از طريق تجربه و به مرور زمان شناخته‌ام اضافه بر آگاهيهايى كه گذشتگانم به من داده‌اند ، و چيزهايى است كه هر انسانى بايد آنها را بداند ، و در ترك آنها معذور نيست ، من اين نظريّات و تجربيّات\r\n\r\n\r\n","description":"","footnote":"\r\n( 1 ) - اعيان الشيعه ج 4 ق 2 / 143 / 144 .\r\n","page_name":" 194 ","page_number":194},
  {"content":"\r\n\r\nرا با آنچه شناخت آن در اين زمينه مورد نياز است گردآورى خواهم كرد .\r\nپس از اين مأمون شتابان به سوى بلخ حركت كرد ، و امام عليه السّلام او را همراهى نفرمود ، مأمون نامه‌اى به آن حضرت نوشت و خواستار شد كه وعده خود را در آن مورد وفا فرمايد ، امام عليه السّلام به او چنين پاسخ داد :\r\nبسم اللّه الرّحمن الرحيم . اعتصمت باللّه ( به خدا پناه مىبرم )\r\nامّا بعد ، نامه امير المؤمنين به من رسيد ، فرمان داده‌اند كه او را از تجربه‌ها و شنيده‌هاى خود درباره خوردنيها و نوشيدنيها و استعمال داروها و فصد و حجامت و حمّام و نوره و باه و جز اينها كه موجب سلامت و استقامت بدن است ، به اندازه‌اى كه مورد نياز است آگاه گردانم ، اينك آنچه مورد لزوم بوده و براى اداره و اصلاح بدن بايد به جاى آورده شود شرح و توضيح داده شده است و توفيق از خداست . پس از اين عبارات رساله آغاز مىشود . . .\r\n\r\nشرحهايى كه بر اين رساله نوشته شده است\r\nگروه بسيارى از علما و دانشوران ، اين رساله را شرح كرده‌اند ، كه من براى نمونه تنى چند از آنان را نام مىبرم :\r\n1 - ترجمة العلوى للطب الرضوى ، نوشته سيد ضياء الدّين ابى الرّضا فضل اللّه بن على الرّاوندى متوفّى به سال 548 ه .\r\n2 - ترجمة الذّهبيّه از مولى فيض اللّه عصّار ، شوشترى استاد طبّ و نجوم در زمان فتحعلى شاه همزمان با حكومت او بر شوشتر به سال 1107 كه خطى است و در كتابخانه مشكات در دانشگاه تهران موجود است ، و تاريخ نگارش آن سال 1133 ه است .\r\n3 - ترجمة الذّهبيّه از مولى محمّد باقر مجلسى كه خطّى است و در كتابخانه مرحوم سيّد حسن صدر در كاظميّه موجود است .\r\n4 - عافية البرّيه في شرح الذّهبيّه ، از ميرزا محمّد هادى فرزند ميرزا محمّد صالح شيرازى است كه در زمان شاه سلطان حسين صفوى تأليف شده ، و در كتابخانه سيّد\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nحسين همدانى در نجف اشرف موجود است .\r\n5 - شرح طبّ الرّضا از مولى محمّد شريف خاتون آبادى كه آن را در حدود سال 1120 ه تأليف كرده است .\r\n6 - ترجمة الذّهبيّه از سيّد شمس الدّين محمّد بن محمّد بديع رضوى مشهدى است كه در سال 1155 ه از نگارش آن فراغت يافته و خطّى است كه در كتابخانه شيخ على اكبر نهاوندى در خراسان موجود است .\r\n7 - شرح طبّ الرّضا از سيّد على اكبر شبّر متوفّى به سال 1242 ه . شيخ نورى متذكّر شده كه اين نسخه را ديده است .\r\n8 - شرح طبّ الرّضا از مولى حاج محمد فرزند حاج محمّد حسن مشهدى مدرس آن جا ، متوفّى به سال 1257 ه .\r\n9 - شرح طبّ الرّضا از مولى نوروز على بسطامى .\r\n10 - المحموديّة از حاج ميرزا كاظم موسوى زنجانى ، متوفّى به سال 1292 كه خطّى است و در نزد نوادگان او موجود است .\r\nچنان كه گفته شد بسيارى از دانشوران ديگر به شرح اين رساله شريفه پرداخته ، و اسرار و دقايق آن را توضيح و تفسير كرده‌اند ، و شايد در اين تاريخ آخرين آنها دكتر عبد الصّاحب زينى است ، كه مطالب آن را با تازه‌ترين اكتشافات علمى مقايسه و تطبيق داده ، و در سلسله انتشارات « ملتقى العصرين » چاپ و منتشر كرده است .\r\n\r\nصحيفة الرّضا\r\nاز ديگر اين مؤلّفات كتاب « صحيفة الرّضا » است ، و اين در فقه است ، و ظاهرا انتساب آن به امام عليه السّلام در نزد علماى مشهور ما ثابت نشده است ، هر چند در مستدرك الوسائل آمده كه اين از كتابهاى معروف و مورد اعتمادى است ، كه هيچ كتابى از نظر اعتبار و وثوق ، چه پيش از تصنيف آن و چه بعد ، به پايه آن نرسيده است ، و ما نمىدانيم احكامى را كه صاحب مستدرك در اين‌گونه موارد صادر مىكند ، تا چه حدّ با حقيقت مطابقت دارد ، و شگفت اين است كه مجلسى در مقدّمه بحار بيان كرده است كه اين صحيفه با\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nهمه شهرتى كه دارد از جمله مراسيل است نه مسانيد .\r\n\r\nاسانيد صحيفه\r\nتنها سيّد امين عاملى در اعيان الشيعه براى اين صحيفه اسنادى از اختصاص به خود او دارد ، براى آن ذكر كرده است و اين به استناد نسخه‌اى است از اين صحيفه كه شيخ عبد الواسع يمانى زيدى از يمن براى او آورده و در دمشق آن را به چاپ رسانيده است .\r\nهمچنان كه در برخى از نسخه‌هاى اين صحيفه ، سند آن به ابى على طبرسى نسبت داده شده است ، ولى مرحوم مجلسى مىگويد : اين ، نزد ما ثابت نيست ، در مستدرك مىگويد : نويسنده فاضل ميرزا عبد اللّه افندى در رياض العلما طرق اسناد آن را جمع‌آورى كرده و گفته است : از جمله اين كه در شهر اردبيل نسخه‌اى از اين صحيفه را مشاهده كردم ، كه در آن نوشته شده بود ، اين صحيفه است و در آغاز آن سندش بيان شده بود ، سپس صاحب رياض العلما سند را ذكر مىكند ، امّا اسنادى كه بيان داشته از نظر رجال آن خالى از مناقشه نيست ، و آنچه مختار ما درباره اين رساله مىباشد ، اين است كه روايتى است كه به ثبوت نرسيده است ، و محتواى آن براى اثبات احكام شرعى صلاحيّت استدلال ندارد ، و كافى است در اين باره بدانيم كه علما و محقّقان بزرگ گذشته ما از اعتماد به اين كتاب اعراض كرده ، و به صدور آن از امام عليه السّلام وثوق نيافته‌اند ، بنابراين دليلى وجود ندارد كه ما آن را از افادات علمى و تأليفات امام رضا عليه السّلام به شمار آوريم .\r\n\r\nكتاب محض الاسلام\r\nاز ديگر مؤلّفاتى كه به امام رضا عليه السّلام نسبت داده شده ، كتاب محض الاسلام و شرايع الدّين است ، و صدوق در عيون آن را از فضل بن شاذان نقل كرده است ، ليكن فضل بيان نكرده كه امام عليه السّلام آن را به خواهش مأمون تأليف فرموده است « 1 » .\r\n\r\n\r\n","description":"","footnote":"\r\n( 1 ) - عيون اخبار الرّضا ج 2 ص 121 .\r\n","page_name":" 197 ","page_number":197},
  {"content":"\r\n\r\n\r\nشكّ در صدق نسبت اين كتاب به امام عليه السّلام\r\nآنچه از ملاحظه رجال سند اين كتاب براى ما حاصل مىشود ، عدم وثوق درباره انتساب آن به امام رضا عليه السّلام است زيرا برخى از رجال مذكور معتبر نيستند ، علاوه براين داراى اسلوبى مضطرب و غير منسجم و تعبيرات ناموزونى است كه بعيد به نظر مىرسد ، نوشته شخص امام عليه السّلام باشد . و همچنين مشتمل بر احكام چندى است كه التزام به آنها در مذهب ما ثابت نشده است ، مانند وجوب قنوت در نمازهاى پنجگانه ، و وجوب صلوات بر پيامبر صلّى اللّه عليه و إله در هر جا و هنگام عطسه كردن و ذبح و غير آن ، و وجوب تكبير در نماز عيدين به اين ترتيب كه در نماز عيد فطر پس از اداى پنج صلوات و پس از نماز عيد قربان پس از گفتن ده صلوات تكبير واجب است ، همچنين در منى پس از اداى پانزده صلوات ، و ديگر اين كه زنان در حال نفاس اگر تا هيجده روز ، آمدن خون ادامه يابد ، نماز نخوانند و اگر پيش از اين مدّت از خون پاك شوند نماز را به جاى آورند و اگر آمدن خون از هيجده روز تجاوز كند ، غسل كنند و نماز خوانند ، و مانند مستحاضه عمل كنند ، و نيز اين كتاب در روايت دوّم خود مىگويد اضافه مىشود بر آنچه در روايت نخست اين رساله است كه گناهان صغيره پيامبران بخشيده شده است ، در حالى كه اين گفتار با قول امام عليه السّلام مبنى بر عصمت پيامبران از گناهان صغيره و كبيره منافات دارد .\r\nهمه اين دلائل ما را به اين اعتقاد كه اين رساله نوشته و تأليف امام رضا عليه السّلام نيست نزديك مىگرداند ، علاوه بر اين كتاب خلافت مأمون و اسلاف او را باطل شمرده ، و آنها را به گمراهى و دورى از حقّ و هدايت توصيف كرده ، و امامان حقّ را صريحا به ائمّه دوازده‌گانه منحصر ساخته است . همچنين در اين رساله حجاب تقيّه پاره شده و آنچه را ائمّه عليهم السّلام در تمام طول تاريخ زندگى خود بدان پاىبند بوده‌اند ترك كرده است ، و اين خود نشانه عدم صحّت انتساب آن به امام عليه السّلام مىباشد .\r\nاز احتمالات چندى كه درباره اين كتاب داده‌اند ، آنچه به نظر ما به واقع نزديك مىآيد اين است كه اين رساله مجموعه فتواهاى يكى از علماست كه مشتمل بر نظريّات او در شؤون اعتقادى و تشريعى است ، و اسلوب رساله و سبك ناموزون آن در تنظيم و ترتيب مطالب ، و ذكر برخى احكام شاذّ و نامقبول دلايل اين نظريّه و مؤكّد آن به شمار است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nپاسخ مسائل ابن سنان\r\nبرخى پاسخهاى امام عليه السّلام را به پرسشهاى ابن سنان از مؤلّفات آن حضرت به شمار آورده‌اند ، ولى اين درست نيست و نمىتوان اين پاسخها را به منزله تأليفى از امام عليه السّلام دانست زيرا در اين صورت لازم مىآيد كه پاسخهاى آن حضرت به مسائل افراد بسيار ديگر ، در زمينه انواع علوم و معارف نيز هر كدام تأليفى از آن حضرت به شمار آورده شود .\r\n\r\nعلل ابن شاذان\r\nهمچنين كتاب علل را كه ابن شاذان ذكر كرده ، و برخى آن را از تأليفات امام عليه السّلام دانسته‌اند ، نمىتوان آن را نوشته امام عليه السّلام دانست ، به سبب اين كه كتاب مذكور را ابن شاذان خود تنظيم كرده و مطالب آن را از سخنان و پاسخهاى حضرت رضا عليه السّلام به پرسشهاى او درباره علل شرايع ، فراهم آورده است ، از اين رو ديده مىشود ابن شاذان در اين كتاب علل را به صورت اشكال و پاسخها را به صورت حلّ عرضه مىكند ، و معلوم نيست نصوصى را كه ذكر كرده عين حروف و الفاظ امام عليه السّلام است يا نه ؟ و چه بسا با حفظ غرض و مقصودى كه امام عليه السّلام در بيان خود داشته‌اند ، در الفاظ تصرّف كرده و آنها را به سبك خاصّ خود درآورده و عرضه داشته باشد . چنان كه ما همين را اطمينان داريم .\r\n\r\nخلاصه اين بحث\r\nاز بررسى صادقانه و صريحى كه ما درباره صحّت انتساب برخى مؤلّفات به امام عليه السّلام انجام داديم ، آشكار مىشود كه تنها كتابى كه با جرأت مىتوان به آن حضرت منسوب داشت ، رساله ذهبيّه در طبّ است كه آن را به خواهش مأمون خليفه عبّاسى مرقوم فرموده است .\r\nاشكالى ندارد اگر بگوييم مؤلّفات ديگر را به اين سبب به آن حضرت نسبت داده‌اند كه اين تأليفات حامل نظريات و افكارى است كه امام عليه السّلام در پاسخ پرسش‌كنندگان و كسانى كه خواسته‌اند از سرچشمه زلال دانش آن حضرت كسب فيض كنند بيان فرموده‌اند آشكار است كه ارزيابيها و ايراديهاى ما تنها در جهت صورت و تركيب اين كتابهاست نه محتوا و مدلول آنها .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nمناظرات امام عليه السّلام\r\nمأمون به طرق مختلف كوشش داشت كه امام رضا عليه السّلام را در معركه مناظرات و مباحثاتى كه با ساير فرقه‌ها و صاحبان اديان و مذاهب مختلف برپا مىشد ، وارد گرداند ، او مجالسى براى بحث درباره مسائل علمى و مشكلات فكرى ترتيب مىداد ، و برجسته‌ترين دانشمندان و برترين متفكّران زمان و همچنين سران زنديقان و اصحاب جدل و مناظره را در اين مجالس گرد مىآورد ، و اينها كسانى بودند كه سطوت و قدرت علمى آنها بيم‌انگيز ، و مغالطه‌هاى پيچيده و خصمانه آنها كه راه را بر دليل و حجّت مىبست ترس‌آور بود ، و تشكيكات تند آنها دليل و برهان را سست و ناچيز مىكرد . امّا امام عليه السّلام به سبب تملّك نيروى عظيم علمى ، در تمام اين مجالس بر حريفان و دشمنانش پيروز بود ، بدون اين كه آن حضرت خود را وارد مغالطات جدلى كند ، چنان كه برخى از مناظره‌كنندگان براى اين كه بناى حجّت خصم را ويران كنند ، و قوّت استدلال او را از ميان ببرند بدان پناه مىبردند ، ولى آن حضرت با بيانى معجزه‌آسا و روشى روشن و رهگشا ، به دلائل مطمئن خود در اثبات حقّ ، تكيه مىفرمود .\r\n\r\nنوفلى به امام هشدار مىدهد\r\nهنگامى كه امام عليه السّلام از نوفلى پرسيد چه انگيزه‌اى باعث شده كه مأمون آن حضرت را به مناظره با اينها ، دعوت كرده است در پاسخ از امام عليه السّلام خواست كه از مناظره و بحث با\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nامثال اينها دورى فرمايد .\r\nمأمون از جاثليق رئيس اسقفها ، و رأس الجالوت دانشمند برجسته يهود ، و رؤساى صابيها و بزرگترين هيربد و رئيس و دانشمند هندوها و زردشتيها ، و نيز نسطاس رومى پزشك و گروهى از متكلّمان خواست كه با امام رضا عليه السّلام به مناظره و مباحثه علمى پردازند ، و ياسر خادم را نزد امام عليه السّلام روانه داشت ، و به وسيله او ، تشكيل جلسه مناظره علمى و تاريخ انعقاد آن را به آگاهى امام عليه السّلام رسانيد و از آن حضرت خواست كه در جلسه حضور يابند ، نوفلى مىگويد ، زمانى كه ياسر بيرون رفت و جز او و امام عليه السّلام كسى حضور نداشت آن حضرت رو به او كرد و فرمود : اى نوفلى تو عراقى هستى ، و عراقى نرمخوى است ، درباره اجتماعى كه پسر عمّ من از مشركان و صاحبان مذاهب مختلف براى مناظره با ما گردآورده ، چه نظر و خبرى دارى ؟ گفتم فدايت شوم ، او مىخواهد شما را بيازمايد ، و دوست دارد كه قدر شما شناخته شود ، ولى بنا را بر پايه‌اى قرار داده كه شالوده آن محكم نيست و به خدا سوگند بد بنايى گذاشته است ؟\r\nامام عليه السّلام فرمود : بناى او در اين مورد چيست ؟\r\nعرض كردم : اهل كلام و بدعت رويّه‌اى خلاف علما دارند ، عالمان جز باطل و ناروا را انكار نمىكنند ، ولى مشركان و اهل كلام و بدعت ، همه چيز را انكار مىكنند ، و تهمتهاى حيرت‌آور و بهت‌انگيز مىزنند ، اگر براى آنها استدلال شود كه خداوند يكى است ، مىگويند دليل صحيح براى يگانگى او بياور ، و اگر گفته شود : محمّد صلّى اللّه عليه و إله پيامبر خداست ، گويند پيامبرى او را ثابت كن ، سپس با حربه تهمت و افترا آدمى را مات و مبهوت مىكنند ، و در همان هنگام كه انسان دلائل آنها را با حجّت و برهان باطل مىكند ، آن چنان او را دچار مغالطه مىكنند ، تا به ناچار قول خود را رها مىكند ، بنابراين قربانت شوم ، از آنها دورى فرما .\r\nامام عليه السّلام تبسّمى كرد و سپس فرمود : اى نوفلى آيا بيم دارى كه آنها مرا در اقامه حجّت و دليل ناتوان گردانند ؟\r\nعرض كردم : نه ، به خدا سوگند من هرگز چنين بيمى ندارم ، بلكه اميدوارم خداوند شما را بر آنها پيروز فرمايد . پس از آن فرمود : اى نوفلى آيا دوست دارى بدانى مأمون در چه موقع پشيمان خواهد شد ؟\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nعرض كردم : بلى\r\nفرمود : هنگامى كه مأمون استدلال مرا با توراتيان به تورات آنها ، و با انجيليان به انجيل آنها ، و با زبوريان به زبور آنها و با هيربدها به پارسى و با روميان به رومى ، و با فرقه‌هاى مختلف به زبان هريك بشنود ، و ببيند كه زبان همه اينها بند آمده و برهان آنها دفع شده ، و همگى ادّعاى خود را رها كرده ، و به قول من رجوع كرده‌اند ، در آن هنگام خواهد دانست او درخور اين نيست كه در اين راه گام بردارد ، و در اين موقع است كه پشيمانى او را فرامىگيرد و « لا حول و لا قوة الّا باللّه العلى العظيم » .\r\nآرى مأمون بر آن شد كه اين سران را گردآورد ، و در برابر امام عليه السّلام قرار دهد ، تا با توانمندى كه در مغالطه و جدل دارند ، راه برهان و استدلال را بر آن حضرت ببندند ، امّا چنان كه مىبينيم امام عليه السّلام بىاعتنايى خود را به امثال اينها به گونه‌اى كه بيان شد اظهار ، و موضوع را حقير و بىاهميّت تلقّى فرمود .\r\nهنگامى كه اين مجلس انعقاد يافت ، و امام عليه السّلام به آن دعوت ، و گفتگو آغاز شد ، آن حضرت مناظره خود را با جاثليق آغاز فرمود ، و نخست در اثبات يگانگى خدا و بطلان اعتقاد به خداوندى عيسى و بجز خداوند سبحان او را خدا دانستن ، انجيل را مبنا و مرجع براى اقامه دليل و برهان قرار داد ، سپس بحث جالبى را در اثبات اين كه كتاب انجيل متداول ، غير از انجيلى است كه از جانب خداوند نازل شده است ، و انجيل كنونى نوشته برخى از شاگردان دانشمند مسيح است و همانها اناجيل اربعه را به وجود آورده‌اند بيان داشت ، و به اختلاف وسيعى كه در بيان وقايع ميان نوشته‌هاى آنها وجود دارد ، استناد فرمود .\r\nجاثليق در پاسخ آن حضرت دچار تناقضات آشكار شد ، زيرا از يك سو صاحبان اناجيل را از آلودگى منزّه ، و از افترا به مسيح مبرّا مىشمرد ، و از سوى ديگر امام عليه السّلام را تصديق ، و اعتراف مىكرد ، كه آنها بر مسيح دروغ بسته‌اند .\r\nپس از آن امام عليه السّلام مناظره خود را متوجّه رأس الجالوت دانشمند يهود كرد ، و در اثبات نبوّت پيامبر صلّى اللّه عليه و إله به آنچه كتب آسمانى گذشته گوياى آنند اشاره فرمود ، و پس از طرح بحث منطقى جالبى استدلال فرمود به اين كه از جمله علايم پيامبرى معجزه است ، يعنى آوردن چيزى كه ديگران از آوردن مانند آن عاجزند ، و از جاثليق پرسيد ، آنها به چه سبب\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمعجزات پيامبران را جز موسى بن عمران تصديق نمىكنند ، رأس الجالوت پاسخ داد :\r\nبر ما واجب نيست ، نبوّت هر كس را كه ادعاى پيامبرى كند بپذيريم و تصديق كنيم ، مگر اين كه نشانه‌هايى را كه موسى براى پيامبرى خود آورده با خويش داشته باشد .\r\nامام رضا عليه السّلام فرمود : در اين صورت چگونه به نبوّت پيامبرانى كه پيش از موسى آمدند ، و دريا را نشكافتند ، و از سنگ دوازده چشمه آب روان نساختند ، و مانند موسى دست از آستين بيرون نياورده و يد بيضا نكردند ، و عصا را به اژدها دوان بدل نساختند ، اقرار كرده‌ايد ؟ در اينجا رأس الجالوت از عناد و انكار خود دست بازداشت ، و در برابر اين دليل تسليم شد ، و اعتراف كرد كه هر معجزه‌اى كه آوردن آن از توان بشر بيرون باشد ، نشانه پيامبرى است .\r\nامام عليه السّلام از او پرسيد به چه سبب به پيامبرى عيسى عليه السّلام ايمان نياورديد ، در حالى كه او معجزاتى آورد كه بشر از آوردن مانند آنها ناتوان بود ، چنان كه مردگان را زنده مىكرد ، و كوران مادرزاد و ديوانگان و پيسان را شفا مىداد . همچنين از سبب اين كه به محمّد صلّى اللّه عليه و إله پيامبر اسلام ايمان نياوردند ، پرسش فرمود در حالى كه او قرآن را كه معجزه‌اى خارق العاده است آورد ، با اين كه امّى و درس ناخوانده بود و خطّ نمىنوشت .\r\nدر اين موقع رأس الجالوت سكوت اختيار كرد و نتوانست پاسخى بگويد .\r\nسپس نوبت مناظره امام عليه السّلام به هيربد اكبر رسيد ، آن حضرت درباره دليلى كه بر پيامبرى زردشت دارد ، با او به مباحثه پرداخت . هيربد گفت : آنچه زردشت آورد پيش از او كسى نياورده بود . و اگرچه ما او را نديده‌ايم ، ليكن اخبارى كه از گذشتگان ما به دست ما رسيده اين است كه او آنچه را ديگران حرام داشته بودند بر ما حلال كرد ، از اين رو او را پيروى كرديم .\r\nامام عليه السّلام فرمود : جز اين است كه به شما اخبارى رسيده است و متابعت كرده‌ايد ؟\r\nگفت : آرى .\r\nامام عليه السّلام فرمود : امّتهاى ديگر نيز همين گونه‌اند ، اخبارى به آنها رسيده كه پيمبران و موسى و عيسى و محمّد صلّى اللّه عليه و إله چه معجزاتى با خود داشته‌اند در نتيجه به آنان ايمان آورده‌اند ، عذر شما در اين كه به پيامبران ايمان نياورده‌ايد چيست ؟ زيرا شما چنان كه گفتيد از طريق اخبارى كه به شما رسيده به نوبّت زردشت ايمان آورده‌ايد و معتقد\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nشده‌ايد كه او آنچه را ديگران نتوانسته‌اند بياورند آورده است ، هيربد ساكت ماند .\r\n\r\nمناظره امام عليه السّلام با عمران صابى\r\nامام عليه السّلام پس از مناظره و گفتگو با رؤساى اديان و سران فرقه‌ها ، رو به حاضران مجلس فرمود تا هر كدام پرسشى دارند ، مطرح كنند ، امّا همه سر به زير انداخته سكوت اختيار كردند ، در اين ميان عمران صابى كه از بزرگترين متكلّمان زمان خويش بود جلو آمد ، و از چگونگى اثبات وجود پروردگار پرسش كرد ، دامنه گفتگو ميان امام عليه السّلام و عمران در اين باره به باريكترين و پيچيده‌ترين مسائل مربوط كشيد ، و امام عليه السّلام با روشى ساده و جالب ، و با استدلال به حقايق روشن علمى ، به او پاسخ مىداد ، و از جمله پرسشهاى عمران اين بود :\r\nاى آقاى من آيا كائن ( واجب الوجود ) وجودش در نزد خودش معلوم و عالم به خويش است ؟\r\nامام عليه السّلام فرمود : علم داشتن به چيزى سبب نفى خلاف آن‌كه جهل است مىباشد ، تا با نفى آن علم اثبات شود . امّا در مورد حقتعالى و اين كه او عالم است ، چيزى كه مخالف علم او باشد وجود ندارد ، تا آن را از او نفى كنيم اى عمران آيا فهميدى ؟\r\nعمران گفت آرى به خدا سوگند اى آقاى من ، پس مرا آگاه فرما خداوند به چه چيز دانش خود را دانست ، به ضمير و صورتهاى ذهنيه يا به چيز ديگر ؟\r\nامام عليه السّلام فرمود : آيا فكر مىكنى اگر علم خداوند به وسيله ضمير باشد ، به ناچار بايد اين ضمير را حدّ و نهايتى باشد كه اين معرفت در همان حدّ پايان يابد ؟\r\nعمران عرض كرد : ناگزير چنين است .\r\nامام عليه السّلام فرمود آن ضمير چيست ؟\r\nعمران سكوت كرد و پاسخى نداد .\r\nامام عليه السّلام فرمود : باكى نيست ، كه درباره همين ضمير از تو بپرسم ، آيا آن را به وسيله ضمير ديگرى مىشناسى ؟ اگر بگويى آرى . . . ادّعا و سخن خود را باطل كرده‌اى ، اى عمران شايسته است بدانى كه خداوند يگانه به ضمير توصيف نمىشود ، و درباره او بيش از اين كه كارى يا عملى يا پديده‌اى را به او نسبت دهيم چيز ديگر نمىتوانيم\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبگوييم ، و نيز نمىتوان توهّم كرد كه مانند مخلوقات دستخوش دگرگونيها و اجزاست .\r\nعمران مىپرسد اى آقاى من آيا چنين نيست كه خداوند پيش از آفرينش خلايق خاموش بود و سخن نمىگفت ؟\r\nامام عليه السّلام فرمود : زمانى خاموشى گفته مىشود كه پيش از آن نطق و بيانى باشد ، مثلا به چراغ نمىتوان گفت ساكت است و سخن نمىگويد ، همچنين گفته نمىشود چراغ آنچه بخواهد به ما روشنايى مىدهد زيرا روشنايى فعل و عمل چراغ نيست ، و چراغ آن را پديد نياورده ، و چيزى جدا از آن نيست ، ليكن هنگامى كه به ما روشنى مىدهد مىگوييم چراغ روشنايى به ما داد و از آن فروغ و پرتو گرفتيم اى عمران با اين توضيح مطلب آشكار مىشود .\r\nعمران گفت : اى آقاى من ، آنچه مىدانم اين است كه كائن ( واجب الوجود ) هنگامى كه آفريدگان را آفريد در حال او دگرگونى پديد آمد .\r\nامام عليه السّلام فرمود : اى عمران محال گفتى ، تغيير و دگرگونى در كائن ( واجب الوجود ) به هيچ روى پديد نمىآيد تا به سبب اين دگرگونى ذات مقدّس او در معرض تغيير باشد ، اى عمران آيا ديده‌اى كه تغيير آتش موجب تغيير ذات آن شود ، و يا حرارت ، خود را بسوزاند و يا بيننده چشم خود را ببيند ؟\r\nعمران گفت : اين را نديده‌ام ، اى آقاى من مرا آگاه فرما كه خدا در آفريدگان است يا آفريدگان در خدا ؟\r\nامام عليه السّلام فرمود : خداوند برتر از اين است كه مىگويى ، نه او در خلق است و نه خلق در او و منزّه است از اين ، و به تو خواهم آموخت كه چگونه بايد خدا را بشناسى « و لا قوّة إلّا باللّه » . اكنون به من بگو كه تو در آينه‌اى يا او در تو ، و اگر هيچ كدام در يكديگر نيستيد چگونه خود را در آينه مىبينى ؟\r\nعمران گفت : به پرتوى كه ميان من و آينه است .\r\nامام عليه السّلام : آيا اين پرتوى كه در آينه مىبينى بيشتر از پرتوى است كه در چشم خود مىبينى ؟\r\nعمران گفت : بلى\r\nامام عليه السّلام فرمود : آن را نشان بده . . . عمران پاسخى نداد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nامام عليه السّلام فرمود : من چنين مىدانم كه اين روشنايى نه در آينه است و نه در تو بلكه چيزى است جدا كه شما را به يكديگر مربوط ساخته است و براى اين مطلب جز اين مثالهاى بسيار ديگرى است كه نادان را جاى سخن باقى نمىماند ،  وَ لِلَّهِ الْمَثَلُ الْأَعْلى  ( و براى خدا مثالهاى برتر است ) .\r\nامام عليه السّلام با تشكيكات عمران صابى اين‌گونه مقابله مىكند ، و بدين سان شكّ و تحيّر او را از ميان مىبرد ، و پرده ابهام را از چهره مسائل پيچيده‌اى كه بر او مشتبه شده بر طرف مىسازد ، تا آن جا كه آنچه براى او صورت خواب و خيال داشته است در جلو چشمانش محقّق و جلوه‌گر مىشود ، در ميدان احتجاج امام عليه السّلام زمانى به اقامه حجّت و دليل مىپردازد ، كه پيش از اين پايه سخن را با مثالهاى ساده و قابل فهم ، و آنچه در صحنه زندگى ملموس و محسوس است استوار كرده باشد ، تا پس از بر طرف شدن پيچيدگى مطلب و درآمدن آن به صورت پديده‌اى ساده و روشن ، مجال شكّ و ترديد براى خصم باقى نماند ، و در همه اين احوال روش آن حضرت معجزآسا و دل‌انگيز است .\r\n\r\nمناظره امام عليه السّلام با مروزى\r\nمأمون از امام عليه السّلام درخواست كرد ، در مجلس ديگرى كه تشكيل داده بود حضور يابد ، و با سليمان مروزى متكلّم خراسان مناظره فرمايد ، گفتگوى امام عليه السّلام در اين مجلس در پيرامون مسائل معروف چندى بود كه همواره مورد بحث متكلّمان است و سخن از مسأله « بداء » آغاز شد ، امام عليه السّلام معناى درست آن را بيان و فرمود : علم خداوند عزّ و جلّ دو گونه است ، علمى كه مخزون و پوشيده است و آن را جز خودش نمىداند ، و « بداء » مربوط به همين گونه از علم خداست ، و ديگرى علمى است كه خداوند به فرشتگان و پيامبران خود تعليم مىدهد .\r\nبراى رفع هرگونه شبهه و ابهام درباره اين مسأله توضيح داده مىشود كه « بداء » عبارت از اين است كه : خداوند بنا به اقتضاى مصلحت ، تعلّق اراده خود را به امرى اعلام مىكند ، ولى در واقع اراده او به امر ديگرى تعلّق دارد كه ضدّ آن است ، و پس از گذشت مصلحت ، و رفع موانع بروز ، اراده واقعى خود را ظاهر مىسازد ، و به نظر خلايق چنان مىآيد كه خداوند چيز ديگرى خواسته ، و از اراده اوّلى خود ، عدول فرموده است ، اين\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاز نظر خلق « بداء » ست در حالى كه هيچ‌گونه بدا و عدولى در اراده واقعى خداوند روى نداده است .\r\nموضوع « بداء » همين حقيقت ساده و منطقى است كه به اين نحو مورد اعتقاد شيعه اماميّه مىباشد ، و عدم درك حقيقت اين نظريه و توجيه آن به صورت نادرستى كه مستلزم نسبت جهل به حقتعالى است كار كسانى است كه پيروى مذاهب ديگر اسلامى را دارند و با شيعه اماميّه دشمنى مىورزند ، و بيرحمانه به آنان تهمت و افترا مىبندند .\r\n\r\nاستدلال امام عليه السّلام بر بداء\r\nامام عليه السّلام بر موضوع بدا به صورتى كه مورد تأييد اهل بيت عليه السّلام است نخست به قرآن استدلال مىكند كه خداوند متعال در آن فرموده است  فَتَوَلَّ عَنْهُمْ فَما أَنْتَ بِمَلُومٍ  « 1 » و اين دلالت دارد بر اين كه خداوند اراده فرمود آنان را از ميان بردارد و هلاك سازد ، سپس از نظر خلق براى خداوند متعال بدا حاصل شده و فرموده است :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ  « 2 » و از محتواى اين دو آيه چنين برمىآيد كه خداوند از فرمان نخست خود ، عدول فرموده است . سپس امام عليه السّلام به آنچه پدران بزرگوارش از پيامبر خدا صلّى اللّه عليه و إله روايت كرده‌اند ، استناد مىفرمايد ، كه پيامبر صلّى اللّه عليه و إله فرموده است : خداوند به يكى از پيامبران خويش وحى فرمود كه فلان پادشاه را آگاه كند ، كه در فلان روز او را مىميرانم ، آن پيامبر نزد پادشاه آمد ، و او را آگاه كرد ، پادشاه در حالى كه بر بالاى تخت سلطنت قرار داشت خدا را خواند ، و تا آن حدّ به دعا و التماس پرداخت كه از تخت به زير افتاد ، و مىگفت اى پروردگار مرا مهلت ده تا كودكم بزرگ شود ، و كارهايم را سامان دهد ، خداوند بر اين پيامبر وحى فرمود كه آن پادشاه را ديدار كن و او را آگاه گردان كه من مرگ او را به تأخير انداختم .\r\nبديهى است « بدا » به معنايى كه ذكر شد ، هيچ‌گونه منع و اشكالى ندارد ، و به كسانى كه بدان قائل هستند به هيچ روى سرزنشى نيست .\r\n\r\n\r\n","description":"","footnote":"\r\n( 1 ) - الذّاريات / 54 يعنى : از آنها روى گردان ، تو مورد سرزنش نيستى .\r\n( 2 ) - الذّاريات / 55 يعنى : يادآورى كن ، زيرا يادآورى مؤمنان را سود مىدهد .\r\n","page_name":" 207 ","page_number":207},
  {"content":"\r\n\r\n\r\nازليّت اراده و حدوث آن\r\nپس از آن رشته گفتگو ، به ازليت و حدوث اراده كشيده شد ، امام عليه السّلام با ابطال نظريّه ازلى بودن اراده ، حدوث آن را اثبات فرمود ، و آنچه را با اين نظر تناقض دارد ، و نيز اشكالاتى را كه احيانا به ذهن هر انسانى مىرسد توضيح داد .\r\nآن چنان كه امام عليه السّلام بيان مىفرمايد : اراده فعلى از افعال بارى تعالى است ، و صفتى از صفات او نيست بنابراين حادث است ، و ازلى نيست ، زيرا فعل از مقوله حوادث است ، و ممكن نيست فعل با فاعل متّحد و اراده عين اراده كننده باشد ، همچنين اراده ( خواستن ) مانند شنيدن و ديدن و دانستن نيست ، آن چنان كه مروزى در صدد اثبات آن بود ، زيرا معنايى ندارد كه گفته شود : خودش را مريد كرد ، چنان كه گفته مىشود خودش را شنوا كرد ، خودش را بينا كرد ، خودش را دانا كرد ، و همان طورى كه امام عليه السّلام مىفرمايد : معناى اين كه نفس او خود را مريد كرده است چيست ؟ آيا اراده كرده است چه چيزى باشد اراده كرده است زنده باشد ، بينا باشد شنوا باشد ، توانا باشد ، و اگر به اراده خود متّصف به اين صفات شده محال لازم مىآيد ، زيرا مستلزم پديد آمدن دگرگونى در ذات است ، براى اين كه اراده كرده است چيزى غير از آنچه هست باشد . . . و خداوند بسى برتر از اين سخنهاست ( تعالى اللّه عن ذلك علوّا كبيرا ) .\r\nگفتگو ميان امام عليه السّلام و مروزى پيرامون ازليّت و حدوث اراده و مسائل مربوط به آن همچنان ادامه يافت .\r\n\r\nمروزى جدلى بود\r\nسخنان مروزى در مناظره‌اش با امام عليه السّلام بر اساس جدل دور مىزد ، و انعطاف‌پذيرى نداشت ، او پس از اين كه از امام عليه السّلام مىپذيرفت ، كه اراده از مقوله فعل است ، دوباره اين را انكار مىكرد و مدّعى مىشد كه صفت است و به همين گونه چيزى را اعتراف و تصديق مىكرد سپس خلاف آن را مىگفت . از اين‌رو مىبينيم امام عليه السّلام از او مىپرسد :\r\nاى سليمان آيا به من نمىگويى كه اراده فعل است يا غير آن ؟\r\nعرض كرد : آرى اراده ، فعل است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nامام عليه السّلام فرمود : پس اراده حادث است ، زيرا افعال همه حادثند .\r\nسليمان عرض كرد : فعل نيست .\r\nامام عليه السّلام فرمود : در اين صورت از ازل ، چيز ديگرى غير از خدا با خدا بوده است .\r\nسليمان عرض كرد : اراده همان انشا و ايجاد است .\r\nامام عليه السّلام فرمود : اى سليمان ، اين سخنى كه مىگويى همان سخن ضرار « 1 » و پيروان اوست كه شما و يارانت آن را زشت و ناروا شمرده‌ايد ، و گفتار ضرار اين است ، كه خداوند عزّ و جلّ هرچه در آسمان و زمين و خشكى و دريا آفريده ، از سگ و خوك و ميمون و انسان و هر جنبنده ديگر ، همه اراده خداوند است ، و اراده خدا كه مخلوق است زنده مىشود و مىميرد ، و راه مىرود ، و مىآشامد ، و زناشويى مىكند ، و لذّت مىبرد ، و ستم مىكند و كار زشت مىكند و كافر و مشرك مىشود .\r\nسليمان عرض كرد : اراده مانند شنيدن ، و دويدن و دانستن است ، يعنى صفت است .\r\nآرى سليمان چون از دادن پاسخ درمانده شد ، دوباره به آنچه بحث بر آن دور مىزد بازگشت و گفت : اراده صفت است نه فعل ، امّا امام عليه السّلام مناظره را به روش ديگرى غير از روش نخستين ، با او از سر مىگيرد ، و همين عمل نشان مىدهد ، كه اين مسأله تا چه حدّ از نظر امام عليه السّلام روشن و مدلّل است كه به هر شيوه‌اى كه بخواهد آن را براى او اثبات مىفرمايد .\r\n\r\nروش امام عليه السّلام در مباحثه و گفتگو\r\nگفتگو ميان امام عليه السّلام و مروزى ، همچنان با پاسخهاى آرامش‌بخش آن حضرت ، ادامه پيدا مىكند ، و شيوه‌اى را كه امام عليه السّلام در اين بحث و گفتگو به كار برده است ، بىشكّ از جالبترين شيوه‌هاى فنّ مناظره به شمار است ، روش آن حضرت اين است كه پس از دادن پاسخ به خصم ، راه جواب را بر او نمىبندد ، بلكه او را در طريق بحث و گفتگو آزاد مىگذارد تا در راهى كه هست پيش برود ، و به جايى برسد كه ديگر راه را در برابر خويش بسته و حركت در آن را ، ناممكن مىبيند ، در اين هنگام ناگزير به راهى كه امام عليه السّلام\r\n\r\n\r\n","description":"","footnote":"\r\n( 1 ) - ضرار بن عمرو در قرن دوّم هجرى مىزيسته ، و فرقه ضراريّه منسوب به اوست . ( مترجم ) .\r\n","page_name":" 209 ","page_number":209},
  {"content":"\r\n\r\nمىخواهد او را بدان رهنمون شود ، بازمىگردد ، و اين پس از آن خواهد بود كه مطلب را پذيرفته و بدان تن داده باشد .\r\n\r\nمأمون مروزى را به سبب اشتباهاتش سرزنش مىكند\r\nپس از آن‌كه امام عليه السّلام راه حجّت و دليل را بر سليمان بست ، او در پاسخ به پرسشهاى امام عليه السّلام سردرگم شده بود ، و پياپى دچار خبط و اشتباه مىشد ، مأمون اشتباهات سليمان را كه نشانه شكست و ناتوانى او بود ، متوجّه شد و او را سرزنش ، و از بيهوده‌گويى منع كرد .\r\nدرباره اين مناظره نقل شده ، پس از آن‌كه امام رضا عليه السّلام به سليمان فرمود ، پرسشهاى خود را تا آخر بگو ، سليمان عرض كرد : اراده صفتى از صفات او است .\r\nامام عليه السّلام : تا چه حدّ بازگو مىكنى كه اراده صفتى از صفات او است ، آيا اراده حادث است ، يا قديم ؟\r\nسليمان عرض كرد : حادث است .\r\nامام عليه السّلام فرمود : اللّه اكبر پس اراده حادث است ، و اگر صفتى از صفات او بود ، قديم و ازلى بود ، و ديگر چيزى اراده نشده بود ، زيرا آنچه ازلى است مخلوق و مصنوع نمىشود .\r\nسليمان عرض كرد : در ازل اراده بود و مراد نبود .\r\nامام عليه السّلام فرمود : اى سليمان دچار وسوسه شدى ، اگر اراده ازلى باشد ، ناگزير مراد هم بايد از ازل وجود داشته باشد ، زيرا بنابر گفته تو لازم مىآيد كه خداوند چيزى را كه خلقت او ازلى است آفريده باشد ، و اين صفت كسى است كه نمىداند چه مىكند ، و خداوند منزّه از اين است .\r\nسليمان عرض كرد : اى آقاى من بيان كردم كه اراده مانند شنيدن و ديدن و دانستن است .\r\nمأمون از گفته او برآشفت و گفت اى سليمان واى بر تو چه اندازه اين غلط را بازگو مىكنى ، اين مطلب را رها كن ، و از موضوع ديگر سخن بگوى زيرا تو پاسخى غير از اين نمىتوانى بدهى .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nپس از اين نيز گفتگو ادامه يافت ، تا آن گاه كه سليمان خاموش شد ، و مأمون به او مىگفت اى سليمان ، اين داناترين هاشمى است ، سپس حاضران در مجلس پراكنده شدند .\r\n\r\nمناظره امام عليه السّلام با علىّ بن جهم\r\nامام عليه السّلام با علىّ بن جهم مباحثه جالبى درباره عصمت پيامبران عليهم السّلام دارد ، آن حضرت در بحث خود ، با سهولت شگفت‌انگيزى مفاد واقعى برخى آيات را كه ظاهرا با اين اعتقاد ، تناقض دارد ، آشكار فرموده است .\r\n\r\nتفسير به رأى\r\nامام عليه السّلام سخن خود را با علىّ بن جهم به نكوهش او و كسانى كه كتاب خدا را به رأى و انديشه خويش تفسير و تأويل مىكنند آغاز و فرمود بر او و آنهاست كه طبق آيه كريمه  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  « 1 » براى شناخت تفسير صحيح آيات قرآنى ، به كسانى كه خداوند نيرو و ملكه دانش و معرفت را ، به آنان عطا فرموده مراجعه كنند .\r\n\r\nآياتى كه موهم عدم عصمت پيامبران عليهم السّلام است و تأويل آنها\r\nسپس امام عليه السّلام به بيان معانى آياتى كه ظاهرا موجب توهّم عدم عصمت پيامبران ، و جواز صدور معصيّت از آنان است ، پرداخت ، و چنين بيان فرمود : كه در مورد آدم عليه السّلام جز اين نيست كه نافرمانى از او ، در بهشت سر زده است ، و آنچه مورد نظر و بحث است ، عصمت پيامبران عليهم السّلام در روى زمين است ، و عملى كه منافى عصمت باشد ، در روز زمين از او سر نزده است ، و اين به دليل قول حقّ تعالى است كه فرمود است :  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ  « 2 » و امّا آيه  وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ \r\n\r\n\r\n","description":"","footnote":"\r\n( 1 ) - آل عمران / 7 يعنى : و تأويل آن را كسى جز خدا و راسخان در علم نمىداند .\r\n( 2 ) - آل عمران / 33 يعنى : خداوند آدم و نوح و آل ابراهيم و آل عمران را بر جهانيان برگزيد .\r\n","page_name":" 211 ","page_number":211},
  {"content":"\r\n\r\n نَقْدِرَ عَلَيْهِ  « 1 » مراد از ظنّ در اين جا يقين است ، و معناى آيه اين است كه يقين كرد خداوند روزى را بر او سخت نگرفته است ، و اگر معنا اين بود كه گمان كرد خداوند بر او قدرت ندارد كافر شده چه برسد از اين كه معصيّت كرده باشد .\r\nامّا در مورد آيه  وَ لَقَدْ هَمَّتْ بِهِ وَ هَمَّ بِها  « 2 » اهتمام زن عزيز مصر و اهتمام يوسف عليه السّلام در دو چيز مختلف بود ، زن عزيز مصر در كوشش براى ارتكاب معصيّت ، و يوسف عليه السّلام در اين انديشه بود كه اگر او را بدان گناه مجبور كند ، به سبب اهمّيّتى كه اين گناه بزرگ دارد ، او را به قتل برساند ، و خداوند وقوع اين قتل و پيامدهاى بد آن ، و همچنين ارتكاب اين عمل زشت را جلوگيرى و از يوسف عليه السّلام بر طرف فرمود .\r\nو امّا درباره داوود عليه السّلام و گفتار او به مدّعى مبنىّ بر اين كه مدّعى عليه به سبب اين كه از او خواهان يك رأس ميش شده به وى ستم كرده است ، از نظر اصول دادرسى خطا بوده است ، زيرا لازم بود پيش از اين اظهار نظر مدّعى عليه را درباره مورد ادّعا ، بپرسد ، ليكن اين خطاى او ، معصيت نبوده است ، خداوند متعال هم با بيان داستان اين دو فرشته اشتباه او را تصحيح فرموده است .\r\nامّا موضوع ازدواج داوود با زن اوريا ، كه مردم در آن روزگار آن را گناهى از او شمرده ، و آن را زشت دانسته‌اند بىگمان عمل او ، اقدامى تشريعى ، و بر حسب مصلحت عمومى بوده ، و داوود خواسته است از اين راه سنّت خوددارى زن از ازدواج پس از مرگ شوهر را كه در آن زمان رايج و حاكم بوده است ، از ميان ببرد ، چنان كه همين قضيّه در مورد ازدواج پيامبر صلّى اللّه عليه و إله با زينب دختر جحش ، همسر زيد بن حارثه پسر خوانده آن حضرت ، اتّفاق افتاد . كه پس از طلاق او به وسيله زيد ، آن حضرت بر آن شد كه از طريق ازدواج با او ، سنّت عامّى را كه از پيش از اسلام و دوران جاهليّت ، باقى مانده و معمول بود ، منهدم و ممنوع سازد و اين سنّت ، عبارت از عدم جواز ازدواج با همسر پسر خوانده بود ، چنان كه قرآن بدين معنا صراحت دارد ، و چون پيامبر صلّى اللّه عليه و إله بيم داشت ، از اين كه منافقان در اين باره به او تهمت زنند ، خداوند متعال او را مخاطب قرار داده فرموده است  . . وَ تَخْشَى النَّاسَ \r\n\r\n\r\n","description":"","footnote":"\r\n( 1 ) - انبيا / 87 يعنى : و يادآور يونس را هنگامى كه خشمگين ( از ميان قوم خود ) بيرون رفت و پنداشت كه ما هرگز بر او تنگ نخواهيم گرفت .\r\n( 2 ) - يوسف / 24 يعنى : آن زن قصد او را كرد و او نيز آهنگ او را .\r\n","page_name":" 212 ","page_number":212},
  {"content":"\r\n\r\n وَ اللَّهُ أَحَقُّ أَنْ تَخْشاهُ  « 1 » و خداوند خود او را به اين ازدواج ، امر فرمود ، چنان كه مفاد قول خداوند متعال ، در اين آيه كريمه است :  فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا  « 2 » .\r\nامام عليه السّلام با اين تفسير جالب ، و با اين تأويل آرامش‌بخش كه ناظر بر دلالت واقعى آيه است ، غبار شبهات نادرستى را كه ممكن است دامنگير كسانى كه از فهم صحيح معانى ژرف كتاب خدا ناتوانند بشود ، از ميان مىبرد .\r\n\r\nمناظره ساختگى\r\nابن عبد ربّه اندلسى ، در كتاب خود به نام عقد الفريد ، مناظره ساختگى و مجعولى را ميان امام عليه السّلام و مأمون خليفه عبّاسى ذكر كرده است ، كه چگونگى آن ، بر عدم وقوع و ساختگى بودن آن ، دلالت دارد ، و محتمل است كه از ساخته‌هاى يكى از متعصّبان و مخالفان اهل بيت عليهم السّلام باشد ، او در كتاب خود آورده است كه :\r\nمأمون به علىّ بن موسى گفت : به چه دليل ادّعاى اين امر را داريد ؟\r\nعلىّ بن موسى پاسخ داد : به سبب خويشاوندى على و فاطمه با پيامبر خدا صلّى اللّه عليه و إله .\r\nمأمون گفت : اگر سبب ادّعا تنها خويشاوندى است ، پيامبر خدا صلّى اللّه عليه و إله پس از خود ، كسى را از خاندان خويش برجاى گذاشت ، كه از علىّ عليه السّلام و ديگر خويشانش ، به او نزديكتر بود ، و اگر منظور تو قرابت فاطمه با پيامبر خداست صلّى اللّه عليه و إله در اين صورت اين امر پس از فاطمه براى حسن و حسين است ، و علىّ عليه السّلام حقّ آن دو را ، در حالى كه زنده و سالم بودند از آنها ربوده و به آنچه حقّ او نبوده استيلا پيدا كرده است .\r\nعلى بن موسى عليه السّلام در برابر اين گفتار مأمون پاسخى نداشت « 3 » .\r\nآنچه در اين جا بايد در نظر گرفته شود ، اين است ، كه ممكن نيست امام عليه السّلام ، براى\r\n\r\n\r\n","description":"","footnote":"\r\n( 1 ) - احزاب / ( 37 ) يعنى : و از مردم بيم دارى ، در حالى كه خداوند سزاوارتر است به اين كه از او بيمناك باشى .\r\n( 2 ) - احزاب / ( 37 ) يعنى : هنگامى كه زيد از همسرش جدا شد ما او را به همسرى تو درآورديم ، تا مشكلى براى مؤمنان در ازدواج با همسران پسرخوانده‌هاى آنها ، هنگامى كه از آنان طلاق گيرند نباشد ، و فرمان خدا انجام شده و قطعى است .\r\n( 3 ) - عقد الفريد ج 2 ص 285 و ج 5 ص 103 .\r\n","page_name":" 213 ","page_number":213},
  {"content":"\r\n\r\nسزاوارتر بودن علىّ عليه السّلام به خلافت ، به عامل قرابت و خويشاوندى استدلال فرموده باشد ، زيرا دليل استوار و قاطع اين امر ، نصوص صريحى است كه از پيامبر اكرم صلّى اللّه عليه و إله در اين باره رسيده ، و علىّ عليه السّلام را پس از خود به جانشينى خويش ، مخصوص داشته است ، همچنين شايستگيهاى ذاتى آن حضرت كه او را از ديگر اصحاب ، ممتاز كرده است ، دليل ديگر اين امر مىباشد .\r\nنظريّه اهل بيت عليهم السّلام در قضيّه خلافت اين است ، كه اين امر مربوط به دستورهاى الاهى و نصوص آسمانى است ، و به عوامل خويشاوندى و سياست و جز اينها ، ارتباط ندارد ، زيرا خداوند متعال است ، كه براى صلاح دين و مصلحت امّت هركس را شايسته بداند ، برمىگزيند و امر خود را بر زبان پيامبرش جارى مىسازد ، چنان كه در بحث امامت ، آنچه از امام رضا عليه السّلام در اين مورد روايت شده ، نقل كرده‌ايم ، و اگر استدلالى بر سزاوارتر بودن على عليه السّلام به خلافت ، به دليل خويشاوندى او با پيامبر خدا صلّى اللّه عليه و إله از ائمّه اهل بيت عليهم السّلام رسيده است ، در برابر استدلال كسانى است كه مهاجران را به دليل قرابت و پيوستگى به پيامبر خدا صلّى اللّه عليه و إله به خلافت ، از انصار اولى و احقّ دانسته‌اند ، چنان كه اگر اين خبر درست بود ، امام عليه السّلام اعتراض مأمون را داير به اين كه در ميان اهل بيت كسى كه از علىّ عليه السّلام و مانند او سزاوارتر بوده ، وجود داشته است ، هرگز بدون پاسخ نمىگذاشت ، و مأمون در اين سخن ، اشاره به جدّش عبّاس بن عبد المطّلب كرده است ، و چنان كه مىدانيم ، پس از درگذشت پيامبر خدا صلّى اللّه عليه و إله هنگامى كه عبّاس دريافت ، كه امور از جريان صحيح خود ، خارج مىشود ، و در جوّ ، نشانه‌هايى از دگرگونى اوضاع است ، شخصا به امام على عليه السّلام پيشنهاد و درخواست كرد ، كه دست خود را براى بيعت دراز فرمايد ، تا با او بيعت كند ، ليكن امام عليه السّلام از قبول بيعت پنهانى او ، خوددارى فرمود ، و آن را به هنگامى موكول كرد كه از تجهيز و تدفين پيامبر خدا صلّى اللّه عليه و إله كه جسد مقدّس آن حضرت ، در اين زمان هنوز بر مغتسل بود ، فراغت يابد ، تا بيعت را آشكارا و در برابر چشم همگان انجام دهد ، بنابراين اگر انگاشته شود كه عبّاس را در خلافت ، حقى بوده است ، با اين اقدام خود از آن صرف نظر كرده است .\r\nامّا حسن و حسين عليهم السّلام در زمان رحلت پيامبر خدا صلّى اللّه عليه و إله خردسال بوده‌اند ، و نمىتوان فرض كرد كه تا زمانى كه آنها به حدّ بلوغ برسند خلافت از طريق وصايت باشد ، زيرا\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nفرض اين است كه خلافت از طريق وصايت قابل نقل و انتقال نيست ، بنابر اين در چنين صورتى نيز امر خلافت به علىّ عليه السّلام منحصر مىشود ، و تنها اوست كه استحقاق آن را دارد نه ديگرى . و اين در صورتى است كه ملاك استحقاق خلافت ، قرابت و خويشاوندى فرض شود ، و ليكن اگر معتقد باشيم كه جانشينى پيامبر صلّى اللّه عليه و إله مربوط به فرمان الاهى و نصوص آسمانى است ، جايى براى اين استدلالهاى غير ضرورى ، باقى نيست .\r\nعلاوه بر اين نظريّات مأمون درباره مسأله خلافت ، و آنچه را كه او ضمن گفتگوهاى خود با فقها و دانشمندان در اين باره اظهار داشته و استحقاق خلافت بلافصل پيامبر صلّى اللّه عليه و إله را منحصرا براى علىّ عليه السّلام اثبات كرده ، و عقد الفريد نيز اينها را به قلم آورده ، از جمله مسائلى است كه نشان مىدهد ، اين مناظره دروغ و ساخته و پرداخته يكى از متعصّبان مذهبى است .\r\nآنچه در اين بخش از كتاب آورده شد ، قسمتى بود از مناظرات و گفتگوهاى امام عليه السّلام با برخى از متكلّمان زمان خود ، كه از آن بزرگوار نقل شده ، و ما آنها را به اختصار در اين جا آورده‌ايم ، تا آگاهيهايى به صورت كلّى از روشى كه ائمّه عليهم السّلام در بحثها و گفتگوهاى خود با ديگران داشته‌اند ، در اختيار خواننده قرار دهيم ، تا كه بتواند در اين دوران كه از نظر فكرى و علمى آزادى و دموكراسى حاكم است با اعتقادى آگاهانه زندگى كند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nاعتقادات ( يگانگى خدا - رؤيت خدا - جبر و تفويض - تناسخ - امامت )\r\n\r\nيگانگى خدا\r\nاسلام دين توحيد و يگانه دانستن خداست ، و مسلمان بناى اعتقاد و ايمان خود را ، در ژرفاى وجود خويش ، بر همين پايه و اساس قرار مىدهد ، و اگر چنين نباشد مسلمان نيست ، پرتو ايمان در دل او نتابيده است .\r\nتوحيد به معناى صحيح خود ، همان است كه ائمّه اهل بيت عليهم السّلام ضمن سخنان و تعالى خود ، بيان داشته‌اند ، و آنچه جز اين است نادرست و نارواست و بسا از نوع وسوسه‌هايى است كه زاييده نظريّات فاسد فلسفى است همان انديشه‌هايى كه صاحبان آنها كوشيده‌اند ، افكار خود را تا قلّه رفيع شناخت حقيقت ذات مقدس الهى ، اوج دهند ، امّا آنچه در اين كوشش به دست آورده‌اند اين بوده كه از وصول به ابتدايىترين مراحل ايمان ، بازمانده‌اند ، و در وادى شرك و گمراهى ، حيران و سرگردان گشته‌اند .\r\nبرماست در وادى پرپيچ‌وخم معرفت ، راه و روش اهل بيت عليهم السّلام را جويا و خواستار باشيم ، همان امامانى كه اگر در راه آنان گام برداريم ، بيم نابودى نداريم ، و از راه راست منحرف نشده‌ايم ، و اين مطابق با فرمودهء پيامبر خداست صلّى اللّه عليه و إله كه : ( إنّ أهل بيتي فيكم\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nكسفينة نوح من ركبها نجا ، و من تخلّف عنها غرق و هوى « 1 » ) .\r\nامام رضا عليه السّلام در بيان فلسفه توحيد ، طريقه‌اى مخصوص به خود ندارد ، بلكه روش و منطق آن حضرت در اين باب ، همان شيوه اصيلى است كه ائمّه اهل بيت عليهم السّلام همگى بر آن يك زبانند ، و خويشتن را در برابر مذاهب و انديشه‌هاى ديگر ، كه موجب انحراف و گمراهى مردم مىشود ، وقف دفاع از آن كرده‌اند .\r\nما در اين جا در صدد نيستيم كه اعتقادات مذاهب مختلف را درباره توحيد ، با يكديگر مقايسه كنيم ، زيرا اين كار به بحث گسترده‌اى نياز دارد ، كه ورود در آن موجب خروج از محدوده‌اى است كه ما در اين بررسى ، مقيّد به رعايت آن هستيم ، و آنچه در اين جا براى ما لازم است اين است ، كه حدود و چگونگى اعتقاد به يگانگى خدا را طبق اخبارى كه از امام رضا عليه السّلام به دست ما رسيده است ، عرضه بداريم .\r\n\r\nخداوند شبيه آفريدگان نيست\r\nنخستين روايتى كه در باب توحيد از حضرت رضا عليه السّلام در پيش روى ما قرار دارد ، اين است كه فرمود : ( من شبّه اللّه تعالى بخلقه فهو مشرك ، و من نسب اليه ما نهى عنه فهو كافر « 2 » ، اين حديث رد صريحى است ، بر كسانى كه گفته‌اند خداوند آدم را بر صورت خويش آفريده است ، و آن را از پيامبر خدا صلّى اللّه عليه و إله روايت كرده‌اند ، و امام عليه السّلام در حديث ديگرى منشأ اشتباه اين گروه را توضيح مىدهد ، چنان كه حسين بن خالد نقل مىكند ، كه گفته است :\r\nبه امام رضا عليه السّلام عرض كردم اى فرزند پيامبر صلّى اللّه عليه و إله ، مردم از رسول خدا صلّى اللّه عليه و إله روايت مىكنند ، كه فرموده است خداوند عزّ و جلّ آدم را بر صورت خويش آفريد .\r\nامام عليه السّلام فرمود : خداوند آنان را بكشد ، اينها جزء نخست حديث را انداخته‌اند ، و آن اين است كه پيامبر خدا صلّى اللّه عليه و إله از كنار دو مرد كه به يكديگر دشنام مىدادند ، عبور فرمود و شنيد ، كه يكى از آن دو به ديگرى مىگويد ، خداوند چهره تو و هر كسى را كه به تو شبيه\r\n\r\n\r\n","description":"","footnote":"\r\n( 1 ) - يعنى : خاندان من در ميان شما مانند كشتى نوحند ، هر كس در آن كشتى درآيد نجات مىيابد ، و هر كسى نافرمانى كند غرق و نابود مىشود .\r\n( 2 ) - هر كس خداوند متعال را به آفريدگان او تشبيه كند ، مشرك است ، و هر كس آنچه را كه نهى شده به او نسبت دهد كافر است .\r\n","page_name":" 217 ","page_number":217},
  {"content":"\r\n\r\nاست ، زشت گرداند ، پيامبر صلّى اللّه عليه و إله به او فرمود : يا عبد اللّه لا تقل هذا لأخيك ، فإنّ اللّه عزّ و جلّ خلق آدم على صورته يعنى : اى بنده خدا اين را به برادر خود مگوى ، زيرا خداوند عزّ و جلّ ، آدم را بر صورت او آفريد ، بنابر اين پيامبر خدا صلّى اللّه عليه و إله آن مرد را از اين كه چنين ناسزايى مىگويد ، نهى مىفرمايد ، زيرا اين دشنام ، متوجّه آدم ابو البشر مىشود ، و ضمير متّصل به كلمه صورته به همان مردى كه مورد دشنام قرار گرفته است ، باز مىگردد ، نه اين كه به خداوند متعال ارجاع شود ، تا اين‌گونه معنا كنند كه : خداوند آدم را ، بر صورت خويش آفريده است ، حقتعالى از اين سخن برتر و والاتر است و امام عليه السّلام با بيان حديث قدسى : ما عرفني من شبّهنى بخلقى . . . « 1 » كه از پيامبر خدا صلّى اللّه عليه و إله روايت شده ، اين مطلب را تأكيد مىفرمايد .\r\nبارى گفتگو از ذات مقدس حقتعالى ، سخنى مشكل و دشوار است ، امّا در احاديث اهل بيت عليهم السّلام احساس مىكنيم كه خداشناسى و توحيد حضرت بارى ، به سادگى ، با فطرت انسانى هماهنگ مىشود ، و مسائل دشوار آن ، على رغم محتواى فلسفى گسترده با تعبيرات دلپذير و ديدگاههاى روشن ، ساده و روان و دلنشين مىگردد .\r\n\r\nصفات خداوند ، عين ذات اوست\r\nدر اخبار رسيده از امام رضا عليه السّلام كه مربوط به خداشناسى است ، به احاديثى از آن بزرگوار برخورد مىكنيم ، كه دلالت دارد ، بر اين كه صفات الاهى عين ذات اوست ، و محال است كه صفات پروردگار غير از ذات او باشد .\r\nاز حسين بن خالد نقل شده ، كه گفته است ، شنيدم امام رضا عليه السّلام مىفرمود : خداوند هميشه دانا ، توانا ، شنوا ، بينا ، زنده ، قديم و لايزال است . به او عرض كردم : اى فرزند پيامبر خدا ، گروهى مىگويند : خداوند هميشه به سبب علم عالم ، و به سبب قدرت قادر ، و به سبب حيات زنده ، و به سبب قدمت و دوام قديم ، و به سبب شنوايى شنوا ، و به سبب بينايى بيناست ، امام عليه السّلام فرمود : هر كس چنين بگويد و بدان معتقد باشد ، خداى ديگرى جز اللّه جلّ جلاله اختيار كرده است و پيرو ما نيست سپس فرمود : خداوند بالذّات ، هميشه دانا ، توانا ، زنده ، شنوا ، بينا ، قديم و لايزال است ، و بسيار برتر و بالاتر\r\n\r\n\r\n","description":"","footnote":"\r\n( 1 ) - هر كس مرا به آفريدگان من تشبيه كند ، مرا نشناخته است .\r\n","page_name":" 218 ","page_number":218},
  {"content":"\r\n\r\nاست از آنچه اين مشركان و تشبيه‌كنندگان خدا به بشر ، مىگويند .\r\nبنابر اين ميان ذات مقدّس الاهى ، و علم و قدرت و ديگر صفات ذاتى او ، هيچ‌گونه دوگانگى حقيقى و مغايرت واقعى وجود ندارد ، و در مرحله تحقّق و وجود ، صفات او عين ذات اوست ، و اگر جز اين باشد . در ازليّت و قدمت با خدا ، شريك مىباشند و اين انديشه ، با توحيد و يگانگى خداوند ، سازگار نيست ، همان توحيدى كه فطرت انسان بر اقرار به يگانگى ذات مقدّس او بدون هيچ شريكى ، سرشته و آفريده شده است .\r\n\r\nدوگانه دانستن ذات و صفات شرك است\r\nامام عليه السّلام در حديث ديگرى كه محمّد بن عرفه آن را روايت كرده است ، سبب اين را كه اعتقاد به تعدّد ذات و صفات حقتعالى شرك است ، بيان و تفسير مىفرمايد ، راوى مذكور گفته است :\r\nبه امام رضا عليه السّلام عرض كردم : خداوند اشيا را به قدرت آفريد يا به غير قدرت ؟\r\nامام رضا عليه السّلام فرمود : جايز نيست گفته شود ، كه خداوند چيزها را به وسيله قدرت آفريد ، زيرا اگر چنين گفته شود مانند آن است كه چيزى غير از خدا را موجود دانسته‌اى ، و آن را آلت و وسيله براى او قرار داده‌اى كه خداوند توسّط آن اشيا را آفريده است و چنين اعتقادى شرك به خداست ، همچنين موجب اين است كه خداوند توصيف شده به اين‌كه اشيا را به وسيله غير از خودش كه قدرت است آفريده است و خداوند نه ضعيف است و نه ناتوان و نه نيازمند به غير ، بلكه قادر بالذات است نه به وسيله قدرت .\r\n\r\nتفاوت ميان اراده خداوند و خلق\r\nامام عليه السّلام در مورد ديگر ، تفاوت ميان معناى اراده خداوند و اراده بشر را بيان مىفرمايد ، از صفوان بن يحيى روايت است ، كه گفت :\r\nبه ابى الحسن عليه السّلام عرض كردم : مرا از معناى اراده خداوند ، و اراده مخلوق آگاه فرما .\r\nامام فرمود : اراده مخلوق همان ضمير اوست و آنچه به انديشه او مىرسد ، و تصميم مىگيرد كه به فعليّت برساند امّا اراده خداوند ، صرف ايجاد و آفرينش است نه چيز ديگر ، زيرا براى خداوند غور و قصد و تفكّر نيست ، و اين‌گونه صفات از آن آفريدگان است ، و از ذات مقدّس او منتفى است ، بنابراين اراده خداوند ، همان فعل اوست و چيزى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nجز آن نيست ، به فرمان « كن » اشيا موجود مىشود ، بدون اين كه واژه‌اى در كار باشد و زبان به سخن آيد ، و انديشه به كار افتد ، و كيفيّتى در نظر گرفته شود ، زيرا ذات مقدّس او از محدوده كيفيّت بيرون است .\r\nدر مناظره امام عليه السّلام با سليمان مروزى متكلّم خراسانى ، كه مأمون او را براى اين كار دعوت كرده بود ، بحثى درباره ازليّت اراده بود ، كه در فصل پيش ذكر شده است .\r\n\r\nچند پرسش\r\nدر اين زمينه پرسشهاى طبيعى چندى به ذهن هر انسانى مىرسد كه امام عليه السّلام به سادگى و آسانى ، با استناد به نصوص صريح قرآنى ، آنها را پاسخ مىدهد ، همان نصوصى كه ما پيوسته از كنار آنها مىگذريم ، بدون اين كه در محتواى آنها دقّت كنيم ، و به معانى ژرف آنها پى ببريم .\r\nدرباره آنچه مربوط به علم حق تعالى مىباشد ، حسين بن بشّار ، از امام عليه السّلام مىپرسد :\r\nآيا خداوند داناست به چيزى كه وجود پيدا نكرده است ، در صورتى كه وجود يابد چگونه خواهد بود ؟\r\nامام عليه السّلام فرمود : همانا خداوند متعال دانا به همهء چيزهاست ، پيش از آفرينش و پيدايش آنها ، چنان كه فرموده است :  إِنَّا كُنَّا نَسْتَنْسِخُ ما كُنْتُمْ تَعْمَلُونَ  « 1 » و درباره دوزخيان فرموده است :  . . . وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ  « 2 » كه دلالت دارد بر اين كه خداوند داناست كه اگر به دنيا بازگردانيده شوند ، به آنچه از آن نهى شده‌اند ، بازگشت مىكنند ، همچنين هنگامى كه فرشتگان گفتند :  أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ . . .  « 3 » خداوند متعال فرمود :  إِنِّي أَعْلَمُ ما لا تَعْلَمُونَ  « 4 » زيرا خداوند عزّ و جلّ هميشه بوده است و بر همهء چيزها سبقت دارد ، و پيش از آن‌كه اشيا را بيافريند ، قديم و لايزال بوده است .\r\n\r\n\r\n","description":"","footnote":"\r\n( 1 ) - جاثيه / 29 يعنى : هر كارى ( در دنيا ) مىكرديد ما آن را مىنگاشتيم .\r\n( 2 ) - انعام / 28 يعنى : اگر به دنيا بازگردانيده شوند ، به همان اعمال زشتى كه از آن نهى شده بودند ، باز خواهند گشت و آنان دروغگويند .\r\n( 3 ) - بقره / 30 يعنى : آيا كسى را در زمين قرار مىدهى كه فساد و خونريزى كند ، در حالى كه ما حمد و تسبيح تو را به جاى مىآوريم .\r\n( 4 ) - بقره / 30 يعنى : ( پروردگار فرمود ) من ( حقايقى را ) مىدانم كه شما نمىدانيد .\r\n","page_name":" 220 ","page_number":220},
  {"content":"\r\n\r\nديده مىشود در برخى آيات ، ذات مقدّس حقّ تعالى ، به صفات چندى توصيف شده ، كه متناسب با مقام او نيست ، مانند استهزا و سخريّه و مكر و خدعه ، چنان كه در اين آيات است  اللَّهُ يَسْتَهْزِئُ بِهِمْ  « 1 » و  سَخِرَ اللَّهُ مِنْهُمْ  « 2 » و  وَ مَكَرُوا وَ مَكَرَ اللَّهُ  « 3 » و  يُخادِعُونَ اللَّهَ وَ هُوَ خادِعُهُمْ  « 4 » امام عليه السّلام در پاسخ آنانى كه معانى اين آيات را مىپرسند ، مىفرمايد ، خداوند متعال مسخره و استهزا و مكر و خدعه نمىكند ، بلكه كيفر اين كار را به آنان مىدهد و اين پاسخ منطبق است با مفهوم آيهء كريمه  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  « 5 » گويى آنانى كه ديگران را مسخره و استهزا مىكنند ، و مرتكب مكر و خدعه مىشوند ، در هنگام ارتكاب ، از نتايج حتمى و اثرات قطعى اين اعمال غافلند ، و نمىتوانند روزى را كه همه چيز دگرگون مىشود ، و زمان بدبختى هميشگى و شكنجه و عذاب دائمى آنها فرامىرسد حسّ كنند ، و قول خداوند متعال بر اين معنا دلالت دارد ، كه مىفرمايد   . . . وَ مَكَرُوا مَكْراً وَ مَكَرْنا مَكْراً وَ هُمْ لا يَشْعُرُونَ ، فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَ قَوْمَهُمْ أَجْمَعِينَ   « 6 » .\r\nهمچنين در قرآن مجيد آياتى است ، كه انسان در برابر آنها فرو مىماند ، و نمىتواند بر مفاهيم ظاهرى آنها پاىبند و ملتزم شود ، زيرا موجب خلل در كمال ذات مقدّس حقّ تعالى ، و مغاير با تنزيه او از همه نقايص و معايب مىباشد ، چنان كه فرموده است  . . . نَسُوا اللَّهَ فَنَسِيَهُمْ  « 7 » و فرموده است  فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا  « 8 » آشكار است كه نسبت فراموشى به حق تعالى روا نيست ، زيرا نسيان از صفات مخلوق است ، علاوه بر اين ، با آيه ديگرى از قرآن ، كه فرموده است  . . . وَ ما كانَ رَبُّكَ نَسِيًّا  « 9 » تناقض دارد ، امّا امام عليه السّلام\r\n\r\n\r\n","description":"","footnote":"\r\n( 1 ) - بقره / 15 يعنى : خداوند آنها را استهزا مىكند .\r\n( 2 ) - توبه / 79 يعنى : خدا آنان را مسخره مىكند ( كيفر استهزاكنندگان را به آنان مىدهد ) .\r\n( 3 ) - آل عمران / 54 يعنى : ( يهود ) با خدا مكر كردند و خداوند هم مكر كرد .\r\n( 4 ) - بقره / يعنى : ( منافقان ) مىخواهند خدا را فريب دهند ، در حالى كه او آنها را فريب مىدهد .\r\n( 5 ) - فاطر / 42 يعنى : انديشه‌هاى بد تنها دامنگير صاحبان آن مىشود .\r\n( 6 ) - نمل / 55 - 51 يعنى : و ( كافران ) مكر و حيله مهمّى به كار بردند و ما هم از جايى كه نمىفهميدند مكر مهمّى درباره آنها كرديم ، پس بنگر كه پايان مكرشان چه شد ، ما آنها و قوم آنها را نابود كرديم .\r\n( 7 ) - توبه / 67 يعنى : خدا را فراموش كردند ، خدا نيز آنها را فراموش كرد .\r\n( 8 ) - اعراف / 51 يعنى : پس ما امروز آنان را فراموش مىكنيم ، چنان كه آنان ديدار امروز ما را فراموش كردند .\r\n( 9 ) - مريم / 64 يعنى : پروردگار تو فراموشكار نيست .\r\n","page_name":" 221 ","page_number":221},
  {"content":"\r\n\r\nدر اين‌جا نسيان را به معناى ترك ، تفسير مىكند ، و معناى اين كه خداوند كسانى را كه او را فراموش كرده‌اند ، ترك مىكند اين است كه ثواب كسانى را كه اميد به پاداش آخرت دارند ، به آنها نمىدهد ، و آن چنان خواهند بود ، كه گويى بكلّى خدا را فراموش كرده‌اند ، و هيچ كار نيكى براى آخرت انجام نداده‌اند ، و خداوند آنان را از جزاى نيك خود ، دور ، و به عذاب و خلود در آتش جهنّم ، محكوم خواهد ساخت .\r\nبنابراين در اين آيات شريفه ، منظور از نسيان ، فراموشى نيست ، و مقصود از ترك ، اهمال و رها كردن ، نمىباشد چنان كه امام عليه السّلام در پاسخ كسى كه تفسير آيه  وَ تَرَكَهُمْ فِي ظُلُماتٍ لا يُبْصِرُونَ  « 1 » را از او پرسيده ، به اين موضوع اشاره ، و بيان فرموده است ، كه خداوند متعال مانند آفريدگانش به اين كه چيزى را ترك و رها كند ، توصيف نمىشود ، ليكن هنگامى كه بداند آنها از كفر و گمراهى بازنمىگردند ، لطف و يارى خود را از آنها بازمىدارد ، و آنها را به اختيار خود وامىگذارد .\r\n\r\nرؤيت خداوند\r\nاز زمانى كه علم كلام و جدل ، در ميان مسلمانان پديد آمد ، و بر اثر مباحث آن ، وحدت مسلمانان در تفسير بسيارى از مسائل اعتقادى كه پايه‌هاى اساسى مكتب اسلام ، به شمار مىروند ، از ميان رفت ، موضوع رؤيت خداوند يكى از همين مباحث كلامى بوده ، كه ميان مذاهب مختلف اسلام درباره آن اختلاف نظر واقع شده است .\r\nنظريّه اهل بيت عليهم السّلام در مسأله رؤيت ، كاملا با توحيد اصيل ، كه اسلام پيام‌آور آن است ، همآهنگ مىباشد زيرا امكان ديدن خدا را با چشم سر ، كه موجب اعتقاد به محدوديّت اوست ، نفى مىكند . و آياتى را كه مشعر بر امكان رؤيت است ، مانند آيه شريفه   وُجُوهٌ يَوْمَئِذٍ ناضِرَةٌ ، إِلى رَبِّها ناظِرَةٌ   « 2 » و قول خداوند متعال  . . . كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ  « 3 » و آيه مباركه  . . . وَ جاءَ رَبُّكَ وَ الْمَلَكُ صَفًّا صَفًّا  « 4 » و آيات ديگرى كه بر اين معنا\r\n\r\n\r\n","description":"","footnote":"\r\n( 1 ) - بقره / 17 يعنى : آنها را در تاريكيهايى كه چشم در آن نمىبيند رها مىكند .\r\n( 2 ) - قيامت / 23 يعنى : رخسارهايى در آن روز شكفته و بهس وى پروردگارشان نگران است .\r\n( 3 ) - مطففين / 45 يعنى : چنين نيست كه مىپندارند آنها از معرفت پروردگارشان محجوب و محرومند .\r\n( 4 ) - فجر / 22 يعنى : آن هنگام فرمان پروردگار تو و فرشتگان صف در صف ( به عرصه محشر ) آيند .\r\n","page_name":" 222 ","page_number":222},
  {"content":"\r\n\r\nاشعار دارد ، امام عليه السّلام آنها را متناسب با سياق آيات ، تفسير و بيان مىفرمايد ، كه معناى قول خداوند متعال ، در آيه  . . . إِلى رَبِّها ناظِرَةٌ  ، اين است ، كه رخسار آنان درخشان است ، و منتظر پاداش پروردگار خويشند ، و به عطا و بخشش او چشم دوخته‌اند ، و معناى آيه دوّم اين است كه آنان از ثواب پروردگار خويش محجوب و محرومند ، زيرا نمىتوان گفت كه خداوند در مكانى است ، كه از ديد بندگانش ، محجوب و مستور است ، و در آيه سوّم آن كه به آمدن توصيف شده ، واژه « أمر » است ، يعنىو  جاءَ أَمْرُ رَبِّكَ  ( فرمان پروردگارت آمد ) براى اين كه آمدن و رفتن ، به خداوند نسبت داده نمىشود ، و اينها از صفات مخلوقات است ، و اتّصاف او بدين صفتها كه مستلزم خلوّ مكان از اوست ، محال مىباشد ، « تعالى عن ذلك علوّا كبيرا » ( و خدا بسيار برتر از اين سخنهاست ) .\r\nآرى آيات قرآنى كه موهم امكان رؤيت است ، به همين نحو به صورتى كه با سياق آيه مناسبت دارد ، توضيح و تفسير شده است ، و اين‌گونه تفسير ، كه در آن مناسبت سياق آيه رعايت شده ، از مفاد و معنايى كه آيه در آن ظهور دارد ، دور و بيگانه نيست ، زيرا در اين گونه موارد ، نمىتوان ظهور آيه را ، در معانى الفاظ و حروف آن ، منحصر كرد بلكه ناگزيريم غير از آنچه الفاظ و حروف بر آن ، دلالت دارد ، جهات مختلف موضوعى را كه آيه براى بيان و توضيح آن نازل شده در نظر گيريم .\r\n\r\nجبر و تفويض\r\nدر احاديثى از امام رضا عليه السّلام در زمينه توحيد و مسائل مربوط به آن ، روايت شده است ، با پرسشهاى بسيارى كه از آن بزرگوار درباره نظريّه جبر و تفويض شده ، و پاسخهايى كه آن حضرت داده‌اند ، روبرو مىشويم ، همان نظريّه‌اى كه مسلمانان را روزگارى دراز به خود مشغول داشت و با بروز درگيريهاى سخت مباحث كلامى كه ميان پيروان مذاهب مختلف اسلامى در آن ادوار واقع شد ، بر تفرقه و چند دستگى آنها افزود ، و در نتيجه گروهى قائل به جبر ، و دسته‌اى قائل به تفويض و جمعى به امر بين الامرين ، يعنى چيزى ميان اين دو ، معتقد شدند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nمذهب اهل بيت عليهم السّلام ، امر بين الامرين است\r\nمذهب اهل بيت عليهم السّلام درباره جبر و تفويض ، همان قول اخير است كه گفته شد ، يعنى أمر بين الامرين ، يا چيزى ميان اين دو ، و اين نظريّه منطبق با عدالت پروردگار است ، كه براساس آن نيكوكار را ثواب مىدهد ، و بدكار را عقاب مىكند ، امّا جبر ، موجب اثبات ظلم براى پروردگار متعال و نفى عدل از اوست ، همچنان كه تفويض يا اختيار ، مستلزم تعطيل قدرت و سلطنت پروردگار متعال است ، و هر دو عقيده مذكور با مرتبه كمال مطلق كه ويژه ذات مقدّس اوست ، منافات دارد .\r\nيكى از خواستاران فهم اين مسأله ، به خدمت امام رضا عليه السّلام مىرسد و مىپرسد ، اى فرزند پيامبر خدا صلّى اللّه عليه و إله روايتى از امام صادق جعفر بن محمّد صلّى اللّه عليه و إله براى ما نقل شده ، كه فرموده است : لا جبر و لا تفويض بل أمربين أمرين « 1 » ، معناى اين روايت چيست ؟\r\nامام عليه السّلام فرمود : هر كس گمان مىكند ، كه اعمال ما را خدا مىآفريند ، و سپس بر همين اعمال ما را عذاب مىكند به جبر قائل شده است ، و هر كس مىپندارد ، كه خداوند متعال امور آفرينش ، و رسانيدن روزى را ، به حجّتها و جانشينان خود در روى زمين ، واگذار كرده است ، معتقد به تفويض شده است ، و قائل به جبر كافر ، و معتقد به تفويض مشرك است .\r\nاو عرض مىكند : اى فرزند پيامبر خدا ، پس امر بين امرين چيست ؟\r\nامام عليه السّلام مىفرمايد : امر ميان امرين ، وجود راه و امكانى است كه به وسيله آن انسان آنچه را بدان مأمور است انجام دهد ، و آنچه را از آن نهى شده ، رها كند .\r\nعرض مىكند : آيا خداوند عزّ و جلّ مشيّت و اراده خود را در اين باره اعمال مىكند .\r\nامام عليه السّلام مىفرمايد : امّا در مورد اوامر ، اراده و مشيّت الاهى ، همان امر به آنها و خشنودى به آنها و يارى بر انجام دادن آنهاست ، و اراده و مشيّت خداوند در مورد معاصى ، نهى از آنها ، و ناخشنودى او بر آنها ، و كيفر او بر ارتكاب آنهاست .\r\n\r\nتفويض\r\nاز ياسر خادم نقل شده كه گفته است :\r\n\r\n\r\n","description":"","footnote":"\r\n( 1 ) - نه جبر است و نه اختيار ، بلكه چيزى ميان اين دو مىباشد .\r\n","page_name":" 224 ","page_number":224},
  {"content":"\r\n\r\nبه امام رضا عليه السّلام عرض كردم : درباره تفويض چه مىفرماييد ؟\r\nامام عليه السّلام فرمود : خداوند تبارك و تعالى امر دين خود را به پيامبرش واگذارده و فرموده است : « ما آتاكم الرّسول فخذوه ، و ما نهاكم عنه فانتهوا . . . » « 1 » امّا در مورد آفرينش آفريدگان و روزى آنها چنين چيزى وجود ندارد ، سپس فرمود : خداوند عزّ و جلّ مىفرمايد  اللَّهُ خالِقُ كُلِّ شَيْءٍ  « 2 » همچنين فرموده است :  اللَّهُ الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ سُبْحانَهُ وَ تَعالى عَمَّا يُشْرِكُونَ  « 3 » .\r\n\r\nامام عليه السّلام هشدار مىدهد\r\nدر حديث ديگرى امام عليه السّلام روشن مىفرمايد ، كه رفتار مؤمن با معتقدان به تفويض بايد چگونه باشد ، تا بتواند به سبب افكار باطل و اعتقادات نادرستى كه اين گروه دارند ، ميان آنان و ديگران حاجز و مانعى قرار دهد ، كه بدين وسيله ضعيف و ناتوان شوند ، و تأثير خود را بر ديگران از دست دهند ، ابو هاشم جعفرى مىگويد :\r\nاز ابو الحسن الرّضا عليه السّلام درباره غلات و مفوّضه پرسيدم ، فرمود : غاليان كافر ، و معتقدان به تفويض مشركند ، هر كس با آنان همنشينى و آميزش كند ، و در خوردن و آشاميدن با آنها شريك شود ، و با آنها رفت و آمد كند ، و يا به آنان دختر دهد و يا از آنها دختر گيرد ، يا به آنها امان دهد ، و يا بر امانتى يا روايتى آنها را امين بداند ، يا به اندازه نيم واژه آنها را كمك كند ، از فرمانبردارى خدا و پيامبر صلّى اللّه عليه و إله و ما اهل بيت عليهم السّلام بيرون رفته است .\r\nدر حديث ديگرى امام عليه السّلام در آن هنگام كه سخن از جبر و تفويض به ميان مىآيد . به حاضران در مجلس خود مىفرمايد : آيا نمىخواهيد در اين مورد قاعده و اصلى را در اختيار شما بگذاريم ، كه در آن هيچ گاه اختلاف پيدا نكيد ، و هر كس با شما در اين باره جدال كند ، او را شكست دهيد ؟\r\n\r\n\r\n","description":"","footnote":"\r\n( 1 ) - حشر / 7 يعنى : آنچه را پيامبر دستور مىدهد بگيريد ، و آنچه را نهى مىكند از آن بازايستيد .\r\n( 2 ) - زمر / 62 خداوند آفريننده همه چيز است .\r\n( 3 ) - روم / 40 خداست آن كه شما را آفريده و روزى بخشيده ، پس شما را مىميراند سپس زنده مىگرداند آيا آنان را كه شريك خدا مىدانيد هيچ از اين كارها مىتوانند كرد ، پاك و منزّه است از آنچه شريك او قرار مىدهيد .\r\n","page_name":" 225 ","page_number":225},
  {"content":"\r\n\r\nعرض كردند : اگر صلاح مىدانيد بفرماييد .\r\nامام عليه السّلام فرمود : همانا خداوند متعال به اجبار ، فرمانبردارى و به غلبه بر او نافرمانى نشده است ، در كشور پهناور خويش بندگانش را ، مهمل رها نكرده است ، اوست مالك همه آنچه در ملك آنها قرار داده ، و قادر بر همه آنچه آنها را بر آن توانا ساخته است ، اگر بندگان از او فرمانبردارى كنند ، خدا از كار آنها مانع و روگردان نيست ، و اگر معصيت او كنند ، چنانچه بخواهد ميان آنها و گناه حائل مىشود ، و اگر حائل نشود ، گناه انجام مىيابد ، و او آنها را هرگز داخل در گناه نكرده است ، سپس فرمود : هر كس حدود اين سخنان را نگه دارد ، بر مخالف خود پيروز مىشود .\r\n\r\nائمّه عليهم السّلام قائل به تشبيه نيستند\r\nامام رضا عليه السّلام در گفتگويى كه با حسين بن خالد دارند ، آنچه را در مورد قول به جبر و تشبيه به پدران آن بزرگوار نسبت داده شده ، نفى فرموده است ، و راويان آن اقوال را ، از غاليان و همان كسانى كه عظمت خداوند متعال را اندك و ناچيز گرفته‌اند ، شمرده است ، و افترا و دروغ بستن آنها را به پدرانش ، مانند افترا و نسبت كذب بر پيامبر خدا صلّى اللّه عليه و إله دانسته است ، چنان كه گروهى رواياتى را كه برگشت آنها به جبر و تشبيه است ، نقل و به آن حضرت ، نسبت داده‌اند .\r\nاز امام رضا عليه السّلام درباره توحيد و مسائل آن احاديث بسيارى وارد شده ، كه بايد جداگانه و به طرزى شايسته مورد بحث و بررسى قرار گيرد ، و ما در اين جا مختصر و فشرده ، به ذكر برخى از اين احاديث بسنده مىكنيم ، و هر كس خواهان آگاهيهاى بيشتر در اين باره است ، بايد به كتاب عيون اخبار الرّضا تأليف شيخ صدوق كه در آن همگى اين احاديث را گرد آورده مراجعه كند .\r\n\r\nتناسخ\r\nامام عليه السّلام در پاسخ كسى كه نظر آن بزرگوار را درباره معتقدان به تناسخ مىپرسد ، مىفرمايد : تناسخ كفر است و كسى كه به تناسخ قائل است ، به خداوند بزرگ ، كافر شده است ، و بهشت و دوزخ را تكذيب مىكند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nعلّت اين كه تناسخ كفر ، و معتقد به آن كافر است ، اين است كه تناسخ عبارت است از اعتقاد به اين كه روح انسان پس از جدا شدن از بدن ، به جسد حيوان ديگرى منتقل مىشود ، و در آن حلول مىكند ، و روح همچون پرنده‌اى است كه به محض رهايى از قفسى به قفس ديگر درمىآيد ، چنين اعتقادى مستلزم انكار معاد ، كه يكى از اصول دين است بوده و بعد هم موجب انكار بهشت و دوزخ مىباشد ، در نتيجه معتقدان به تناسخ بهشت و دوزخ را ، اين‌گونه تأويل مىكنند ، كه بهشت عبارت از اين است ، كه روح پس از خروج از بدن ، به جسد حيوان خوبى حلول پيدا كند ، و دوزخ ، حلول آن در كالبد حيوانى شرير است و اين سخن ياوه‌اى است كه قرآن آن را ردّ ، و تصريح مىكند ، كه بهشت و دوزخ ، دو امر حقيقى و وجودى هستند ، و بر خلاف تأويل اينها ، الفاظى رمزى و غير واقعى نمىباشند .\r\n\r\nامامت\r\nامامت در اسلام از اصولى است كه از صدر اسلام و از همان اوان پس از رحلت پيامبر اكرم صلّى اللّه عليه و إله موجب بروز اختلافات عميق و طولانى در ميان مسلمانان شده است ، و بر اثر كوشش قدرتهاى حاكم در وسعت دادن به دامنه اين اختلافات ، و همچنين اعمال كسانى كه چشم طمع به منصب امامت و رهبرى داشته‌اند ، امّت اسلام پراكنده و به مذاهب گوناگون و متضادّ منقسم شده است . مهمترين اين مذاهب كه اصل به شمارند ، و مذاهب ديگر از آنها منشعب مىشوند دو مذهب است ، يكى تسنّن كه معتقدند پس از پيامبر اكرم صلّى اللّه عليه و إله امامت از آن ابى بكر و خلفاى سه‌گانه پس از او است ، و ديگرى تشيّع يا اماميّه است كه پس از رحلت رسول اكرم صلّى اللّه عليه و إله امامت را ويژه علىّ بن ابى طالب عليه السّلام و پس از او از آن يازده فرزندش مىدانند ، و هريك از اين مذاهب درباره حقّانيّت و درستى معتقدات خود ، و ردّ ديگر مذاهب ، دلايل و براهينى دارد . امّا دلايل اهل بيت عليهم السّلام در احقّ و اولى بودن خود به خلافت و امامت ، مستند به نصوص صريح و روشنى است كه درباره آنها از پيامبر اكرم صلّى اللّه عليه و إله رسيده است ، و همچنين به سبب صلاحيّت و شايستگيهايى است كه براساس معيارهاى شيعه و سنّى ، مقام آنها را برتر و از ديگران ممتاز ساخته است .\r\nامام رضا عليه السّلام طريقه‌اى را كه براى شناخت امام بايد پيروى شود ، و با فطرت و نهاد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nانسان سازگار است و همچنين امتيازات و شايستگيهاى لازمى را كه امام براى تصدّى اين مقام مهمّ بايد دارا باشد ، اين چنين شرح مىدهد :\r\n\r\nامتيازات امام\r\nامام رضا عليه السّلام در تعريف و تعيين امتيازات و شايستگيهايى كه امام بايد دارا باشد ، مىفرمايد : ناگزير بايد از همه داناتر ، خردمندتر ، پرهيزگارتر ، بردبارتر ، دليرتر ، بخشنده‌تر و پارساتر باشد ، و وجود اين صفات در او ضرورى است زيرا او پس از پيامبر ، اجراكننده احكام رسالت ، و روشنگر نكات مبهم دين ، و دقايق مسائلى است كه از نظر مردم پوشيده و پنهان است .\r\n\r\nخداوند امام را انتخاب مىكند\r\nامام رضا عليه السّلام در پاسخ پرسش‌كننده ، تأكيد مىفرمايد ، كه غير ممكن است انتخاب امام به نظر امّت واگذار شود بىآن‌كه پيامبر خدا صلّى اللّه عليه و إله به فرمان الاهى او را تعيين كرده باشد ، زيرا آگاهى بر حقيقت افراد ، و اطّلاع بر صفات مطلوبى كه بايد در امام باشد ، امر غير مقدورى است ، و جز خداوند كسى بر نهان مردم و آنچه در دل دارند آگاه نيست .\r\nامام مىفرمايد : آيا مردم حدود مرتبه امامت را مىشناسند ، تا بتوانند امام را برگزينند .\r\nبىشكّ قدر و مرتبه امامت بزرگتر ، و شأن و منزلت آن والاتر و مقام و رتبه آن برتر و بالاتر و شناخت آن مشكلتر از آن است كه خرد مردم به آن برسد ، يا از طريق فكر و انديشه بدان دست يابند ، يا بتوانند كسى را به ميل و اختيار خويش به امامت برگزينند ، امامت ، مقامى است كه خداوند ابراهيم خليل را پس از پيامبرى بدان مخصوص داشت ، و شرف خلّت ( دوستى ) را پس از آن به دو ارزانى فرمود ، و آن را در كلام مجيد خود ستوده و فرموده است :  إِنِّي جاعِلُكَ لِلنَّاسِ إِماماً  « 1 » ابراهيم با خوشحالى از اين عرض كرد  وَ مِنْ ذُرِّيَّتِي  « 2 » خداوند عزّ و جلّ فرمود  لا يَنالُ عَهْدِي الظَّالِمِينَ  « 3 » اين آيه شريفه امامت هر\r\n\r\n\r\n","description":"","footnote":"\r\n( 1 ) - بقره / 124 يعنى : ( خداوند به ابراهيم فرمود ) من تو را پيشواى مردم قرار داده‌ام ( ابراهيم عرض كرد ) از دودمان من ( نيز امامانى قرار بده خداوند فرمود ) پيمان من به ستمكاران نمىرسد ( و تنها فرزندان پاك تو شايسته اين مقامند ) .\r\n( 2 ) - همان .\r\n( 3 ) - همان .\r\n","page_name":" 228 ","page_number":228},
  {"content":"\r\n\r\nستمكارى را تا روز رستاخيز ، باطل كرده ، و آن را در پاكان و غير ظالمان قرار داده است سپس خداوند عز و جلّ با قرار دادن اين منصب در فرزندان پاك و برگزيده‌اش ، وى را گرامى داشته و فرموده است :   وَ وَهَبْنا لَهُ إِسْحاقَ وَ يَعْقُوبَ نافِلَةً وَ كُلًّا جَعَلْنا صالِحِينَ وَ جَعَلْناهُمْ أَئِمَّةً يَهْدُونَ بِأَمْرِنا   « 1 » از اين رو امامت در ميان فرزندان او پيوسته برقرار بوده ، و از يكى به ديگرى و از نسلى به نسلى منتقل شده ، تا اين كه به پيامبر گرامى صلّى اللّه عليه و إله رسيده است ، چنان كه خداوند متعال در قرآن فرموده است  إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ  « 2 » و اين مقام به آن حضرت اختصاص يافت سپس طبق سنّتى كه خداوند مقرر داشته است ، به فرمان او ، منصب امامت و پيشوايى امّت به علىّ عليه السّلام واگذار ، و پس از او به فرزندان پاك و برگزيده‌اش منتقل شد ، همان فرزندانى كه خداوند آنان را به كمال علم و ايمان آراسته است ، امام عليه السّلام سخنان خود را ادامه داد و فرمود : امامت رتبه انبيا وارث اوصياست ، امامت خلافت الاهى در روى زمين ، و جانشينى پيامبر صلّى اللّه عليه و إله است . بنابراين چنين خلافتى بايد پس از پيامبر صلّى اللّه عليه و إله در كاملترين فرد ، تحقّق ، پيدا كند ، زيرا جانشينى پيامبر صلّى اللّه عليه و إله پس از درگذشت او ، همان جانشينى خدا در روى زمين است ، و اين جانشين ناگزير بايد به فرمان خداوند برگزيده شود ، و در غير اين صورت چگونه كسى مىتواند به شايستگى و صلاحيّت فردى ديگر ، كه به حقيقت و واقع او آگاه نيست ، براى تصدّى اين منصب حكم كند . علاوه بر اين كه رها كردن مردم به اين كه خودشان امام و پيشوا انتخاب كنند ، بدون اين كه در اين باره دستور قاطعى از جانب خداوند رسيده باشد ، امرى عارى از حكمت و مصلحت است و معنايى ندارد .\r\n\r\nصفات امام\r\nامام رضا عليه السّلام پس از ذكر اوصاف شايسته امام ، و آنچه بايد در وجود او جمع باشد تا جنبه‌هاى مختلف زندگى را تصوير و نياز مردم را برآورد ، مىفرمايد :\r\n. . . و امام دانشمندى است كه نادانى براى او نيست ، شبانى است كه بيمناك نمىشود ،\r\n\r\n\r\n","description":"","footnote":"\r\n( 1 ) - انبيا / 72 يعنى : و اسحق و علاوه بر او يعقوب را به او بخشيديم و همه آنانى را مردانى شايسته و پيشوايانى قرار داديم كه به فرمان ما مردم را رهبرى كنند .\r\n( 2 ) - آل عمران / 68 يعنى : سزاوارترين مردم به ابراهيم آنها هستند كه از او پيروى كردند و اين پيامبر و كسانى كه ( به او ) ايمان آوردند و خداوند سرپرست مؤمنان است .\r\n","page_name":" 229 ","page_number":229},
  {"content":"\r\n\r\nكان قدس و طهارت و معدن پارسايى و زهد و دانش و عبادت است ، درخت دانش او بارور و بردبارى او كامل است ، در رهبرى نيرومند و در سياست دانا و آگاه است ، فرمانبردارى او واجب است ، اجراكننده امر الاهى ، و خيرخواه و پنددهنده بندگان خدا و نگهبان دين اوست ، خداوند پيامبران و امامان را موفّق داشته ، و از كان علم و حكمت خود ، كه ديگران را از آن نصيبى نيست ، بهره‌ور ساخته است ، از اين رو دانش پيامبران و امامان همواره از دانش همه اهل زمان آنها برتر بوده است ، چنان كه خداوند عزّ و جلّ درباره طالوت مىفرمايد  إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ ، وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ  « 1 » و درباره امامان از خاندان و عترت پيامبر صلّى اللّه عليه و إله فرموده است  أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ مُلْكاً عَظِيماً  « 2 » همانا خداوند هنگامى كه بنده‌اى را براى نظام امور بندگانش برمىگزيند ، سينه او را براى تحمّل اين امر فراخ مىكند ، و چشمه‌هاى حكمت را در دل او قرار مىدهد و علم را به او الهام مىفرمايد . . .\r\n\r\nنشانه‌هاى امامت\r\nامّا اين كه امام چگونه شناخته مىشود ، و نشانه‌هاى او چيست ، امام رضا عليه السّلام در پاسخ كسى كه اين مطلب را از او مىپرسد ، بيان مىفرمايد :\r\nعرض مىكند : به چه چيز صحّت امامت كسى كه مدّعى آن است شناخته مىشود ؟\r\nامام عليه السّلام فرمود : به سبب نصّ و دليل .\r\nعرض كرد : چه چيزى دليل امامت است .\r\nامام عليه السّلام فرمود : علم و استجابت دعا .\r\nعرض كرد : چگونه به آنچه واقع مىشود خبر مىدهيد ؟\r\nامام عليه السّلام فرمود : اين عهدى است كه از پيامبر خدا صلّى اللّه عليه و إله به ما رسيده است .\r\nعرض كرد : چگونه به آنچه در دلهاى مردم است خبر مىدهيد ؟\r\n\r\n\r\n","description":"","footnote":"\r\n( 1 ) - بقره / 247 يعنى : خداوند او را بر شما برگزيده ، و علم و ( قدرت ) جسم او را وسعت بخشيده ، و خداوند ملكش را به هر كس بخواهد مىبخشد ، و بخشش‌گستر و آگاه است .\r\n( 2 ) - نساء / 54 يعنى : با اين كه مردم ( پيامبر و خاندانش ) به آنچه خداوند از فضل خود به آنان بخشيده حسد مىورزند ، به آل ابراهيم كتاب و حكمت داده‌ايم و حكومتى عظيم به آنان بخشيده‌ايم .\r\n","page_name":" 230 ","page_number":230},
  {"content":"\r\n\r\nامام عليه السّلام فرمود : آيا نشنيده‌اى كه پيامبر صلّى اللّه عليه و إله فرموده است : اتّقوا فراسة المؤمن فإنّه ينظر بنور اللّه . « 1 »\r\nعرض كرد : بلى .\r\nامام عليه السّلام فرمود : هيچ مؤمنى نيست مگر اين كه داراى هشيارى و فراستى است ، و به اندازه ايمان و بينش و دانشى كه دارد ، با نور خدا نظاره مىكند ، و فراستى كه خداوند به ائمّه اهل بيت عليهم السّلام داده به اندازه همه فراستى است كه در ميان مؤمنان پخش كرده است .\r\nو در قرآن مجيد فرموده است  إِنَّ فِي ذلِكَ لَآياتٍ لِلْمُتَوَسِّمِينَ  « 2 » نخستين متوسّمين پيامبر خداست صلّى اللّه عليه و إله و پس از او امير المؤمنين عليه السّلام و سپس حسن و حسين و امامان از نسل او است تا روز رستاخيز .\r\nامام رضا عليه السّلام با اين سخنان و رهنمودها صفاتى را كه در امام بايد وجود داشته باشد ، و شرايطى كه براى انتخاب او لازم است ، به گونه‌اى كه با فطرت انسانى و موازين عقلى كه حجّت قاطع در اين نوع مسائل است متّفق و هماهنگ مىباشد تعريف و تعيين فرموده است .\r\n\r\n\r\n","description":"","footnote":"\r\n( 1 ) - يعنى : از زيركى مؤمن ، بپرهيزيد ، زيرا او با نور خدا مىنگرد .\r\n( 2 ) - حجر / 75 يعنى : و در اين ، هوشمندان را نشانه‌ها و عبرتهاست .\r\n","page_name":" 231 ","page_number":231},
  {"content":"\r\n\r\n\r\nتفسير\r\n\r\nتفسير از نظر اهل بيت عليهم السّلام\r\nهنگامى كه روش امام رضا عليه السّلام و ديگر ائمّه اهل بيت عليهم السّلام را در تفسير قرآن ملاحظه و بررسى مىكنيم درمىيابيم كه امام عليه السّلام در فهم دلالى آيات ، بر عرف عامّ تكيه مىكند ، و از تأويلات دور از ذهن و نامتناسب با سياق عام و خاصّ آيات ، دورى مىفرمايد ، و اين مطلب به اين معنا نيست كه هر كسى مىتواند قرآن را بر حسب آنچه از ظاهر آن مىفهمد ، تفسير كند ، بلكه چنان كه پيش از اين اشاره كرديم ، مراد و معناى آيات قرآنى ، در آنچه حروف و الفاظ آنها دلالت دارد منحصر نيست و بايد امور و نكات ديگرى نيز در نظر گرفته شود ، كه بسا از نظر ما پوشيده ، و لازم باشد براى دانستن آنها به كسانى كه خداوند ملكه علم و معرفت را به آنان داده مراجعه شود ، و اينان پيامبر صلّى اللّه عليه و إله و اهل بيت اويند كه مصداق قول حق تعالى در آيه شريفه  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  « 1 » مىباشند .\r\n\r\nويژگى تفسير اهل بيت عليهم السّلام\r\nتفسير اهل بيت عليهم السّلام داراى ويژگى آشكارى است ، و هر كس در اين دانش به پژوهش\r\n\r\n\r\n","description":"","footnote":"\r\n( 1 ) - آل عمران / 7 يعنى : و تأويل آن را كسى جز خدا و راسخان در علم نمىداند .\r\n","page_name":" 232 ","page_number":232},
  {"content":"\r\n\r\nو بررسى بپردازد ، با آن برخورد مىكند و مىبيند كه اهل بيت عليهم السّلام بسيارى از آيات را به وجود خودشان تفسير مىكنند ، و يا به ولايت و دوستى آنها و آنچه مربوط به آنان است برگشت مىدهند ، برخى در اين صدد برآمده‌اند كه اين موضوع را وسيله‌اى براى بدگويى و مشوّش كردن اذهان و ردّ و انكار نسبت به ائمّه عليهم السّلام قرار دهند ، و اين تهمت را زده‌اند كه ائمّه عليهم السّلام قصد داشته‌اند كتابى مذهبى از قرآن فراهم كنند كه اختصاص به خود آنها داشته باشد . ليكن حقيقت خلاف اين چيزى است كه گفته‌اند ، زيرا تفسير آيه به خودشان و يا به آنچه به آنها برگشت دارد ، از باب تطبيق مفاد آيه بر كاملترين فرد است كه آنها و آنچه تعلّق به آنان دارد آشكارترين مصاديق آنند ، و بديهى است اين امر آيه را از مراد و مفهوم عامّ خود ، بيرون نمىبرد ، فى المثل امام صادق عليه السّلام هنگامى كه امّت را در قرآن ، به ائمّه تفسير مىكند ، از اين نظر است كه ائمّه عليهم السّلام نمونه و مصداق كامل آن هستند ، و شايد اطلاق تفسير در اين مورد مجازا باشد ، زيرا مراد از اين تفسير تطبيق مفهوم نصّ بر بارزترين مصاديق آن است و اين امرى است كه مانع عقلى و نقلى ندارد .\r\n\r\nتفسير آياتى از امام رضا عليه السّلام\r\nامام رضا عليه السّلام را كتابى در تفسير نيست ، و آنچه در اين باب از آن حضرت در دست است ، تفسير آياتى است كه آن بزرگوار در پاسخ درخواست‌كنندگان ، بيان فرموده‌اند ، و ما برخى از اينها را در اين جا عرضه مىداريم تا به شيوه جالب و روش ويژه آن حضرت در تفسير آشنا شويم :\r\nآن چنان كه روايت شده ، روزى مأمون براى اين كه از درجه دانش خدادادى آن حضرت در تأويل آيات آگاه شود ، تفسير برخى آيات را از امام عليه السّلام پرسيد كه از آن جمله است : آيه شريفه  وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ وَ كانَ عَرْشُهُ عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلًا  « 1 »\r\nامام عليه السّلام فرمود : خداوند تبارك و تعالى عرش و آب و فرشتگان را پيش از آفرينش\r\n\r\n\r\n","description":"","footnote":"\r\n( 1 ) - هود / 7 يعنى : و او است كه آسمانها و زمين را در شش روز آفريد ، و عرش ( قدرت ) او بر آب قرار داشت تا شما را آزمايش كند كه كدام يك از شما عملتان بهتر است .\r\n","page_name":" 233 ","page_number":233},
  {"content":"\r\n\r\nآسمانها و زمين آفريد ، و در اين هنگام فرشتگان ، از وجود خود و عرش و آب بر هستى خداوند متعال استدلال مىكردند ، سپس عرش را بر آب قرار داد ، تا قدرت خود را بر فرشتگان آشكار كند و بدانند كه او بر همه چيز تواناست ، پس از آن با قدرت خويش عرش را از جاى خود انتقال داد و آن را بالا برد و بر زير آسمانهاى هفتگانه قرار داد ، سپس آسمانها و زمين را در شش روز بيافريد ، و او در اين هنگام بر عرش خود استيلا داشت و مىتوانست آنها را در يك چشم به‌همزدن بيافريند ليكن آنها را در شش روز آفريد كه به فرشتگان آفرينش تدريجى برخى از آفريدگانش را بنماياند ، تا به حدوث آنچه يكى پس از ديگرى حادث مىشود بر خدا استدلال كنند ، و نيز خداوند عرش را به سبب اين كه بدان نياز داشت نيافريد ، زيرا او بىنياز از عرش و از همه آن چيزهايى است كه آفريده است ، او به قرار داشتن و استوار بر چيزى توصيف و تعريف نمىشود زيرا او جسم نيست ، و از اوصاف آفريدگان منزّه و مبرّاست .\r\nو امّا معناى قول خداوند متعال در  لِيَبْلُوَكُمْ أَيُّكُمْ أَحْسَنُ عَمَلًا  اين است كه آدميان ، را بيافريد تا آنان را به وسيله طاعت و عبادت خود بيازمايد ، و اين آزمايش از باب امتحان و تجربه نيست ، زيرا او هميشه به همه چيز داناست .\r\nتأويلى كه امام عليه السّلام درباره آفرينش آسمانها و زمين در مدّت شش روز بيان فرموده ، به اعتقاد ما بهترين توجيهى است كه از اين مطلب شده است ، زيرا آفرينش و ايجاد تدريجى بيش از خلق و ابداع دفعى ، شعور و احساس انسان را متوجّه عظمت آفريننده و پديدآورنده جهان مىسازد ، و به آن كشش و توسعه مىدهد .\r\nهمچنين مأمون معناى قول خداوند متعال را در اين آيه شريفه از امام عليه السّلام مىپرسد :\r\n  وَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ   « 1 » .\r\nامام رضا عليه السّلام از طريق پدران بزرگوارش نقل فرموده : كه مسلمانان به پيامبر خدا صلّى اللّه عليه و إله عرض كردند اى رسول خدا اگر آنانى را كه بر آنها قدرت و توانايى دارى به پذيرش\r\n\r\n\r\n","description":"","footnote":"\r\n( 1 ) - يونس / 99 / 100 يعنى : و اگر پروردگارت مىخواست تمام آنها كه در روى زمين هستند همگى ايمان مىآوردند ، آيا تو مىخواهى مردم را مجبور كنى كه ايمان بياورند ؟ و هيچ كس نمىتواند ايمان بياورد جز به فرمان خدا .\r\n","page_name":" 234 ","page_number":234},
  {"content":"\r\n\r\nاسلام مجبور كنى ، شمار ما افزون مىشود و بر دشمنان غلبه مىيابيم ، پيامبر خدا صلّى اللّه عليه و إله فرمود : من نمىخواهم خدا را ديدار كنم در حالى كه چيزى از پيش خود پديدآورده باشم ، كه در آن به من دستورى نداده است ، و من از متكلّفان و بدعت‌گذاران نيستم ، پس از آن خداوند متعال اين آيه را نازل فرمود ، كه  وَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً  « 1 » يعنى اگر پروردگار تو مىخواست ، همگى مردم روى زمين ايمان مىآوردند ، و اين بدين طريق بود كه آنان را در دنيا به قبول ايمان مجبور كند ، چنان كه در آخرت با مشاهده عذاب ايمان مىآورند ، و اگر چنين كنم ، بندگانم استحقاق ثواب و پاداش مرا نخواهند داشت ، ليكن مىخواهم آزاد و بىهيچ اجبار ايمان بياورند تا استحقاق قرب و كرامت مرا پيدا كنند ، و شايستگى زندگى جاويد را در بهشت جاويدان به دست آورند .  أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ  « 2 »\r\nو قول خداوند متعال در آيه شريفه  وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ  « 3 » به اين معنا نيست كه خداوند متعال ايمان را بر نفس آدمى منع و حرام فرموده باشد ، بلكه مقصود اين است كه نفس جز به اذن و اجازه خدا ايمان نمىآورد و اذن خدا ، امر اوست به ايمان مادامى كه نفس مكلّف و فرمانبردار است .\r\nامام در تفسير قول خداوند متعال در آيه  الَّذِي جَعَلَ لَكُمُ الْأَرْضَ فِراشاً وَ السَّماءَ بِناءً  « 4 » فرموده است : يعنى زمين را با طبايع و ابدان شما سازگار و موافق قرار داد ، و آن را گرم و سوزان نساخت تا شما را بسوزاند . و بسيار سرد قرار نداد تا شما را منجمد گرداند ، هواى آن را زياد خوشبو نكرد تا سرهاى شما به درد آيد ، و زياد بدبو نساخت تا شما را هلاك كند ، آن را مانند آب نرم و روان قرار نداد تا در آن غرق شويد ، و زياد سخت و صلب نيافريد تا نتوانيد خانه و ابنيه و قبور مردگان در آن سازيد ، بلكه خداوند ، متعال بخشى از آن را به اندازه‌اى كه از آن سود بريد ، و آرامش يابيد و بدنها و خانه‌هايتان بر آن قرار گيرد ، سفت و سخت آفريد ، و در آن آنچه را خانه‌ها و گروهايتان به آن فراهم و براى شما سود بسيار دارد مقرّر فرمود ، از اين رو در آيه شريفه فرموده است زمين را بستر براى شما\r\n\r\n\r\n","description":"","footnote":"\r\n( 1 ) - يونس / 99 .\r\n( 2 ) - همان .\r\n( 3 ) - يونس / 100 .\r\n( 4 ) - بقره / 22 يعنى : آن خداوند كه زمين را بستر و آسمان را همچون سقفى بر بالاى سر شما قرار داد .\r\n","page_name":" 235 ","page_number":235},
  {"content":"\r\n\r\nقرار داد ، سپس امام عليه السّلام فرمود  وَ السَّماءَ بِناءً . .  يعنى بر بالاى سر شما آسمان را سقفى محفوظ بنا كرد ، و خورشيد و ماه و ستارگان آسمان را براى مصلحت و منفعت شما ، به چرخش و گردش درآورده ،  وَ أَنْزَلَ مِنَ السَّماءِ ماءً  « 1 » يعنى باران را از بالا نازل ساخت تا بر قلّه كوها و بلنديها و تپه‌ها و درون گودالها فرود آيد ، سپس آن را به صورت بارانهاى درشت قطره و پيوسته و يا بارانهاى ريزدانه و نم‌نم ، در همه‌جا پخش و ريزان كرد ، تا زمينهايتان از آن سيرآب و كامياب شود ، و خداوند باران را به طور يك‌پارچه بر شما فرود نمىآورد ، تا زمينها و درختان و ميوه‌جات و محصولات شما نابود نشود . پس از آن خداوند متعال فرموده است  فَأَخْرَجَ بِهِ مِنَ الثَّمَراتِ رِزْقاً لَكُمْ  « 2 » يعنى به سبب آنچه از زمين براى شما بيرون مىآورد و روزى شما مىگرداند براى خدا شريك قرار ندهيد ، و بتان را كه نمىفهمند و نمىشنوند و نمىبينند و توانايى بر كارى ندارند شبيه و مانند او نشناسيد ، و خود مىدانيد كه در برابر نعمتهاى بزرگى كه خداوند تبارك و تعالى روزى بندگان خويش فرموده ، اينها توان چيزى را ندارند .\r\nبيان گسترده امام عليه السّلام در تفسير اين آيه ، معناى آن را چنان ساده و روشن مىكند كه هركسى هرچند كودن و بىاستعداد باشد ، زيبايى و ظرافت و ابداع آن را احساس مىكند .\r\nامام رضا عليه السّلام دقايق مهمّى را كه در برخى آيات وجود دارد و از لحاظ فهم نكات حكمت‌آميز آنها سؤال برانگيز است چنان كه در همين آيه اخير بود ، به گونه‌اى توجيه و تعليل مىفرمايد كه در همه آنها عمق بىپايان اعجازى كه قرآن مجيد داراست آشكار مىشود .\r\n\r\nقرآن و عصمت پيامبران عليهم السّلام\r\nدر موضوع عصمت پيامبران از گناه برخى از آيات كه ظاهر آنها دلالت بر عدم عصمت و جواز بروز معصيّت از آنها دارد از امام عليه السّلام پرسيده شده است كه بخشى از آنها\r\n\r\n\r\n","description":"","footnote":"\r\n( 1 ) - بقره / 22 يعنى : و از آسمان آبى فروفرستاد .\r\n( 2 ) - همان . يعنى : بدان ميوه‌ها را بيرون آورد تا روزى شما باشد .\r\n","page_name":" 236 ","page_number":236},
  {"content":"\r\n\r\nدر فصل « مناظرات » ضمن گفتگوى امام عليه السّلام با علىّ بن جهم ذكر شده است و در اين جا بخش ديگرى از اين آيات را كه مأمون به امام عليه السّلام عرضه داشته و در پيرامون اين موضوع است بيان مىكنيم :\r\n\r\nآدم عليه السّلام\r\nدر يكى از نشستهاى مأمون با امام عليه السّلام ، مأمون از آن حضرت پرسيد :\r\nاى فرزند پيامبر خدا ، آيا اين سخن شما نيست كه پيامبران معصومند ؟\r\nامام عليه السّلام فرمود : آرى .\r\nمأمون عرض كرد : معناى قول خداى متعال در آيه  وَ عَصى آدَمُ رَبَّهُ فَغَوى  « 1 » چيست ؟\r\nامام عليه السّلام آيه را اين‌گونه تفسير و توجيه مىفرمايد كه خداوند آدم و حوّا را تنها از نزديك شدن به درخت مورد نظر نهى فرموده و از خوردن ميوه آن درخت و آنچه از جنس آن باشد ، منع نفرموده بود ، و آدم و حوّا در خوددارى از نزديك شدن به آن درخت ، امر الاهى را امتثال كردند ، ليكن شيطان حقيقت را بر آنها مشتبه ساخت و از آنها خواست كه از ميوه درخت ديگرى كه از جنس درخت مورد نهى بود تناول كنند ، و براى آنها سوگند خورد كه خداوند آنان را از خوردن هر ميوه‌اى كه با ثمره آن درخت همجنس باشد ، نهى نفرموده است و او خيرخواه آنهاست ، آدم و حوّا به سوگند او اطمينان كردند و از ميوه درخت ديگرى كه با آن همجنس بود خوردند و اين عمل پيش از آن بود كه آدم به پيامبرى برگزيده شود و به دنيا هبوط كند ، و آنچه را مرتكب شده بود ، گناه كبيره‌اى نبود كه به سبب آن مستوجب آتش دوزخ شود ، بلكه از گناهان صغيره‌اى بود ، كه براى پيامبران ، پيش از بعثت آنان جايز و بخشوده است ، و هنگامى كه آدم را خداوند به پيامبر برگزيد معصوم بود و روا نبود كه هيچ‌گونه گناهى چه صغيره و چه كبيره از او سر زند ، چنان كه خداوند عزّ و جلّ در اين باره فرموده است :   وَ عَصى آدَمُ رَبَّهُ فَغَوى ثُمَّ اجْتَباهُ رَبُّهُ فَتابَ عَلَيْهِ وَ هَدى   « 2 » .\r\n\r\n\r\n","description":"","footnote":"\r\n( 1 ) - طه / 121 يعنى : آدم پروردگارش را نافرمانى كرد پس بىبهره شد .\r\n( 2 ) - همان . يعنى : آدم پروردگارش را نافرمانى كرد ، پس بىبهره شد ، سپس خداوند توبهء او را پذيرفت و هدايتش فرمود و او را به پيامبرى برگزيد .\r\n","page_name":" 237 ","page_number":237},
  {"content":"\r\n\r\n\r\nابراهيم خليل عليه السّلام\r\nمأمون از آن حضرت درباره ابراهيم خليل عليه السّلام و عبور او از مرحله شكّ پرسيد ، چنان كه ظاهر قرآن در جايى كه از ابراهيم عليه السّلام سخن مىگويد اشاره مىكند كه پس از آن حقّ بر او آشكار شد و بدان ايمان آورد . مىفرمايد     فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ ، فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ ، فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ ، إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ     « 1 » .\r\nامام عليه السّلام پاسخ مىدهد : كه ابراهيم عليه السّلام در وادى شكّ به خدا گام ننهاده است ، و خلاصه داستان اين است كه او در زمانى مىزيسته كه سه‌گونه پرستش وجود داشته است و پرستش زهره ، پرستش ماه و پرستش خورشيد ، گرايش مرحله به مرحله ابراهيم عليه السّلام به اين مذاهب ، پيش از آن‌كه ايمان خود را به خداوند آشكار كند ، به طور ظاهرى و براى كسب آگاهى و ردّ و انكار آنها بوده تا از اين طريق فساد عقيده هر كدام را براى ديگرى آشكار سازد ، نه اين كه در هر مرحله اعتقاد آنها را پذيرفته و به آن مذهب ايمان واقعى پيدا كرده باشد ، بلكه او مىخواسته است از طريق استدلال عينى با روحى كه سرشار از ايمان به خدا بوده ، فساد آنچه را كه مردم زمانش به صورت دين و عقيده بدان پاىبند بودند ، به آنها ثابت كند ، و مدلّل سازد كه زهره و ماه و خورشيد و امثال اينها كه در معرض دگرگونى و تغيير ، و دستخوش طلوع و افولند شايستگى پرستش را ندارند ، زيرا اينها صفات مخلوقات است . و امام عليه السّلام به سخن خود اين‌گونه ادامه مىدهد كه اين رفتار و گفتار ابراهيم خليل به دليل قول خداوند متعال در قرآن مجيد كه  « وَ تِلْكَ حُجَّتُنا آتَيْناها \r\n\r\n\r\n","description":"","footnote":"\r\n( 1 ) - انعام / 76 ، 77 ، 78 ، 79 يعنى : چون شب فرارسيد ، ستاره درخشانى را ديد گفت اين پروردگار من است و چون غروب كرد و ناپديد شد گفت من غروب‌كنندگان را دوست نمىدارم ، و هنگامى كه ماه تابان را ديد گفت اين پروردگار من است و چون غروب كرد و ناپديد شد گفت ( اين نيز پروردگار من نيست ) و اگر خداوند مرا رهنمون نشود همانا از گروه گمراهان خواهم بود ، پس از آن خورشيد فروزان را ديد گفت اين پروردگار من است ، اين بزرگتر است و چون غروب كرد گفت اى قوم از آنچه شما آن را شريك خدا قرار مىدهيد من بيزارم ، من خالصانه روى به سوى خدايى آوردم كه آسمانها و زمين را آفريده و من از مشركان نيستم .\r\n","page_name":" 238 ","page_number":238},
  {"content":"\r\n\r\n إِبْراهِيمَ عَلى قَوْمِهِ »  « 1 » به الهام پروردگار متعال بوده است ، بنابراين آنچه از او وقوع يافته است ، صرف استدلال بر گفتار خويش درباره بطلان عبادات آنها ، و پرستش خدايانى جز خداوند يگانه مىباشد ، و اين روش استدلال ، از شيوه‌هاى جالب قرآن در زمينه دعوت به ايمان است .\r\n\r\nنسبت نوميدى به پيامبران عليهم السّلام\r\nهمچنين مأمون از امام عليه السّلام درباره قول خداوند متعال كه  « حَتَّى إِذَا اسْتَيْأَسَ الرُّسُلُ وَ ظَنُّوا أَنَّهُمْ قَدْ كُذِبُوا جاءَهُمْ نَصْرُنا »  « 2 » مىپرسد :\r\nشبهه‌اى كه در برابر اين آيه وجود دارد ، نسبت يأس به پيامبران است ، كه پس از آن‌كه خداوند به آنها وعده يارى و پيروزى داده از نرسيدن آن دچار نوميدى شده‌اند ، در حالى كه مأيوس شدن از خدا كفر است چنان كه فرموده است  وَ لا تَيْأَسُوا مِنْ رَوْحِ اللَّهِ إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ  « 3 » به راستى چگونه ممكن است بر قلب رسول يا نبىّ يأس و نوميدى از خدا دست دهد ، در حالى كه به مقتضاى آيه شريفه‌اى كه ذكر شد اين گناه جز از دل كافر برنمىخيزد ، و چه گناهى بزرگتر از كفر به خداست ؟ و ظاهرا زمان يأس طبق صريح آيه پس از بعثت آنان به پيامبرى و نزول وحى به آنها بوده است .\r\nامام عليه السّلام پاسخ مىدهد كه يأس در آيهء شريفه به نصر پروردگار كه به پيامبران وعده داده شده متعلّق نيست بلكه مربوط به نوميدى از ايمان آوردن مردم است ، و آنها فرستادگان خدا به سوى مردمند ، تا اين كه آنها را دعوت كنند كه به خدا ايمان آورند ، و از پرستش خدايانى جز خداى يگانه و كفر و نافرمانى او بازگردند ، بنابراين تفسير آيه چنين است :\r\nپس از آن‌كه پيامبران از ايمان آوردن قوم خود ، نوميد شدند ، و قوم پنداشتند به\r\n\r\n\r\n","description":"","footnote":"\r\n( 1 ) - انعام / 83 يعنى : اينها دلائل ما بود كه به ابراهيم در برابر قومش داديم .\r\n( 2 ) - يوسف / 110 يعنى : تا اين كه پيامبران ( از ايمان آوردن مردم خود ) نوميد شدند ( و مردم ) گمان كردند به آنها دروغ گفته شده است كه در اين هنگام يارى ما به آنها رسيد .\r\n( 3 ) - يوسف / 97 يعنى : و از رحمت خدا نوميد نشويد كه از رحمت خداوند جز كافران نوميد نمىشوند .\r\n","page_name":" 239 ","page_number":239},
  {"content":"\r\n\r\nپيامبران دروغ گفته شده است يارى ما به آنان فرارسيد .\r\nو با اين بيان امام عليه السّلام شبهه‌اى كه از ظاهر آيه به نظر مىرسيد بر طرف شد .\r\nامام عليه السّلام با اين‌گونه تفسيرات جالب از آيات كريمه قرآن ، كه گاهى موجب توهّم ظهور آيه در مضمونى است كه درست عكس مفاد حقيقى آن است . غبار شكّ و شبهه را كه احيانا موضوع عصمت پيامبران را نيز مشوب ساخته بر طرف مىفرماى ، و بايد دانست كه بيانات امام عليه السّلام صرف توجيه و تأويل نيست ، بلكه حقايقى است كه جز به آنها نمىتوان ملتزم بود .\r\n\r\nدست خدا قدرت اوست\r\nدر قرآن آياتى است كه ظاهر آنها گوياى اين است كه خداوند مانند انسان داراى اعضا و جوارح است كه به وسيله آنها نياز خود را بر طرف مىكند ، چنان كه در آن جا كه خداوند شيطان را پس از امر به سجده بر آدم و خوددارى او مخاطب قرار مىدهد ، مىفرمايد :  ما مَنَعَكَ أَنْ تَسْجُدَ لِما خَلَقْتُ بِيَدَيَّ  « 1 » و همچنين در آن جا كه فرموده است  يَوْمَ يُكْشَفُ عَنْ ساقٍ وَ يُدْعَوْنَ إِلَى السُّجُودِ  « 2 » امّا امام عليه السّلام دست را به قدرت تفسير مىكند و مىفرمايد ، آيه شريفه به اين معناست كه : چه چيز تو را بازداشت از اين كه سجده نكنى بر چيزى كه من آن را به قوّت و قدرت خود آفريدم ، بنابراين چنان كه از ظاهر آيه تصوّر مىشود ، خدا داراى دست يا پا يا چشم يا اعضايى از اين‌گونه كه او را مانند انسان محدود كند نيست ، و آنچه از اين قبيل در نصوص آمده بايد به معنايى كه متناسب با تنزيه حق تعالى از آنچه ذات مقدّس او منزّه است تأويل شود . امام عليه السّلام ساق را در آيه شريفه به حجابى از نور تعبير و آيه را چنين تفسير مىكند كه هنگامى كه حجاب برداشته مىشود مؤمنان به سجده مىافتند ، و پشت منافقان سخت مىشود و قادر به سجود نمىشوند .\r\nامام عليه السّلام براى دريافت مقاصد كتاب خدا ، اين‌گونه ، طريق امن و روش سالم و بىخطر را براى ما كه مىخواهيم آيات قرآنى را با امانت و تدبّر تفسير كنيم ، ترسيم مىكند .\r\n\r\n\r\n","description":"","footnote":"\r\n( 1 ) - ص / 75 يعنى : چه مانع شد كه سجده نكنى به آنچه به دو دست ( قدرت ) خويش آفريدم .\r\n( 2 ) - قلم / 42 يعنى : روزى كه پرده برداشته مىشود و به سجده خوانده مىشوند .\r\n","page_name":" 240 ","page_number":240},
  {"content":"\r\n\r\nنكته‌اى كه باقى مانده اين است كه برخى روايات مشتمل بر تفسير بعضى آيات كه از امام رضا عليه السّلام نقل شده ، به علّت عدم سلامت راويان آنها از قدح ، در صحّت آنها مناقشه و گفتگو است ، ولى آنچه در اين باره با اطمينان مىتوان گفت ، اين است كه عدم اشتمال اين روايات در تفسيرها و تأويلاتى كه دارند بر آنچه مخالف مذهب اهل بيت عليهم السّلام است ظنّ بر صحّت انتساب آنها را به معصوم تقويت مىكند ، اضافه بر اين بعيد به نظر مىرسد كه راويان در چنين مواردى كه دروغ بستن هيچ سودى به حال آنها ندارد ، به امام افترا بندند ، و دروغ‌پردازى كنند ، بويژه در تفسير آياتى همانند آنچه گذشت . از اين رو ملاحظه مىشود كه مفسّران در تفسيرهاى خود از قرآن ، به اين روايات و نظاير آنها ، اعتماد كرده‌اند ولى اگر چنين رواياتى با روايت صحيحترى تعارض و برخورد كند طرح مىشود ، و روايتى را كه صحيحتر و با اصول مذهبى متّفق و هماهنگ است اخذ مىكنند .\r\nبلى رواياتى كه مشتمل بر تفسير آيه است به گونه‌اى كه موجب پديد آمدن اثر شرعى است ، و يا اين كه روايت مذكور در مقام بيان حكم شرعى است . در اين‌گونه موارد بايد بر صحّت آن تفسير و يا تأويلى كه از پيامبر خدا صلّى اللّه عليه و إله يا اهل بيت او عليهم السّلام وارد شده وثوق حاصل شود ، و راويان آنها از طعن و قدح مصون باشند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nفقه و احكام\r\nما در اين صدد نيستيم آثار و فوايدى را كه در زمينه فقه و احكام از امام رضا عليه السّلام به ما رسيده ، در اين جا عرضه بداريم ، و احاديثى را كه در اين باره از آن حضرت وارد شده ، مورد بحث و پژوهش قرار دهيم ، زيرا اين كار را كتابهاى حديث و فقه بر عهده دارند ، بلكه آنچه در اين جا مورد نظر ماست ، آشنايى با اهميّت ثروت علمى است كه در زمينه فقه و اعطاى قواعد صحيح استخراج احكام شرعى ، از آن بزرگوار و ديگر ائمّه اهل بيت عليهم السّلام به دست ما رسيده ، و امكان دريافت احكام دين را از منابع اصيل آن به ما بخشيده است .\r\nچنان كه در آغاز اين كتاب اشاره كرده‌ايم ، آنچه ما را بر تمسّك به مذهب اهل بيت عليهم السّلام وادار كرده ، و بر آن داشته است كه احاديث آنان را همانند ديگر مدارك و مصادر احكام شرعى بدانيم ، نصوص صريح و قاطعى است كه بر لزوم پيروى از راه و روش آنان از پيامبر اكرم صلّى اللّه عليه و إله به ما رسيده است ، مانند حديث ثقلين و سفينه و احاديث ديگرى از اين‌گونه كه چه از نظر سند و چه از لحاظ تركيب و مفاد ، در صحّت آنها شكّ و ترديد نمىتوان داشت ، از اين رو آنچه را امام رضا عليه السّلام با ديگر ائمّه بيان فرموده‌اند به منزله اين است كه پيامبر اكرم صلّى اللّه عليه و إله آنها را حديث فرموده باشد ، و اين تلقّى به اين اعتبار نيست كه آنها صلاحيّت تشريع اوّليّه را دارند و مستقلا مىتوانند احكام وضع كنند ، بلكه به اين لحاظ است كه به مقتضاى آگاهى آنها به رموز احكام و علوم و اسرارى كه از پيامبر\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nگرامى صلّى اللّه عليه و إله به ارث برده‌اند ، احاديث آنان در حقيقت ادامه شريعت اصيلى است كه رسول خدا صلّى اللّه عليه و إله از جانب پروردگار براى مردم آورده است ، زيرا خداوند پس از پيامبر گرامى صلّى اللّه عليه و إله آنان را امناى دين خود قرار داده است .\r\n\r\nاحاديث اهل بيت عليهم السّلام محكم و متشابه است\r\nاحاديث اهل بيت عليهم السّلام همچون آيات قرآنى بعضى محكم و برخى متشابه است ، حديث محكم همچنان كه واژه آن دلالت دارد ، اين است كه آن را جز بر يك وجه يا يك معنا نمىتوان حمل كرد ، و متشابه عكس اين است ، يعنى مىتوان نسبت به آن وجوه مختلف و مفاهيم گوناگونى را احتمال داد ، و معنايى كه در آن اراده شده معيّن نيست .\r\nو اين تعريفى است كه ما درباره معناى محكم و متشابه اختيار كرده‌ايم .\r\nدر حديثى از امام رضا عليه السّلام وارد شده كه فرموده است :\r\nاحاديث ما برخى متشابه است چنان كه برخى آيات قرآن متشابه است ، و بعضى محكم است ، چنان كه برخى آيات قرآن محكم است ، پس حديث متشابه را به محكم برگردانيد و متشابه را بىآن‌كه با محكم بسنجيد پيروى نكنيد كه در اين صورت گمراه خواهيد شد .\r\n\r\nچرا در قرآن آيات متشابه وجود دارد ؟\r\nچنان كه در كتاب احتجاج آمده ، امير المؤمنين على عليه السّلام علّت وجود متشابه را در قرآن ، چنين بيان مىفرمايد :\r\n« خداوند به اين سبب آيات متشابه در قرآن قرار داد تا مدّعيان دروغين كه بر ميراث پيامبر خدا صلّى اللّه عليه و إله استيلا يافته‌اند علم كتاب خدا را كه بهره‌اى از آن براى آنها قرار نداده است مدّعى نشوند . . . » .\r\nچنين به نظر مىآيد كه خداوند خواسته است امتياز فهم آنچه را درك آن براى ديگران پيچيده و مشكل است ، به پيامبر صلّى اللّه عليه و إله و پس از وى به حاملان رسالت او مخصوص گرداند تا مردم ناگزير باشند در امور دين و دنياى خود آنچه را نياز دارند و فهم آن براى\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآنها دشوار است ، به آنان مراجعه كنند .\r\n\r\nچرا احاديث متشابه وجود دارد ؟\r\nامّا وجود متشابه را در احاديث اهل بيت عليهم السّلام همان گونه كه امام رضا عليه السّلام در حديث خود تصريح فرموده است مىتوان چنين توجيه كرد كه :\r\nائمّه عليهم السّلام از اين كه حكومتهاى وقت ، پيوسته آنان و پيروانشان را مورد آزار و تعقيب قرار مىدادند ، و با گماردن جاسوسان دقيق ، كوچكترين اعمال آنها را زير نظر مىگرفتند در رنج به‌سر مىبردند ، از اين رو در برابر روش سخت و موذيانه رژيم ، ناگزير بودند در بسيارى از اوقات و حالات ، جانب تقيّه و پرهيز را مراعات كنند ، و اين وضع آن چنان بود كه گاهى نظر آنها درباره موضوعى سؤال ، و يا از چيزى كه مربوط به عقيده و مذهب بود از آنها پرسش مىشد ، و آنان به ملاحظه جاسوسان و بازرسان حكومت كه مراقب بودند ، پاسخهايى مىدادند كه وجوه متعدّدى را محتمل بود ، در اين‌گونه احاديث ، قرينه موجود در حال خطاب كه مىتواند بر يكى از احتمالاتى كه الفاظ حديث بر آن اشاره دارد حمل شود ، و براى سائل قانع‌كننده و براى غير او در جايى كه لازم است مشتبه و مبهم و مقصود واقعى امام نيز مستتر باشد ، طريق تعيين وجه مطلوب است . ليكن ناگزير بايد اين مفهوم بر مدلول احاديثى كه در قضاياى مشابه از ائمّه عليهم السّلام وارد شده است عرضه شود تا مغايرت نداشته باشد ، يا اين كه با محتواى قواعد فقهى كه از آن بزرگواران اخذ شده است موافقت داشته باشد .\r\nممكن است مراد از محكم و متشابه در حديث ، از قبيل عامّ و خاصّ و مطلق و مقيّد باشد ، كه در اين صورت عامّ و مطلق ، متشابه ، و خاصّ و مقيّد محكم خواهد بود .\r\n\r\nاصالت در مذهب أهل بيت عليهم السّلام\r\nمبناى اصالت در فقه يكى از ويژگيهاى مذهب اهل بيت عليهم السّلام است كه در هيچ يك از مذاهبى كه در برابر آن قرار گرفته‌اند وجود ندارد ، و آن مأخوذ و مستند بر مفاهيم ژرف قرآن مجيد و صحيح سنّت نبوى صلّى اللّه عليه و إله است كه از سوى اصيلترين منابع و صافيترين\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nسرچشمه‌هاى آن جارى و يكى از اصول و مبادى احكام فقهى قرار داده شده است .\r\nروايت شده است كه شخصى از امام رضا عليه السّلام پرسيد : مردى در هنگام مردن وصيّت كرده است كه همگى مملوكان قديم من در راه خدا آزادند ، حكم شرعى چيست ؟\r\nامام عليه السّلام فرمود : آرى خداوند متعال در كتاب خود فرموده است :  . . . حَتَّى عادَ كَالْعُرْجُونِ الْقَدِيمِ . . .  « 1 » هر كدام از مملوكان او را شش ماه از مدّت تملّك گذشته است ، او قديم و آزاد است ، و عرجون چوب قوسى شكلى است كه خوشه خرما را مشتمل بر رشته‌هاى داراى شكوفه است به درخت نخل متّصل مىسازد و پس از گذشت شش ماه خشك و كهنه مىشود .\r\nامام عليه السّلام در اين باره به بيان حكم بسنده نكرده ، بلكه دليل حكم را از كتاب خدا استخراج و براى پرسش‌كننده بيان فرموده است .\r\n\r\nبىنيازى أهل بيت عليهم السّلام از قياس و أمثال آن\r\nاهل بيت عليهم السّلام نيازى نداشتند كه براى به دست آوردن احكام شرعى ، در جستجوى راههايى برآيند كه از واقع دين و حقيقت شرع به دور است مانند قياس و استحسان و جز اينها كه اصحاب رأى آنها را معتبر شمرده و در هنگامى كه نصّى وجود ندارد آنها را كاشف حكم شرعى قرار داده‌اند ، اين بىنيازى اهل بيت عليهم السّلام به سبب كفايت ذاتى و نيز به واسطه علوم و اسرار رسالت و صحيفه‌هاى ايمانى است كه از جدّ خود پيامبر خدا صلّى اللّه عليه و إله به ارث برده‌اند ، و هم بر اثر داشتن ملكه معرفت است كه خداوند به آنها بخشيده است تا بر مردم از جانب او حجّت و دليل باشند .\r\nاهل بيت عليهم السّلام عمل به قياس و نظاير آن را به سختى محكوم كرده‌اند ، و چنان كه مىدانيم اينها را اهل رأى پديد آورده‌اند تا در موقعى كه نمىتوانسته‌اند بر دليل حكم شرعى دست پيدا كنند از اين طرق استفاده كرده خود را از اين مشكل رهايى دهند ، به همين سبب ميان ائمّه اهل بيت عليهم السّلام و اينها برخوردهاى تندى روى داده است ، و شايد ما در كتاب آينده خود به نام امام صادق عليه السّلام در اين باره به تفصيل سخن گوييم ، زيرا اين\r\n\r\n\r\n","description":"","footnote":"\r\n( 1 ) - يس / 39 يعنى : تا آن‌كه به مانند چوب كهنه خوشه خرما بازگردد .\r\n","page_name":" 245 ","page_number":245},
  {"content":"\r\n\r\nبرخوردها بيشتر در ايّام زندگانى آن حضرت اتّفاق افتاده و در اين دوران بوده است كه ارباب مذاهب مختلف ، مىتوانسته‌اند به آزادى درباره آرا و عقايد يكديگر گفتگو كنند .\r\n\r\nاحاديث امام رضا عليه السّلام در فقه\r\nاحاديث بسيارى در ابواب مختلف فقه از امام رضا عليه السّلام وارد شده است كه هر كدام از اين احاديث داراى شرايط لازم باشد مانند اين كه در ميان سلسله راويان ، ضعيف و مجهول ديده نشود ، و در دلالت و مفاد ، پيچيدگى و ابهام وجود نداشته باشد ، به منزله حجّت قاطع در تعيين تكاليف شرعى است .\r\n\r\nاحاديث امام عليه السّلام در علل احكام\r\nهمچنين احاديث زيادى از امام رضا عليه السّلام درباره علل بسيارى از احكام شرعى رسيده است ، چنان كه پاسخهايى كه امام عليه السّلام به مسائل محمّد بن سنان داده در اين باره است ، و نيز از اين قبيل است آنچه در كتاب علل ابن شاذان آمده است ، نامبرده در پايان كتاب خود گفته است ، اين احاديث را در اوقات مختلف از امام رضا عليه السّلام دريافت كرده است .\r\n\r\nنظر ما درباره علل\r\nما نمىتوانيم عللى را كه براى تشريع احكام ذكر شده است ، علّتهاى واقعى اصل تشريع بدانيم ، بلكه اينها برخى از جهات حكمت و مصلحتى است كه احكام دين از آنها سرشار است از اين رو ملاحظه مىشود كه گاهى امام عليه السّلام به دنبال ذكر علّت اضافه مىفرمايد : . . . و علّتهاى بسيار ديگر .\r\n\r\nپرسش از علّت ، مقتضاى فطرت انسانى است\r\nنفس بشرى ذاتا شيفته شناخت انگيزه‌هاى ناپيدايى است كه در وجود و چگونگى اشيا دخالت و تأثير دارد و موجب بروز و فعليّت آنها شده است ، خواه اين اشيا از امور\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nتكوينى و مربوط به جهان هستى باشد ، خواه از مسائل دين و تشريع ، و اين علّت‌جويى از اصل « هر موجودى را علّتى است » ناشى است ، زيرا هستى به حكيم على الاطلاق تعلّق دارد كه عبث و بيهودگى در كار او نيست . از اين جاست كه مىبينيم برخى از امام رضا عليه السّلام درباره علل وضع بعضى احكام پرسش مىكنند ، تا نداى فطرت انسانى خود را كه شيفته شناخت و معرفت است پاسخ گويند .\r\n\r\nپاسخهاى امام عليه السّلام متناسب با طبيعت احكام است\r\nپاسخهاى امام عليه السّلام درباره علل احكام ، همواره با نوع حكم هماهنگ و متناسب است چنان كه گاهى كه در وضع حكم جهت اجتماعى بيش از جهات ديگر ملحوظ شده ، حكم در همين جهت تعليل شده است و اگر جنبه روحى يا طبيعى يا بهداشتى بيش از جنبه‌هاى ديگر در نظر گرفته شده ، همين جنبه علّت وضع حكم بيان شده است و بالاخره همه عللى كه ذكر شده به مقتضاى چيزى است كه طبيعت حكم بدان اشاره دارد . مثلا هنگامى كه امام عليه السّلام علّت حرمت زنا را بيان مىكند مىفرمايد :\r\n. . . و زنا براى فسادى كه در آن مىباشد حرام شده است از قبيل كشتن نفوس ، از ميان رفتن نسبها ، ترك تربيت كودكان ، تباهى مواريث و مفاسد ديگر . . .\r\nامام عليه السّلام در اين بيان انگيزه‌هاى اجتماعى حكم تحريم زنا را ذكر فرموده است ، زيرا در تشريع اين حكم ، جهت مذكور بيش از جهات ديگر ملحوظ شده است .\r\nامام عليه السّلام حرمت ربا را نيز از نظر جنبه اجتماعى اين چنين تعليل مىفرمايد :\r\nعلّت تحريم ربا . . . از ميان رفتن نيكى و احسان ، تباهى اموال ، برانگيخته شدن حرص سودجويى در مردم ، و ترك دادن وام ، و اهمال واجبات و رها كردن كارهاى نيك است .\r\nهمچنين به سبب فساد و ستمى است كه در اين كار مىباشد .\r\nدر مورد علل تحريم گوشت خوك و خرگوش و مردار و سپرز امام عليه السّلام چنين بيان مىفرمايد :\r\nامّا خوك زيرا آن زشت و ممسوخ است ، و خداوند آن را براى آفريدگان وسيله پند و عبرت و نيز دليل و هشدارى قرار داده بر مسخ كردن برخى از مخلوقات خود ، همچنين به علّت اين كه غذاى خوك از پليدترين چيزهاست و علل بسيار ديگر .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدر مورد خرگوش به جهت اين كه او همچون گربه است و مانند آن و درّندگان بيابان داراى چنگال مىباشد از اين رو در حكم آنهاست ، به اضافه پليدى ذاتى آن و همچنين بودن خونى در آن مانند خونى كه در زنان است زيرا آن از ممسوخات است .\r\nامّا مردار زيرا موجب تباهى بدن و پديد آمدن بيمارى است و همچنين به سبب اين است كه خداوند خواسته است بردن نامش را در هنگام ذبح ، مايه حليّت و تميزى ميان حلال و حرام قرار دهد .\r\nراجع به طحال يا سپرز حرمت آن به سبب خونى است كه در آن است ، و علّت حرمت آن و خون و مردار يكى است و مانند آنها موجب فساد و تباهى است .\r\nاين تعليلها همه جنبه بهداشتى علل تحريم را بيان مىكند ، زيرا مصلحت و حكمت تشريع اين احكام حفظ سلامت انسان از آسيب امراض و جلوگيرى از بروز عوامل آن است .\r\nدر بيان علّت وجوب حجّ مىفرمايد :\r\nحجّ براى ورود بر خدا ، و درخواست فزونى بخششهاى او ، و بيرون رفتن از گناهانى كه كسب كرده ، و توبهء از گذشته ، و از سر گرفتن اعمال است ، و همچنين براى اخراج اموال ، و به‌كارگيرى بدنها ، و جلوگيرى از شهوتها و لذّتها ، و تقرّب جستن به خداوند عزّ و جلّ است ، و نيز براى تسليم و فروتنى و اظهار ذلّت و زبونى در برابر اوست و هم براى اين كه در گرما و سرما و در ايمنى و ترس ، پيوسته به سوى اين مقصد روان باشند ، و نيز براى سودهاى بسيارى است كه حجّ براى همگى مردم دارد ، همچنين براى اميدوار بودن به پاداش خداوند و بيم داشتن از كيفر اوست .\r\nعلّتى كه براى وجوب حجّ در اين جا ذكر شده همان عامل روحى است كه دين آن را القا مىكند ، زيرا انسان در زندگى خود به لحظاتى نياز دارد كه بتواند در آن خود را از توجّه به ماديّات جدا كند ، تا بتواند با روحى پاكيزه و مجرّد از شوايب مادّى به نداى ايمانى كه در عمق وجود اوست لبيك گفته ، به خداى خويش تقرّب جويد ، و چون بايد اين نداى ايمان در ژرفاى وجود انسان نيرومند و استوار باقى بماند ، حجّ به صورت واجبى قطعى تشريع شده كه بايد انسان هنگامى كه طبق شرايط شرعى توان و استطاعت آن را مىيابد ، نسبت به اداى آن اقدام كند ، براى اين كه انسان هنگامى كه آرزوها\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nو خواستهاى خود را برآورده مىبيند ، در نفس خويش نسبت به ديگران احساس برترى مىكند و به سبب دستاوردهاى زودگذر مادّى ، خود را از سايرين عزيزتر و ارجمندتر مىانگارند ، در اين هنگام ناگزير بايد خويش را به جايى عرضه و تسليم كند ، كه او را از اين غشّ و ناخالصى كه سرتاسر وجود او را فراگرفته بيرون آورد ، و حالت صحيح و اصيل روحى را به او بازگرداند ، اين است علّت وجوب حجّ ، زيرا اين همان جايى است كه انسان خوارى و ناچيزى خود را در برابر خدا احساس مىكند ، و درمىيابد كه چون در پيشگاه خداوند متعال امتيازات و تفاوتهاى مادّى از ميان مىرود ، همه با يكديگر برابر و يكسانند .\r\nدرباره آنچه مربوط به پيوند زناشويى است ، امام عليه السّلام برخى از احكام آن را چنين توجيه مىفرمايد :\r\nعلّت اين كه مرد مىتواند تا چهار زن را به عقد ازدواج خود درآورد ، و براى زن ازدواج با بيش از يك مرد حرام مىباشد اين است كه مرد اگر هر چهار زن را به زوجيّت بگيرد ، فرزندى كه از آنها پديد مىآيد منسوب به اوست و ترديدى در آن نمىباشد ولى اگر زن دو شوى يا بيشتر اختيار كند فرزندى كه از او به وجود مىآيد شناخته نيست كه از كدام شوى مىباشد ، زيرا همه در نكاح او شركت دارند ، و اين موجب تباهى نسبها و مواريث و هويّتهاست .\r\nامّا علّت اين كه طلاق سه‌بار صورت مىگيرد ، براى دادن مهلت و فرصتى است كه ميان اين دفعات وجود دارد ، تا رغبت زن و شوهر برانگيخته شود ، و آتش خشم آنها چنانچه بدين علّت بوده فرونشيند ، و هم براى اين است كه زنان را بيم و تنبيهى باشد كه شوهران را نافرمانى نكنند .\r\nو اين كه زن از نه‌بار طلاق براى هميشه بر همسرش حرام مىشود كيفرى است بر اين كه مرد طلاق را بازيچه نگيرد ، و زن را ضعيف و ناتوان نشمارد ، و در كارهاى خود بينا و هشيار باشد و پند گيرد ، و بالاخره براى اين است كه اين زوج پس از نه بار طلاق ديگر از گردهمايى و زناشويى به كلّى نوميد شوند .\r\nو علّت اين كه جايز نيست زن مطلّقه مادام كه در عدّه شوهر خويش است به همسرى مرد ديگرى درآيد ، اين است كه خداوند تبارك و تعالى طلاق را براى دو نوبت اجازه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nداده و فرموده است  الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  « 1 » و مراد از تسريح به احسان طلاق سوّم است كه مرد با انجام دادن آن مرتكب عملى مىشود كه خدا آن را مكروه و ناخوش داشته ، و موجب اين است كه پس از آن خداوند آن را به او حرام گرداند و تا هنگامى كه زن به ازدواج ديگرى درنيايد و پس از آن از او طلاق نگيرد ، نكاح او برايش جايز نباشد و نيز براى اين است كه طلاق را سبك و ناچيز نشمارند و آن را وسيله‌اى براى زيان رسانيدن به زنان قرار ندهند .\r\nاين‌گونه توجيهات كه علّت و حكمت برخى احكام را كه بويژه درباره روابط زناشويى است روشن مىكند ، نمايانگر نهايت اهتمام و توجّهى است كه اسلام درباره تنظيم و حفظ سلامت اين روابط دارد ، و مىكوشد آن را براساس فضيلتهاى انسانى و بر پايه حفظ حقوق هر دو طرف ازدواج قرار دهد .\r\nدرباره تقسيم ثروت از طريق ميراث ميان مرد و زن ، و دو برابر بودن حقّ مرد نسبت به زن ، امام عليه السّلام حكمت آن را چنين بيان مىفرمايد :\r\nعلّت اين كه از ميراث به زن نيم آنچه به مرد مىرسد داده مىشود ، اين است كه زن و مرد هنگامى كه ازدواج مىكنند زن گيرنده و شوهر دهنده است ، از اين رو به مردان اين زيادتى داده شده است .\r\nو علّت ديگر اين كه بهره مرد از ميراث ، دو برابر زن قرار داده شده اين است كه زن عائله مرد است و اگر نيازمند شود بر مرد است كه نياز او را برآورد ، همچنان كه نفقه او بر مرد واجب است ، در حالى كه نفقه مرد بر عهده زن نيست و در صورت نياز هزينه او را زن تأمين نمىكند ، از اين رو خداوند متعال بهره مرد را افزون ساخته و در اين باره فرموده است :  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ  « 2 » .\r\nامام عليه السّلام با ذكر اين دو علّت ، رعايت اصل توازن و عدالت را در اسلام از نظر توزيع ثروت و آنچه مربوط به ارث مىباشد بيان مىفرمايد و روشن مىسازد كه چون بار مسؤوليّت نفقه بر عهده مرد گذاشته شده و زن از آن معاف است ناگزير بايد به مرد چيزى\r\n\r\n\r\n","description":"","footnote":"\r\n( 1 ) - بقره / 229 يعنى : طلاق ( طلاقى كه رجوع دارد ) دوبار است ، يا به طور شايسته او را نگاه دارد و يا به نيكى او را رها سازد .\r\n( 2 ) - نساء / 34 يعنى : مردان سرپرستان و كارگزاران زنانند ، به سبب برتريهايى كه خداوند براى برخى نسبت به برخى ديگر قرار داده و به واسطه آنچه از اموال خود خرج ( زنان ) مىكنند .\r\n","page_name":" 250 ","page_number":250},
  {"content":"\r\n\r\nداده شود كه اين بىعدالتى را جبران كند ، و گرنه چنانچه بهره اين دو از ميراث ، برابر مقرّر مىشد اين قرار درباره مرد ظالمانه و مخالف با روح عدالتخواهى اسلام بود ، با توضيح اين مطلب ، دقّت و باريك‌بينى اسلام براى تأمين عدالت از نظر قانونگذارى و تشريع احكام كاملا آشكار و معلوم مىشود كه كسانى كه براى برقرارى برابرى زن و مرد در ارث ، تبليغ مىكنند تا چه اندازه انديشه آنها سطحى و بىپايه است و واقعا اين‌گونه تبليغات را كه بر هيچ اساس علمى متّكى نيست ، جز ژاژخايى چيز ديگر نمىتوان گفت .\r\nآرى اسلام اگر مرد را در ارث برترى داده ، و سهم او را دو برابر زن مقرّر داشته است ، به زن نيز اين بخشش را كرده ، كه نفقه و هزينه او را بر دوش مرد نهاده و در برابر كامى كه از يكديگر مىگيرند پرداخت مهريّه را بر مرد واجب ساخته است ، بىآن‌كه تكليف در اين باره بر عهده زن قرار داده باشد ، با اين ترتيب چه ستم و اجحافى در اين قانون الاهى وجود دارد ؟\r\nدرباره اين كه ميزان مهريّه برابر سنّت پانصد درهم است در روايتى امام عليه السّلام مىفرمايد :\r\nخداوند عزّ و جلّ بر خود واجب ساخته است كه هر مؤمنى صد بار الله اكبر و صدبار سبحان الله و صد بار الحمد لله و صد بار لا إله الا الله و صد بار صلوات بر پيامبر صلّى اللّه عليه و إله بگويد و بر زبان آورد : أللّهمّ زوّجنى من الحور العين خداوند حوريّه‌اى به او تزويج مىفرمايد از اين رو سنّت است كه مهريّه زنان پانصد درهم باشد ، و هر مؤمنى از برادر ايمانى خود زنى را با صداق پانصد درهم خواستگارى كند و او نپذيرد با او بدرفتارى و نامهربانى كرده ، و سزاوار است خداوند او را از همسرى حوريّه محروم فرمايد ، و اين توجيه زيبايى از ميزان مهر بر حسب سنّت است ، همان چيزى كه حلّ مشكل ازدواج براى نيازمندان بسته به آن است ، همان تنگدستانى كه چون نمىتوانند بار مهريّه‌هاى سنگين را تحمّل كنند غالبا در زندگى عاطل و ناكام مىمانند و از اين حيث مورد ستم قرار مىگيرند ، اين حديث حدود مطلوب مهريّه را با ايمان كه مهمترين عنصر در وجود آدمى ، و رعايت آن در اين‌گونه مسائل ضرورى است ، پيوند داده است .\r\nهمچنين اين حديث عمل زشت كسى را كه از او زنى با صداق پانصد درهم خواستگارى مىشود و نمىپذيرد به عقوق تعبير كرده ، كه عبارت از حقير شمردن مؤمن\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو ترك مهربانى و خوشرفتارى با اوست ، و مؤمن بايد در رفتار و كردار خويش با برادر مؤمن خود از اين‌گونه صفات دورى جويد ، زيرا خداوند فقدان مهر و محبّت و احسان و احترام ميان دو برادر مؤمن را بيش از هر چيز دشمن مىدارد .\r\nبه طورى كه ملاحظه شد امام عليه السّلام علل و مصالح وضع برخى از احكام مهمّ را به گونه‌اى هماهنگ با روح رسالت جاويد اسلامى كه براى تأمين خير و سعادت انسانى آمده ، با روشى دلپذير و سودبخش بيان فرموده است .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nبرخى از احاديث جالب امام عليه السّلام\r\nبراى ما مقدور نيست كه همگى احاديث امام رضا عليه السّلام را كه در زمينه‌هاى مختلف فكرى و معرفت و تاريخ به ما رسيده است در اين جا گرد آوريم ، ليكن مىتوانيم برخى از آنها را كه درباره اصول عقايد و فقه و تاريخ است ، و در جهت اهداف مورد نظر ماست در اين فصل ذكر كنيم .\r\nدر سخنان و احاديث امام رضا عليه السّلام نكات بلند و جالب ، و گنجينه‌هايى از مطالب پرارزش وجود دارد كه انسان عمق انديشه و زيبايى تفسير و حسن بيان را بدون وجود هرگونه تكلّف و ابهام در تعبير و دشوارى در توجيه احساس مىكند . مثلا هنگامى كه از امام عليه السّلام درباره پاره‌اى از احاديث نبوى صلّى اللّه عليه و إله كه در حالت اطلاق ، غبار ابهامى در آنها وجود دارد ، پرسش مىشود آن بزرگوار چنان به آسانى و روشنى مراد واقعى را تعيين و بيان مىفرمايد ، كه به نظر مىآيد آن حديث مفادى جز اين ندارد .\r\nشخصى درباره مدلول قول پيامبر اكرم صلّى اللّه عليه و إله كه فرموده است : أصحابي كالنّجوم بأيّهم اقتديتم اهتديتم « 1 » و همچنين : دعوا لى أصحابي . . . « 2 » از آن حضرت پرسش كرد :\r\nاين دو حديث از عمده‌ترين و اساسىترين مدارك اهل سنّت و حديث براى توثيق و عدالت عموم صحابه به شمار مىآيد و به استناد آنها برخى اعمال صحابه را كه با\r\n\r\n\r\n","description":"","footnote":"\r\n( 1 ) - ياران من مانند ستارگانند از هر كدام پيروى كنيد هدايت يافته‌ايد .\r\n( 2 ) - يارانم را به من واگذاريد .\r\n","page_name":" 253 ","page_number":253},
  {"content":"\r\n\r\nعدالت منافات دارد و نتوانسته‌اند آنها را تصحيح و توجيه كنند ، صحيح بشمارند . و بگويند صدور اين اعمال از آنها خطاى در اجتهاد بوده است ، ليكن امام عليه السّلام با كمال اخلاص و امانت تفسير صحيح اين‌گونه احاديث را به دست مىدهد و به آسانى معنا و مقصود اين احاديث را مشخّص مىسازد ، امام عليه السّلام در پاسخ اين پرسش مىفرمايد :\r\nاين درست است امّا منظور آن صحابى است كه پس از پيامبر صلّى اللّه عليه و إله چيزى را تبديل و تغيير نداده باشد ، سائل عرض مىكند شما از كجا مىدانيد كه آنها چيزى را تبديل و تغيير داده‌اند ، امام عليه السّلام مىفرمايد : از اين جا كه آنها روايت مىكنند پيامبر خدا فرموده است :\r\nروز قيامت مردانى از اصحابم از حوض من رانده و دور مىشوند همان گونه كه شتر بيگانه را از آب دور مىسازند ، من مىگويم پروردگارا اينها اصحاب و ياران منند ، در پاسخ من گفته مىشود : همانا نمىدانى اينها پس از تو چه كرده‌اند ، سپس آنها در زمره اصحاب شمال گرفته مىشوند ، و من در اين هنگام مىگويم : دورى و نابودى بر آنان باد « 1 » .\r\nامام عليه السّلام فرمود : آيا دريافتى كه مقصود آن صحابى است كه پس از پيامبر صلّى اللّه عليه و إله چيزى را تبديل و تغيير نداده باشد . . .\r\nبخارى حديثى را كه امام عليه السّلام بيان فرموده است با اختلاف در لفظ از طريق عبد اللّه بن مسعود از پيامبر خدا صلّى اللّه عليه و إله روايت كرده كه فرموده است :\r\nأنا فرطكم على الحوض و ليرفعنّ معى رجال منكم ، ثمّ ليختلجنّ دوني ، فأقول يا ربّ أصحابي فيقال : إنّك لا تدري ما أحدثوا بعدك « 2 » .\r\nيعنى : من پيشاپيش شما بر حوض وارد مىشوم و مردانى از شما با من بالا مىآيند سپس از من جدا مىشوند ، من مىگويم پروردگارا اينها اصحاب منند ، پاسخ مىرسد : تو نمىدانى اينها پس از تو چه كرده‌اند .\r\nاين حديث را بسيارى از حفّاظ و محدّثان اهل سنّت ، به صورتهاى مختلف نقل كرده‌اند ، كه از لحاظ مفاد و مضمون با هم متّحد است و از جمله احاديثى است كه نزد\r\n\r\n\r\n","description":"","footnote":"\r\n( 1 ) - ليذادنّ برجال من أصحابى يوم القيامة عن حوضى كما تذاد غرايب الابل عن الماء فأقول : يا ربّى أصحابي أصحابي ، فيقال لى : إنّك لا تدرى ما أحدثوا بعدك ، فيؤخذبهم ذات الشمال فأقول « بعدا لهم و سحقا » .\r\n( 2 ) - بخارى ج 8 ص 119 ، الاميريّه .\r\n","page_name":" 254 ","page_number":254},
  {"content":"\r\n\r\nآنها تواتر معنوى دارد .\r\nامام عليه السّلام با پاسخ صريح و مستدلّ خود ، ما را بىنياز كرده است از اين كه براى عمل گروهى از اصحاب ، كه انحرافات بزرگى را تأييد كرده و بر آنها صحّه نهاده‌اند به عذرهاى پوچ و تكلّفات ناروا دست زنيم ، تا بتوانيم خطاها و اشتباهاتى را كه از روى عمد و تصميم مرتكب شده‌اند تصحيح كنيم ، همان خطاهايى كه حافظان و محدّثان اهل سنّت براى تجويز و توجيه آنها هيچ مجوّزى پيدا نكرده‌اند جز اين كه بگويند اين اصحاب در اجتهاد خطا كرده‌اند و اين هم با عدالت مفروض درباره آنها منافات ندارد . زيرا براى اينها ممكن نبود كه مطلقا بنا را بر عدالت صحابى بگذارند با صرف نظر از هرگونه اعمال خوب و بدى كه انجام داده است .\r\nواقعا آن صحابى كه شرف مصاحبت پيامبر گرامى صلّى اللّه عليه و إله را دريافته ، و امانت‌دار دين گشته ، و بناى اين آيين را با ايمان و كردار خود نگهبان شده ، و شايستگى آن را پيدا كرده است كه در رفتار نمونه و پيشرو باشد ، چنان كه امام عليه السّلام مىفرمايد آن كس است كه چيزى از دين را تبديل و دگرگون نكرده باشد ، امّا براى آنهايى كه در دين دگرگونى پديد آوردند به صرف اين كه به شرف مصاحبت پيامبر گرامى صلّى اللّه عليه و إله نائل شده‌اند نمىتوان امتيازى كه موجب برترى آنان بر ديگر مسلمانان باشد در نظر گرفت ، زيرا آنها به مسؤوليّت خود عمل نكردند ، و امانتى را كه لازم بود افرادى مانند آنها پس از رحلت پيامبر اكرم صلّى اللّه عليه و إله و انقطاع وحى ، با وفادارى و اخلاص نگهدارى كنند رها كردند .\r\nحديثى را كه امام عليه السّلام از ابن مسعود نقل فرموده است ، و شمارى از حافظان و محدّثان آن را در كتابهاى خود آورده‌اند در واقع به منزله تفسيرى است بر حديثى كه در پيش ذكر شد ، و توضيحى است از حقيقت آنچه در آن اراده شده است .\r\nهمچنين امام عليه السّلام درباره اين كه بايد اعمال صحابه مورد نقد و بررسى قرار گيرد تفاوتى ميان آنها و ديگر مسلمانان نمىگذارد و مصونيّت موهوم ذاتى و عدالت فرضى آنها را از ميان مىبرد ، و اين طبق احاديث صريحى است كه از پيامبر اكرم صلّى اللّه عليه و إله رسيده و همه حافظان و محدّثان اطلاق آن احاديث را پذيرفته و به خود اجازه نداده‌اند كه در آنها قيد و تفصيل قائل شوند .\r\nامام عليه السّلام در حديث ديگرى به موجب صريح روايت نبوى صلّى اللّه عليه و إله اثبات مىفرمايد كه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبرخى از كسانى كه در زمره صحابه شمرده شده‌اند صحابى نيستند و اين بيان بر تلاشهاى فريبكارانه‌اى كه در جهت توجيه لغزشها و انحرافات اين گروه از اصحاب شده خطّ بطلان مىكشد .\r\nمحمّد بن اسحاق طالقانى روايت كرده است كه مردى در خراسان سوگند خورد كه معاويه از اصحاب پيامبر خدا صلّى اللّه عليه و إله نيست و اگر غير از اين باشد زن خود را طلاق داده است ، اين قضيه در زمانى بود كه امام رضا عليه السّلام در خراسان اقامت داشت ، همه فقيهان فتوا دادند كه با اين سوگند دروغ زن او طلاق پيدا كرده است ، در اين باره از امام عليه السّلام پرسش شد ، آن حضرت فتوا دادند كه زن اين مرد مطلّقه نشده است ، فقيهان نامه‌اى به خدمت امام عليه السّلام فرستادند و نوشتند : اى فرزند پيامبر خدا صلّى اللّه عليه و إله از كجا دانستى كه زن آن مرد مطلّقه نشده است ، امام عليه السّلام در كنار نامه آنها مرقوم داشت كه من اين را از روايتى كه خودتان از ابى سعيد خدرى نقل مىكنيد دانسته‌ام كه پيامبر خدا صلّى اللّه عليه و إله در روز فتح مكّه به مسلمه در حالى كه گروهى بر او گرد آمده بودند فرمود : « أنتم خير و أصحابى خير ، و لا هجرة بعد الفتح « 1 » » و رسول خدا صلّى اللّه عليه و إله آنها را اصحاب خود قرار نداد . فقيهان از فتواى خود برگشتند و به قول امام عليه السّلام رجوع كردند .\r\nامام عليه السّلام بدين گونه صفت صحابى بودن را از معاويه سلب مىفرمايد ، همان عنوانى كه سبب شده بود شخصيّت او را در هاله‌اى از قداست قرار دهند ، و اعمال خلاف و انحرافات بزرگ او را كه آثار و نتايج شوم آنها در ساختمان نظام حكومتى اسلام پس از او به جاى ماند ، ناديده انگارند و در برابر آن همه تبهكارى اين عذر را بياورند كه او صحابى بوده است ، و عمل صحابى را جز به صورتى كه با عدالت او سازگار باشد نمىتوان توجيه كرد ، و اگر امكانى براى اين توجيه و حمل اعمال او بر صحّت به دست نياورند ، بگويند : مجتهد بوده ، و خطا كرده است ، هر چند اين بخشش به او از كيسه دين باشد ، ما اگر اين را بپذيريم كه انحرافات صحابه و اعمال آنها با هرگونه انگيزه‌ها و آثار ، بايد به صحيحترين وجه ممكن توجيه شود ، درباره معاويه و اعمال زشت و انگيزه‌هاى مشكوك او كه به كلّى از محدوده دين خارج و در جهت دشمنى با اسلام است پذيرفتنى نيست و دليلى وجود ندارد ، كه كسى در صدد دفاع از او برآيد و تبهكاريهاى او را\r\n\r\n\r\n","description":"","footnote":"\r\n( 1 ) - شما خوبيد و اصحاب من هم خوبند و پس از فتح مكّه هجرتى نيست .\r\n","page_name":" 256 ","page_number":256},
  {"content":"\r\n\r\nمشروعيّت دهد ، و آنها را نتيجه خطاى در اجتهاد به شمار آورد و از اين راه او را به اجراى واحد مأجور بداند ، زيرا فرض مصونيّت ذاتى شامل كسانى مانند معاويه نمىشود ، چه او صحابى نيست و بايد مانند ديگر مسلمانان اعمال او مورد نقد و بررسى قرار گيرد و اظهار نظر درباره او بسته به نتيجه اين كار است .\r\nدليلى را كه امام عليه السّلام درباره نفى صحابى بودن مسلمه در روز فتح مكّه بيان فرموده كه معاويه هم از آن جمله است ، از ژرفترين و استوارترين استدلالهايى است كه در اين باره شده است ، زيرا اين كه پيامبر اكرم صلّى اللّه عليه و إله در روز فتح مكّه ميان اصحاب خود و ديگران مانند مسلمه تفاوت قائل شده اشاره است بر اين كه به كسانى كه در روز فتح مكّه بر اثر فشار قدرت و در نتيجه مغلوبيّت وارد اسلام شده‌اند نمىتوان عنوان صحابى داد ، و اگر اينها ضعف موقعيّت خود و استحكام موضع خصم را احساس و درك نمىكردند كه چاره‌اى جز تسليم و پذيرش اسلام ندارند رفتار آنها چيز ديگرى بود .\r\nمأمون از امام عليه السّلام درباره اين كه چرا امير المؤمنين على عليه السّلام به قسيم الجنّة و النّار يعنى قسمت‌كننده بهشت و دوزخ ناميده شده پرسش كرد .\r\nامام عليه السّلام در پاسخ او فرمود : آيا نديده‌اى كه پدرت از پدرانش از عبد اللّه بن عبّاس نقل كرده كه گفته است : از پيامبر خدا صلّى اللّه عليه و إله شنيدم كه مىگفت : « حبّ عليّ ايمان بغضه كفر « 1 » » ؟\r\nمأمون گفت : آرى .\r\nامام عليه السّلام فرمود : بنابراين اگر تقسيم بهشت و دوزخ بر اساس دوستى و دشمنى با وى باشد ، او قسمت‌كننده بهشت و دوزخ است .\r\nمأمون گفت : اى ابو الحسن ! خداوند مرا پس از تو زنده نگذارد ، گواهى مىدهم كه تو وارث علم پيامبر خدايى صلّى اللّه عليه و إله .\r\nابا صلت هروى گفته است : هنگامى كه امام عليه السّلام به منزل خويش بازگشت نزد او رفتم و عرض كردم اى فرزند پيامبر خدا صلّى اللّه عليه و إله چه پاسخ نيكويى به امير المؤمنين دادى .\r\nامام عليه السّلام فرمود : اى ابا صلت من به طريقه خودش با او سخن گفتم ، همانا من از پدرم شنيدم كه او از پدرانش از علىّ عليه السّلام نقل مىكرد كه فرموده است :\r\n« قال رسول اللّه صلّى اللّه عليه و إله : يا علي أنت قسيم الجنّة يوم القيامة ، تقول للنّار : هذا لى و\r\n\r\n\r\n","description":"","footnote":"\r\n( 1 ) - دوستى علىّ عليه السّلام ايمان و دشمنى او كفر است .\r\n","page_name":" 257 ","page_number":257},
  {"content":"\r\n\r\nهذا لك « 1 » . . . » .\r\nشايد مأمون از نظر فكرى نتوانسته بود بپذيرد كه امير المؤمنين عليه السّلام بىواسطه قسمت كننده بهشت و دوزخ باشد ، چنان كه اسلوب سؤال او از امام عليه السّلام حكايت از همين دارد ، به امام عليه السّلام عرض مىكند :\r\nاى ابو الحسن ! مرا آگاه كن كه جدّت امير المؤمنين ، چگونه قسمت‌كننده بهشت و دوزخ است و معناى اين چيست ، من در اين باره زياد انديشيده‌ام .\r\nپاسخ امام عليه السّلام به مأمون حقيقت واقعى بوده ، و با آنچه براى ابا صلت بيان فرموده مبنىّ بر اين كه اين تقسيم به صورت مباشر و مستقيم خواهد بود و تنها معنوى نيست ، منافات ندارد . همچنان كه امام عليه السّلام در پاسخ خود به مأمون تصريح نفرموده است كه اين تقسيم به صورت غير مباشر خواهد بود زيرا پاسخ آن حضرت به مأمون منحصر به بيان علّت اتّصاف امير المؤمنين عليه السّلام به اين صفت است .\r\nدر حديث ديگرى است كه از امام عليه السّلام پرسش شده كه چرا امير المؤمنين عليه السّلام در هنگامى كه خلافت و زمامدارى مردم را داشت فدك را مسترد نفرمود .\r\nامام عليه السّلام فرمود : براى اين كه ما خاندانى هستيم كه چنانچه زمامدار شويم ، گرفتن حقوق خود را از كسانى كه به ما ستم كرده‌اند به خدا واگذار مىكنيم ، زيرا ما سرپرست مؤمنانيم ، و تنها براى حفظ حقوق آنها در برابر ستمكاران حكومت را مىپذيريم و در صدد اخذ حقوق خودمان نيستيم .\r\nشايد امام عليه السّلام نخواسته است هدف اصلى و منظور حقيقى حضرت زهرا عليها السّلام را از مطالبه فدك براى پرسش‌كننده بيان كند ، براى اين كه فدك به تنهايى و بالذّات ، از نظر اهل بيت عليهم السّلام چيزى به حساب نمىآمد و اهميّتى نداشت زيرا در بذل دارايى و صرف توش و توان زندگى در راه حفظ آبروى مسلمانان و مقابله با دشمنان داخل و خارج ، كسى از آنان سخاوتمندتر نيست امّا مطالبه فدك براى اثبات حقّ ولايت اهل بيت عليهم السّلام و به منزله هشدارى آگاهانه براى بيدار ساختن وجدان مسلمانان بوده است ، كه اگر مقدّر مىبود به پيروزى برسد در نظام حكومتى اسلام دگرگونيهاى بزرگ پديد آمده و چهره\r\n\r\n\r\n","description":"","footnote":"\r\n( 1 ) - پيامبر خدا صلّى اللّه عليه و إله فرمود : اى علىّ تو در روز رستاخيز قسمت‌كننده بهشتى ، به دوزخ مىگويى اين ( شخص ) از آن من ، و اين ( شخص ) از آن تو .\r\n","page_name":" 258 ","page_number":258},
  {"content":"\r\n\r\nفعلى تاريخ عوض شده بود ، چنان كه وقتى دورانى كه لازم بود فدك نقش خود را در مسير حركت عمومى اسلام ايفا كند به سر آمد و ديگر بر اين دعوا اثرى مترتّب نمىشد و انگيزه‌هاى مطالبه آن از ميان رفته بود ، روش اهل بيت عليهم السّلام نيز در اين باره دگرگون شد و فدك چيزى جز ارزش مالى خود را نداشت ، ولى داستان آن در تاريخ باقى مانده است تا رمزى بر حقوق ضايع شده اهل بيت عليهم السّلام باشد . زمخشرى در ربيع الابرار نقل مىكند كه :\r\nهارون الرشيد به موسى بن جعفر عليه السّلام گفت كه فدك را بگير ، امام عليه السّلام امتناع فرمود ، و چون هارون اصرار كرد فرمود من آن را با حدود خودش مىگيرم .\r\nهارون گفت : حدود آن چيست ؟\r\nامام عليه السّلام فرمود : حدّ اوّل آن عدن است . رنگ چهره هارون دگرگون شد .\r\nهارون گفت : حدّ دوّم آن چيست ؟\r\nامام عليه السّلام فرمود : سمرقند ، رنگ چهره هارون تيره شد .\r\nهارون گفت : حدّ سوّم چيست ؟\r\nامام عليه السّلام گفت : افريقا ، رنگ چهره هارون سياه شد .\r\nهارون گفت : حدّ چهارم چيست ؟\r\nامام عليه السّلام فرمود : حاشيه دريا و آنچه نزديك بحر خزر و ارمنستان است .\r\nهارون گفت : پس چيزى براى ما باقى نمانده است و جاى خود را با جاى من تغيير بده ! . . .\r\nامام عليه السّلام فرمود : من تو را آگاه كردم كه اگر حدود آن را بگويم آن را باز پس نمىدهى .\r\nاز اين گفتگوى روشنگرانه‌اى كه ميان امام موسى بن جعفر عليه السّلام و هارون الرشيد واقع شد ، مىتوانيم جهت اهميّت فدك و بعد وسيع آن را درك كنيم و بدانيم كه فدك زمين و نخل نيست ، بلكه هدفى است مذهبى و بزرگ كه با مدلول و عمق دين پيوند و اهميّت مشترك دارد .\r\n* * * ديگرى از آن حضرت پرسيد ، چگونه مردم امير المؤمنين عليه السّلام را با اين كه به فضايل و سبقت او در اسلام و موقعيّت او در نزد پيامبر خدا صلّى اللّه عليه و إله آگاهى داشتند ، رها كردند و به\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nديگرى روآوردند ! . . .\r\nامام عليه السّلام فرمود : سبب اين كه امير المؤمنين عليه السّلام را با اين كه فضايل او را مىدانستند ، ترك و به ديگران گراييدند جز اين نبود كه او بسيارى را كه به دشمنى با خدا و پيامبر او صلّى اللّه عليه و إله برخاسته بودند ، و اجداد و پدران و برادران و عموها و خالوها و نزديكان آنها بودند به قتل رسانيده بود از اين رو كينه او را در دل داشتند و نمىخواستند بر آنها فرمانروا شود ولى از ديگران چيزى در دل نداشتند ، زيرا آنان در پيش روى پيامبر خدا صلّى اللّه عليه و إله مانند او جهاد نكرده بودند ، به همين علّت از او روگردان و به ديگران مايل شدند .\r\nپاسخ امام عليه السّلام در اين باره نشان مىدهد كه در اعماق وجود مردم هنوز انحرافاتى وجود داشته است كه از دوران جاهليّت سياه مايه مىگرفته و ريشه در آن جا داشته است ، و گرنه كنار زدن علىّ عليه السّلام از مسند خلافت و مسؤوليّتهاى حكومت با همه شايستگيها و امتيازات بزرگى كه او را از ديگران جدا مىساخت ، امرى نبود كه تصادف آن را به وجود آورده باشد ، بلكه اين رويداد نتيجه فعّاليّت منظّمى بود كه از زمانى كه از شمشير علىّ عليه السّلام خود دشمنان خدا چكيدن گرفت آغاز شد و تا آن گاه كه خانه‌اى در ميان عرب نماند مگر اين كه شمشير علىّ عليه السّلام شيونى در آن برپا كرده باشد ادامه داشت .\r\nپيامبر گرامى صلّى اللّه عليه و إله خطر موقعيّت و دشوارى وضع علىّ عليه السّلام را پس از درگذشت خود مىدانست ، و توجّه داشت كه اعراب در كمين اويند تا از جهاد سرسختانه وى در راه خدا انتقام گيرند ، از اين رو سخنان آن حضرت درباره علىّ عليه السّلام با چنان صراحتى بود كه راه هرگونه ضديّت و مخالفت را با او مىبست ، امّا كينه‌ها و انتقامجوييها مانع شد . از علىّ عليه السّلام نقل شده كه فرموده است : اين سرآغاز بدبختى حقّ و عدالت است . لذا ما براى برگشت افكار عمومى از علىّ عليه السّلام پس از درگذشت پيامبر اكرم صلّى اللّه عليه و إله دليلى جز آنچه امام رضا عليه السّلام بيان فرموده است نمىيابيم ، زيرا اگر ما بخواهيم نصوصى را كه صراحت بر خلافت بىچون چراى علىّ عليه السّلام پس از پيامبر خدا صلّى اللّه عليه و إله دارد كنار بگذاريم و تنها عقل را با معيارها و موازين منطقى كه دارد حاكم قرار دهيم ، تا كسى را كه سزاوار است جانشين پيامبر گرامى صلّى اللّه عليه و إله شود تعيين كند ، بىشكّ در حكم او كسى را جز على عليه السّلام بهره‌اى نيست ، به همين جهت اگر كينه‌توزى و انتقامجويى سبب كنار زدن على عليه السّلام از خلافت نباشد هر منصفى در پاسخ پرسش از علّت اين رويداد درمىماند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n* * * ديگرى از امام رضا عليه السّلام مىپرسد : اى فرزند پيامبر خدا مرا آگاه گردان چرا علىّ بن ابى طالب پس از پيامبر خدا صلّى اللّه عليه و إله بيست و پنج سال با دشمنانش نجنگيد ولى در دوران حكومتش با آنها به نبرد برخاست .\r\nامام عليه السّلام فرمود : او به پيامبر خدا صلّى اللّه عليه و إله اقتدا كرد كه پس از بعثت در مدّت سيزده سال اقامت خود در مكّه و پس از هجرت به مدينه تا مدّت نوزده ماه ، با مشركان جهاد نكرد ، و اين به سبب كمى يار و ياور بود ، همين گونه علىّ عليه السّلام نيز به علّت كمى ياران از مبارزه با دشمنانش خوددارى فرمود . لذا همان‌طور كه به رسالت پيامبر خدا صلّى اللّه عليه و إله به علّت رها كردن جهاد در سيزده سال اقامت خود در مكّه و نوزده ماه آغاز هجرت ، خللى وارد نمىشود ، به امامت علىّ عليه السّلام نيز به سبب ترك مبارزه با دشمنانش زيانى وارد نيست ، زيرا علّت خوددارى آنها از جهاد يك چيز بوده است .\r\nآنچه امام عليه السّلام در اين باره فرموده است پاسخ مناسبى است به كسانى كه گفته‌اند روش مسالمت‌آميز علىّ عليه السّلام در برابر دشمنانش در طول بيست و پنج سال ، دليل است بر اين كه آن حضرت شرعيّت حكومت خلفا را پذيرفته ، و يا اين كه از حقّ خود در قبال آنها صرف نظر كرده است .\r\nنكات جالب حديث مذكور اين است كه امام عليه السّلام موقعيّت علىّ عليه السّلام را در برابر دشمنانش پيش از زمامدارى ، با موقعيّت پيامبر خدا صلّى اللّه عليه و إله پيش از هجرت و مدّتى پس از آن ، همانند كرده ، و سبب خوددارى آنانرا از جهاد در هر دو مورد كمى يار و ياور بيان فرموده است ، در اين صورت چنانچه خوددارى امام از جهاد در راه به دست آوردن حقّ خود موجب بطلان امامت او باشد لازم مىآيد كه امتناع پيامبر صلّى اللّه عليه و إله از جهاد در مدّتى كه ذكر شد باعث بطلان رسالت او شود و چون اين تالى درست نيست مقدّم باطل است ، علاوه بر اين استدلال مذكور درباره امامت ديگر ائمه اهل بيت عليهم السّلام نيز جارى و صادق مىباشد .\r\n* * * ديگر از احاديث امام رضا عليه السّلام روايتى است كه ابراهيم بن محمّد همدانى نقل كرده و گفته است :\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبه ابى الحسن الرّضا عليه السّلام عرض كردم : به چه سبب خداوند فرعون را كه به او ايمان آورده و به يگانگى او اعتراف كرده بود غرق كرد ؟\r\nامام عليه السّلام فرمود : به سبب اين كه فرعون زمانى كه عذاب الهى را مشاهده كرد ايمان آورد ، و ايمان در هنگامى كه عذاب خدا فرامىرسد پذيرفته نيست ، و اين حكم خداست كه در گذشته و حال جارى است ، چنان كه در قرآن فرموده است :   فَلَمَّا رَأَوْا بَأْسَنا قالُوا آمَنَّا بِاللَّهِ وَحْدَهُ وَ كَفَرْنا بِما كُنَّا بِهِ مُشْرِكِينَ ، فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا   « 1 » همچنين فرموده است :  يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً  « 2 » .\r\nفرعون اين چنين بود هنگامى كه خود را دستخوش غرق و نابودى ديد گفت  آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ  « 3 » از اين رو به او گفته شد :   آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ ، فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً   « 4 » .\r\nاين حديث براى كسى كه بخواهد پند و عرت گيرد عبرت و موعظه است ، زيرا ايمان به خدا و بازگشت به او در هنگامى كه درهاى نجات بر روى انسان بسته شده و نوميدى بر دل او سايه افكنده ايمان نيست ، بلكه ايمان اعتقاد به خدا و تسليم در برابر اراده او در هر دو حالت اميد و نوميدى است .\r\n* * * ديگر از احاديث امام رضا عليه السّلام اين است كه فرمود : هر كس مسلمان بينوايى را ديدار كند ، و به او جز به گونه‌اى كه به توانگران سلام مىكند ، او را سلام گويد ، در روز رستاخيز خداوند را در حالى كه بر او خشمگين است ديدار خواهد كرد .\r\nامام عليه السّلام در اين حديث مفهوم جالبى از اخلاق اصيل اسلامى كه هر مسلمانى بايد آن\r\n\r\n\r\n","description":"","footnote":"\r\n( 1 ) - مؤمن - غافر / 85 - 86 يعنى : آن گاه كه عذاب ما را ديدند گفتند ما به خداوند يكتا ايمان آورديم ، و به آنچه شريك خدا گرفتيم كافر شديم ، امّا ايمان آنها پس از ديدن عذاب ما به آنها سودى نبخشيد .\r\n( 2 ) - انعام / 158 يعنى : روزى كه برخى نشانه‌هاى عذاب پروردگارت فرارسد ، در آن روز هيچ كس را ايمان سود نبخشد اگر پيش از اين ايمان نياورده و در ايمان خود كسب خير و سعادت نكرده باشد .\r\n( 3 ) - يونس / 90 يعنى : اينك من ايمان آوردم كه هيچ خدايى جز آن‌كه بنى اسرائيل به دو ايمان آوردند وجود ندارد و من هم تسليم فرمان او هستم .\r\n( 4 ) - يونس / 91 يعنى : ( به او خطاب شد ) حالا ؟ ! دير است تو پيش از اين نافرمانى كردى و از تبهكاران بودى امروز پيكر بىجان تو را مىرهانيم تا براى آيندگان عبرتى باشى .\r\n","page_name":" 262 ","page_number":262},
  {"content":"\r\n\r\nرا در رفتار خود با برادر مسلمانش رعايت كند به دست مىدهد ، و به راستى اسلام از لحاظ نظام اخلاق فردى و رفتارى كه آحاد مردم بايد به يكديگر داشته باشند بىمانند و ممتاز است ، زيرا در اين نظام ، مالدار به سبب مالش بر نادار و بىچيز برترى و امتياز ندارد و همه مسلمانان در سايه اسلام برابر و يكسانند .\r\n* * * ديگر از احاديث امام رضا عليه السّلام روايتى است كه نقل شده ابن سكّيت از آن حضرت پرسيد :\r\nبراى چه خداوند موسى بن عمران را معجزه عصا و يد بيضا و ابزار مبارزه با سحر برانگيخت ، و عيسى را با طبّ و محمّد صلّى اللّه عليه و إله را با معجزه بيان ، مبعوث فرمود ؟\r\nامام عليه السّلام فرمود : براى اين كه خداوند متعال هنگامى كه موسى را به پيامبرى برانگيخت ، در ميان مردم او سحر رواج و بر هر دانش ديگر غلبه داشت ، و موسى عليه السّلام از جانب خداوند براى آنها چيزى آورد كه مردم مانند آن را نديده و با دانش خود نمىتوانستند با آن مقابله كنند و با اين معجزه ، سحر آنها را باطل و حجّت را بر آنان تمام كرد ، و خداوند تبارك و تعالى عيسى را در زمانى به پيامبرى فرستاد كه بيماريها شيوع داشت و مردم نيازمند پزشكى و درمان بودند و او از طرف پروردگار چيزى براى آنها آورد كه نزد آنها بىسابقه بود ، زيرا مردگان را زنده و كوران مادرزاد و پيسها را به فرمان خداوند بهبود مىداد و بدين گونه حجّت را بر آنها تمام مىفرمود ، امّا محمّد صلّى اللّه عليه و إله را خداوند متعال هنگامى به پيامبرى مبعوث داشت كه بر مردم زمان او سخن و سخنورى غلبه داشت ( و گمان مىكنم فرمود : . . . و شعر ) از اين رو خداوند متعال با نزول قرآن و مواعظ و احكام آن برهان آنها را باطل ساخت .\r\nابن سكّيت عرض كرد : به خدا سوگند من مانند تو را هرگز تا به امروز نديده‌ام ، بيان فرماييد امروز چه چيزى بر مردم حجّت قرار داده شده است ؟\r\nامام عليه السّلام فرمود : عقل حجّت و راهنماست ، به وسيله آن كسى را كه به صدق از خدا سخن مىگويد مىشناسى و در نتيجه تصديق او مىكنى ، همچنين به سبب عقل كسى را كه بر خدا دروغ مىبندد تشخيص مىدهى و به تكذيب او مىپردازى .\r\nابن سكّيت عرض كرد : به خدا سوگند پاسخ درست همين است .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nامّا معجزه عبارت است از عملى غير عادى كه انسان معمولى بر حسب توانايى و كارايى محدودى كه دارد از انجام دادن آن ناتوان است ، و تفاوت ميان سحر و معجزه اين است كه سحر عملى واقعى و غير عادى نيست بلكه تردستى و چالاكى در كار است كه شخص با مشاهده آن خيال مىكند حقيقت چيزى دگرگون شده و يا صورت آن از بين رفته و به شكل ديگرى درآمده است و اين خيال‌برانگيزى بيشتر به سبب اين است كه بيننده را تحت تأثيراتى پنهانى قرار مىدهند كه در نتيجه رنگ يا صورت معيّنى از نظر او پوشيده مىماند ، و گفتار خداوند متعال در داستان موسى و ساحران بر همين معنا دلالت دارد كه مىفرمايد :  فَإِذا حِبالُهُمْ وَ عِصِيُّهُمْ يُخَيَّلُ إِلَيْهِ مِنْ سِحْرِهِمْ أَنَّها تَسْعى  « 1 » بنابر اين سحر در حقيقت چيزى جز خيال‌برانگيزى و فريبكارى و شعبده‌بازى نيست ، ليكن معجزه پديده‌اى است حقيقى و واقعى كه به منظور اثبات صدق نبوّت ، و اتمام حجّت بر مردم ، اقامه مىشود ، و اين از جانب خداوند است و با سحر تفاوت دارد ، و به هيچ روى ناشى از تأثير در نفوس يا پيچيدگى اعمال و چالاكى حركات نيست ، بلكه نمودارى است از توسعه نيروى تصرّف و تأثير انسان در اشيا كه به قدرت پروردگار به وقوع مىپيوندد ، چنان كه خداوند متعال در شرح داستان عيسى عليه السّلام فرموده است  وَ رَسُولًا إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ  « 2 » . و نيز فرموده است  « وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ لِكُلِّ أَجَلٍ كِتابٌ »  « 3 » همچنين فرموده است  « وَ ما كانَ لَنا أَنْ نَأْتِيَكُمْ بِسُلْطانٍ إِلَّا بِإِذْنِ اللَّهِ »  « 4 » .\r\nبنابراين معجزه نشانه و آيتى است از آيات الهى كه به دست پيامبران جارى مىشود ،\r\n\r\n\r\n","description":"","footnote":"\r\n( 1 ) - طه / 66 يعنى : ناگهان ريسمانها و چوبدستيهاى آنان به سبب سحرشان پنداشته مىشد كه مىدوند .\r\n( 2 ) - آل عمران / 49 يعنى : ( و او را به عنوان ) پيامبر به سوى بنى اسرائيل فرستاديم ( كه به آنها بگويد ) من نشانه‌اى از پروردگارتان برايتان آورده‌ام ، من از گل چيزى همچون پرنده مىسازم سپس در آن مىدمم كه به فرمان خدا پرنده‌اى مىشود ، و هم به فرمان خدا كور مادرزاد و پييس را بهبود مىبخشم و مردگان را زنده مىكنم .\r\n( 3 ) - الرعد / 38 يعنى : و هيچ پيامبرى نمىتوانست معجزه‌اى بياورد مگر به فرمان خدا و هر زمانى را كتابى مقرّر است .\r\n( 4 ) - ابراهيم / 11 يعنى : و ما هرگز نمىتوانيم معجزه‌اى جز به فرمان خدا براى شما بياوريم .\r\n","page_name":" 264 ","page_number":264},
  {"content":"\r\n\r\nتا حجّت بر مردم تمام شود و از تكذيب ، بازايستد و به آنان ايمان آورند .\r\nبراى هريك از پيامبران معجزه‌اى خاصّ است كه ضمن اين كه با معجزات پيامبران ديگر تفاوت دارد ، با حالت و پديده‌اى كه بر اوضاع زمان او حاكم است ، متناسب مىباشد ، تا اين كه معجزه اثرات خود را در مردم هر دوره تحقّق بخشد چنان كه مفاد حديث امام عليه السّلام نيز همين است .\r\nبنابراين معجزات پيامبران ، همان گونه كه مفاد آيات و روايات دلالت دارد ، ناشى از تأثيرات نيروى عادى بشرى نيست ، بلكه نتيجه قدرتى است شگرف و برتر از توان انسان كه خداوند به مقتضاى ضرورت دعوت ، و اقامه حجّت بر خلق پيامبران خود را بدان مخصوص داشته است . امّا معجزاتى كه در مقام اثبات امامت ائمّه هدا عليهم السّلام و استدلال بر اولويّت آنان براى منصب خلافت نقل شده است ، نسبت به آنان شگفتى ندارد ، زيرا خداوند آنها را براى جانشينى خود در روى زمين برگزيده ، و بر ودايع رسالت ، و خلافت پيامبرش صلّى اللّه عليه و إله امين دانسته است ، ولى آنچه لازم است در اين باره مورد بحث قرار گيرد ، اثبات صدور بسيارى از اين معجزه‌هاست كه بايد براى آنها دلايل قابل قبولى آورده شود . با اين حال ائمّه عليهم السّلام براى اثبات صحّت امامت خود بيش از ويژگيهايى كه از نظر علوم و معارف و اخلاق بدان ممتاز بوده‌اند ، نيازى به معجزه ديگرى ندارد زيرا همين ويژگيها در حقيقت معجزه بوده و براى اثبات حقانيّت آنها كافى است .\r\nگفته شد كه معجزه عبارت است از عملى غير عادى و برتر از توان بشرى كه ضمن ويژگى خود با پديده‌اى كه بر اوضاع اجتماعى هر دوره‌اى حاكم است متناسب مىباشد ، پديده‌اى كه در دوران ائمّه عليهم السّلام در سطح اجتماع ظهور و غلبه داشت ، علم و دانش بود ، از اين رو ضرورى بود معجزه‌اى كه امامت آنان را اثبات كند ، دانشى اعجازآميز و حيرت‌انگيز باشد تا به وسيله آن در همه سطوح بر مردم زمان خود برترى و رهبرى داشته باشند ، از امام رضا عليه السّلام درباره نشانه‌اى كه امام در زمان خودش بدان شناخته مىشود ، و مىتواند دليل و حجّت بر امامت او باشد ، پرسش شده است امام عليه السّلام در پاسخ او فرموده است : دانش و استجابت دعا . . .\r\nآن حضرت درباره نشانه‌هاى امام مىفرمايد :\r\nدلايل امامت دو صفت است ، دانش و استجابت دعا ، و آنچه امام درباره حوادث\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nآينده آگاهى مىدهد بنابر ميثاقى است كه جبرئيل از جانب خداوند رازدان با پيامبر گرامى صلّى اللّه عليه و إله داشته و از آن حضرت به امام از طريق پدرانش به ارث رسيده است .\r\nبيان امام عليه السّلام در اين مورد نمايانگر اين است كه بايد معجزه با پديده‌اى كه بر اوضاع جامعه حاكم است متناسب باشد تا حجّت بر مردم تمام شود ، چنان كه دو نشانه‌اى را كه براى شناخت امام ذكر مىفرمايد در شخص آن حضرت و ديگر امامان عليهم السّلام به حدّ وفور موجود مىدانيم ، و آنها را بر صحّت امامت آنان معجزه‌هايى كافى مىشناسيم ، و خود را نيازمند نمىبينيم كه براى اثبات امامت آنها به معجزات ديگرى استدلال جوييم كه شايد براى اثبات بسيارى از آنها راهى وجود نداشته باشد . همچنين اين سخن ردّ صريحى است بر اين تهمت كه ائمّه عليهم السّلام ادّعاى علم غيب دارند ، براى اين كه از مغيبات و رويدادهاى آينده خبر مىدهند ، بلكه به مقتضاى اين بيان همه اينها علومى اكتسابى بوده و آنها را به فرمان الهى از جدّ خود پيامبر خدا صلّى اللّه عليه و إله به ارث برده و به آنها اختصاص يافته‌اند ، تا برترى آنان بر مردم آشكار شود و با اين ويژگيها از ديگران ممتاز باشند .\r\n* * * از احاديث امام رضا عليه السّلام درباره امام مهدى عجّل اللّه تعالى فرجه روايتى است كه حسين بن خالد نقل كرده و گفته است كه به امام رضا عليه السّلام عرض كردم : قربانت شوم عبد اللّه بن بكير حديثى از عبيد بن زراره نقل مىكند ، امام عليه السّلام فرمود : آن حديث چيست ؟\r\nعرض كردم : عبيد بن زراره روايت كرده است كه در سالى كه ابراهيم بن عبد اللّه بن حسن خروج كرد ، ابا عبد اللّه عليه السّلام را ديدار و به او گفته است : فدايت شوم ، اين مرد سخنهايى به هم راست كرد و مردم هم به سوى او شتافتند ، شما چه فرمان مىدهيد ؟ امام ابو عبد اللّه عليه السّلام فرمود : از نافرمانى خداوند بپرهيزيد ، و مادام كه زمين و آسمان در آرامش است شما هم آرام باشيد . راوى مىگويد : عبد اللّه بن بكير مىگفت : اگر عبيد بن زراره در نقل خود صادق باشد لازم مىآيد كه ديگر خروج و قيام قائمى نباشد .\r\nامام ابو الحسن الرّضا عليه السّلام فرمود : حديث به همان گونه كه عبيد روايت كرده صحيح مىباشد ، ولى تأويل عبد اللّه بن بكير نادرست است ، زيرا مقصود ابا عبد اللّه عليه السّلام در اين كه فرموده مادام كه آسمان آرام است يعنى تا صيحه آسمانى به نام امام قائم عليه السّلام شنيده نشده و منظور از آرامى زمين تا فرارسيدن خسف و فرورفتن سپاهيان ( سفيانى ) در درون آن\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاست ( كه اين دو نشانه‌هاى ظهور امام مهدى عليه السّلام است ) .\r\nشايد اين حديث از جمله احاديث متشابهى به شمار آيد كه پيش از اين در روايتى از امام رضا عليه السّلام از آنها سخن رفته است و بر عبد اللّه بن بكير بود كه درباره امام مهدى عليه السّلام به روايات غير متشابه و صريح اهل بيت عليهم السّلام مراجعه كند ، تا دچار اين‌گونه اشكالات و اشتباهات بزرگ نشود .\r\n* * * از احاديث امام رضا عليه السّلام در باب فقه و احكام روايتى است كه عبد اللّه بن طاووس نقل كرده و گفته است :\r\nبه ابى الحسن الرّضا عليه السّلام عرض كردم : من پسر برادرى دارم كه همسرش دختر من است ، اين مرد شراب مىنوشد ، و صيغه طلاق دخترم را تكرار مىكند .\r\nامام عليه السّلام فرمود : اگر از برادران شيعى توست باكى نيست ، و اگر از غير آنهاست دخترت را از او رها كن ، زيرا او قصد جدايى كرده و دخترت را طلاق داده است .\r\nعرض كردم : فدايت شوم ، آيا اين حديث از ابى عبد اللّه عليه السّلام نيست كه فرموده است :\r\nبپرهيزيد از اين كه زنان را يك جا و در يك مجلس سه‌طلاقه كنيد ، زيرا آنان همچنان شوهردار باقى مىمانند .\r\nفرمود : اين در مورد برادران شيعى شماست ، و شامل غير آنها نيست ، زيرا هر كس دين قومى را بپذيرد ، احكام آن دين بر او لازم و جارى مىشود .\r\nفقيهان با تمسّك به اين روايت و امثال آن ، تمامى اعمالى را كه پيروان مذاهب ديگر در زمينه تكاليف و همچنين امور فردى طبق مذهب خود انجام مىدهند صحيح دانسته‌اند بجز زكات را كه بنابر مذهب اهل بيت عليهم السّلام مطابق نصوص خاصّى كه رسيده و اين عموم را تخصيص داده ، چنانچه زكات اخراج شده به مصرف غير شيعى مذهبان رسيده بايد دوباره اخراج شود و به مصرف مستحقّان مؤمن به اين مذهب برسد .\r\nامّا در مورد طلاق كه در اين جا مورد بحث است ، مذهب اهل بيت عليهم السّلام اين است كه سه‌طلاقه كردن زن در يك مجلس به اين نحو كه بگويد : « هي طالق ثلاثا » بدون اين كه ميان اينها دوبار رجوع وجود پيدا كند ، طلاق بائن شمرده نمىشود ، بلكه در صورت وجود بقيّه شرايط طلاق ، مانند حضور دو نفر عادل و عدم اجبار ، و اين كه زن از حيض پاك\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nباشد و در اين دوره از پاكى ، شوهر با او نزديكى نكرده باشد و وجود ديگر شرايطى كه در طلاق معتبر است ، بنابر مشهور دو طلاق « 1 » محسوب مىشود ، و برخى فتوا به بطلان داده‌اند چنان كه ظاهر حديث دلالت بر همين دارد ، و اگر طلاق‌دهنده بگويد « هي طالق » و آن را سه بار تكرار كند ، بنابر مذهب اماميّه يك طلاق شمرده مىشود ، و تكرار اين جمله بلا اشكال باطل است . ليكن ديگر مذاهب اسلامى به هر دو صورتى كه ذكر شد طلاق را محقّق و بائن مىدانند ، و رجوع مرد را به زن تنها پس از آن‌كه به نكاح مرد ديگرى ( محلّل ) درآيد ، جايز مىشمارند .\r\n* * * ديگر از احاديثى كه از امام عليه السّلام نقل شده اين است كه فرموده است : خداوند متعال به سه چيز فرمان داده و آنها را به سه چيز مشروط ساخته است ، دستور فرموده نماز گزارده و زكات داده شود ، هر كس نماز گزارد و زكات ندهد نماز او پذيرفته نيست ديگر دستور داده است كه از او و پدر و مادر شكرگزارى شود . هر كس شكر پدر و مادر را به جاى نياورد خدا را سپاس نگفته است ، و نيز به پرهيزگارى و صله رحم فرمان داده است ، هر كس پيوند رحم نكند از نافرمانى خداوند متعال پرهيز نكرده است .\r\nديگر از احاديث امام عليه السّلام اين است كه فرموده است : مؤمن تا سه صفت در او نباشد مؤمن نيست ، يك صفت از پروردگار ، و ديگرى از پيامبر صلّى اللّه عليه و إله و سوّمى از امام عليه السّلام ، امّا صفتى كه از اوصاف پروردگار مىباشد رازدارى يا كتمان سرّ است چنان كه فرموده است :   عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ   « 2 » امّا صفت پيامبر صلّى اللّه عليه و إله مدارا و سازگارى با مردم است ، زيرا خداوند عزّ و جلّ پيامبرش را به مدارا با مردم دستور داده و فرموده است :  خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ  « 3 » و امّا صفت امام عليه السّلام\r\n\r\n\r\n","description":"","footnote":"\r\n( 1 ) - اين گفته درست به نظر نمىآيد و قول مشهور در مذهب اماميّه برگشت به يك طلاق است ، احتمال دارد كلمه تطليقتين ( دو طلاق ) كه در متن است در اصل تطليقة كه به معنى يك طلاق است بوده و در چاپ اين اشتباه واقع شده است . ( مترجم )\r\n( 2 ) - الجن / 26 يعنى : او داناى به غيب است ، و هيچ كس را بر غيب خود آگاه نمىكند مگر برگزيدگان از پيامبرانش را .\r\n( 3 ) - اعراف / 199 يعنى : راه بخشش و گذشت پيش گير و به نيكوكارى فرمان ده و از نادانان روى بگردان .\r\n","page_name":" 268 ","page_number":268},
  {"content":"\r\n\r\nعبارت از شكيبايى در سختى و رنجورى است ، چنان كه خداوند عزّ و جل فرمودهاست  وَ الصَّابِرِينَ فِي الْبَأْساءِ وَ الضَّرَّاءِ  « 1 » .\r\nاز احاديث ديگر امام عليه السّلام روايت ياسر خادم است كه گفته است : شنيدم ابو الحسن الرّضا عليه السّلام مىفرمود : اين آدمى در سه جا وحشتناكترين حالتها را دارد : هنگامى كه زاييده مىشود و از شكم مادر بيرون مىآيد و دنيا را مىبيند ، ديگر زمانى كه مىميرد و آخرت و اهل آن را ديدار مىكند ، و نيز هنگامى كه از گور برانگيخته مىشود ، و اوضاعى را مىبيند كه هرگز در دنيا نديده است .\r\nابو الحسن محمّد بن ابى عباده حديث ظريفى از امام عليه السّلام نقل كرده و گفته است : روزى شنيدم امام رضا عليه السّلام مىفرمايد : يا غلام آتني الغداء ( اى جوان خوراك چاشت مرا بياور ) من درست متوجّه نشدم ، امام عليه السّلام عدم توجه مرا دريافت و اين آيه را قراءت فرمود :  قالَ لِفَتاهُ آتِنا غَداءَنا  « 2 » .\r\nمن عرض كردم : فرمان‌دهنده بهترين و دانشمندترين مردم است .\r\nگويا محمّد بن ابى عباده تصوّر كرد ، كه اتيان در آتنى به معناى « آمدن » است كه در اين صورت بايد به با متعدّى شود تا چنين معنايى داشته باشد مانند آنچه خداوند در قرآن فرموده است  فَأْتُوا بِسُورَةٍ  ليكن در قول امام عليه السّلام و در آيه‌اى كه قراءت فرموده به معناى « دادن » است كه خود بدون حرف جرّ متعدّى است .\r\nدر پايان يادآورى مىشود كه آنچه در اين جا آورده شده ، بخش اندكى از احاديث جالب و ارزنده امام عليه السّلام است كه اميدواريم موفّق شويم اين سخنهاى گرانبها و پرسود را در تمامى شؤون زندگى راهنما و سرمشق خويش قرار دهيم .\r\n\r\n\r\n","description":"","footnote":"\r\n( 1 ) - بقره / 177 يعنى : و شكيبايان در سختيها و رنجوريها .\r\n( 2 ) - كهف / 63 يعنى : ( موسى ) به يار همسفرش گفت خوراك چاشت ما را بياور .\r\n","page_name":" 269 ","page_number":269},
  {"content":"\r\n\r\n\r\nپندها و رهنمودهاى امام عليه السّلام\r\nارزش موعظه‌ها و سخنان حكمت‌آميز در اين است كه از منابع اصيل و سرچشمه‌هاى پاك و ناب جارى شده باشد تا در سرزمين دلها سرازير شود ، و تخم محبّت و خوبى و نيكوكارى را در آن بروياند و ريشه‌هاى بدى و تباهى و دشمنى را از آن بركند ، انسانى كه مىخواهد درون خود را بسازد ، و روح خود را كمال بخشد ، بايد در پى به دست آوردن حكمت و رهنمودى باشد كه پرده از روى عيبهاى او بردارد ، و به آنچه وى را از فضيلتهاى انسانى دور ساخته آگاه گرداند ، همچنين به موعظه‌اى گوش فرادهد ، كه او را به پروردگار نزديك سازد و ايمان را در دل او ريشه‌دار و استوار كند . ارزش پندها و موعظه‌ها و حكمت‌گوييها در همين است ، و فايده و اهميّت آنها نيز همين . در حقيقت با اين‌گونه سخنان روشنىبخش است كه انسان خوب و بد از يكديگر جدا ، و مرز ميان اين دو تعيين مىشود ، و اين جملات پاكيزه و حكمت‌آموز است كه در ژرفاى وجود انسان نورانيّت و هدايت پديد مىآورد كه بر اثر آن خير و خوبى و مهربانى از وجود او تابيدن مىگيرد .\r\nاكنون ما زلال حكمت و كمال موعظت را در خلال سخنان امام رضا عليه السّلام از نظر مىگذرانيم ، تا جان خويش را صفا دهيم و دل خود را روشنى بخشيم و اين فرصت نورانى را مغتنم شماريم و در پرتو آن بر ايمان خويش بيفزاييم ، يعنى ايمان به خداوند و ايمان به مبادى و اصولى كه پروردگار متعال براى ما قرار داده و تشريع فرموده تا درون\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nخود را بر اساس آنها بسازيم ، و به كمك آنها از وادى شهوات و تمايلات پست نفسانى اوج گرفته ، خود را در سطح انسان كامل قرار دهيم ، و با پروردگار خويش رابطه نيكو برقرار سازيم ، و با برادر انسان خود پيوند صادقانه داشته باشيم و بالاخره خويشتن را از بندگى خويش آزاد گردانيم .\r\nنخستين پند و موعظه‌اى را كه در سخنان امام عليه السّلام با آن روبرو مىشويم اين است كه :\r\nعبادت و بندگى خدا زيادى روزه و نماز نيست ، بلكه عبادت كثرت تفكّر در امر خداست .\r\nمقصود امام عليه السّلام در اين تعريفى كه از عبادت فرموده با همه معناى گسترده و مفهوم ژرفى كه اين واژه دارد ، اصلاح نظريّه مردم درباره عبادات ، امثال نماز و روزه و جز اينها و نيز تذكّر اين است كه اعمال مذكور به همين حركات واجب و اذكار مقرّر در نماز ، و يا خوددارى از خوردن و آشاميدن و امثال آن در روزه ، منحصر نيست ، بلكه اينها صورت خارجى عمل است و عبادت ، آن محتوايى است كه در درون اين قلب قرار دارد ، امام عليه السّلام با اين سخن حقيقتى را كه واجب است در عبادات شبانه‌روزى خود آن را در نظر گيريم به ما گوشزد مىفرمايد ، و از اين كه به صورت يك‌نواخت در قالبى خالى از معانى بلند روحى كه در اين عبادات از ما خواسته شده آنها را انجام دهيم بر حذر مىدارد ، بنابر اين عبادت چيست ؟\r\nامام عليه السّلام مىفرمايد : عبادت بسيار انديشيدن درباره خداوند است . امّا بسيارى نماز و روزه‌اى كه از حدود حركات مقرّر و صورت معيّن آن تجاوز نمىكند و خالى از محتواى ايمانى استوار است ، و انسان در شبانه‌روز به انجام دادن آن عادت كرده است عبادت نيست . از اين رو چه بسيار است نمازگزار و روزه‌گير كه گناهان بزرگ مرتكب مىشود ، و خود را در زندگى به انواع گناهان مهلك دچار مىسازد ، و تسليم هواها و هوسهاى خود مىشود ، بى آن‌كه بتواند زمام نفس خويش را در دست داشته باشد و بخواهد قواى ايمانى خود را به كار گيرد تا او را از اين گناهان بازدارد و در برابر خواهشهاى نفس به او پايدارى بخشد ، و از درافتادن او در پرتگاه گمراهى و نابودى جلوگيرى كند . بديهى است اين‌گونه نماز و روزه جز حركات و اعمالى قالبى كه فاقد هرگونه محتواى حكيمانه و اصالتهاى روحى است ، چيز ديگرى به شمار نيست .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nامّا بسيارى تفكّر درباره خدا خود عبادت است بلكه اصل و مقصد هر عبادتى است ، زيرا هنگامى كه انسان در چگونگى نظام آفرينش و آفريننده آن به تأمّل و تفكّر مىپردازد ، و به اسرار و دقايق فراوان هستى و آنچه وجود او را در ميان گرفته مىانديشد ناگزير در برابر نيرويى كه اين نظام را پديد آورده و قوانين آن را با اين همه دقّت و صحّت بنيان نهاده خود را حقير و ناچيز مىبيند ، و نيز زمانى كه انسان به نيروى خرد و انديشه‌اش درمىيابد ، كه قدرت خداوند بزرگ بر همه عوالم هستى احاطه دارد ، و هيچ موجودى نيست مگر اين كه در زير سلطه و قدرت اوست بىآن‌كه بتواند راهى براى چيرگى بر اين سلطه ، و رهايى از اين قدرت مطلقه براى خود پيدا كند ، ناگزير وجود او را ايمانى ژرف به آفريننده و پديدآورنده هستى فرامىگيرد ، و در برابر اين همه آثار عظمت با تمام وجود و از ته دل خضوع و فروتنى مىكند .\r\nهمچنين هنگامى كه انسان مىنگرد كه خداوند چه نعمتهاى گوناگونى به او داده ، و چه سرمايه‌هاى بىحسابى براى ادامه حيات و رفع نيازهايش به او بخشيده ، و قدرت مطلقه خداوند را به نظر مىآورد كه او مىتواند در هر لحظه كه بخواهد اين نعمتها را از او بگيرد و هيچ نيرويى نمىتواند جلوگير او باشد ، به ناچار سپاس و امتنان خود را ويژه او مىگرداند ، و از ناسپاسى و آنچه او را به خشم مىآورد ، دورى مىگزيند .\r\nو نيز زمانى كه انسان حكمت و مصلحتى را كه در آفرينش اوست درك مىكند ، و متوجّه مىشود كه غايت و نهايتى در انتظار اوست تا او را به جهان ديگرى منتقل سازد ، كه در آن به كسانى كه در دنيا نيكى كرده‌اند پاداش نيكو و به بدكاران كيفر مناسب داده مىشود ، ناگزير مواظب اعمال خود مىشود تا آنچه مايه رستگارى است انجام دهد و از آنچه مايه خشم پروردگار است دورى جويد .\r\nاين كه انسان اين مطالب را درك كند و دريابد كه همه چيز از اوست خود ، عبادت است ، زيرا اين ادراك و هشيارى راهى است كه انسان را به درجات معرفت كه پايه و اساس ايمان است مىرساند و در عين حال به اعمال عبادى او همان روحانيّت و معنويّت گسترده‌اى را كه در تشريع آنها منظور است ، مىبخشد .\r\n* * * مردى از آن حضرت درباره گفتار خداوند عزّ و جلّ پرسيد كه فرموده است :  وَ مَنْ \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n يَتَوَكَّلْ عَلَى اللَّهِ فَهُوَ حَسْبُهُ  امام عليه السّلام فرمود : توكّل درجاتى دارد ، يك درجه آن اين است كه در همه كارهاى خود به خدا اعتماد كنى و به آنچه مىكند خشنود باشى و بدانى كه خداوند خير و عنايت خود را از تو دريغ نداشته است و يقين كنى كه در همه كارها حكم به دست خداست بنابر اين به او توكّل ، و امور خود را به او واگذار كن ، ديگر از درجات توكّل ايمان به همه چيزهايى است كه خداوند آنها را در پس پرده غيب نگه داشته است و دانش تو بدانها احاطه ندارد و تو شناخت آنها را به او واگذاشته‌اى و در اين مورد و ديگر موارد به او اعتماد كرده‌اى .\r\nاز آن حضرت پرسش شد كه توكّل چيست ؟\r\nامام عليه السّلام فرمود . اين كه از جز خدا نترسيم .\r\nمنظور امام عليه السّلام از توكّل در اين جا همان تسليم در برابر اوامر الهى و خشنودى به قضا و فرمان اوست ، احمد بن نجم از آن حضرت درباره عجب و خودپسندى كه موجب تباهى اعمال است پرسيد :\r\nامام عليه السّلام فرمود : خودپسندى درجاتى دارد ، يكى از آنها اين است كه كارهاى زشت انسان برايش آرايش داده مىشود و در نتيجه اعمال بد خود را خوب مىبيند و به غرور مىافتد و مىپندارد كه آنچه انجام مىدهد خوب است ، ديگر از درجات خودپسندى اين است كه بنده به پروردگارش ايمان مىآورد و اين را منّتى از خود بر خدا مىداند ، در حالى كه منّت براى خداوند است كه نعمت ايمان را به او ارزانى داشته است . همچنين فرموده است : كسى كه اين پنج صفت در او نيست ، در هيچ امرى از امور دنيا و آخرت به او اميدوار نباشيد ، و اين كسى است كه اصالت خاندان بخشش طبع ، استوارى خلق ، نجابت نفس و بيم از پروردگار را در او نمىيابى .\r\nاز آن حضرت پرسش شد فرومايه كيست ؟ فرمود آن‌كه به چيزى جز خدا خويش را سرگرم كرده است .\r\nو فرمود : خداوند بيهوده‌گويى و تلف كردن دارايى و پرسش و خواهش بسيار را دشمن مىدارد .\r\nو فرمود : دوستى و مهربانى با مردم نيمى از خردمندى است .\r\nو فرمود : خرد مرد مسلمان زمانى كامل مىشود ، كه اين ده صفت در او وجود يابد :\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nخوبى او به ديگران برسد ، و از بدى او ايمنى باشد ، نيكى اندك ديگران را بسيار شمارد ، و نيكى خود را به ديگران اندك داند ، درخواستهاى ديگران او را به ستوه نياورد ، و از به دست آوردن دانش در تمام دوران عمر خويش دلگير نشود ، نادارى را در راه خشنودى خداوند از توانگرى بيشتر دوست بدارد ، و خوارى را در راه او از عزّت در نزد دشمنانش محبوبتر بداند ، و به گمنامى بيش از آوازه و شهرت راغب باشد .\r\nسپس فرمود : اين دهمى و چه مهمّ است آن .\r\nعرض شد : آن چيست ؟\r\nفرمود : اين كه به هيچ كس ننگرد مگر اين كه او را بهتر و پرهيزگارتر از خويش بداند ، زيرا اين مردم دو گونه‌اند ، گونه‌اى از او بهتر و پرهيزگارترند و دسته‌اى از او بدتر و فرومايه‌تر ، پس هنگامى كه كسى را ديدار مىكند كه از او بدتر و پست‌تر است بايد چنين پندارد كه شايد خوبى اين مرد در باطن است ، و اين پوشيدگى براى او بهتر باشد ، و خوبى من در ظاهر و آشكار است كه اين براى من بد است و چون با كسى كه از او بهتر و پرهيزگارتر است روبرو مىشود و براى اين كه خود را به مرتبه او برساند نسبت به او تواضع مىكند ، اين فروتنى به او بزرگى مىدهد و بر خوبى او مىافزايد ، و در ميان مردم نيكنامى و سرورى به او مىبخشد .\r\nو فرمود : خاموشى درى از درهاى حكمت است ، خاموشى محبّت ديگران را به سوى خود مىكشاند ، و به هر خوبى رهبرى مىكند .\r\nو فرمود : دوست هر كس خرد او ، و دشمنش نادانى اوست .\r\nو فرمود : پاكيزگى خوى پيامبران است .\r\nو فرمود : دارنده نعمت بايد رفاه زندگى را براى عائله خود گسترش دهد .\r\nو فرمود : اگر سخن از كسى مىگويى كه حضور دارد ، او را با كنيه « 1 » بخوان و اگر غائب است نام او را ياد كن .\r\nو فرمود : بر مردم روزگارى فرامىرسد كه سلامت كامل اگر ده جزء باشد نه جزء آن در گوشه‌گيرى ، و يك جزء ديگر در خاموشى است . . .\r\n\r\n\r\n","description":"","footnote":"\r\n( 1 ) - كنيه نامى است كه در آغاز آن « اب » يا « امّ » يا « ابن » يا « بنت » باشد و در عرب براى تعظيم مخاطب به كار مىرود ( مترجم ) .\r\n","page_name":" 274 ","page_number":274},
  {"content":"\r\n\r\nو فرمود : هر كس محاسبه نفس خويش كند سود برد و هركس از آن غفلت كند دچار زيان شود ، و هركس بيمناك باشد ايمنى يابد ، و آن‌كه از گذشت روزگار عبرت گيرد داراى بينش شود ، و هر كه از بينش برخوردار باشد داراى فهم شود و آن‌كه داراى فهم است عالم و دانشور است . آن كس كه نادان را دوستدار شود در رنج افتد ، بهترين دارايى آن است كه آبروى آدمى بدان نگهدارى شود ، و برترين خرد اين است كه انسان خويشتن را بشناسد . مؤمن اگر خشمگين شود خشم او وى را از طريق حقّ بيرون نمىبرد ، و اگر خوشحالى و رضامندى يابد اين خرسندى او را دچار باطل نمىسازد ، و هنگامى كه قدرت و غلبه مىيابد بيشتر از آنچه حق دارد نمىگيرد .\r\nو فرمود : هر كس خوبيهايى دارد به آنها ستوده مىشود و نيازى به خودستايى ندارد .\r\nو فرمود : هر كس از نظر تو درباره اصلاح حال خودش پيروى نمىكند تو هم به نظر او اعتنا مكن ، و هر كس كارى را از طريق خودش دنبال كند دچار لغزش نمىشود ، و اگر لغزيد بيچاره نمىشود .\r\nو فرمود عليه السّلام دلها را رغبت و نفرت ، و نشاط و سستى است هنگامى كه دل ميل و اقبال مىكند بينش و ادراك دارد و زمانى كه نفرت و بىميلى دارد ، افسرده و ناتوان است از اين رو دل را هنگامى كه اقبال و نشاط دارد به كار گيريد و زمانى كه سست و بىميل است او را رها كنيد .\r\nو فرمود : پادشاه را با بيم ، و دوست را با فروتنى ، و دشمن را با خوددارى و پرهيز و توده مردم را با گشاده‌رويى همنشينى كنيد .\r\nو فرمود : مرگ براى آرزوها آفت ، و نيكوكارى ، براى دورانديش غنيمت ، و كوتاهى و اهمال براى توانگران مصيبت است ، بخل آبرو را از ميان مىبرد ، و دوستى ، ناخشنوديها پديد مىآورد ، برترين و گراميترين خويها به‌جا آوردن كار نيك و دستگيرى ستمديدگان ، و تحقّق آرزوى آرزومندان و فراهم آوردن اميد اميدواران است و ديگر در زندگى دوستان بسيار و براى پس از مرگ گريه‌كنندگان زياد به دست آوردن است .\r\nو فرمود : گمان خود را نسبت به خدا نيكو كن ، زيرا هر كس گمانش به خدا نيكو باشد خداوند مانند گمانش با او رفتار خواهد كرد ، و هر كسى به روزى اندك خشنود باشد ، عمل اندك او پذيرفته است ، و كسى كه به اندكى از حلال خرسند باشد ، رنج او كم و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nعائله‌اش آسوده است و خداوند او را به درد و درمان زندگى بينا و سالم به سراى آخرت بازمىگرداند .\r\nو فرمود : بخيل را آسودگى و حسود را خوشى و دلخسته را وفا و دروغگو را مردانگى نيست .\r\nو فرمود : كسى كه در پى به دست آوردن درآمدى براى تأمين معيشت عائله‌اش باشد برتر از مجاهدان در راه خداست .\r\nاز آن حضرت پرسيده شد بندگان خوب خدا كيانند ، فرمود : آن كسانند كه هنگامى كه كار نيكى انجام مىدهند شاد مىشوند ، و اگر مرتكب كار بدى شوند ، استغفار مىكنند ، و هنگامى كه درباره آنان بخششى مىشود سپاسگزار مىشوند ، و چون به بليّه‌اى گرفتار شوند شكيبايى مىورزند ، و زمانى كه به خشم آورده مىشوند گذشت مىكنند .\r\nبه آن بزرگوار عرض شد چگونه بامداد كردى ؟ فرمود : بامداد كردم با عمرى كه پيوسته در كاستى است ، و اعمالى كه بىكم و زياد محفوظ و مضبوط است ، و رشته مرگ به گردن ما ، و آتش جهنم در پيش روى ماست ، در حالى كه نمىدانيم با ما چه معامله‌اى خواهد شد .\r\nو فرمود : ثروت جز با پنج صفت جمع و انباشته نمىشود ، كه عبارت است از بخل زياد ، آرزوى دراز ، آز بسيار ، بريدن از خويشاوندان و برگزيدن دنيا بر آخرت .\r\nعلىّ بن شعيب گفته است : به خدمت ابى الحسن الرّضا عليه السّلام رسيدم .\r\nبه من فرمود : اى على ، از مردم كدام كس زندگى را نيكوتر مىگذراند ؟\r\nعرض كردم : اى سرور من شما از من بدين داناتريد .\r\nفرمود : آن كس كه بهبود زندگى ديگرى را جزيى از زندگى خود قرار دهد .\r\nسپس فرمود : اى على چه كسى زندگى را بدتر از همه مىگذراند ؟\r\nعرض كردم : شما داناتريد .\r\nفرمود : كسى كه از زندگى خود بهره‌اى به ديگرى نمىرساند .\r\nپس از اين فرمود : اى على وجود نعمتها را مغتنم شماريد زيرا نعمتها گريزپا هستند ، هرگز از ميان قومى نرفته‌اند كه دوباره بازگردند . اى على بدترين مردم كسى است كه كمك خود را از ديگران بازدارد ، و خوراك خود را تنها خورد ، و بنده خود را كتك زند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nو فرموده است : دستگيرى ناتوان بهتر از صدقه است .\r\nو فرموده است : حقيقت ايمان انسان كامل نمىشود مگر اين كه سه صفت در او وجود داشته باشد : دانش دين بياموزد و در معيشت اندازه را نيكو نگهدارد ، و بر بلاها و گرفتاريها شكيبايى كند .\r\nو فرموده است : آن‌كه با سخن‌چينى مىخواهد به تو اظهار خيرخواهى كند ، آنچه از بدى و سختى در پايان خواهد ديد از تو براى او بس است .\r\nو در تسليت حسن بن سهل فرموده است : تبريك گفتن بر ثواب و پاداش آينده ، از تسليت گفتن به مصيبت حاضر بهتر است .\r\n* * * اين بخشى از سخنان دلكش و روشنىبخش امام عليه السّلام است ، كه فروغ حكمت از آنها مىدرخشد ، و لبريز از ايمان و سرشار از نتايج سودبخش مىباشد ، و امام عليه السّلام به منظور تحكيم مبانى اخلاقى و تقويت اصول عالى تربيتى ، و روش صحيح دينى ، و همچنين در جهت برخى اهداف و ايده‌هاى انسانى در زمينه همبستگى و مسؤوليّتهاى مشترك اجتماعى بيان فرموده است ، همان ايده‌ها و نظريّاتى كه بر هر انسان مسلمان كه مىخواهد به اصول و مبادى اسلام متعهّد باشد لازم است آنها را در صحنه زندگى خود به كار بندد ، زيرا اينها همان اصول و تعاليمى است كه توانست جامعه نادان عقب‌افتاده ستم‌پيشه‌اى را ، به جامعه متمدّن پيشروى كه فضيلت و محبّت و برابرى و دادگرى زيربناى آن بود مبدّل سازد .\r\nاكنون بر ماست كه اين سخنان و الا و پرارج و مانند آنها را در زندگى خود وارد سازيم ، و چنانچه بخواهيم رفتار فردى و اجتماعى خود را بر اساس معيارها و ارزشهاى درست و استوار قرار دهيم ، بايد خود را با محتواى اخلاقى و انسانى اين سخنان هماهنگ گردانيم ، تا اين كه بتوانيم جامعه‌اى انسانى و با فضيلت به وجود آوريم ، و افراد آن را از نظر روحى آن چنان استوار و معتقد بسازيم كه اثرات آن در همه سطوح زندگى او آشكار ، و از اصول و مبادى فكرى و اجتماعى خود كاملا برخوردار باشد كه بتواند مصداق « خير امّة اخرجت للنّاس . . . » قرار گيرد .\r\nدر پايان آنچه در فصول اين كتاب آورده شده به اعتقاد ما نمودار درست و روشنى از\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nزندگانى امام رضا عليه السّلام از نظر تاريخى و فكرى است ، و ما كوشيده‌ايم وقايع را همان گونه كه مورّخان و تذكره‌نويسان نقل كرده‌اند ، بيان كنيم هرچند روايات آنها در برخى موارد خالى از تناقض نيست ، همچنين سعى كرده‌ايم ، در پژوهش و نقد اين اخبار با كمال امانت و اخلاص از روشهاى علمى پيروى كنيم ، و هيچ منظورى جز دسترسى به حقايقى پيراسته از دروغ و تحريف نداشته باشيم ، و در بيان موضوع و آثار و پديده‌هاى آن ، جز به ذكر دلايل قطعى نپردازيم ، همچنين بر اين بوده‌ايم كه درباره زندگى فكرى امام عليه السّلام با جنبه‌هاى گوناگونى كه دارد ، نظر ما كوتاه و گذرا باشد ، و به طور فشرده ، خواننده را به عطايا و آثار پرارج فكرى ، كه آن بزرگوار در دسترس انسانيّت قرار داده است آگاه گردانيم .\r\nمن هرگز نمىتوانم ادّعا كنم كه تمام دلائل بزرگى و عظمتى را كه بر شخصيّت امام عليه السّلام احاطه دارد به رشته نگارش درآورده‌ام ، بلكه آنچه در اين مجموعه گرد آمده پژوهشى است كوتاه كه به مقتضاى شرايط خاصّى انجام گرفته ، و غرض اصلى بررسى موضوع ولايتعهدى آن حضرت بوده كه مأمون آن را بر حسب ضرورتهاى سياسى ويژه‌اى كه موقعيّت حكومت در آن زمان ايجاب و به آن بزرگوار تحميل كرده است ، ليكن عدم وجود مجموعه‌اى مستقلّ مشتمل بر بررسى زندگانى آن امام بزرگوار عليه السّلام مرا وادار كرد كه بحث خود را گسترش دهم و جنبه‌هاى مهمّى را از شخصيّت آن حضرت كه شرح آن در اين بررسى ضرورى بود عرضه بدارم . آرزومندم اين كار من تجربه‌اى موفّق براى بررسيهاى بيشتر و پژوهشهاى گسترده‌تر در اين باره باشد ، همچنين اميدوارم همه كوشش و توانى را كه در اختيار داشته‌ام در راه تحقيق و تنظيم و عرضه مطالب به كار برده باشم ، و از خداوند دوام يارى و توفيق را خواستارم . و او مرا بس است كه او خوب نگهدارى است .\r\nبيروت 20 جمادى الأولى 1393 20 ژوئن 1973 محمّد جواد فضل اللّه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nپيمان ولايتعهدى\r\nهمه تاريخ‌نگاران پيمان‌نامه ولايتعهدى امام رضا عليه السّلام را كه مأمون با آن حضرت منعقد ساخته است نقل كرده‌اند ، و شايد موثّق‌ترين منابع نقل آن كتاب كشف الغمّه تأليف اربلى باشد كه در آن گفته است ، او بر نسخه اصلى اين پيمان‌نامه دست يافته و آن را به تمامى در اين كتاب آورده است ، و ما هم آن را از كتاب او در اين جا نقل مىكنيم ، وى در كشف الغمّه گفته است :\r\nدر سال 670 يكى از معتمدان او از مشهد مقدّس وارد شد ، و پيمان‌نامه‌اى كه مأمون آن را به دست خويش نگاشته و ميان سطرها و در پشت آن دستخط امام رضا عليه السّلام موجود است با او بود . من خطّ مبارك امام عليه السّلام را بوسيدم ، و در كلمات آن حضرت سخت نگريستم و اين موفّقيّت را از منّتها و نعمتهاى الهى شمردم ، و اينك آن را كه به خطّ مأمون است عينا در اين‌جا نقل مىكنم :\r\nبسم اللّه الرّحمن الرّحيم اين نامه‌اى است كه آن را امير المؤمنين عبد اللّه بن هارون الرّشيد براى علىّ بن موسى بن جعفر عليه السّلام وليعهد خود نگاشته است :\r\nامّا بعد : خداوند عزّ و جلّ دين اسلام را برگزيد ، و از ميان بندگانش پيامبرانى را مبعوث فرمود ، تا بدان مردم را دلالت و به سوى او هدايت كنند ، اين پيامبران ، هر كدام به پيامبر\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nپس از خود بشارت دادند ، و پيغمبر پسين پيامبر پيشين خود را تصديق كرد ، تا اين كه رسالت به محمّد صلّى اللّه عليه و إله رسيد ، و اين هنگامى بود كه در بعثت پيامبران فترت پديد آمده و علوم متروك گشته و وحى منقطع و قيامت نزديك شده بود ، پس خداوند پيامبرى را به او ختم فرمود ، و او را خاتم پيامبران و شاهد و نگهبان براى آنان قرار داد ، و قرآن مجيد را بر او نازل فرمود ، همان كتاب عزيزى كه باطل را از هيچ سو بدان راه نيست و از جانب پروردگارى حكيم و ستوده فرود آمده است و مشتمل است بر آنچه حلال و حرام فرموده و وعده و وعيد و تحذير و پرهيز داده و امر و نهى فرموده است تا اين كه از او بر بندگانش حجّتى كامل باشد  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَمِيعٌ عَلِيمٌ  « 1 » پس پيامبر گرامى صلّى اللّه عليه و إله رسالت خود را به مردم ابلاغ فرمود ، و به طريقى كه مأمور بود مردمان را به راه خدا دعوت كرد ، و اين طريق حكمت و موعظت و مجادلت به طريق احسن ، و سپس جهاد و خشونت و شدّت بود ، تا اين كه خداوند او را به سوى خويش فراخواند و سراى آخرت را براى او برگزيد ، درود خداوند بر او و خاندانش باد .\r\nو چون دوران پيامبرى سپرى شد و وحى و رسالت به محمّد صلّى اللّه عليه و إله پايان يافت ، خداوند خلافت را وسيله قوام دين و نظام امور مسلمانان قرار داد و كمال و قدرت آن و همچنين امكان اداى حقوق الهى را در اين نظام به اطاعت و فرمانبردارى موكول فرمود ، زيرا به طاعت و فرمانبردارى است كه واجبات و حدود دين انجام و قوانين و سنّتهاى اسلام اجرا و با دشمنان خدا جهاد و پيكار مىشود ، بنابراين بر خلفا لازم است در پاسدارى و نگهبانى دين و امور مردم ، كه خداوند آنان را مسؤول آن قرار داده است ، وى را فرمانبردار باشند ، و نيز بر مسلمانان است كه از خلفا اطاعت ، و در راه اقامه حقّ و برقرارى عدالت ، و امنيّت راهها و حفظ نفوس و اصلاح روابط و ايجاد مودّت و دوستى ميان يكديگر خلفا را يارى كنند ، زيرا اگر جز اين رفتار شود رشته پيوند مسلمانان سست و لرزان شود ، و در مذاهب اختلاف پديد آيد و دين مقهور و دشمنان پيروز شوند ، و وحدت مسلمانان از ميان رود و زيان دنيا و آخرت فراهم شود .\r\nپس بر آن كس كه خداوند او را به جانشينى خويش در روى زمين برگزيده و امين خود\r\n\r\n\r\n","description":"","footnote":"\r\n( 1 ) - انفال / 42 يعنى : تا هر كه هلاك مىشود پس از اتمام حجّت باشد . و هر كه زنده و جاويد مىشود نيز از روى حجّت باشد و خداوند شنوا و داناست .\r\n","page_name":" 280 ","page_number":280},
  {"content":"\r\n\r\nبر مردم قرار داده لازم است با تمام نيرو بكوشد تا آنچه را كه مايه فرمانبردارى و خشنودى خداست برگزيند و خود را براى انجام دادن كارهايى كه خدا بر آن موافقت دارد و از آن بازخواست خواهد كرد آماده سازد ، و بر طبق حقّ داورى كند ، و در امورى كه خداوند مسؤوليّت آن را بر عهده او گذاشته است رفتارش به عدالت باشد ، چنان كه خداوند عزّ و جلّ به پيامبرش داوود عليه السّلام مىفرمايد :  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ  « 1 » همچنين فرموده است :   فَوَ رَبِّكَ لَنَسْئَلَنَّهُمْ أَجْمَعِينَ عَمَّا كانُوا يَعْمَلُونَ   « 2 » و به ما رسيده كه عمر بن خطّاب گفته است : بيم دارم اگر بزغاله‌اى در كنار رود فرات به ستم تلف شود خداوند مرا درباره آن بازخواست كند ، سوگند به خدا آن كس كه تنها درباره نفس خويش مسؤول است ، و فقط نسبت به كردارى كه ميان خود و خدا انجام داده بازخواست مىشود ، در معرض امرى بزرگ و در برابر خطرى عظيم قرار دارد چه برسد به آن كس كه سرپرستى امور همگى مردم بر عهده اوست و درباره همه از او بازخواست خواهد شد ، براى انجام اين وظيفه دشوار به لطف خداوند اعتماد است و اوست كه در سختيها ملجأ و پناه است ، و در به دست آمدن موفّقيّت ، و دور ماندن از لغزش ، و پيمودن راه صلاح و دست يافتن به آنچه حجّت بر آن قائم است ، اميدها متوجّه او ، و توفيق رسيدن به خشنودى و رحمتش نيز از اوست .\r\nاز ميان خلفا و جانشينان خدا در روى زمين انديشمندترين آنها درباره خويش و خالصترين آنها در دين ، و خيرخواهترين همه نسبت به بندگان خدا خليفه‌اى است كه فرمانبردارى خدا كند ، و در دوران خويش و براى پس از آن كتاب خدا و سنّت پيامبرش صلّى اللّه عليه و إله را به كار بندد ، و درباره كسى كه او را به ولايتعهدى خود منصوب مىكند ، و به رهبرى و سرپرستى مسلمانان پس از درگذشت خويش برمىگزيند ، و او را نمونه و سرمشق براى آنان قرار مىدهد ، منتهاى بينش و كوشش خود را به كار برد تا او در ايجاد الفت و رفع پراكندگى و حفظ نفوس آنها ملجأ و پناه باشد ، و به اذن خدا آنان را از تفرقه\r\n\r\n\r\n","description":"","footnote":"\r\n( 1 ) - ص / 26 يعنى : اى داوود ما تو را در روى زمين خليفه گردانيديم ، پس ميان مردم به حقّ داورى كن و خواهشهاى نفس را پيروى مكن كه تو را از راه خدا گمراه سازد ، همانا كسانى كه از راه خدا گمراه مىشوند چون روز حساب را فراموش كرده‌اند عذاب سختى براى آنهاست .\r\n( 2 ) - حجر / 92 يعنى : به پروردگارت سوگند از همه آنان بازخواست خواهيم كرد .\r\n","page_name":" 281 ","page_number":281},
  {"content":"\r\n\r\nايمنى دهد و فساد و اختلاف را از ميان آنها بردارد و كيد و مكر شيطان را از آنان دور گرداند . . . زيرا خداوند عزّ و جلّ ولايتعهدى را پس از خلافت از لوازم اسلام شمرده و آن را مايه كمال و عزّت دين و صلاح مسلمانان قرار داده و بر خلفاى خود تأكيد فرموده كه كسى را به ولايتعهدى و جانشينى خود برگزينند كه اين نعمت به وجود او عظمت يابد و سلامت و عافيت فراگير شود ، و خداوند به وسيله او نيرنگهاى مخالفان و دشمنان و كوشش تفرقه‌خواهان و فتنه‌انگيزان را از ميان ببرد .\r\nاز اين رو امير المؤمنين . . . از آن گاه كه خلافت به وى رسيده و طعم تلخ آن را آزموده ، و اين بار سنگين را به دوش گرفته و زحمات سخت آن را بر خود هموار ساخته و دانسته است كه هر كس اين وظيفه را بر عهده گيرد واجب است پيوسته خداوند را فرمانبردار و در آنچه بر عهده او گذاشته مراقب و هشيار باشد ، پيوسته بدن خود را رنج و چشمان خود را بىخوابى داده و انديشه خود را به كار انداخته كه چگونه عمل كند تا دين عزّت يابد و مشركان ريشه كن شوند ، و موجب صلاح امّت و نشر عدالت و اقامه احكام كتاب و سنّت باشد ، و اين كار و كوشش او را از آسايش و راحتى و گوارايى زندگى بازداشته است به سبب اين كه به مسؤوليّتهاى خود در پيشگاه خداوند آگاه است ، و دوست دارد هنگامى كه او را ديدار مىكند خلوص و خيرخواهى خود را در امر دين و امور بندگانش انجام داده باشد ، و براى جانشينى و سرپرستى امّت تا آن‌جا كه مىتواند كسى را به ولايتعهدى انتخاب كند ، كه دين و دانش و ورع او از همه فزونتر ، و براى اجراى اوامر و حفظ حدود الهى بيشتر از هر كس مورد اميدوارى باشد ، از اين رو شب و روز با خداوند راز و نياز و از او استخاره و درخواست مىكرد كه در انتخاب وليعهدى براى خود به آنچه خشنودى و فرمانبردارى او در آن است وى را ارشاد فرمايد و در پى اين مقصود پيوسته درباره خاندان خود از فرزندان عبد اللّه بن عبّاس و علىّ بن ابى طالب نظر و انديشه مىكرد ، چگونگى حال و مذهب برخى از آنها را مىدانست و روش و ارزش بعضى ديگر را كه از نظر او پوشيده بود ، با منتهاى كوشش مورد رسيدگى قرار داد ، تا اين كه احوال همگى آنان دقيقا شناسايى شد ، و اوضاع آنها بررسى و مورد بازديد قرار گرفت ، و ارزش آنها پرسش و آزمايش شد .\r\nنتيجه اين تحقيقات و بررسيها پس از استخاره با خداوند ، و كوشش در راه اداى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nوظيفه الهى خود نسبت به كشور و بندگان او انتخاب علىّ بن موسى بن جعفر بن محمّد بن على بن الحسين بن علىّ بن ابى طالب از ميان همگى افراد دو خانواده مذكور مىباشد ، زيرا دريافت كه فضيلت او كامل ، و دانش او جامع و ورع و پاكدامنى او مسلّم ، و زهد او خالص ، و بىميلى او به دنيا بيشتر و مقبوليّت او نزد مردم از ديگران زيادتر است ، و درستى اخبار موافقى كه هميشه در مورد او رسيده ، و صحّت آنچه همه درباره آن يك زبانند ، بر او آشكار شد ، و نيز خليفه خود همواره او را از كودكى و جوانى و پس از آن به فضيلت شناخته و برترى او را دانسته است ، از اين رو با اعتماد به خواست خداوند پيمان ولايتعهدى و جانشينى پس از خود را با او منعقد ساخت ، و خداوند آگاه است كه اين كار را براى خشنودى او و صلاح دين و مصلحت اسلام و مسلمانان انجام داده است و خواهان سلامت و ثبات حقّ و رستگارى در روزى است كه همگى مردم در برابر پروردگار جهانيان از گورهاى خود براى حساب برمىخيزند .\r\nسپس امير المؤمنين فرزندان و بستگان و خاصّان و فرماندهان و خدمتگزاران . . . خود را فراخواند ، و به آنان فرمان داد كه خوشحال و شادمان هرچه زودتر با او به ولايتعهدى بيعت كنند ، و بدانند كه امير المؤمنين فرمانبردارى خداوند را برگزيده و از خواهش دل درباره فرزندان و اقرباى خود چشم پوشيده ، و چون او نزد امير المؤمنين پسنديده و مرضىّ مىباشد وى را رضا ناميده است .\r\nاينك اى گروه خاندان امير المؤمنين ، و اى سران و فرماندهان و سپاهيانى كه در اين شهر حضور داريد و اى مردمى كه در برابر امير المؤمنين و جانشين او علىّ بن موسى الرّضا پذيرا و تسليم هستيد ، به نام خدا و به يمن بركات و حسن تقدير او درباره دين و بندگانش ، دستهاى خود را دراز كنيد ، و با شادمانى و خوشدلى بيعت كنيد ، و به هدف امير المؤمنين در اين كار آگاه باشيد و بدانيد كه فرمانبردارى خداوند و خير خود و شما را برگزيده است ، و خدا را شكر كنيد ، كه امير المؤمنين را موفّق داشت تا با رعايت مصالح شما حقّ او را ادا كند ، و بر رشد و صلاح شما حريص و كوشا باشد ، اميدواريم نتيجه اين اقدام برقرارى وحدت و مودّت ميان شما ، و حفظ نفوس ، و رفع تفرقه ، و استحكام حدود ، و نيرومندى دين و اصلاح امورتان باشد . پس بشتابيد به سوى طاعت خدا و فرمانبردارى امير المؤمنين و بر يكديگر پيشى گيريد ، كه اگر در اين كار شتاب كنيد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nو خدا را بر آن سپاس گوييد فايده و بهره آن را خواهيد ديد . ان شاء اللّه . . . و به خطّ خود آن را در روز دوشنبه هفتم ماه رمضان سال 201 نوشته است .\r\n* * * اين صورت پيمان‌نامه‌اى بود كه مأمون درباره ولايتعهدى امام رضا عليه السّلام نوشته است ، و امام رضا عليه السّلام در پشت آن به خطّ خود شرحى مرقوم داشته كه به روايت اربلى چنين است :\r\nستايش از آن خداست كه هرچه بخواهد مىكند ، و هيچ چيز حكم او را به تأخير نمىاندازد و جلوگير فرمان او نيست ، ديدگان خيانتكار را مىشناسد و آنچه را درون سينه‌هاست مىداند ، و درود بر پيامبرش محمّد و خاندان پاك او باد .\r\nمن علىّ الرّضا فرزند موسى بن جعفر مىگويم ، همانا امير المؤمنين كه خداوند او را در راه صلاح يارى و در انجام امور خير موفّق فرمايد ، شناخت از حقّ ما آنچه را ديگران نشناختند ، و پيوند داد رشته خويشاوندى را كه ديگران بريده بودند ، جانهايى را كه بيمناك و هراسان بود ايمنى و آرامش داد ، بلكه مرده بودند و زنده گردانيد و در آن هنگام كه نيازمند بودند بىنيازشان ساخت ، و در اين كار خشنودى پروردگار جهانيان را طلب مىكرد ، و از غير او پاداشى نمىخواست ، و خداوند به زودى شكرگزاران را پاداش مىدهد و مزد نيكوكاران را ضايع نمىگرداند .\r\nاو ولايتعهدى خود را به من واگذارده ، و خلافت كبرا را اگر پس از او زنده بمانم براى من برقرار ساخته است ، پس هر كس گرهى را كه خداوند دستور پيوند آن را داده بگسلاند ، و رشته‌اى را كه او فرمان استحكام آن را داده پاره كند ، در حقيقت حرمت حريم او را از ميان برده و حرام او را حلال ساخته است ، زيرا با اين عمل امام را خوار كرده و پرده حرمت اسلام را دريده است به همين سبب بود كه پيشينيان در برابر لغزشها شكيبايى نشان دادند ، و بر اقدامات و زيانكاريهايى كه انجام مىشد اعتراض نكردند ، براى اين كه بيم داشتند كه در دين پراكندگى روى دهد ، و رشته اتّحاد مسلمانان سست و لرزان شود ، و هم براى اين كه آن زمان به دوران جاهليّت نزديك بود ، و دشمنان در پى فرصت بودند كه حادثه‌اى بروز كند تا از آن بهره‌بردارى كنند .\r\nاينك من خداوند را گواه مىگيرم كه اگر مرا به سرپرستى امور مسلمانان بگمارد ، و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nخلافت را به من واگذارد ، نسبت به همه مسلمانان عموما و درباره فرزندان عبّاس بن عبد المطّلب خصوصا بر طبق آنچه موجب فرمانبردارى خدا و پيامبر اوست رفتار كنم ، هرگز خونى را به ناحقّ نريزم ، و مال و ناموسى را مباح نسازم ، جز آنچه را حدود الهى واجب و مباح كرده است ، و نيز به اندازه توان خود بكوشم كه افراد كاردان و باكفايت را براى كارها برگزينم ، من اين را عهدى مؤكّد بر ذمّه خويش مىشمارم و خود را در برابر خداوند مسؤول آن مىدانم ، چنان كه خداوند عز و جلّ مىفرمايد :  وَ أَوْفُوا بِالْعَهْدِ إِنَّ الْعَهْدَ كانَ مَسْؤُلًا  « 1 » و اگر بدعتى پديد آوردم يا چيزى را دگرگون و يا تبديل كردم . . . در آن صورت سزاوار تغيير و شايسته عقوبت خواهم بود ، به خدا از خشم او پناه مىبرم ، و به او اميدوارم كه توفيق فرمانبرداريش را عطا فرمايد ، و ميان من و نافرمانيش حايل شود ، و اين كار را براى من و مسلمانان با عافيت همراه گرداند .  وَ ما أَدْرِي ما يُفْعَلُ بِي وَ لا بِكُمْ  « 2 » ،  إِنِ الْحُكْمُ إِلَّا لِلَّهِ يَقُصُّ الْحَقَّ وَ هُوَ خَيْرُ الْفاصِلِينَ  « 3 » . .\r\nمن فرمان امير المؤمنين را در اين باره امتثال و خشنودى او را اختيار كردم ، خداوند او و مرا از لغزش نگه بدارد و اكنون خداوند را بر آنچه نوشته‌ام گواه مىگيرم و خداوند براى گواهى كافى است .\r\nو اين را به خطّ خويش در حضور امير المؤمنين كه خدايش پاينده بدارد ، و فضل بن سهل ، و سهل بن فضل ، و يحيى بن اكثم و عبد اللّه بن طاهر ، و ثمامة بن اشرس ، و بشر بن المعتمد ، و حمّاد بن النّعمان . . . در ماه رمضان سال 201 نوشتم .\r\n* * * امّا گواهان اين پيمان‌نامه ، در سمت راست آن بدين شرح است :\r\nگواهى مىدهد يحيى بن اكثم بر صحّت مندرجات متن و پشت اين مكتوب ، و از خداوند درخواست مىكند كه بركت اين ميثاق را عايد امير المؤمنين و همه مسلمانان فرمايد ، و اين را به خطّ خويش در تاريخى كه ذكر شد نوشته است ، عبد اللّه بن طاهر بن الحسين . . . گواهى مىدهد . به همان تاريخ ، حمّاد بن نعمان مندرجات متن و پشت آن را\r\n\r\n\r\n","description":"","footnote":"\r\n( 1 ) - اسراى / 34 يعنى : به عهد خود وفا كنيد ، ( روز قيامت ) درباره عهد و پيمان پرسش خواهد شد .\r\n( 2 ) - احقاف / 9 يعنى : و نمىدانم با من و شما عاقبت چه مىكنند .\r\n( 3 ) - انعام / 57 يعنى : حكم و فرمان جز از آن خداوند نيست ، به حقّ داورى مىكند و او بهترين داور ميان حق و باطل است .\r\n","page_name":" 285 ","page_number":285},
  {"content":"\r\n\r\nگواهى مىدهد ، به همان تاريخ به خطّ خود نوشت . . . و بشر بن المعتمد به همين گونه گواهى مىدهد . . .\r\nو بر سمت چپ آن چنين است :\r\nامير المؤمنين كه خدايش پاينده بدارد اين صحيفه را به خطّ خويش نگاشت ، و اين پيمان‌نامه‌اى است كه اميدواريم به يمن آنچه در متن و پشت آن است ، و به حرمت سرور ما پيامبر خدا صلّى اللّه عليه و إله و آنچه ميان روضه و منبر است به سبب آن در برابر همگان از صراط بگذريم ، و اين نگارش در حضور گروهى از بزرگان بنى هاشم و ديگر رجال دولت و سران سپاهى پس از انجام مراسم بيعت صورت گرفت ، و بدين گونه امير المؤمنين اين حجّت را بر همگى مسلمانان لازم ساخت تا شبهه‌اى كه عارض افكار نادانان شده از ميان برود . و  ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ  « 1 » اين را فضل بن سهل به فرمان امير المؤمنين نوشت . به تاريخ متن .\r\n\r\n\r\n","description":"","footnote":"\r\n( 1 ) - آل عمران / 179 يعنى : خداوند هرگز مؤمنان را بدين حال وانمىگذارد ( كه مؤمن و منافق از يكديگر شناخته نشوند ) .\r\n","page_name":" 286 ","page_number":286},
  {"content":"\r\n\r\n\r\nتوضيحات مترجم درباره مآخذ كتاب كه در پاورقيها به آنها اشاره شده است\r\nنام كتاب / / مشخّصات مؤلّف 1 . أمالى سيّد مرتضى ذو المجدين ابو القاسم على بن حسين بن موسى بن محمّد بن موسى بن ابراهيم بن الامام الكاظم موسى بن جعفر عليه السّلام 355 - 436 ه\r\n2 . ارشاد مفيد ابو عبد اللّه محمّد بن محمد بن نعمان عكبرى ملقّب به مفيد 336 - 413 ه .\r\n3 . الخرائج و الجرائح قطب الدين سعيد بن هبة اللّه راوندى متوفا 573 ه .\r\n4 . اعيان الشيعه علّامه سيد محسن بن سيّد عبد الكريم ملقّب به امين عاملى 1865 - 1952 م .\r\n5 . اغانى ابو الفرج علىّ بن حسين بن محمّد اصفهانى متولّد 284 ه .\r\n6 . اوسط ابو القاسم سليمان بن احمد بن ايّوب طبرانى 260 - 360 ه .\r\n7 . بحار الانوار علّامه محمّد باقر بن مولى محمّد تقى مجلسى 1037 - 1111 ه .\r\n8 . تهذيب التّهذيب ابو الفضل احمد بن علىّ بن حجر هيثمى شافعى عسقلانى 773 - 852 ه .\r\n9 . تفسير عيّاشى ابو نضر محمّد بن مسعود بن محمّد بن عيّاش سلمى سمرقندى متوفّا 320 ه .\r\n10 . تلخيص المستدرك شمس الدين محمد بن احمد بن عثمان ذهبى شافعى متوفّا 748 ه .\r\n11 . تاريخ الخلفاء جلال الدين عبد الرّحمان بن كمال الدّين شافعى مصرى سيوطى متوفّا 911 ه .\r\n12 . تاريخ طبرى ابو جعفر محمد بن جرير طبرى متوفّا 310 ه .\r\n13 . حلية الأولياء ابو نعيم احمد بن عبد اللّه اصفهانى 336 - 430 ه .\r\n14 . رجال كشّى ابو عمرو محمد بن عمر بن عبد العزيز كشى . در نيمه اول قرن چهارم هجرى مىزيسته و تاريخ ولادت و وفات او معلوم نيست .\r\n15 . سنن نسايى ابو عبد الرّحمان احمد بن شعيب نسايى متوفّا 303 ه\r\n16 . شرح نهج البلاغه عز الدين عبد الحميد بن هبة اللّه مداينى معتزلى ملقّب به ابن ابى الحديد ، متوفّا 655 ه .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nنام كتاب / / مشخّصات مؤلّف 17 . صحيح ترمذى محمّد بن عيسى ترمذى متوفّا 279 ه .\r\n18 . الصّواعق المحرقه احمد بن محمد بن علىّ بن حجر 909 - 974 ه .\r\n19 . صحيح بخارى ابو عبد اللّه محمّد بن اسماعيل بخارى ، متوفّا 256 ه .\r\n20 . عيون اخبار الرّضا ابو جعفر محمد بن على بن حسين بن موسى بن بابويه ملقّب به صدوق ، متوفا 381 ه .\r\n21 . علل الشرايع ابو جعفر محمد بن علىّ بن حسين بن موسى بن بابويه ملقّب به صدوق ، متوفّا 381 ه .\r\n22 . عمدة الطالب جمال الدين احمد بن على بن حسين بن على بن مهنا ، متوفّا 828 ه .\r\n23 . عقد الفريد ابو عمرو احمد بن عبدربه قرطبى ، متوفّا 328 ه .\r\n24 . العبر ولى الدين عبد الرّحمن بن محمّد مشهور به ابن خلدون حضرمى اشبيلى مالكى 732 - 808 .\r\n25 . غيبت شيخ طوسى ابو جعفر محمد بن حسن بن على طوسى 385 - 460 ه .\r\n26 . قرب الاسناد ابو الحسن على بن حسين بن موسى بن بابويه قمى متوفّا 329 ه .\r\n27 . كامل التواريخ عز الدين علىّ بن ابى الكرم محمد جزرى ملقّب به ابن اثير 555 - 630 ه .\r\n28 . كنز العمّال على بن حسام الدين متقى هندى متوفّا 975 ه .\r\n29 . كافى ابو جعفر محمد بن يعقوب بن اسحق كلينى رازى متوفّا 329 ه .\r\n30 . كشف الغمّه ابو الحسن علىّ بن فخر الدين عيسى بن ابى الفتح اربلى متوفّا 692 ه .\r\n31 . اللّئالي المصنوعه فى الاحاديث الموضوعه جلال الدين عبد الرّحمان بن كمال الدين مصرى سيوطى متوفّا 911 ه .\r\n32 . مقاتل الطالبيين ابو الفرج على بن حسين بن محمد اصفهانى متولد 284 ه .\r\n33 . مناقب آل أبى طالب ابو جعفر محمد بن على بن شهرآشوب متوفّا 588 ه .\r\n34 . مستدرك حاكم ابو عبد اللّه محمد بن عبد اللّه حاكم ضبىّ نيشابورى متوفّا 405 ه .\r\n35 . مختصر التّحفة الإثنا عشريه شهاب الدين محمود بن عبد اللّه حسينى آلوسى بغدادى 1217 - 1270 ه .\r\n36 . مسند ابو عبد اللّه احمد بن حنبل شيبانى متوفّا 241 ه .\r\n\r\n\r\n","description":"","footnote":"","page_name":" 288 ","page_number":288}
  ]