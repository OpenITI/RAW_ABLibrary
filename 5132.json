[
  {"content":"\r\nمجموعه تاريخ ايران\r\n10\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد هشتم\r\nترجمهء\r\nابوالقاسم پاينده\r\nانتشارات اساطير\r\n15\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد هشتم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد هشتم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nشهريور 1353\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n\r\n\r\nابو جعفر گويد : در اين سال عبد الله بن زبير سالار حج بود ، عامل مدينه برادرش مصعب بن زبير بود .\r\nعامل كوفه در آخر سال ، عبد الله بن مطيع بود .\r\nعامل بصره حارث بن عبد الله بن ابى ربيعهء مخزومى بود و همانست كه او را\r\nقباع لقب داده بودند .\r\nقضاى بصره با هشام بن هبيره بود .\r\nعامل خراسان عبد الله بن خازم بود .\r\nدر همين سال مردم بنى تميم كه در خراسان بودند با عبد الله بن خازم مخالفت كردند و ميانشان جنگ شد .\r\n\r\nسخن از سبب جنگ تميميان خراسان با عبد الله بن خازم\r\nسبب آن چنان كه گويند اين بود كه تميميان خراسان عبد الله بن خازم را بر ضد مردم ربيعه كه آنجا بودند و نيز در جنگ اوس بن ثعلبه كمك داده بودند تا كسانى از آنها را بكشت و بر اوس ظفر يافت و خراسان بر او صافى شد و چون صافى شد و منازع نماند به آنها بى اعتنايى كرد .\r\n","description":"","footnote":"","page_name":" 3279 ","page_number":4},
  {"content":"\r\nو چنان بود كه ابن خازم هرات را به پسرش محمد داده بود و عامل آنجا كرده بود و بكير بن وشاح را بر نگهبانى آنجا گماشته بود ، شماس بن دثار عطاردى را نيز به او پيوسته بود . مادر محمد ، زنى از بنى تميم بود به نام صفيه و چون ابن خازم با بنى تميم بى اعتنايى كرد ، به هرات پيش پسرش محمد رفتند ، ابن خازم به بكير و شماس نوشت و دستور داد كه بنى تميم را از ورود به هرات منع كنند ، شماس بن - دثار از اين كار امتناع كرد و از هرات در آمد و با بنى تميم شد ، اما بكير آنها را از ورود منع كرد .\r\nزهير بن هنيد گويد : وقتى بكير بن وشاح بنى تميم را از ورود به هرات منع كرد ، در ولايت هرات بماندند شماس بن دثار نيز پيش آنها رفت ، بكير كس پيش شماس فرستاد كه سى هزار به تو مىدهم و به هر يك از بنى تميم هزار مىدهم كه بروند ، اما نپذيرفتند و وارد هرات شدند و محمد پسر عبد الله بن خازم را كشتند .\r\nمحمد بن عزيز كندى گويد : محمد پسر ابن خازم از هرات براى شكار برون شده بود و چون بنى تميم را از ورود هرات منع كرده بود كمين كردند و او را بگرفتند و به بند كردند و آن شب بنوشيدند و هر كدامشان ادرار مىخواست كرد بر او ادرار مىكرد .\r\nشماس بن دثار گفت : « حال كه چنين كرديد او را به عوض دو يارتان كه به تازيانه كشته بكشيد . »\r\nگويد : چنان بود كه پيش از آن محمد دو كس از بنى تميم را گرفته بود و تازيانه زده بود تا جان داده بودند .\r\nراوى گويد : از گفتهء پيران قوم كه هنگام قتل محمد حضور داشته‌اند آورده‌اند كه جيهان بن مشجعهء ضبى از كشتن وى منعشان كرد و خويشتن را روى او افكند و ابن خازم سپاس اين را بداشت و جزو كسانى كه در قرتنا كشت او را نكشت .\r\n","description":"","footnote":"","page_name":" 3280 ","page_number":5},
  {"content":"\r\nعامر بن ابى عمر به نقل از پيران بنى تميم گويد : قتل محمد به دست دو كس از بنى مالك بن سعد انجام گرفت كه يكيشان عجله نام داشت و ديگرى كسيب و ابن خازم گفت : « كسيب براى قوم خود كسب بدى كرد و عجله با عجله ، شر براى قوم خود پديد آورد . » زهير بن هنيد عدوى گويد : وقتى بنى تميم محمد پسر ابن خازم را كشتند سوى مرو رفتند ، بكير بن وشاح دنبالشان كرد و يكى از بنى عطارد را به نام شميخ به دست آورد و بكشت ، وقتى شماس و ياران وى به مرو رسيدند ، به مردم بنى سعد گفتند :\r\n« انتقام شما را گرفتيم محمد پسر ابن خازم را به عوض آن مرد جشمى كه به مرو كشته شد كشتيم » پس بر جنگ ابن خازم همسخن شدند و حريش بن هلال قريعى را سالار خويش كردند .\r\nطفيل بن مرداس گويد : بيشتر مردم تميم بر جنگ عبد الله بن خازم اتفاق كردند .\r\nگويد : همراه حريش سوارانى بودند كه كس نظيرشان نديده بود ، يكيشان همسنگ گروهى سوار بود ، از جمله شماس بن دثار و بجير بن ورقا صريمى و شعبة بن ظهير نهشلى و ورد بن فلق عنبرى و حجاج بن ناشب عدوى كه تيراندازى بىنظير بود و عاصم بن حبيب عدوى .\r\nگويد : حريش بن هلال دو سال با عبد الله بن خازم نبرد كرد .\r\nگويد : و چون جنگ و شر در ميانشان به درازا كشيد خسته شدند .\r\nگويد : پس حريش بيامد و ابن خازم را بانگ زد كه بيامد و به دو گفت :\r\n« جنگ ميان ما به درازا كشيده ، براى چه قوم من و قوم خودت را به كشتن مىدهى ، به هماوردى من بيا هر كداممان ديگرى را كشت ، اين سرزمين از آن وى مىشود . » ابن خازم گفت : « قسم به پدرت كه انصاف دادى . » پس به هماوردى وى آمد و مانند دو قوچ به جولان آمدند و هيچيك به\r\n","description":"","footnote":"","page_name":" 3281 ","page_number":6},
  {"content":"\r\nديگرى دست نيافت . آنگاه ابن خازم غفلتى كرد و حريش ضربتى به سر وى زد كه پوست سرش را بر صورتش افكند ، ركاب حريش ببريد و شمشير خويش را بر - گرفت .\r\nگويد : ابن خازم به گردن اسب خويش چسبيد و پيش يارانش بازگشت ، ضربتى خورده بود كه پوست سرش را برده بود ، پس از آن جنگ همچنان ببود و از ضربت خوردن ابن خازم روزها گذشت و دو گروه خسته شدند و سه گروه شدند :\r\nبجير بن ورقا با جماعتى سوى ابر شهر رفت . شماس بن دثار عطاردى به جانب ديگر رفت ، به قولى سوى سيستان رفت . عثمان بن بشر سوى قرتنا رفت و در قصرى كه آنجا بود جاى گرفت . حريش به طرف مرو روذ رفت و ابن خازم به تعقيب او رفت و در يكى از دهكده هاى مروروذ بنام قريةالملحمه يا قصر الملحمه به دو رسيد .\r\nحريش بن هلال دوازده كس همراه داشت كه يارانش پراكنده شده بودند و در خرابه اى بودند . حريش چند نيزه به استر خود نصب كرده بود .\r\nگويد : وقتى ابن خازم به دو رسيد ، با ياران خويش به مقابلهء وى آمد . ابن خازم غلامى دلير همراه داشت كه به حريش حمله برد و ضربتى به دو زد كه كارى نساخت ، يكى از مردم بنى ضبه به حريش گفت : « مگر نمىبينى اين برده چه مىكند ؟ » حريش گفت : « سلاح بسيار دارد و شمشير من در سلاح وى كارگر نيست ، چوبى سنگين براى من بجوى » گويد : پس چوب سنگينى از درخت عناب براى وى ببريد و به قولى در قصر يافته بود و به دو داد كه به كمك آن به غلام ابن خازم حمله برد و ضربتى به دو زد كه بىحركت بيفتاد . آنگاه رو سوى ابن خازم كرد و گفت : « من كه ولايت را به تو واگذاشتم ، ديگر از من چه مىخواهى ؟ » گفت : « به ولايت باز مىگردى . »\r\n","description":"","footnote":"","page_name":" 3282 ","page_number":7},
  {"content":"\r\nگفت : « باز نمىگردم » گويد : پس با وى صلح كرد به شرط آنكه از خراسان برون شود و ديگر به جنگ ابن خازم نيايد ، و چهل هزار به دو داد .\r\nگويد : پس حريش در قصر را بر ابن خازم گشود كه به دو چيز داد و تعهد كرد قرضش را بپردازد و مدتى دراز گفتگو كردند .\r\nگويد : پنبه اى كه بر سر ابن خازم بود و روى ضربت حريش نهاده بود بيفتاد و حريش برخاست و آن را بر گرفت و بر سر وى نهاد .\r\nابن خازم گفت : « اى ابو قدامه ، اين دستزدنت از دستزدن پيشين ملايمتر بود . » گفت : « خداى و تو از من درگذريد ، اگر دو ركابم نبريده بود شمشير به دندانهايت رسيده بود . » گويد : پس ابن خازم بخنديد و از پيش وى برفت و جمع بنى تميم پراكنده شد .\r\nيكى از شاعران بنى تميم در اين باب گويد :\r\n« اگر مانند حريش بودند صبورى كرده بودند .\r\n« و در قصر ملحمه سوارانى شايسته بودند .\r\n« و با سر نيزه ها چندان خون به ابن خازم نوشانيده بوديد .\r\n« كه مايهء آشفتگيهاى فراوان شود . » گويد : اشعث بن ذويب برادر زهير بن ذويب عدوى در آن جنگ كشته شد ، هنوز رمقى داشت كه برادرش پرسيد : « كى ترا كشت ؟ » گفت : « نمىدانم ، كسى با نيزه مرا زد كه بر يابوى زرد بود » گويد : از آن پس زهير هر كس را بر يابوى زرد مىديد بر او حمله مىبرد كه بعضى را مىكشت و بعضى فرار مىكردند و مردم اردو از يابوهاى زرد چشم پوشيدند كه در اردوگاه رها شده بود و هيچكس بر آن نمىنشست .\r\n","description":"","footnote":"","page_name":" 3283 ","page_number":8},
  {"content":"\r\nحريش دربارهء جنگ با ابن خازم شعرى گفت به اين مضمون :\r\n« بردن شمشير شبانگاه و سحرگاه « استخوان دست مرا از جاى ببرد « دو سال بود كه در منزلگاهى چشم بر هم ننهادم « مگر كه دستم روى سنگى متكايم بود . » آنگاه سال شصت و ششم در آمد .\r\n\r\nسخن از حوادث مهم سال شصت و ششم\r\nاز جمله حوادث سال اين بود كه مختار بن ابى عبيد در كوفه به خونخواهى حسين بن على بن ابى طالب برخاست و عبد الله بن مطيع عدوى عامل ابن زبير را از آنجا بيرون كرد .\r\n\r\nسخن از كار مختار و عبد الله بن مطيع و ظهور مختار در كوفه\r\nاسماعيل بن كثير گويد : وقتى ياران سليمان بن صرد بيامدند ، مختار به آنها نوشت :\r\n« اما بعد ، خدا به سبب جدايى از ستمگران و نبرد منحرفان « پاداش شما را بزرگ كرد ، گناه از شما برداشت ، هر خرجى كه كرديد و « هر گردنه اى كه پيموديد و هر قدمى كه برداشتيد خدا به سبب آن درجه تان « را افزود و عمل نيكى برايتان رقم زد با افزايشهايى كه شمار آن را بجز « خدا كس نداند ، خوشدل باشيد كه اگر من برون آيم به اذن خداى ما بين « مشرق و مغرب شمشير در دشمنان شما نهم و ناچيزشان كنم و بكشم خدا ،\r\n","description":"","footnote":"","page_name":" 3284 ","page_number":9},
  {"content":"\r\n« هر كس از شما را كه تقرب جويد و هدايت يابد گشايش دهد و جز « گنهكاران و منكران را دور نكند . سلام اى هدايت يافتگان . » گويد : سيحان بن عمرو از مردم عبد القيس اين نامه را كه در كلاه خويش ميان رويى و آستر نهاده بود بياورد و پيش رفاعة بن شداد\r\nو مثنى بن مخربه عبدى و سعد بن حذيفه و يزيد بن انس و احمر بن شميط احمسى و عبد الله بن شداد بجلى و عبد الله بن كامل برد و نامه را بر آنها فرو خواند .\r\nگويد : پس ابن كامل را سوى مختار فرستادند و گفتند : « به او بگوى : ما نامه را خوانديم و چنانيم كه خواهى ، اگر خواهى بياييم و ترا برون آريم ، چنين كنيم . » گويد : ابن كامل برفت و وارد زندان شد و پيغام خويش را بگفت ، و مختار ، از اينكه شيعيان بر او فراهم شده‌اند خرسند شد و به آنها گفت : « چنين مكنيد كه من همين روزها بيرون مىشوم . » گويد : مختار غلامى را به نام زربيا پيش عبد الله عمر فرستاد و نوشت :\r\n« اما بعد ، مرا به ستم به زندان كرده‌اند و ولايتداران گمانهاى « بى جا به من برده‌اند ، خدايت رحمت كناد در بارهء من نامه اى مناسب به « اين دو ستمگر بنويس شايد خداى به لطف و بركت و منت تو مرا از « دست آنها رهايى دهد ، و سلام بر تو باد » گويد : عبد الله به آنها نوشت :\r\n« اما بعد ، خويشاوندى مرا با مختار بن ابى عبيد و دوستى مرا با « خودتان مىدانيد . به حق آنچه ميان من و شما هست قسمتان مىدهم كه « وقتى در اين نامهء من نگريستيد ، او را رها كنيد ، و سلام بر شما با رحمت « خداى . » گويد : و چون نامهء عبد الله بن عمر به عبد الله بن يزيد و ابراهيم بن محمد رسيد\r\n","description":"","footnote":"","page_name":" 3285 ","page_number":10},
  {"content":"\r\nبراى مختار كفيلانى [ 1 
  ] خواستند كه ضامن [ 2 
  ] تن وى شوند و بسيار كس از ياران وى بيامدند . حارث بن يزيد به عبد الله بن يزيد گفت : « ضمانت اينان را براى چه مىخواهى ؟ ده تن از بزرگان مشهور را ضامن او كن و بقيه را واگذار . » عبد الله نيز چنين كرد . و چون ضامن وى شدند عبد الله بن يزيد و ابراهيم بن محمد مختار را خواستند و او را به خداى يگانه ، داناى غيب و شهود و رحمان رحيم ، قسم دادند كه حادثه نيانگيزد و مادام كه حكومت با آنهاست بر ضدشان قيام نكند و اگر كرد هزار شتر به عهده دارد\r\nكه بر در كعبه بكشد و همه مملوكان وى از مرد و زن آزاد باشند .\r\nمختار به اين ترتيب براى آنها قسم خورد ، آنگاه برون آمد و به خانهء خويش رفت .\r\nحميد بن مسلم گويد : پس از آن از مختار شنيدم كه مىگفت : « خدايشان بكشد ، چه احمقند كه پندارند به اين قسمها پاى بندم . قسم خدا كه براى آنها ياد كرده‌ام چنانست كه وقتى به قيد قسم تعهدى كردم و چيزى را بهتر از آن ديدم ، قسم خويش را بگذارم و به چيز بهتر پردازم و قسم را كفاره كنم . قيام من بر ضد اينان بهتر از آنست كه دست از ايشان بدارم ، قسم خويش را كفاره مىكنم . قربان كردن هزار شتر از آب دهان انداختن براى من آسانتر است ، مگر بهاى هزار شتر چقدر است كه از آن بترسم . اما آزادى مملوكانم ، به خدا دوست دارم كارم به سامان رسد و هرگز مملوكى نداشته باشم . » گويد : و چون مختار از پس برون شدن از زندان در خانهء خويش جاى گرفت ، شيعيان پيش وى آمد و رفت كردند و بر او فراهم آمدند و اتفاق كردند كه به دو رضا دهند . پنج كس بودند كه وقتى به زندان بود از جانب وى با كسان بيعت\r\n\r\n","description":"","footnote":"\r\n[ 1 
  ] كلمه متن\r\n[ 2 
  ] كلمه متن\r\n","page_name":" 3286 ","page_number":11},
  {"content":"\r\nمىكردند : سايب بن مالك اشعرى و يزيد بن انس و احمر بن شميط و رفاعة بن شداد فتيانى و عبد الله بن شداد جشمى .\r\nگويد : و همچنان ياران وى فزون مىشدند و كارش نيرو مىگرفت تا ابن زبير ، عبد الله بن يزيد و ابراهيم بن محمد را معزول كرد و عبد الله بن مطيع را به جاى آنها سوى كوفه فرستاد .\r\nعبد الرحمن بن حارث گويد : ابن زبير عبد الله بن مطيع را كه از مردم بنى عدى بود با حارث بن عبد الله مخزومى پيش خواند ، عبد الله بن مطيع را به عاملى كوفه فرستاد و حارث بن عبد الله را به عاملى بصره .\r\nگويد : اين خبر به بحير بن ريسان حميرى رسيد و آنها را بديد و گفت : « اى كسان ، امشب ماه در برج ناطح است ( شاخ زن ) حركت مكنيد .\r\nحارث بن عبد الله اطاعت وى كرد و اندكى بماند ،\r\nآنگاه سوى عمل خويش رفت و سالم ماند ، اما عبد الله بن مطيع گفت : « مگر ما بجز تصادم چيزى مىخواهيم ؟ » گويد : به خدا تصادم و محنت ديد .\r\nگويد : عمر مىگفت : « بليه به سخن وابسته است » عمرو بن عبد الرحمن گويد : عبد الملك بن مروان خبر يافت كه ابن زبير عاملانى به ولايات فرستاده ، گفت : « كى را به بصره فرستاده ؟ » گفتند : « حارث بن عبد الله را » گفت : « در وادى عوف آزاده نيست ، عوف را فرستاده و خود نشسته » آنگاه گفت : « كى را به كوفه فرستاده ؟ » گفتند : « عبد الله بن مطيع را » گفت : « تيز بين است اما غالبا خطا مىكند ، دلير است اما فرار را ناخوش ندارد . » آنگاه گفت : « كى را به مدينه فرستاده ؟ »\r\n","description":"","footnote":"","page_name":" 3287 ","page_number":12},
  {"content":"\r\nگفتند ، « برادرش مصعب را » گفت : « اين شير دلير است و مرد خاندان خويش . » ابو مخنف گويد : عبد الله بن مطيع در رمضان سال شصت و پنجم به روز پنجشنبه پنج روز از رمضان مانده به كوفه رسيد و به عبد الله بن يزيد گفت : « اگر خواهى با من بمانى مصاحبت ترا نكو دارم و حرمت كنم و اگر پيش امير مؤمنان عبد الله بن زبير روى بنزد وى و مسلمانانى كه پيش اويند حرمت دارى . » و هم او به محمد بن طلحه گفت : « پيش امير مؤمنان رو » و ابراهيم برفت تا به مدينه رسيد و خراج ابن زبير را كم داد و گفت : « فتنه بود » و ابن زبير دست از او بداشت .\r\nگويد : ابن مطيع در كوفه به كار نماز و خراج مىپرداخت . اياس بن مضارب عجلى را بر نگهبانى خويش گماشت و گفت كه رفتار نكو داشته باشد و با مردم مشكوك الحال سختى كند .\r\nعبد الله بن حارث ازدى كه در آن روزگار بوده و هنگام كشته شدن مصعب حضور داشته گويد : در مسجد بودم كه عبد الله بن مطيع بيامد و به منبر رفت و حمد خدا گفت و ثناى او كرد آنگاه گفت :\r\n« اما بعد امير مؤمنان عبد الله بن زبير مرا عامل شهر شما و مرزهاى شما كرده و گفته خراج غنايم شما را بگيرم ، مازاد خراج شما را جز به رضاى خودتان و طبق وصيت و سفارشى كه عمر بن خطاب هنگام وفات كرده و روش عثمان بن عفان كه ميان مسلمانان عمل مىكرده نمىفرستم از خدا بترسيد و قرين استقامت باشيد و اختلاف مكنيد .\r\nبىخردانتان را نگهداريد و اگر نكرديد خودتان را ملامت كنيد و مرا ملامت مكنيد كه به خدا بد دل عصيانگر را عقوبت مىكنم و منحرف مشكوك را به استقامت ميارم . » گويد : سايب بن مالك اشعرى برخاست و گفت : « اما دستور ابن زبير كه مازاد\r\n","description":"","footnote":"","page_name":" 3288 ","page_number":13},
  {"content":"\r\nخراج ما را جز به رضاى ما نفرستى صريح ميگوييم كه راضى نيستيم كه مازاد خراج ما را بفرستى و ميان خودمان تقسيم نكنى ، ميان ما نيز روشى جز روشى كه على بن ابى طالب رحمة الله عليه تا به وقت مرگ در ولايت ما عمل مىكرده نبايد داشت و حاجت نداريم كه در غنيمت ما و در بارهء خودمان به روش عثمان عمل شود كه همه تبعيض و هوس بود . به روش عمر بن خطاب نيز اگر چه ضرر آن كمتر بود و در خير كسان مىكوشيد حاجت نداريم . » يزيد بن انس گفت : « سايب پسر مالك راست گفت و نكو گفت ، راى ما نيز چون راى اوست و گفتارمان همانند گفتار او . » ابن مطيع گفت : « به هر روشى كه دوست داريد و خوش داريد با شما عمل مىكنيم » و فرود آمد .\r\nيزيد بن انس اسدى گفت : « اى سايب اين فضيلت را خاص خويش كردى ، مسلمانانت از دست ندهند ، به خدا به پا خاستم مىخواستم بايستم و چيزى همانند گفتار تو بگويم كه خوش نداشتم يكى از مردم شهر كه از جملهء شيعيان نباشد رد سخن او را عهده كند . » گويد : اياس بن مضارب پيش ابن مطيع رفت و گفت : « سايب بن مالك از سران اصحاب مختار است و من از مختار اطمينان ندارم ، كس بفرست كه بيايد و چون بيامد او را در زندان بدار تا كار مردم سامان گيرد كه خبر گيران من آمده‌اند و خبر آورده‌اند كه كار وى فراهم آمده و در كار قيام است . » گويد : ابن مطيع زايده بن قدامه و حسين بن عبد الله برسمى همدانى را سوى مختار فرستاد كه به نزد وى وارد شدند و گفتند : « پيش امير بيا » و او جامه هاى خويش را خواست و بگفت تا مركبش را زين كنند و براى رفتن با آنها از جاى برخاست و چون زايدة بن قدامه اين را بديد گفتار خداى تبارك و تعالى را بخواند كه :\r\n« * ( وَإِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَيَمْكُرُونَ وَيَمْكُرُ ) *\r\n","description":"","footnote":"","page_name":" 3289 ","page_number":14},
  {"content":"\r\n* ( الله وَالله خَيْرُ الْماكِرِينَ 8 : 30 ) * » [ 1 
  ] يعنى : و چون كسانى كه كافر بودند درباره تو نيرنگ مىزدند كه بازت دارند يا بكشتندت يا بيرونت كنند . آنها نيرنگ مىكردند و خدا نيرنگ ( ايشان را بى اثر ) ميكرد و هدا در همه نيرنگبازان ماهرتر است .\r\nمختار آن را فهميد و بنشست و جامه از خويش بينداخت و گفت : « قطيفه بر من افكنيد كه گويا تب كردم\r\nكه لرزشى سخت احساس مىكنم » و شعر عبد العزى بن سهل ازدى را به تمثيل خواند بدين مضمون :\r\n« وقتى گروهى جاى خويش را ترك كنند « و خشونت نكنند « كس از آنها نترسد » آنگاه گفت : « سوى ابن مطيع رويد و حالت مرا با وى بگوييد » زايده بن قدامه گفت : « من چنين مىكنم . » مختار گفت : « تو نيز اى برادر همدانى عذر مرا با وى بگوى . » حسين بن عبد الله گويد : با خويشتن گفتم : « به خدا اگر چيزى در بارهء او نگويم كه مايهء خشنودى او باشد اطمينان ندارم كه وقتى فردا غلبه يافت مرا هلاك نكند . » گويد : پس گفتم : « بله ، من پيش ابن مطيع عذر ترا مىگويم و هر چه تو خوش دارى به او خبر مىدهم . » گويد : از پيش مختار در آمديم ، يارانش بر در بودند ، گروهى بسيار از آنها نيز در خانه اش بودند .\r\nگويد : سوى ابن مطيع روان شديم . به زايده بن قدامه گفتم : « وقتى آن آيه را خواندى سخنت را فهميدم و مقصودت را دانستم كه از پس آنكه لباس پوشيده بود و مركبش را زين كرده بودند او را از برون شدن همراه ما باز مىداشتى و وقتى آن\r\n\r\n","description":"","footnote":"\r\n[ 1 
  ] سورة الانفال آيهء 30\r\n","page_name":" 3290 ","page_number":15},
  {"content":"\r\nشعر را به تمثيل خواند بدانستم كه مىخواست به تو بگويد كه آنچه را مىخواستى به او بفهمانى دانسته و پيش ابن مطيع نخواهد آمد . » گويد : اما انكار كرد كه چنين مقصودى داشته است .\r\nبه دو گفتم : « قسم ياد مكن در بارهء تو و در بارهء او چيزى كه خوش نداشته باشيد نخواهم گفت . معلومم شد كه تو با وى وى شفقت دارى و آنچه را كه انسان نسبت به عموزادهء خويش به دل دارد نسبت به وى به دل دارى » گويد : پس ، پيش ابن مطيع رفتيم و بيمارى مختار را به او خبر داديم كه باور كرد و از او غافل ماند .\r\nگويد : مختار كس به طلب ياران خويش فرستاد و بنا كرد آنها را در خانه هاى خويش فراهم آرد كه مىخواست در ماه محرم در كوفه قيام كند .\r\nگويد : يكى از ياران وى از طايفه شبام كه مردى سخت معتبر بود به نام عبد الرحمن پسر شريح برفت و سعيد بن منقذ ثورى و سعر بن ابى سعر حنفى و اسود بن جراد كندى و قدامة بن مالك جشمى را بديد كه در خانه سعر حنفى فراهم آمدند آنگاه حمد خدا گفت و ثناى او كرد و سپس گفت : « اما بعد ، مختار مىخواهد ما را به قيام وادارد ، با وى بيعت كرده‌ايم و نمىدانيم كه ابن حنفيه او را سوى ما فرستاده يا نه . بياييد سوى ابن حنفيه رويم و آنچه را مختار با ما گفته\r\nو سوى آن دعوتمان كرده با وى بگوييم اگر اجازه داد كه پيرو او باشيم ، پيرو او مىشويم و اگر منعمان كرد از او كناره مىكنيم . به خدا روا نيست كه چيزى از كار دنيا را از سلامت دين خويش بيشتر بخواهيم . » گفتند : « خدايت قرين هدايت بدارد كه صواب آوردى و توفيق يافتى ، اگر مىخواهى برويم . » گويد : پس اتفاق كردند كه همان روزها بروند . پس برفتند تا پيش ابن حنفيه رسيدند . پيشوايشان عبد الرحمن بن شريح بود . وقتى پيش ابن حنفيه رسيدند از حال\r\n","description":"","footnote":"","page_name":" 3291 ","page_number":16},
  {"content":"\r\nكسان پرسيد كه حال و وضع آنها را با وى بگفتند .\r\nاسود بن جراد كندى گويد : به ابن حنفيه گفتم : « به نزد تو حاجتى داريم . » گفت : « سرى است يا علنى ؟ » گفتيم : « سرى است . » گفت : « پس كمى صبر كنيد . » گويد : اندكى بماند پس به يكسو رفت و ما را پيش خواند كه به طرف وى رفتيم . عبد الرحمن بن شريح سخن آغاز كرد . حمد خدا گفت و ستايش او كرد سپس گفت : « اما بعد ، شما خاندانى هستيد كه خدا فضيلت را خاص شما كرده و به سبب پيمبرى اعتبارتان داده و حقتان را بر اين امت بزرگ كرده كه هر كه منكر حقتان باشد راى خطا دارد و نصيب ناچيز . به مصيبت حسين رحمة الله عليه دچار شديد كه خاص شما بود اما مصيبت عامهء مسلمانان نيز بود . مختار بن ابى عبيد ثقفى پيش ما آمده و مىگويد از جانب شما آمده و ما را به كتاب خدا و سنت پيمبر او صلى الله عليه و سلم و خونخواهى اهل بيت و دفاع از ضعيفان دعوت كرده كه بر اين قرار با وى بيعت كرده‌ايم و به او پيوسته‌ايم ، اگر دستور مىدهى از او پيروى كنيم ، پيروى او مىكنيم و اگر منعمان مىكنى از او كناره مىكنيم . » گويد : يكى يكى سخنانى همانند يارمان گفتيم و او بشنيد و چون سخن را به سر برديم حمد خدا گفت و ثناى او كرد و صلوات پيمبر گفت آنگاه گفت : « اما بعد آنچه گفتى كه خدا فضيلت را خاص ما كرده ، خدا آن را به هر كه خواهد دهد ، كه خدا فضل بزرگ دارد ، و حمد خداى . آنچه از ابتلاى ما به مصيبت حسين گفتى اين در كتاب خداى بود\r\nو حادثه اى بود كه بر وى رقم رفته بود و كرامتى بود كه خدا هديهء او كرده بود كه به سبب آن منزلت گروهى به نزد خدا بالا رفت و منزلت قوم ديگر پايين رفت و فرمان خدا شدنى است [ 1 
  ] كه فرمان خدا به مقدار است و مقدر . آنچه گفتى\r\n\r\n","description":"","footnote":"\r\n[ 1 
  ] وَكانَ أَمْرُ الله مَفْعُولًا 4 : 47 . . . وَكانَ أَمْرُ الله قَدَراً مَقْدُوراً 33 : 38 احزاب از آيهء . 37 و 38\r\n","page_name":" 3292 ","page_number":17},
  {"content":"\r\nكه يكى ، شما را به خونخواهى ما دعوت كرده است ، به خدا دوست دارم خدا به وسيلهء هر كس از مخلوق خويش كه خواهد انتقام ما را از دشمنان بگيرد اين را مىگويم و براى خودم و شما از خدا آمرزش مىخواهم . » گويد : از پيش وى برون شديم و مىگفتيم : « به ما اجازه داد كه گفت : دوست دارم خدا به وسيلهء هر كس از مخلوق خويش كه خواهد انتقام ما را از دشمنان بگيرد . اگر خوش نداشت مىگفت : نكنيد » گويد : بازگشتيم ، كسانى از شيعيان كه از رفتن خودمان خبرشان داده بوديم و از مقصود خويش مطلعشان كرده بوديم و همرأى ما بودند انتظار ما را مىبردند .\r\nو چنان بود كه مختار از رفتن ما خبر يافته بود و اين را خوش نداشته بود و بيم كرده بود خبرى بياريم كه شيعيان را از يارى وى باز دارد . خواسته بود پيش از آمدن ما آنها را به قيام وا دارد اما نتوانسته بود . مختار مىگفته بود تنى چند از شما شك آورده‌اند و به حيرت افتاده‌اند و نوميد شده‌اند اگر به صواب رسيدند بيايند و باز گردند و اگر توفيق نيابند و بيم كنند و معترض شوند و دورى كنند ، مطرود شوند و بنوميدى افتند . » يك ماه و اندكى بيش نگذشت كه قوم بر مركبهاى خويش بيامدند و پيش از آنكه به خانه هاى خويش روند به نزد مختار وارد شدند كه گفت : « چه خبر داريد ؟\r\nشما به فتنه افتاديد و شك آورديد . » گفتند : « به ما دستور داده‌اند ترا يارى كنيم . » گفت : « الله اكبر ، مرا ابو اسحاق مىگويند ، شيعيان را پيش من فراهم كنيد . » گويد : « پس كسانى از شيعيان را كه نزديك وى بودند فراهم آوردند كه گفت :\r\n« اى گروه شيعيان . جمعى از شما خواسته بودند درستى آنچه را من آورده‌ام بدانند و سوى امام هدايت رفته‌اند كه نجيب است و مورد رضايت ، پسر كسى كه از همه\r\n","description":"","footnote":"","page_name":" 3293 ","page_number":18},
  {"content":"\r\nرهروان بجز پيمبر برگزيده بهتر است ، و از او دربارهء آنچه من سوى شما آورده‌ام پرسيده‌اند و به آنها گفته كه من وزير و پشتيبان و فرستاده و يار وى هستم . به شما فرمان داده كه دربارهء پيكار منحرفان و خونخواهى افراد برگزيده خاندان پيمبرتان كه شما را بدان دعوت كرده‌ام پيرو من شويد و از من اطاعت كنيد . » گويد : عبد الرحمن بن شريح برخاست و حمد خدا گفت و ثناى او كرد آنگاه گفت : « اما بعد ، اى گروه شيعيان ، ما مىخواستيم براى خودمان به طور خاص و براى همه برادرانمان به طور عام ، تحقيق كنيم . پيش مهدى پسر على رفتيم و دربارهء اين پيكار كه مختار ما را سوى آن دعوت مىكند پرسيديم كه به ما دستور داد پشتيبان و يار وى باشيم و دعوت وى را بپذيريم\r\nو با دلهاى آرام و خاطرهاى خرسند بيامديم كه خدا شك و آشفتگى و ترديد را از آن برده و در كار نبرد دشمنان استقامت و بصيرت يافته‌ايم . بايد حاضرتان به غايبتان بگويد كه مهيا شويد و آماده باشيد . » گويد : پس بنشست و ما يكايك برخاستيم و سخنانى همانند وى گفتيم و شيعيان درباره مختار همسخن شدند و به دو متمايل شدند .\r\nشعبى گويد : من و پدرم نخستين كسانى بوديم كه دعوت مختار را پذيرفتيم . گويد : وقتى كار وى فراهم آمد و قيام وى نزديك شد ، احمر بن شميط و يزيد ابن انس و عبد الله بن كامل و عبد الله بن شداد به دو گفتند كه بزرگان كوفه در كار نبرد تو با ابن مطيع همدلند اگر ابراهيم بن اشتر نيز با ما همدل شود اميدواريم كه به اذن خدا بر دشمن غالب شويم و مخالفت مخالفان زيانمان نزند كه او جوانى دلير است و پسر مردى بزرگ و شهره ، و عشيره اى نيرومند و پر شمار دارد . » گويد : مختار به آنها گفت : « به بينيدش و دعوتش كنيد و بگوييد كه ما مأمور خونخواهى حسين و افراد خاندان وى شده‌ايم » شعبى گويد : پس كسانى و از جمله من و پدرم ، پيش وى رفتند . يزيد بن انس سخن كرد و گفت : « آمده‌ايم كارى را به تو عرضه كنيم و ترا بدان دعوت كنيم ،\r\n","description":"","footnote":"","page_name":" 3294 ","page_number":19},
  {"content":"\r\nاگر بپذيرى مايهء خير تو است و اگر نپذيرى با تو نيكخواهى كرده‌ايم و مىخواهيم به نزد تو مكتوم ماند . » ابراهيم بن اشتر به آنها گفت : « بيم نبايد داشت كه كسى چون من فتنه انگيزى كند و خبر چين باشد و به وسيلهء غيبت مردم به حكومت تقرب جويد اين كار مردم حقير و ماجرا جو و دون همت است . » گفت : « ترا به كارى مىخوانيم كه همه شيعيان بر آن متفق شده‌اند به كتاب خدا و سنت پيمبر وى صلى الله عليه و خونخواهى اهل بيت و نبرد منحرفان و دفاع از ضعيفان . » گويد : آنگاه احمر بن شميط سخن كرد و گفت : « من نيكخواه توام و خواهان اقبال تو ، پدرت وقتى بمرد سرور بود و تو اگر حق خدا را رعايت كنى جانشين اويى ، ترا به كارى مىخوانيم كه اگر بپذيرى به نزد كسان منزلت پدرت را پيدا مىكنى و چيزى را كه از دست رفته تجديد مىكنى ، كسى همانند تو با اندك كوششى به جايى مىرسد كه بالاتر از آن جايى نيست كه سلف براى تو پايه نهاده ، با افتخار . »\r\nگويد : همه جماعت به دو پرداختند و وى را به كار خويش خواندند و ترغيب كردند .\r\nگويد : ابراهيم بن اشتر به آنها گفت : « دعوت شما را در مورد خونخواهى حسين و خاندان وى مىپذيرم به شرط آنكه كار را به من سپاريد . » گفتند : « تو شايستهء اين كارى ، ولى اين كار شدنى نيست كه مختار از جانب مهدى پيش ما آمده و فرستاده و مأمور نبرد است و به ما دستور داده‌اند اطاعت وى كنيم . » گويد : پس ابن اشتر خاموش ماند و پاسخشان نداد و ما پيش مختار باز رفتيم و آنچه را به ما گفته بود با وى بگفتيم .\r\n","description":"","footnote":"","page_name":" 3295 ","page_number":20},
  {"content":"\r\nگويد : سه روز گذشت آنگاه مختار ده و چند كس از سران اصحاب خويش را پيش خواند .\r\nشعبى گويد : من و پدرم از آن جمله بوديم .\r\nگويد : ما را همراه برد ، وى پيشاپيش ما مىرفت و از خانه هاى كوفه عبور مىكرد و ما نمىدانستيم آهنگ كجا دارد تا بر در ابراهيم بن اشتر بايستاد . از وى اجازه خواستيم كه اجازهء ورود داد و براى ما متكاها نهادند كه بر آن نشستيم ، مختار بر تشك وى نشست ، آنگاه مختار گفت : « سپاس خداى را و شهادت مىدهيم كه خدايى جز خداى يگانه نيست . خدا بر محمد درود گويد و سلام بر او باد ، اما بعد : اين نامه اى است براى تو از جانب مهدى ، محمد پسر امير مؤمنان و وصى پيمبر ، كه اكنون بهترين مردم روى زمين است و پسر كسى كه پيش از اين از پس پيمبران و رسول خداى بهترين همهء مردم زمين بود ، وى از تو مىخواهد كه يار و پشتيبان ما باشى كه اگر چنين كنى مقبل شوى و اگر نكنى نامه بر ضد تو حجت باشد و باشد كه خدا مهدى ، يعنى محمد و دوستان وى را از تو بى نياز كند » شعبى گويد : وقتى مختار از خانهء خويش برون شده بود ، نامه را به من داده بود و چون سخن خويش را سر برد به من گفت : « نامه را به وى بده من نامه را به او دادم كه چراغ خواست و مهر از نامه بر گرفت و بخواند كه چنين بود :\r\nبه نام خداى رحمان رحيم « از محمد مهدى به ابراهيم بن مالك اشتر ، درود بر تو ، و من « حمد خدايى مىكنم كه خدايى جز او نيست . اما بعد ، من وزير و امين و « منتخب خويش را كه براى خويشتن پسنديده‌ام سوى شما فرستاده‌ام و به « او گفته‌ام كه با دشمن من نبرد كند و به خونخواهى خاندان من قيام كند ، « خودت و عشيره ات و مطيعانت با وى به پا خيزيد كه اگر مرا يارى كنى و « دعوت مرا بپذيرى و با وزير من كمك كنى ، نبرد من مايهء برترى تو شود\r\n","description":"","footnote":"","page_name":" 3296 ","page_number":21},
  {"content":"\r\n« و سالارى سواران و همه سپاهيان عازم نبرد و هر شهر و هر منبر و مرزى كه « بر آن تسلط يا بى ، از كوفه تا اقصاى\r\nشام ، از آن تو خواهد بود و با پيمان « مؤكد به قسم ، انجام اين به عهده من است . اگر چنين كنى به وسيلهء « آن به نزد خداى حرمت و الا يا بى و اگر دريغ كنى به هلاكت سخت « افتى كه هرگز از آن رها نشوى » گويد : و چون ابراهيم خواندن نامه را به سر برد گفت : « پيش از اين ابن حنفيه به من نامه نوشته و من نيز به او نامه نوشته‌ام و هميشه نامه را به نام خودش و نام پدرش مىنوشت . » مختار گفت : « اينك روزگار ديگر است و آن روزگار ديگر بوده » ابراهيم گفت : « كى مىداند كه اين نامه را ابن حنفيه براى من نوشته ؟ » گويد : يزيد بن انس و احمر بن شميط و عبد الله بن كامل و همه جمع ( شعبى گويد : بجز من و پدرم . ) گفتند : شهادت مىدهيم كه اين نامه محمد بن على است كه براى تو نوشته » گويد : در اين هنگام ابراهيم از صدر تشك كنار رفت و مختار را بر آن نشانيد و گفت : « دست پيش آر تا با تو بيعت كنم . » گويد : مختار دست پيش برد و ابراهيم با وى بيعت كرد ، آنگاه ميوه خواست كه از آن بخورديم و شربت عسل خواست كه بنوشيديم ، سپس برخاستيم ، ابن اشتر نيز با ما برون آمد و با مختار بر نشست تا وى به خانه رسيد و چون ابراهيم باز - مىگشت دست مرا گرفت و گفت : « اى شعبى با ما بيا . » گويد : با وى برفتيم و ما را ببرد تا وارد خانهء وى شديم . آنگاه گفت : « اى شعبى به ياد دارم كه نه تو شهادت دادى نه پدرت . به نظر تو اينان طبق واقع شهادت دادند ؟ » گويد : گفتمش : « شهادت ايشان را شنيدى ، اينان سروران قاريان و مشايخ شهر و\r\n","description":"","footnote":"","page_name":" 3297 ","page_number":22},
  {"content":"\r\nيكه سواران عربند و دانم كه چنين كسان جز حق نگويند . » گويد : اين سخن را با وى گفتم اما به خدا از شهادت آنها بدگمان بودم اما به قيام دلبسته بودم و همراى جماعت بودم و دوست داشتم كه كار سرانجام گيرد و آنچه را دربارهء شهادت به خاطر داشتم با وى نگفتم . » ابن اشتر به من گفت : « نام آنها را براى من بنويس كه همه شان را نمىشناسم . » آنگاه صفحه اى و دواتى خواست و در آن نوشت :\r\nبنام خداى رحمن رحيم « اين چيزى است كه سايب بن مالك اشعرى و يزيد بن انس اسدى « و احمر بن شميط احمسى و مالك بن عمرو نهدى و همه نامهايشان را « بنوشت بر آن شهادت داده‌اند . شهادت داده‌اند كه محمد بن على به « ابراهيم بن اشتر نوشته و دستور داده كه در نبرد منحرفان و خونخواهى « اهل بيت از مختار پشتيبانى كند و او را يارى كند و نيز شراحيل بن عبد و « ابو عامر شعبى فقيه ، و عبد الله بن عبد الرحمن نخعى\r\nو عامر بن شراحيل « شعبى دربارهء شهادت اين شاهدان شهادت داده‌اند . » گفتم : « خدايت قرين رحمت بدارد ، با اين چه مىكنى ؟ » گفت : « بگذار باشد » گويد : پس از آن ابراهيم ، عشيره و برادران و پيروان خويش را دعوت كرد و رفت و آمد به نزد مختار آغاز كرد .\r\nيحيى بن ابى عيسى ازدى گويد : حميد بن مسلم ازدى دوست ابراهيم بن اشتر بود كه پيش وى رفت و آمد داشت و او را با خود به نزد مختار مىبرد . و چنان بود كه ابراهيم هر شامگاه پيش مختار مىرفت و پيش وى مىماند تا ستارگان رو به زوال مىرفت آنگاه مىرفت . بدينسان ببودند و تدبير كارهاى خويش مىكردند تا رأيشان بر اين قرار گرفت كه شب پنج شنبه چهاردهم ربيع الاول سال شصت و ششم قيام\r\n","description":"","footnote":"","page_name":" 3298 ","page_number":23},
  {"content":"\r\nكنند . پيروان و همدلانشان بر اين قرار بودند و چون هنگام غروب شد ابراهيم بن اشتر به پا خاست و اذان گفت آنگاه پيش ايستاد و با ما نماز مغرب بكرد . آنگاه پس از مغرب كه هنوز هوا گرگ و ميش [ 1 
  ] بود با ما روان شد و آهنگ مختار داشت كه برفتيم و همه مسلح بوديم .\r\nگويد : اياس بن مضارب پيش عبد الله بن مطيع رفته بود و گفته بود كه مختار همين دو روزه بر ضد تو قيام مىكند .\r\nگويد : پس اياس با نگهبانان برون شد و پسر خويش ، راشد ، را سوى بازار فرستاد كه با نگهبانان اطراف بازار مىگشت . پس از آن اياس پيش ابن مطيع رفت و گفت : « پسرم را سوى بازار فرستاده‌ام بهتر است كه به هر يك از ميدانهاى بزرگ كوفه يكى از ياران خويش را با گروهى از مردم مطيع روانه كنى تا بد دل از قيام بر ضد تو بترسند . » گويد : ابن مطيع عبد الرحمن بن سعيد بن قيس را سوى ميدان سبيع فرستاد و گفت : « به كار قوم خويش پرداز كه از جانب آنها خطرى نباشد و كار ميدانى را كه سوى آن مىروى سامان بده كه حادثه اى آنجا رخ ندهد تا ترا به عجز و سستى منسوب ندارم . » كعب بن ابى كعب خثعمى را نيز به ميدان بشر فرستاد . زهر بن قيس را به ميدان كنده فرستاد ، شمر بن ذى الجوشن را به ميدان سالم فرستاد ، عبد الرحمن ابن مخنف بن سليم را به ميدان صايديين فرستاد ، ابو حوشب ، يزيد بن حارث بن رويم ، را به ميدان مراد فرستاد\r\nو به هر يك از آنها سفارش كرد كه به كار قوم خويش پردازند كه از طرف آنها خطرى نباشد و طرفى را كه سوى آن فرستاده مىشود محكم كنند .\r\nشبث بن ربعى را به شوره زار فرستاد و گفت : « وقتى صداى قيام كنندگان را شنيدى سوى آنها رو » گويد : و چنان بود كه اين كسان به روز دوشنبه رفته بودند و در اين ميدانها\r\n\r\n","description":"","footnote":"\r\n[ 1 
  ] ( به جاى مثل عربى كه گويد : مىگفتى برادرت است يا گرگ )\r\n","page_name":" 3299 ","page_number":24},
  {"content":"\r\nجاى گرفته بودند . ابراهيم بن اشتر نيز پس از مغرب از خانهء خويش در آمد كه آهنگ مختار داشت . شنيده بود كه ميدانها از مردان پر شده و نگهبانان ، بازار و قصر را در ميان گرفته‌اند .\r\nحميد بن مسلم گويد : شبانگاه سه شنبه از پس مغرب با ابراهيم از خانه اش برفتيم تا به خانهء عمرو بن حريث رسيديم .\r\nگويد : ما با ابن اشتر يك دسته سوار بوديم در حدود يكصد كه همه زره داشتيم و آن را زير قبا مستور داشته بوديم ، شمشيرها را آويخته بوديم و سلاحى جز شمشير نداشتيم كه به شانه هامان آويخته بود و زره ها كه با قباها مستور شده بود . و چون از خانهء سعيد بن قيس گذشتيم و به خانه اسامه رسيديم گفتيم : « از طرف خانهء خالد ابن عرفطه گذر كنيم . آنگاه ما را به طرف محلهء نخيله ببر كه از خانه هاشان بگذريم تا به خانهء مختار برسيم . » گويد : ابراهيم كه جوانى نورس و دلير بود و تلاقى با آن قوم را ناخوش نمىداشت گفت : « به خدا بر خانهء عمرو بن حريث و كنار قصر و وسط بازار مىگذرم تا دشمن را بترسانم و به آنها بفهمانم كه به نزد ما چيزى نيستند . » گويد : راه باب الفيل گرفتيم كه از خانه هبار مىگذشت آنگاه به طرف راست پيچيد كه از خانهء عمرو بن حريث مىگذشت . وقتى از آن گذشت اياس بن مضارب را ديديم كه با نگهبانان مسلح همراه بود به ما گفت : « شما كيستيد ؟\r\nچكاره‌ايد ؟ » ابراهيم گفت : « من ابراهيم پسر اشترم . » ابن مضارب گفت : « اين جماعت چيست كه همراه تو است و چه مىخواهى ؟\r\nبه خدا كار تو گمان آور است ، شنيده‌ام هر شب از اينجا مىگذرى ، ترا رها نمىكنم تا پيش امير ببرم و راى خويش را دربارهء تو بگويد . » ابراهيم گفت : « بى پدر نباشى ، بگذار برويم . »\r\n","description":"","footnote":"","page_name":" 3300 ","page_number":25},
  {"content":"\r\nگفت : « نه به خدا چنين نمىكنم . » گويد : يكى از مردم همدان به نام ابو قطن . با اياس بود كه غالبا با سالاران نگهبانى همراه بود و او را حرمت مىداشتند . با ابراهيم نيز دوستى داشت . ابراهيم به دو گفت :\r\n« اى ابو قطن نزديك من آى » وى نيزهء درازى همراه داشت . نزديك ابراهيم شد و نيزه همچنان با وى بود\r\nپنداشت كه ابن اشتر مىخواهد از او بخواهد كه پيش ابن مضارب وساطت كند كه بگذارد برود .\r\nگويد : ابراهيم نيزهء او را بگرفت و گفت : « اين نيزه خيلى دراز است » و با آن به ابن مضارب حمله برد و نيزه را به گلوگاه وى فرو برد كه از پاى در آمد و به يكى از قوم خويش گفت : « پياده شو و سرش را جدا كن . » گويد : پس او پياده شد و سر ابن مضارب را جدا كرد و ياران وى پراكنده شدند و پيش ابن مطيع رفتند . ابن مطيع راشد پسر اياس را به جاى پدرش به سالارى نگهبانان گماشت و به جاى راشد سويد بن عبد الرحمن منقرى پدر قعقاع را شبانه سوى بازار فرستاد .\r\nگويد : ابراهيم بن اشتر سوى مختار رفت ، و اين به شب چهارشنبه بود و چون به نزد وى وارد شد گفت : « ما براى قيام ، شب پنجشنبه را وعده نهاده‌ايم اما حادثه اى شد كه بايد همين امشب قيام كرد . » مختار گفت : « حادثه چيست ؟ » گفت : « اياس بن مضارب راه مرا گرفت كه به پندار خويش به زندانم كند ، من نيز او را كشتم و اينك سر او همراه ياران من بر در است » مختار گفت : « خدايت مژدهء نيك دهاد ، اين فال نيك است و ان شاء الله اين آغاز فتح است . » آنگاه گفت : « اى سعيد پسر منقذ برخيز و آتش در نىها بيفروز و آن را براى مسلمانان بلند كن . تو نيز اى عبد الله بن شداد برخيز و بانگ بزن : « اى منصور بيا . »\r\n","description":"","footnote":"","page_name":" 3301 ","page_number":26},
  {"content":"\r\nتو نيز اى سفيان پسر فيل و تو نيز اى قدامه پسر مالك بر خيزيد و بانگ بزنيد : « اى خونيهاى حسين ! » آنگاه گفت : « زره و سلاح مرا بياريد » و همچنان كه سلاح مىپوشيد شعرى به اين مضمون مىخواند :\r\n« سپيد روى زيبا پيكر كه گونه هاى روشن دارد و سرين درشت داند كه من به صبحگاه خطر دليرم و پيشرو . » آنگاه ابراهيم به مختار گفت : « اين سران كه ابن مطيع در ميدانها نهاده برادرانمان را نمىگذارند كه سوى ما آيند و با آنها سخت مىگيرند . بهتر است من با همراهانم پيش قومم روم و هر كس از قوم كه با من بيعت كرده بيايد و با آنها در اطراف كوفه بگردم و شعار خويش را بگوييم و هر كه مىخواهد سوى ما آيد بيايد و هر كه تواند سوى تو آيد وى را با كسانى كه پيش تو هستند\r\nنگهدارى و پراكنده شان نكنى و اگر حريفان شتاب كنند و سوى تو آيند كسانى باشند كه از تو دفاع كنند و من چون از اين كار فراغت يافتم با سوار و پياده به شتاب پيش تو آيم . » مختار گفت : « با شتاب پيش من باز گرد مبادا به طرف اميرشان روى و با وى نبرد كنى ، اگر نبرد نكردن ميسر باشد با هيچكس نبرد مكن اين سفارش را كه به تو كرده‌ام رعايت كن ، مگر آنكه كسى با تو نبرد آغازد . » گويد : ابراهيم بن اشتر با گروه سوارانى كه آمده بود از پيش مختار برفت تا پيش قوم خويش رسيد و بيشتر كسانى كه با وى بيعت كرده بودند و دعوتش را پذيرفته بودند با وى فراهم شدند و تا دير وقت شب در كوچه هاى كوفه راه پيمود كه از كوچه هايى - كه اميران در آن بودند اجتناب داشت و از مردمى كه گروههاى ابن مطيع در ميدانها و دهانهء بزرگ راهها مراقب آنها بودند گذر كرد و به مسجد سكون رسيد و\r\n","description":"","footnote":"","page_name":" 3302 ","page_number":27},
  {"content":"\r\nدسته اى از سواران زحر بن قيس جعفى با شتاب سوى وى آمدند كه فرمانده نداشتند و كس سالارشان نبود . ابراهيم بن اشتر و يارانش بر آنها حمله بردند و هزيمتشان كردند كه به ميدان كنده برگشتند .\r\nابراهيم گفت : « سالار سواران كنده كيست ؟ » و سوى آنها حمله برد و مىگفت :\r\n« خدايا تو مىدانى كه ما به خاطر خاندان پيمبر تو خشم آورده‌ايم و به سبب آنها شوريده‌ايم ما را بر حريفان غلبه ده و دعوت ما را به كمال رسان . » و چون با ياران خويش به آنها رسيد كه با هم در آويختند و هزيمتشان كردند به ابراهيم گفتند : « سالار اين گروه زحر بن قيس است . » گفت : « پس از آنها جدا شويم » گويد آن جماعت از پى هم افتادند و به هر كوچه اى مىرسيدند گروهيشان داخل آن مىشدند و به راه خويش رفتند .\r\nگويد : ابراهيم همچنان مىرفت تا به ميدان اثير رسيد و آنجا دير بماند و يارانش بانگ زدند و شعار خويش بگفتند . سويد بن عبد الله بن منقرى از بودنشان در ميدان اثير خبر يافت و اميدوار شد آسيبى به آنها بزند و به سبب آن به نزد عبد الله ابن مطيع منزلتى يابد . ناگهان ابن اشتر ديد كه جمع سويد در ميدان به نزد وى رسيده بودند و چون ابن اشتر چنين ديد به ياران خويش گفت : « اى نگهبانان خداى پياده شويد كه شما به نصرت خدا از اين بدكارانى كه در خون اهل بيت پيمبر غوطه زده‌اند شايسته تريد . » و چون پياده شدند ابراهيم سوى حريفان حمله برد و چندان ضربتشان زد كه از صحرا بيرونشان كرد كه هزيمت شدند و از دنبال هم برفتند و همديگر را به ملامت گرفتند . يكيشان گفت : « اين كار مقدر است كه اينان با هر جمعى از ما مقابل مىشوند\r\nهزيمتشان مىكنند . » گويد : ابراهيم همچنان آنها را عقب راند تا وارد بازار شدند .\r\nگويد : ياران ابراهيم به وى گفتند : « دنبالشان كن و اين ترس را كه در آنها\r\n","description":"","footnote":"","page_name":" 3303 ","page_number":28},
  {"content":"\r\nافتاده غنيمت دان . كه خدا ميداند ما به سوى كى دعوت مىكنيم و آنها به سوى كى دعوت مىكنند و چه مىجويند . » ابراهيم گفت : « نه ، سوى يارمان رويم كه خدا به وسيلهء ما وحشت وى را به اطمينان بدل كند و وضع وى را بدانيم و او نيز از تلاش ما خبردار شود و بصيرت و نيروى وى و يارانش بيفزايد . بعلاوه بيم دارم دشمن سوى وى رفته باشد . » گويد : پس ابراهيم و يارانش برفتند تا به مسجد اشعث رسيدند و لختى آنجا توقف كرد ، آنگاه سوى خانهء مختار رفت و ديد كه فريادها بلند است و قوم به جنگ اشتغال دارند .\r\nگويد : شبث بن ربعى از جانب شوره زار آمده بود و مختار ، يزيد بن انس را مقابل وى فرستاده بود ، حجار بن ابجر بجلى نيز آمده بود و مختار احمر بن شميط را مقابل وى نهاده بود . گروهها به جنگ بودند كه ابراهيم از جانب قصر بيامد و حجار و يارانش خبر يافتند كه ابراهيم از پشت سرشان درآمده و پيش از آنكه برسد پراكنده شدند و به كوچه ها و گذرها رفتند .\r\nگويد : قيس بن طهفه با حدود يكصد كس از بنى نهد كه ياران مختار بودند بيامد و به شبث بن ربعى كه با يزيد بن انس به جنگ بود حمله بردند كه راه را بر آنها گشود كه همه با هم شدند . آنگاه شبث بن ربعى كوچه ها را به آنها وا گذاشت و پيش ابن مطيع رفت و گفت : « كس پيش اميران ميدانها فرست و دستور بده سوى تو آيند و همه كسان را به نزد خويش فراهم آر ، آنگاه به اين جماعت حمله كن و با آنها نبرد كن و معتمدان خويش را به مقابلهء آنها فرست كه كار نبردشان را عهده كنند كه كار اين قوم نيرو گرفته و مختار قيام كرده و تسلط يافته و كارش سامان يافته . » و چون مختار از مشورتى كه شبث بن ربعى به ابن مطيع داده بود خبر يافت با جمعى از ياران خويش برون شد و در شوره زار پشت دير هند مجاور بستان زايده\r\n","description":"","footnote":"","page_name":" 3304 ","page_number":29},
  {"content":"\r\nجاى گرفت .\r\nگويد : ابو عثمان نهدى برون شد و مردم شاكر را بانگ زد ، آنها در خانه هاى خويش فراهم بودند و جرئت نداشتند در ميدان آشكار شوند كه كعب بن ابى كعب نزديكشان بود . كعب در ميدان بشر بود و چون خبر يافت كه مردم شاكر برون مىشوند بيامد تا در ميدان جاى گرفت و دهانهء كوچه ها و راههاى آنها را گرفت .\r\nگويد : وقتى ابو عثمان نهدى\r\nبا گروهى از ياران خويش پيش وى رسيد بانگ زد : « اى خونيهاى حسين ، اى منصور بيا ، اى طايفهء هدايت يافتگان ، بدانيد كه امير آل محمد و وزيرشان قيام كرده و در دير هند جاى گرفته و مرا به دعوت و بشارت پيش شما فرستاده ، سوى وى رويد كه خدايتان رحمت كند . » گويد : پس كسان از خانه ها روان شدند و بانگ مىزد : « اى خونيهاى حسين ! » آنگاه با كعب بن ابى كعب در آويختند تا راهشان را گشود و سوى مختار آمدند و با وى در اردويش جاى گرفتند .\r\nگويد : عبد الله بن قراد خثعمى با جمعى از مردم خثعم در حدود دويست كس بيامد و به مختار پيوست كه با وى در اردويش جاى گرفتند . كعب بن ابى كعب متعرض او شده بود ، اما عبد الله در مقابل وى صف بست و چون بشناختشان و بدانست كه آنها از قوم وى هستند راهشان را باز كرد و با آنها جنگ نكرد .\r\nگويد : طايفهء شبام آخر شب برون شدند و در ميدان مراد فراهم آمدند و چون عبد الرحمن بن سعيد خبر يافت كس پيش آنها فرستاد كه اگر قصد پيوستن به مختار داريد از ميدان سبيع گذر نكنيد آنها نيز به مختار پيوستند .\r\nگويد : سه هزار و هشتصد كس از دوازده هزار كس كه با مختار بيعت كرده بودند به دو پيوستند و پيش از صبحدم بنزد وى فراهم شدند و صبحگاه از آراستن سپاه فراغت يافته بود .\r\nوالبى گويد : شبى كه مختار قيام كرد من و حميد بن مسلم و نعمان بن ابى الجعد\r\n","description":"","footnote":"","page_name":" 3305 ","page_number":30},
  {"content":"\r\nپيش وى رفتيم ، به خانه اش رفتيم و با وى به اردوگاهش رفتيم .\r\nگويد : به خدا هنوز صبح ندميده بود كه از آراستن سپاه فراغت يافته بود ، و چون صبح دميد پيش ايستاد و در تاريك و روشنى با ما نماز صبح كرد آنگاه سورهء و النازعات و سورهء عبس و تولى را خواند و نشنيده بوديم كه پيشواى نمازى فصيحتر از او باشد .\r\nحصيرة بن عبد الله گويد : ابن مطيع كس پيش مردم ميدانها فرستاد و دستور داد سوى مسجد آيند ، به راشد بن اياس بن مضارب نيز گفت : « به مردم بانگ بزن كه سوى مسجد آيند . » و بانگزن بانگ زد : « بدانيد كه هر كه امشب به مسجد نيايد حرمت از او برداشته شود . » و مردم سوى مسجد آمدند و چون فراهم شدند ، ابن مطيع شبث بن ربعى را با حدود سه هزار كس به مقابلهء مختار فرستاد ، راشد بن اياس را نيز با چهار هزار كس از نگهبانان فرستاد .\r\nابو سعيد صيقل گويد :\r\nوقتى مختار نماز صبح بكرد و پس آمد از پايين محلهء بنى سليم و كوچه بريد سر و صداى بلندى شنيديم مختار گفت : « كى براى ما خبر مياورد كه اينان كيانند ؟ » به دو گفتم : « خدايت قرين صلاح بدارد ، من » گفت : « اگر اين كار را خواهى كرد سلاح خويش را بگذار و برو كه به صورت تماشايى ميان آنها روى و خبرشان را براى من بياورى . » گويد : چنان كردم و چون نزديكشان رسيدم اذانگويشان اقامهء نماز مىگفت .\r\nبرفتم تا پيش آنها رسيدم شبث بن ربعى را ديدم كه سپاهى انبوه همراه داشت ، شيبان بن حريث ضبى سالار سوارانش بود و او با پيادگان بود كه جمعى بسيار بودند ، و چون اذانگوى ، اقامه بگفت پيش رفت و با ياران خويش نماز كرد و سورهء * ( إِذا - زُلْزِلَتِ الأَرْضُ زِلْزالَها 99 : 1 ) * را بخواند و من با خويش گفتم : « به خدا اميدوارم خدا شما را متزلزل كند . » آنگاه سورهء و العاديات ضبحا را بخواند ، كسانى گفتند : « بهتر بود دو سوره درازتر از اين خوانده بودى »\r\n","description":"","footnote":"","page_name":" 3306 ","page_number":31},
  {"content":"\r\nگويد : شبث گفت : « ديلمان به شما هجوم آورده‌اند و شما مىگوييد بهتر بود سورهء بقره و آل عمران را مىخواندى . » گويد : جمعشان سه هزار كس بود .\r\nگويد : پس شتابان بيامدم تا پيش مختار رسيدم و خبر شبث و يارانش را با وى بگفتم . وقتى پيش وى رسيدم سعر بن ابى سعر حنفى از جانب محلهء مراد شتابان بيامد ، وى از كسانى بود كه با مختار بيعت كرده بودند و شبى كه مختار قيام كرده بود از بيم مراقبان پيش وى آمدن نتوانسته بود و چون صبح شد بر اسب خويش بيامد و از ميدان طايفهء مراد گذشت كه اياس بن راشد آنجا بود . به دو گفتند : « به جاى خويش باش ، تو كيستى ؟ » و او بتاخت پيش مختار آمد و خبر راشد را با وى بگفت . من نيز خبر شبث را با وى بگفتم .\r\nگويد : پس مختار ابراهيم بن اشتر را با نهصد و به قولى ششصد پياده سوى راشد بن اياس فرستاد . نعيم بن هبيره برادر مصقلة بن هبيره را نيز با سيصد سوار و ششصد پياده فرستاد و به آنها گفت : « برويد تا با دشمن مقابل شويد ، و چون مقابل شديد با پيادگان موضع گيريد و شتاب كنيد و حمله آغازيد و هدف تيراندازان مشويد كه آنها از شما بيشترند و پيش من نياييد مگر غلبه يافته باشيد يا كشته شويد . » گويد : ابراهيم سوى راشد رفت .\r\nگويد : مختار ، يزيد بن انس را پيش از او با نهصد كس به محل مسجد شبث فرستاده بود نعيم بن هبيره نيز سوى شبث رفت .\r\nابو سعيد صيقل گويد : من جزو كسانى بودم كه با\r\nنعيم بن هبيره سوى شبث رفتيم ، سعر بن ابى سعر حنفى نيز با من بود و چون پيش وى رسيديم ، با وى نبردى سخت كرديم . نعيم بن هبيره سعر بن ابى سعر حنفى را بر سواران گماشت و او با پيادگان برفت و با آنها نبرد كرد تا آفتاب بر آمد و پهن شد ، آنها را چندان بزديم تا\r\n","description":"","footnote":"","page_name":" 3307 ","page_number":32},
  {"content":"\r\nوارد خانه ها كرديم . آنگاه شبث بن ربعى بانگشان زد كه اى بد محافظان ! براى حق چه بد سوارانيد ، از بندگانتان مىگريزيد ! گويد : پس جماعتى از آنها سوى وى آمدند كه به ما حمله آورد كه پراكنده شديم و هزيمت شديم ، نعيم بن هبيره ثبات ورزيد و كشته شد ، سعد با وى پياده شد و اسير شد ، من و خليد وابستهء حسان بن يخدج ذهلى نيز اسير شديم ، حسان مردى نكو منظر و تنومند بود ، شبث به دو گفت : « اى پسر زن ختنه نكرده ! از ماهى فروشى در بازار دست برداشتى ، پاداش كسى كه ترا آزاد كرد اين بود كه با شمشيرت به دو حمله برى و گردنش را بزنى ، گردنش را بزنيد » گويد : پس او را كشتند .\r\nگويد : آنگاه سعر بن حنفى را بديد و او را بشناخت و گفت : « برادر حنفى ؟ » گفت : « آرى » گفت : « واى تو ، از پيروى اين سبائيان چه مىخواستى ؟ خدا راى ترا زشت بدارد ، اين را ول كنيد » گويد : با خويشتن گفتم : « آزاد شده را كشت و عرب را رها كرد ، به خدا اگر بداند من نيز آزاد شده هستم مرا مىكشد » و چون مرا از پيش وى گذرانيدند گفت :\r\n« كيستى ؟ » گفتم : « از بنى تيم الله » گفت : « عربى يا آزاد شده ؟ » گفتم : « عربم ، از خاندان زياد بن خصفه . » گفت : « به به از معتبر معروف سخن آوردى ، پيش كسان خود برو » گويد : برفتم تا پيش عجمان رسيدم كه به نبرد با قوم دلبسته بودم ، آنگاه سوى مختار رفتم و با خويشتن گفتم : « پيش يارانم مىروم و به جان با آنها كمك مىكنم كه خدا زندگى پس از آنها را زشت بدارد . »\r\n","description":"","footnote":"","page_name":" 3308 ","page_number":33},
  {"content":"\r\nگويد : پيش آنها رفتم ، سعر حنفى زودتر از من رسيده بود ، سپاه شبث سوى وى آمده بود ، خبر كشته شدن نعيم بن هبيره نيز رسيد و ياران مختار از اين سخت غمين شدند .\r\nگويد : نزديك مختار رفتم و قصهء خويش را با وى بگفتم .\r\nگفت : « خاموش كه اكنون وقت سخن كردن نيست . » گويد : شبث بن ربعى بيامد و مختار و يزيد بن انس را در ميان گرفت .\r\nابن مطيع ، يزيد بن حارث را نيز با دو هزار كس از جانب كوچهء لحام جرير فرستاد كه بر در كوچه ها بايستادند : مختار يزيد بن انس را به سواران خويش گماشت و خود با پيادگان بماند .\r\nحارث بن كعب والبى گويد : سواران شبث بن ربعى دو بار به ما حمله كردند و هيچكس از ما از جاى نرفت . يزيد بن انس به ما گفت : « اى گروه شيعه وقتى در خانه هايتان مقيم بوديد و اطاعت دشمن مىكرديد به سبب دوستى اهل بيت شما را مىكشتند ، دست و پاهايتان را مىبريدند ، چشمانتان را ميل مىكشيدند و بر تنه هاى خرما مىآويختند . پنداريد اگر اين قوم امروز بر شما غلبه يابند چه خواهند كرد ، به خدا يكى از شما را زنده نمىگذارند و همه تان را دست بسته مىكشند و با فرزندان و زنان و اموال شما كارى مىكنند كه مرگ از آن بهتر است ، به خدا جز به وسيلهء اخلاص و صبورى و ضربت رسا به چشمانشان و ضربت كارى به سرهاشان از دست آنها نجات نخواهيد يافت . براى سختى آماده شويد و براى حمله مهيا باشيد و چون ديديد من پرچم خويش را دو بار تكان دادم حمله كنيد . » حارث گويد : آماده شديم و زانو زده بوديم و در انتظار فرمان وى بوديم .\r\nفضل بن خديج كندى گويد : وقتى ابراهيم بن اشتر سوى راشد بن اياس روانه شد در محلهء مراد با وى مقابل شد كه چهار هزار كس با وى بود . ابراهيم به ياران خويش گفت : « از فزونى اينان بيم مكنيد به خدا بسا يك كس كه بهتر از ده كس است\r\n","description":"","footnote":"","page_name":" 3309 ","page_number":34},
  {"content":"\r\nو بسا گروه اندك كه به اذن خدا بر گروه بسيار غلبه يافته و خدا با صابران است » [ 1 
  ] آنگاه گفت : « اى خزيمه پسر نصر با سواران سوى آنها رو » و خود وى با پيادگان روان شد ، ديدمش كه با مزاحم بن طفيل بود و به دو مىگفت : « پرچمت را پيش ببر ، قدم به قدم ببر . » كسان نبرد كردند و نبردشان سخت شد . خزيمة بن نصر عبسى ، راشد بن اياس را بديد و به دو حمله برد\r\nو با نيزه بزد و او را بكشت و بانگ زد :\r\n« قسم به پروردگار كعبه ، راشد را كشتم » و ياران راشد هزيمت شدند .\r\nاز پس كشته شدن راشد ابراهيم بن اشتر با خزيمة بن نصر و همراهان خويش سوى مختار روان شد و نعمان بن ابى الجعد را پيش فرستاد كه مژدهء فتح را به مختار برساند . وقتى مژده رسان با خبر به نزد آنها رسيد ، تكبير گفتند و جانهاشان نيرو گرفت و ياران ابن مطيع به نوميدى افتادند .\r\nگويد : پس ابن مطيع حسان بن فايد عبسى را با سپاه بسيار در حدود دو هزار فرستاد كه بالا دست عجمان راه ابراهيم را ببندد و او را از وصول به ياران ابن مطيع كه در شوره زار بودند باز دارد .\r\nابراهيم نيز خزيمة بن نصر را با سواران به مقابلهء حسان بن فايد فرستاد و خود او با پيادگان سوى وى روان شد .\r\nگويد : به خدا نيزه اى نزديم و شمشيرى به كار نبرديم كه هزيمت شدند . حسان ابن فايد با دنبالهء گروه به جاى مانده بود ، خزيمة بن نصر به دو حمله برد و چون او را بديد شناختش و گفت : « اى حسان پسر فايد ، به خدا اگر خويشاوندى نبود مىديدى كه براى كشتن تو مىكوشيديم ، اما فرار كن » گويد : اسب حسان بسر در آمد و او را بينداخت و گفت : « تيره روز باشى اى ابو عبد الله كسان سوى وى دويدند و در ميانش گرفتند كه لختى با شمشير آنها را بزد .\r\nخزيمه بن نصر بانگ زد كه : اى ابو عبد الله امان دارى خويشتن را به كشتن مده و\r\n\r\n","description":"","footnote":"\r\n[ 1 
  ] كَمْ من فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ الله وَالله مَعَ الصَّابِرِينَ 2 : 249 سوره بقره آيه 250\r\n","page_name":" 3310 ","page_number":35},
  {"content":"\r\nبيامد و كنار او بايستاد و كسان را از او بداشت .\r\nگويد : ابراهيم بن اشتر بر او گذشت ، خزيمه گفت : « اين عموزادهء من است كه او را امان داده‌ام . » ابراهيم گفت : « خوب كردى . » گويد : آنگاه خزيمه بگفت تا اسب حسان را بياوردند و وى را بر آن نشاند و گفت : « پيش كسان خويش رو » گويد : ابراهيم به طرف مختار آمد كه شبث او را با يزيد بن انس در ميان گرفته بود . يزيد بن حارث بر دهانهء كوچه هاى كوفه كه به شوره زار مىرسيد جاى داشت و چون ابراهيم را بديد كه سوى شبث مىرود بيامد كه او را از شبث و يارانش بدارد ، ابراهيم گروهى از ياران خويش را با خزيمة بن نصر فرستاد و گفت : « يزيد ابن حارث را از ما بدار » و خود وى با يارانش سوى شبث ربعى رفت .\r\nحارث بن كعب گويد : وقتى ابراهيم سوى ما آمد ديديم كه شبث و يارانش آهسته آهسته عقب مىروند و چون ابراهيم نزديك شبث و ياران وى رسيد به آنها حمله برد . يزيد بن انس نيز به ما گفت : « به آنها حمله بريم »\r\nحمله آغاز كرديم كه هزيمت شدند و تا نزديك خانه هاى كوفه رفتند .\r\nگويد : خزيمة بن نصر به يزيد بن حارث حمله برد و او را هزيمت كرد و بر - دهانهء كوچه ها ازدحام كردند ، و چنان بود كه يزيد بن حارث گروهى تيرانداز بر دهانهء كوچه ها بالاى خانه ها نهاده بود . مختار با گروهى سوى يزيد بن حارث مىآمد و چون ياران وى به دهانهء كوچه ها رسيدند تيراندازان به او تيراندازى كردند و نگذاشتندشان از آن طرف وارد كوفه شوند .\r\nگويد : كسان كه از شوره زار هزيمت شده بودند ، پيش ابن مطيع رسيدند ، خبر كشته شدن راشد بن اياس نيز به دو رسيد و در كار خويش فرو ماند .\r\nيحيى بن هانى گويد : عمرو بن حجاج زبيدى به ابن مطيع گفت : « اى مرد\r\n","description":"","footnote":"","page_name":" 3311 ","page_number":36},
  {"content":"\r\nخاطرت شكسته نشود و از تلاش باز نمان ، ميان مردم برو و آنها را سوى دشمن روان كن و با آنها بجنگ كه شمار مردم بسيار است و همه با تواند بجز اين طغيانگر كه بر ضد مردم قيام كرده و خدا او را زبون و هلاك مىكند ، من نخستين كسم كه سوى دشمن مىروم . گروهى را با من بفرست و گروهى را با ديگرى بفرست . » گويد : ابن مطيع به نزد مردم آمد و حمد خدا گفت و ثناى او كرد آنگاه گفت :\r\n« اى مردم شگفتترين شگفتىهاست كه شما در مقابل اين گروه وامانده‌ايد كه شمارشان اندك است و دينشان خبيث ، گمراهند و گمراه كن . سوى آنها رويد ، حريم خويش را از آنها مصون داريد براى حفظ شهرتان با آنها نبرد كنيد و غنيمتتان را محفوظ داريد و گر نه به خدا كسانى شريك غنيمتتان مىشوند كه حقى بدان ندارند . به خدا شنيده‌ايم كه پانصد كس از آزاد كردگان شما ميان آنها هستند كه سالارى از خودشان دارند ، وقتى اينان بسيار شوند نيرو و قدرتتان برود و دينتان ديگر شود » آنگاه پايين آمد .\r\nگويد : يزيد بن حارث كسان مختار را از ورود به كوفه منع كرد .\r\nگويد : پس ، مختار از شوره زار برفت تا به ميدان رسيد ، آنگاه سوى - خانه هاى مزينه و احمس و بارق رفت و به نزديك مسجد و خانه هايشان جاى گرفت ، - خانه هاى قوم پراكنده بود و از خانه هاى مردم كوفه جدا بود ، پس براى وى آب آوردند كه ياران خود را سيراب كرد ، اما خود مختار آب ننوشيد .\r\nگويد : ياران وى پنداشتند كه وى روزه دارد ، احمر بن هديج همدانى\r\nبه ابن كامل گفت : « به نظرت امير روزه دارد ؟ » گفت : « آرى » گفت : « اگر امروز روزه نداشت بهتر بود » گفت : « او معصوم است و بهتر مىداند چه مىكند » گفت : « راست گفتى ، از خدا آمرزش مىخواهم » گويد : مختار گفت : « اينجا براى جنگجو نكو جايى است »\r\n","description":"","footnote":"","page_name":" 3312 ","page_number":37},
  {"content":"\r\nابراهيم گفت : « خدا آنها را هزيمت كرد و به پراكندگى داد و ترس در دلهاشان نهاد و تو اينجا مىمانى ، حركت كنيم كه به خدا در مقابل قصر كس نيست كه دفاع كند و مقاومت چندانى نخواهد كرد . » مختار گفت : « هر كه پير است و ناتوان يا آسيب ديده اينجا بماند هر چه بار و كالا داريد اينجا بگذاريد تا سوى دشمن رويم . » گويد : چنان كردند . مختار ، ابو عثمان نهدى را پيش آنها نهاد و ابراهيم بن اشتر را پيش فرستاد و ياران خود را به همان صورت كه در شوره زار بوده بودند بيار است .\r\nگويد : عبد الله بن مطيع ، عمرو بن حجاج را با دو هزار كس فرستاد كه از كوچه ثوريان سوى آنها آمد . مختار كس پيش ابراهيم فرستاد كه او را دور بزن و با وى مقابل مشو ، ابراهيم او را دور زد .\r\nمختار يزيد بن انس را خواست و گفت سوى عمرو بن حجاج رود . يزيد سوى او رفت و مختار از دنبال ابراهيم روان شد . همگى برفتند تا مختار به محل نمازگاه خالد بن عبد الله رسيد و توقف كرد و به ابراهيم گفت كه راه خويش را دنبال كند و از جانب بازار وارد كوفه شود . ابراهيم از راه كوچه ابن محرز آهنگ بازار كرد .\r\nگويد : شمر بن ذى الجوشن با دو هزار كس بيامد و مختار ، سعيد بن منقذ همدانى را سوى او فرستاد كه با وى نبرد كرد ، و كس سوى ابراهيم فرستاد كه او را دور بزن و به راه خويش برو ، و او برفت تا به كوچه شبث رسيد . نوفل بن مساحق با حدود دو هزار كس يا گفت پنجهزار كس و درست چنين است آنجا بود ، ابن مطيع به سويد بن عبد الرحمن گفته بود ندا دهد كه سوى ابن مساحق رويد .\r\nگويد : ابن مطيع ، شبث بن ربعى را در قصر نهاد و خود او برون شد و در بازار جاى گرفت .\r\nحصيرة بن عبد الله گويد : وقتى ابن اشتر با يارانش بيامدند او را مىديدم ،\r\n","description":"","footnote":"","page_name":" 3313 ","page_number":38},
  {"content":"\r\nوقتى به حريفان نزديك شد به ياران خويش گفت : « پياده شويد » ، و چون پياده شدند گفت :\r\n« اسبان خويش را به هم نزديك كنيد و با شمشيرهاى كشيده سوى آنها رويد و از اين بيم مكنيد كه گويند شبث ربعى و خاندان عتيبة بن نهاس و خاندان اشعث و خاندان فلان و خاندان يزيد بن حارث و خاندانهاى ديگرى سوى شما آمده‌اند » .\r\nسپس گفت : « به خدا اگر اينان ضربت شمشير را بچشند ، از ابن مطيع بگريزند ، چنان كه بزغاله از گرگ مىگريزد . » حصيره گويد : او و يارانش را مىديدم كه اسبانشان را به هم نزديك كردند و اشتر پايين قباى خويش را گرفت و بالا برد و زير كمربند سرخ خويش نهاد كه از كنارهء حله ها درست شده بود و آن را روى قبا محكم كرد ، قبا را روى زره پوشيده بود آنگاه به ياران خويش گفت : « عمه و داييم به فدايتان به آنها حمله بريد . » گويد : به خدا مهلتشان نداد و هزيمتشان كرد كه بر دهانه كوچه به دنبال هم افتادند و ازدحام كردند ، ابن اشتر به ابن مساحق رسيد و لگام مركبش را بگرفت و شمشير را به طرف او بلند كرد .\r\nگويد : ابن مساحق گفت : « اى پسر اشتر ، ترا به خدا ، انتقامى از من مىخواهى ؟ آيا ميان من و تو دشمنى بوده است ؟ » گويد : اشتر راه وى را باز كرد و گفت : « اين را به ياد داشته باش » و بعدها اين رفتار ابن اشتر را ياد مىكرد .\r\nگويد : « پس برفتند تا از پى حريفان وارد بازار شدند و به مسجد در آمدند و ابن مطيع را به مدت سه روز محاصره كردند .\r\nنضر بن صالح گويد : ابن مطيع در اثناى سه روز كه در قصر محاصره بود آرد به - ياران خويش خورانيد ، بزرگان شهر با وى بودند بجز عمرو بن حريث كه به خانهء خويش رفت و در بند محاصره نبود ، پس از آن از خانه برون شد و سوى دشت رفت .\r\n","description":"","footnote":"","page_name":" 3314 ","page_number":39},
  {"content":"\r\nگويد : مختار بيامد و به يك سوى بازار جا گرفت و محاصرهء قصر را به ابن اشتر و يزيد بن انس و احمر بن شميط واگذاشت . ابن اشتر بر در قصر بود كه مجاور مسجد بود ، يزيد بن انس بر قسمتى بود كه مجاور بنى حذيفه و كوچهء دار الروميين بود ، احمر بن شميط بر آن قسمت بود كه مجاور خانهء عماره و خانهء ابو موسى بود .\r\nگويد : وقتى محاصرهء ابن مطيع و ياران وى سخت شد بزرگان قوم با وى سخن كردند ، شبث به پا خاست و گفت : « خدا امير را قرين صلاح بدارد دربارهء خويش و كسانى كه با تواند بينديش ، به خدا آنها براى تو و خودشان كارى نتوانند ساخت . » ابن مطيع گفت : « رأى خويش را با من بگوييد . »\r\nشبث گفت : « رأى درست اين است كه براى خودت و براى ما از اين مرد امان بگيرى و برون شوى و خويشتن و همراهانت را به هلاك ندهى » ابن مطيع گفت : « به خدا خوش ندارم كه از او امان بگيرم ، در صورتى كه امير مؤمنان به سرزمين حجاز و سرزمين بصره تسلط دارد . » گفت : « پس برون شو و كس نداند تا به كوفه پيش يكى از نيكخواهان و معتمدان خويش روى و جاى ترا كس نداند تا برون شوى و پيش يار خويش روى . » ابن مطيع به اسماء بن خارجه و عبد الرحمن بن مخنف و عبد الرحمن بن سعيد و بزرگان كوفه گفت : « دربارهء اين راى كه شبث با من گفت چه نظر داريد ؟ » گفتند : « رأى ما همانست كه شبث با تو گفت . » گفت : « پس صبر كنيم تا شب درآيد . » ابو المغلس ليثى گويد : عبد الله بن عبد الله ليثى ، شبانگاه از بالاى قصر بر ياران مختار نمودار شد و به آنها ناسزا گفت . مالك بن عمرو نهدى ، تيرى سوى وى انداخت كه به گلويش خورد و پوست گلويش را ببريد و او كج شد و از پاى بيفتاد .\r\nگويد : پس از آن از جاى برخاست و بعدها بهى يافت .\r\n","description":"","footnote":"","page_name":" 3315 ","page_number":40},
  {"content":"\r\nگويد : وقتى تير به او خورد نهدى گفت : « بگير از مالك ، كسى كه فلان و به همان كرده » حسان بن فايد گويد : وقتى روز سوم را در قصر به شب برديم ، ابن مطيع ما را خواست و از خدا چنان كه بايد ياد كرد و صلوات پيمبر گفت ، صلى الله عليه و سلم ، سپس گفت : « اما بعد : دانسته‌ام كه آن كسان از مردم شما كه چنين كرده‌اند كيانند ، دانسته‌ام كه آنها بجز يك يا دو كس ، اوباش و بىخردان و سفلگان و فرومايگان شمايند و بزرگان و فضيلت پيشگان شما همچنان شنوا و مطيعند و نيكخواه ، كه من اين را به يار خودم خبر مىدهم و مىگويم كه شما مطيع بوده‌ايد و با دشمن وى نبرد كرده‌ايد تا قضاى خداى انجام شده ، اينك سر آن دارم كه برون شوم » شبث گفت : « چه نيكو اميرى كه خدايت پاداش خير دهاد ، به خدا از اموال ما دست بداشتى و بزرگان ما را حرمت كردى و نيكخواه يار خويش بودى و تكليف خويش را به سر بردى ، به خدا بى اجازهء تو هرگز از تو جدا شدنى نبوديم . » گفت : « خدايتان پاداش نيك دهد ، هر كس هر جا كه خواهد رود . » گويد : آنگاه از طرف در روميان برون شد و به خانهء ابو موسى رفت و قصر را رها كرد ، پس از آن يارانش\r\nدر را گشودند و گفتند : « اى پسر اشتر ما در امانيم ؟ » گفت : « شما در امانيد » گويد : پس برون شدند و با مختار بيعت كردند .\r\nموسى بن عامر عدوى جهنى گويد : مختار بيامد و وارد قصر شد و شب آنجا ببود ، صبحگاهان بزرگان قوم در مسجد بودند و به در قصر . مختار برون شد و به منبر رفت و حمد خداى گفت و ثناى وى كرد گفت : « حمد خدايى را كه به دوست خويش نصرت وعده كرد و به دشمن خويش خسارت ، و او را تا آخر روزگار چنين كرد ، وعده انجام شدنى و قضاى مسجل ، و هر كه دروغ آورد به نوميدى افتاد ، اى مردم پرچمى به ما داده‌اند و هدفى براى ما نهاده‌اند ، گفته‌اند پرچم را بر افرازيد و فرو\r\n","description":"","footnote":"","page_name":" 3316 ","page_number":41},
  {"content":"\r\nنگذاريد ، سوى هدف رويد و از آن مگرديد . دعوت دعوتگر و سخن نيكدان را گوش گرفتيم ، چه بسيار زن و مرد كه از كشتگان حادثه سخن آرد ، ملعون باد آنكه طغيان كند و پشت كند و خلاف فرمان كند و دروغ آرد و روى بگرداند . اى مردم در آييد و بيعت هدايت كنيد كه قسم به آن كس كه آسمان را سقفى بسته كرد و زمين را دره ها و راهها . از پس بيعت على بن ابى طالب و خاندان على ، بيعتى هدايت آميزتر از اين نكرده‌ايد . » گويد : آنگاه فرود آمد و وارد شد ، ما نيز بر او وارد شديم ، بزرگان قوم نيز آمدند ، دست پيش آورد و مردم پيش رفتند و با وى بيعت كردند و او مىگفت : « با من بر كتاب خداى و سنت پيمبر و خونخواهى اهل بيت و نبرد منحرفان و دفاع از ضعيفان و نبرد كسى كه با ما نبرد كند و صلح كسى كه با ما به صلح باشد و وفا به بيعتمان ، بيعت مىكنيد ، بيعت شما را فسخ نمىكنيم و فسخ آن را از شما نمىخواهيم » و چون كسى مىگفت : « خوب » ، با او بيعت مىكرد .\r\nگويد : به خدا گويى منذر بن حسان ضبى را مىبينم كه پيش وى آمد و سلام امارت گفت ، سپس با وى بيعت كرد و برفت و چون از قصر برون شد به سعيد بن منقذ ثورى رسيد كه با گروهى از شيعيان به نزد سكو ايستاده بودند و چون او را بديدند كه پسرش حيان را نيز همراه داشت ، يكى از بىخردان جمع گفت : « به خدا اين از سران ستمگران است » پس به او و پسرش حمله بردند و هر دو را بكشتند .\r\nگويد : سعيد بن منقذ بانگشان زد كه شتاب مكنيد ، شتاب مكنيد تا ببينيم رأى اميرتان در اين باب چيست ؟\r\nگويد : مختار از اين خبر يافت و آن را ناخوش داشت چنان كه اثر آن در چهره اش نمودار شد .\r\nگويد : آنگاه مختار بنا كرد به مردم وعدهء خوب دهد و دوستى آنها و بزرگان را جلب كند و تا آنجا كه مىتوانست روش نيك پيش گرفت .\r\n","description":"","footnote":"","page_name":" 3317 ","page_number":42},
  {"content":"\r\nگويد : ابن كامل آمد و به مختار گفت : « دانسته اى كه ابن مطيع در خانهء ابو موسى است » اما مختار به او پاسخى نداد . اين سخن را تا سه بار گفت ، اما مختار به او پاسخى نداد ، باز تكرار كرد و پاسخش نداد و ابن كامل بدانست كه اين را خوش ندارد .\r\nگويد : ابن مطيع از پيش با مختار دوستى داشته بود و چون شب درآمد يكصد هزار درم براى او فرستاد و پيام داد كه با اين ، لوازم فراهم كن و برون شو كه از محل تو خبر يافته‌ام و مىدانم كه مانع رفتنت جز اين نبوده كه چيزى كه براى رفتنت كمك كند به دست ندارى .\r\nگويد : مختار نه هزار هزار از بيت المال كوفه به دست آورد و به ياران خويش كه هنگام محاصره ابن مطيع همراه وى نبرد مىكردند و سه هزار و هشتصد كس بودند ، به هر كدام پانصد درم داد ، به شش هزار از ياران خويش كه پس از محاصرهء قصر پيش وى آمده بودند و آن شب و سه روز بعد را تا هنگام ورود به قصر با وى بودند به هر كدام دويست درم داد . با مردم به نيكى آغاز كرد و وعده هاى خوب داد و رفتار نيك پيش گرفت ، بزرگان را تقرب داد كه همدمان و هم صحبتان وى شدند ، عبد الله بن كامل شاكرى را سالار نگهبانان خويش كرد ، كيسان ، ابو عمره ، وابسته عرينه سالار كشيكبانان وى شد . يك روز كه ابو عمره در حضور وى ايستاده بود ديد كه بزرگان با وى سخن مىكنند و از همه ، روى سخن با آنها داشت ، بعضى از ياران وى كه از جمله آزاد شده گان بودند به دو گفتند : « مىبينى كه ابو اسحاق رو سوى عربان دارد و به ما نمىنگرد . » گويد : مختار ابو عمره را پيش خواند و گفت : « اينان كه ديدم با تو سخن مىكنند ، چه مىگفتند ؟ » گفت و آهسته گفت : « خدايت قرين صلاح بدارد براى آنها ناگوار است كه روى از ايشان بگردانيده اى و همه روى با عربان دارى . »\r\n","description":"","footnote":"","page_name":" 3318 ","page_number":43},
  {"content":"\r\nگفت : « به آنها بگو : اين را ناگوار مداريد كه شما از منيد و من از شمايم » آنگاه مدتى خاموش ماند ، سپس اين آيه را خواند :\r\n« * ( إِنَّا من الْمُجْرِمِينَ مُنْتَقِمُونَ 32 : 22 ) * [ 1 
  ] » يعنى : ما از تبهكاران انتقام مىگيريم .\r\nابو الاشعر ، موسى بن عامر ، گويد : وقتى غلامان آزاد شده اين را بشنيدند با همديگر گفتند : « خوشدل باشيد ، خواهيد ديد كه آنها را كشته است . » نضر بن صالح عيسى گويد : نخستين كسى كه مختار پرچم براى وى بست ، عبد الله بن حارث برادر اشتر بود\r\nكه او را به ارمينيه فرستاد محمد بن عمير را به آذربيجان فرستاد ، عبد الرحمن بن سعيد را به موصل فرستاد ، اسحاق بن مسعود را به مداين و سرزمين جوخى فرستاد قدامة بن ابى عيسى نصرى را كه هم پيمان ثقيف بود به بهقباذ بالا فرستاد محمد بن كعب بن قرظه را به بهقباذ ميانه فرستاد ، حبيب بن منقذ ثورى را به بهقباذ پايين فرستاد ، سعد بن حذيفهء يمان را به حلوان فرستاد ، در حلوان هزار سوار با سعد بن حذيفه بود .\r\nگويد : هر ماه يك هزار درم به او مقررى داد و گفت كه با كردان نبرد كند و آنها را سامان دهد ، به عاملان خويش در جبال نوشت و دستور داد كه اموال ولايت خويش را به حلوان پيش سعد بن حذيفه فرستند .\r\nگويد : عبد الله بن زبير ، محمد بن اشعث بن قيس را به موصل فرستاده بود و دستور داده بود با ابن مطيع مكاتبه كند و شنوا و مطيع وى باشد ، اما ابن مطيع بى دستور ابن زبير نتواند او را بردارد . پيش از آن در ايام امارت عبد الله بن يزيد و ابراهيم بن محمد ، در امارت موصل مستقل بود و با هيچكس جز ابن زبير مكاتبه نمىكرد و چون عبد الرحمن بن سعيد از جانب مختار به امارت پيش وى آمد كناره گرفت و موصل را به او سپرد و به تكريت رفت و با تنى چند از بزرگان قوم خويش\r\n\r\n","description":"","footnote":"\r\n[ 1 
  ] سوره سجده ، آيه 22\r\n","page_name":" 3319 ","page_number":44},
  {"content":"\r\nو ديگران آنجا مقر گرفت ، بر كنار بود و در انتظار بود كه مردم چه مىكنند و سرانجام كارشان چه مىشود ، پس از آن پيش مختار آمد و با وى بيعت كرد و با مردم شهر خويش هم آهنگ شد .\r\nمسلم بن عبد الله ضبابى گويد : وقتى مختار غلبه يافت و استقرار گرفت و ابن مطيع را برون كرد و عاملان فرستاد ، بنا كرد صبح و شب براى مردم مىنشست و ميان اهل دعوى قضاوت مىكرد ، پس از آن گفت : « به خدا آنچه مىكنم و در پيش دارم ، مرا از كار قضاوت ميان كسان باز مىدارد . » گويد : پس شريح را بر مردم گماشت كه قضاوت آغاز كرد پس از آن از مردم بيمناك شد و بيمارى نمود كه مىگفتند : « وى طرفدار عثمان است و از جمله كسانى بوده كه بر ضد حجر بن عدى شهادت داده‌اند و پيغام هانى بن عروه را نرسانيده است و على ابن ابى طالب او را از كار قضاوت معزول كرده بود . »\r\nو چون اين سخنان را بشنيد و ديد كه مذمت او مىكنند و اين گونه سخنان را به او نسبت مىدهند بيمارى نمود و مختار ، عبد الله بن عتبة بن مسعود را به جاى او نهاد ، پس از آن عبد الله بيمار شد و عبد الله بن مالك طايى را به جاى وى به قضاوت گماشت .\r\nمسلم بن عبد الله گويد : روزى عبد الله بن همام شنيد كه ابو عمره از شيعه سخن دارد و بد عثمان بن عفان مىگويد و تازيانه به صورت وى زد و چون مختار غلبه يافت گوشه گير بود تا عبد الله بن شداد براى وى امان خواست و روزى پيش مختار آمد و شعرى خواند ( كه دراز است و به رسم شاعران عرب تشبيبى است و تذكارى از هجران يار و گريز به مختار و اعمال وى و تلاشهاى سران قوم كه همدلى وى كرده بودند و تخلص به ستايش مختار و ابن حنفيه ) به اين مضمون :\r\n« وزير پسر وصى به مخالفان منت نهاد « و در ميان كسان بهترين شفيع آنها شد\r\n« حقا كه هدايت به جاى خويش بازگشت\r\n","description":"","footnote":"","page_name":" 3320 ","page_number":45},
  {"content":"\r\n« سوى هاشمى هدايتگر كه هدايت از او جويند « و ما شنوا و مطيع اوييم » گويد : و چون شعر خويش را خواند مختار به ياران خود گفت : « چنان كه شنيديد ثناى شما گفت ، و نيكو گفت ، پاداش او را نيكو دهيد . » آنگاه مختار برخاست و به درون رفت و به ياران خويش گفت : « مرويد تا من بيايم . » گويد : عبد الله بن شداد جشمى به ابن همام گفت : « يك اسب و يك جامهء حرير پيش من دارى » قيس بن طهفه نهدى كه رباب دختر اشعث زن وى بود گفت : « يك اسب و يك جامهء حرير پيش من دارى » كه شرم داشت كه يارش چيزى به او داده باشد كه همانند آن را ندهد . » به يزيد بن انس گفت : « تو چه به او مىدهى ؟ » يزيد گفت : « اگر از گفتهء خويش ثواب خدا را مىخواسته آنچه پيش خداست براى او بهتر است اگر از اين سخن به اموال ما چشم دوخته به خدا چيزى ندارم كه به او برسد ، از مقررى من چيزى مانده بود كه به برادرانم كمك كردم » گويد : پيش از آنكه آنها با همام سخن كنند احمر بن شميط پيشدستى كرد و گفت : « اى ابن همام اگر از اين سخن خدا را منظور داشتى پاداش خويش را از خدا بخواه و اگر خشنودى كسان و گرفتن اموالشان را مىخواستى سماق بمك [ 1 
  ] كه به خدا هر كه سخنى جز براى خدا و به منظور خدا گويد : سزاوار آن نيست كه عطايش دهند وصله گيرد . » ابن همام گفت : « ابزار پدرت را كار گرفتى » گويد : يزيد بن انس تازيانه را بالا برد و به ابن همام گفت : « اى بدكار چنين مىگويى ؟ » و به ابن شميط گفت : « با شمشير بزنش » ابن شميط شمشير بالا برد و بر -\r\n\r\n","description":"","footnote":"\r\n[ 1 
  ] ( به جاى تعبير عربى ، مثلوار ، كه گويد سنگ به دندان بزن )\r\n","page_name":" 3321 ","page_number":46},
  {"content":"\r\nجست ، ياران آنها نيز برجستند و رو سوى ابن همام كردند ، اما ابراهيم بن اشتر دست او را گرفت و پشت سر خود جاى داد و گفت : « من او را پناهى كرده‌ام ، چرا با وى چنين مىكنيد ؟ به خدا او دوستى آورده ، از وضع ما خشنود است و ثناى نيك مىگويد ، اگر ثناى نيك او را عوض نمىدهيد ، به عوض او ناسزا بگوييد و خونش را مريزيد .\r\nمذحجيان برجستند و حايل ابن همام شدند و گفتند : « ابن اشتر او را پناهى كرده ، نه ، به خدا هيچكس به او دست نخواهد يافت . » گويد : مختار سر و صداى آنها را شنيد و بيرون آمد و با دست اشاره كرد بشينند كه نشستند و به آنها گفت : « وقتى سخن نيكى به شما گفتند بپذيريد ، اگر قدرت عوض دادن داشتيد بدهيد و اگر قدرت عوض دادن نداشتيد\r\nندهيد ، اما از زبان شاعر بترسيد كه شر وى حاضر است و سخنش تند و تيز است و كوشش وى هيجان آميز است و فردا با شما ناجوانمردى مىكند . » گفتند : « بكشيمش ؟ » گفت : « نه ، ما امانش داده‌ايم و پناهىاش كرده‌ايم » برادرمان ابراهيم بن اشتر نيز او را پناهى كرده . » پس ابن همام با كسان بنشست .\r\nگويد : پس از آن ابراهيم برخاست و سوى منزل خويش رفت و يك هزار و يك اسب و يك جامهء حرير به او بخشيد كه با آن بيامد و گفت : « نه ، به خدا هرگز با اينان به يك جا نباشم » گويد : آنگاه مردم هوازن بيامدند كه خشمگين بودند و در مسجد فراهم آمدند و به خاطر ابن همام خشم آورده بودند ، مختار به آنها گفت : « از چيزى كه به سبب آن فراهم آمده‌ايد چشم بپوشيد كه پذيرفتند ( و ابن همام شعرى در ستايش ابراهيم و مدح هوازن و ذم ابن شميط و يزيد بگفت . ) گويد : روز بعد عبد الله بن شداد بيامد و در مسجد نشست و مىگفت : « بنى اسد و احمس بر ضد ما برمىخيزند ؟ به خدا هرگز بدين رضا ندهيم . »\r\n","description":"","footnote":"","page_name":" 3322 ","page_number":47},
  {"content":"\r\nگويد : مختار از اين خبر يافت و كس فرستاد و او را پيش خواند و يزيد بن انس و ابن شميط را نيز خواست و حمد خدا گفت و ثناى او كرد و گفت : « اى ابن شداد آنچه كردى از جمله وسوسه هاى شيطان بود به پيشگاه خدا توبه بر . » گفت : « توبه كردم » گفت : « اينان برادران تواند پيش آنها رو ، عذرشان را بپذير و اين كار را به من ببخش . » گفت : « از آن تست . »\r\nابو جعفر گويد : در اين سال مختار به قاتلان حسين و همدستان قتل وى كه در كوفه بودند تاخت و هر كس از آنها را كه به دست آورد بكشت . بعضيشان نيز از كوفه گريختند كه به آنها دست نيافت .\r\n\r\nخبر از سبب تاختن مختار به قاتلان حسين و نام كسانى كه كشته شدند و نام كسانى كه گريختند\r\nسبب قضيه چنان كه در روايت عوانة بن حكم آمده اين بود كه وقتى شام به اطاعت مروان بن حكم آمد ، دو سپاه فرستاد يكى سوى حجاز به سالارى حبيش بن دلجهء قينى كه كار وى و قصهء هلاكتش را از پيش ياد كرده‌ايم ، سپاه ديگر را به عراق فرستاد كه سالار آن عبيد الله بن زياد بود كه از كار وى و كار توبه گران شيعه در عين - الورد سخن داشته‌ايم .\r\nو چنان بود كه مروان وقتى عبيد الله بن زياد را سوى عراق مىفرستاد همه جاهايى را كه بر آن غلبه مىيافت از آن وى كرد و دستور داد كه اگر بر مردم كوفه غلبه يافت سه روز تمام شهر را به غارت دهد .\r\nعوانه گويد : عبيد الله به سرزمين جزيره گذشت و آنجا متوقف شد كه مردم\r\n","description":"","footnote":"","page_name":" 3323 ","page_number":48},
  {"content":"\r\nقيس عيلان آنجا بودند\r\nو بر اطاعت ابن زبير بودند ، مروان در مرج راهط از مردم قيس كه همراه ضحاك بن قيس فهرى بودند كسان كشته بود و آنها مخالفان مروان بودند و از پس وى مخالف پسرش عبد الملك بودند و عبيد الله يك سال به كار آنها سرگرم بود و از عراق بماند ، آنگاه سوى موصل آمد و عبد الرحمن بن سعيد كه در موصل عامل مختار بود ، به وى نوشت :\r\n« اما بعد ، اى امير خبرت مىدهم كه عبيد الله بن زياد وارد سرزمين « موصل شده و سواران و پيادگان خويش را سوى من آورده ، من سوى « تكريت مىروم تا رأى و دستور تو به من رسد و السلام . » مختار به دو نوشت :\r\n« اما بعد ، نامهء تو به من رسيد و آنچه را در آن ياد كرده بودى « فهميدم ، درست كردى كه سوى تكريت رفتى ، از آنجا كه هستى مرو تا « دستور من بيايد ان شاء الله و درود بر تو باد . » موسى بن عامر گويد : وقتى نامهء عبد الرحمن بن سعيد به مختار رسيد ، كس فرستاد و يزيد بن انس را پيش خواند و گفت : « اى يزيد پسر انس ! دانا همانند نادان نيست و حق همانند باطل نباشد ، به تو مىگويم و تو آنى كه دروغ نگفته و تكذيب نديده ، مخالفت نكرده و شك نياورده كه ما مؤمنان ميمونيم و غالبان مسالمت جو ، تو كه اسبان دارى كه تيردانها را مىبرد و دم آن يافته مىشود و آن را تا كشتزارهاى زيتون مىبرى كه آب آن فرو رفته و طوايفش به هم پيوسته است ، سوى موصل رو و بر كنارهء آن فرود آى كه من مردان از پى مردان به كمك تو مىفرستم » يزيد بن انس به دو گفت : « سه هزار سوار كه برمىگزينم همراه من بفرست و مرا با مرزى كه آنجايم مىفرستى واگذار . » مختار گفت : « برو و به نام خداى هر كه را مىخواهى برگزين . » گويد : پس يزيد برفت و سه هزار سوار برگزيد . نعمان بن عوف ازدى را\r\n","description":"","footnote":"","page_name":" 3324 ","page_number":49},
  {"content":"\r\nبر گروه مردم شهرى گماشت . عاصم بن قيس همدانى را بر گروه تميم و همدان گماشت ، و رفاء بن عازب اسدى را بر مذحج و اسد گماشت ، سعر بن ابى سعر حنفى را بر گروه ربيعه و كنده گماشت .\r\nگويد : آنگاه از كوفه حركت كرد ، مختار و كسان به بدرقهء وى بيرون شدند\r\nو چون به دير ابو موسى رسيد ، مختار با وى بدرود گفت و راه بازگشت گرفت ، به دو گفت : « وقتى با دشمن تلاقى كردى مهلتشان مده و چون فرصت به دست آمد تأخير مكن ، هر روز خبر تو پيش من آيد ، اگر محتاج كمك شدى به من بنويس اما من براى تو كمك مىفرستم و گر چه استمداد نكنى كه اين كار ترا دل مىدهد و سپاهت را نيرو مىدهد و دشمنت را مىترساند . » يزيد بن انس به دو گفت : « فقط مرا به دعاى خويش كمك كن كه همين كمك مرا بس . » كسان به دو گفتند : « خدا همراهت باشد و به مقصدت برساند و تاييدت كند » آنگاه با وى بدرود گفتند .\r\nيزيد بن انس به آنها گفت : « براى من شهادت بخواهيد به خدا اگر با آنها تلاقى شد و نصرت نيافتم ، ان شاء الله شهادت خواهم يافت . » گويد : مختار به عبد الرحمن بن سعيد بن قيس نوشت : « اما بعد : يزيد را با ولايت واگذار ، ان شاء الله و سلام بر تو باد » گويد : يزيد بن انس با كسان حركت كرد و شب در سورا ببود ، روز بعد برفت و شب را در مداين بود . كسان از شتاب وى در سپردن راه شكايت آوردند و يك روز و شب آنجا بماند ، سپس آنها را از سرزمين جوخى ببرد و از راذانات گذشت و آنها را به سرزمين موصل رسانيد و در بنات تلى فرود آمد .\r\nعبيد الله از آمدن وى و جاى توقفش خبر يافت و از شمارشان پرسيد - خبرگيرانش گفتند كه سه هزار سوار از كوفه با وى برون شده‌اند .\r\n","description":"","footnote":"","page_name":" 3325 ","page_number":50},
  {"content":"\r\nعبيد الله گفت : « من در مقابل هر هزار كس ، دو هزار كس مىفرستم ، آنگاه ربيعة بن مخارق غنوى و عبد الله بن حملهء خثعمى را خواست و هر كدامشان را با سه هزار كس فرستاد . نخست ربيعة بن مخارق را فرستاد و يك روز صبر كرد آنگاه عبد الله بن حمله را فرستاد و به آنها نوشت كه هر كدامتان جلو افتاد بر يار خويش سالارى دارد و اگر هر دو با هم رسيديد آنكه كهنسالتر است سالار يار خويش است و همه جماعت .\r\nگويد : ربيعة بن مخارق پيش افتاد و در بنات تلى پيش يزيد بن انس رسيد كه بيمار و خسته بود .\r\nابو سعيد صيقل گويد : يزيد بن انس برون شد كه بيمار بود و بر خرى بود و كسان با وى پياده مىآمدند كه از چپ و راست رانها و بازوها و پهلوهاى وى را گرفته بودند و بر چهار گروه\r\nجدا جدا بايستاد و مىگفت : « اى نگهبانان خدا ، صبورى كنيد تا پاداش يابيد ، در مقابل دشمن ثبات ورزيد تا ظفر يابيد » با دوستان شيطان نبرد كنيد كه كيد شيطان ضعيف است . [ 1 
  ] » اگر من هلاك شدم سالارتان ورقاء بن عازب اسدى است ، اگر او نيز هلاك شد ، سالارتان عبد الله بن ضمرهء عذرى است ، اگر او نيز هلاك شد سالارتان سعر بن ابى سعر حنفى است . » گويد : به خدا من جزو كسانى بودم كه با وى پياده مىرفتم و بازو و دست وى را گرفته بودم و در چهره اش مىديدم كه مرگش رسيده است .\r\nگويد : يزيد بن انس ، عبد الله بن ضمرهء عذرى را بر پهلوى راست خويش نهاد و سعر بن ابى سعر را بر پهلوى چپ نهاد ، ورقاء بن عازب اسدى را سالار سواران كرد و خود او پياده شد كه وى را روى تختى ميان پيادگان جاى دادند . آنگاه گفت :\r\n« در زمين باز با آنها مقابل شويد و مرا با پيادگان پيش اندازيد ، پس از آن اگر خواستيد از سالارتان دفاع كنيد و اگر خواستيد از پيش وى فرار كنيد . » گويد : به ماه ذى حجه روز عرفه سال شصت و ششم با وى برون شديم ، گاهى پشت\r\n\r\n","description":"","footnote":"\r\n[ 1 
  ] فَقاتِلُوا أَوْلِياءَ الشَّيْطانِ إِنَّ كَيْدَ الشَّيْطانِ كانَ ضَعِيفاً 4 : 76 سورة النساء آيهء 76\r\n","page_name":" 3326 ","page_number":51},
  {"content":"\r\nاو را مىگرفتيم و مىگفت : « چنين كنيد و چنان كنيد » و دستور خويش را مىداد ، آنگاه درد بر او چيره مىشد كه لحظه اى او را مىخوابانيدند و كسان به نبرد مىپرداختند و اين به هنگام شفق [ 1 
  ] صبحگاهى بود و پيش از طلوع آفتاب .\r\nگويد : پهلوى چپ دشمن به پهلوى راست ما حمله آورد و جنگشان سخت شد ، پهلوى چپ ما به پهلوى راست آنها حمله برد و آن را هزيمت كرد . ورقاء بن عازب اسدى با سواران حمله برد و آنها را منهزم كرد . هنوز روز بر نيامده بود كه هزيمتشان كرديم و اردوگاهشان را به تصرف آورديم . » موسى بن عامر عدوى گويد : به ربيعة بن مخارق ، سالار قوم رسيديم ، كه يارانش از اطراف وى گريخته بودند . پياده بود و بانگ مىزد : « اى دوستداران حق ، اى اهل اطاعت و شنوايى ، سوى من آييد ، من ابن مخارقم » موسى گويد : من پسرى نو سال بودم و از او بيم كردم و توقف كردم ، عبد الله ابن ورقا اسدى و عبد الله بن ضمرهء عذرى به دو حمله بردند و خونش بريختند .\r\nعمرو بن مالك قينى ، ابو كبشه ، گويد : جوانى نو بالغ بودم و با يكى از عموهايم در آن اردو بودم ، وقتى مقابل اردوى كوفيان رسيديم ربيعة بن مخارق ما را بياراست و آرايشى نكو داد ،\r\nبرادرزاده اش را به پهلوى راست نهاد ، عبد ربه سلمى را بر پهلوى چپ نهاد و خود او با سواران و پيادگان برون شد و گفت : « اى مردم شام ، با بندگان فرارى نبرد مىكنيد و با جماعتى كه اسلام را رها كرده‌اند و از آن برون شده‌اند ، نه تقوى دارند و نه به عربى سخن مىكنند . » گويد : به خدا پنداشتم كه واقعا چنين است تا وقتى كه با آنها نبرد كرديم .\r\nگويد : به خدا وقتى كسان نبرد آغاز كردند يكى از مردم عراق را ديديم كه با شمشير خويش ميان كسان افتاده بود و شعرى به اين مضمون مىخواند :\r\n« از دين طرفداران حكميت بيزارم\r\n\r\n","description":"","footnote":"\r\n[ 1 
  ] كلمهء متن\r\n","page_name":" 3327 ","page_number":52},
  {"content":"\r\n« و اين به نظر ما دين بدى است . » گويد : نبرد ما و آنها تا مدتى از روز سخت بود ، و چون روز بر آمد ما را هزيمت كردند و يارمان را بكشتند ، و اردوگاهمان را تصرف كردند . ما فرارى برفتيم تا عبد الله بن حمله به فاصلهء يك ساعت راه از دهكده اى كه آن را بنات تلى مىگفتند به ما رسيد و با زمان گردانيد . با وى بيامديم تا در مقابل يزيد بن انس فرود آمديم و شب را به مراقبت همديگر به سر برديم و چون صبح شد نماز صبح بكرديم ، آنگاه به آرايشى نكو بيرون شديم زبير بن خزيمهء خثعمى را بر پهلوى راست خويش نهاد و ابن اقيصر قحافى خثعمى را بر پهلوى چپ نهاد و خود با سوارگان و پيادگان پيش ايستاد ، و اين به روز اضحى بود . نبردى سخت كرديم آنگاه ما را به وضعى رسوا هزيمت كردند و بسيار كس از ما بكشتند و اردوگاهمان را به تصرف آوردند و ما برفتيم تا پيش عبيد الله بن زياد رسيديم و آنچه را ديده بوديم با وى بگفتيم .\r\nموسى بن عامر گويد : عبد الله بن حملهء خثعمى سوى ما آمد و سپاهيان ربيعة ابن مخارق غنوى را كه هزيمت شده بودند پس آورد و در بنات تلى فرود آمد و چون صبح شد بيامدند ، ما نيز برفتيم و دو سپاه از آغاز روز در هم آويختند آنگاه آنها برفتند و ما نيز بيامديم و چون نماز ظهر بكرديم باز برفتيم و نبرد كرديم و هزيمتشان كرديم .\r\nگويد : عبد الله بن حمله پياده شد و به ياران خويش ندا مىداد كه اى اهل اطاعت و شنوايى از پس فرار حمله كنيد . عبد الله بن قراد خثعمى به دو حمله برد و خونش بريخت و اردوگاهشان را با هر چه در آن بود ، تصرف كرديم . يزيد بن انس در حال احتضار بود كه سيصد اسير پيش وى آوردند ، به دست خويش اشاره كرد كه گردنهاشان را بزنيد و تا به آخر كشته شدند .\r\nيزيد بن انس گفت : « اگر من هلاك شدم سالارتان ورقاء بن عازب اسدى است . » هنگام شب جان داد ورقاء بن عازب بر او نماز كرد و به خاكش سپرد . و چون يارانش\r\n","description":"","footnote":"","page_name":" 3328 ","page_number":53},
  {"content":"\r\nچنين ديدند ، در كار خويش فرو ماندند و دلهاى يارانش از مرگ وى بشكست و دفن وى را آغاز كردند ،\r\nورقاء گفت : « اى قوم رأى شما چيست ، خبر آمده كه عبيد الله بن زياد با هشتاد هزار از مردم شام سوى ما مىآيد . » كه بنا كردند نهانى رفتن ، و بازگشتن آغاز كردند .\r\nگويد : آنگاه ورقا سران چهار گروه و يكه سواران ياران خويش را پيش خواند و گفت : « اى كسان دربارهء آنچه به شما خبر دادم چه راى داريد ؟ من يكى از شما هستم و رأى من برتر از رأى شما نيست ، رأى خويش را بگوييد . ابن زياد با سپاه بزرگ شام و جماعت و يكه سواران و بزرگانشان سوى شما مىآيد و ما و شما را تاب آن نيست ، يزيد بن انس سالار ما هلاك شده و گروهى از ما پراكنده شده‌اند اگر امروز پيش از آنكه با آنها تلاقى كنيم و به آنها برسيم ، خود به خود باز گرديم مىدانند كه هلاكت يارمان ما را از مقابل آنها پس برده است و همچنان از ما بيمناك باشند كه سالارشان را كشته‌ايم و گوييم كه به سبب مردن يارمان بازگشته‌ايم ، اما اگر امروز با آنها تلاقى كنيم ، خطر كرده‌ايم و اگر هزيمت شويم ، هزيمتى كه بيش از اين از مقابل ما داشته‌اند سودمان ندهد » گفتند : « رأى نكو آوردى ، باز گرد خدايت رحمت كند . » گويد : ورقا بازگشت و مختار و مردم كوفه از بازگشتشان خبردار شدند و كسان شايعه گويى كردند و ندانستند قضيه چگونه بود كه يزيد بن انس هلاك شده و كسان هزيمت شده‌اند .\r\nگويد : عامل مداين يكى از خبر گيران خويش را كه از نبطيان سواد بود پيش مختار فرستاد و خبر را با وى بگفت ، مختار ابراهيم بن اشتر را پيش خواند و او را سالار هفت هزار كس كرد و گفت : « برو و چون به سپاه ابن انس رسيدى آنها را با خويش ببر ، آنگاه برو تا با دشمن تلاقى كنى . » گويد : ابراهيم برون شد و در حمام اعين اردو زد .\r\n","description":"","footnote":"","page_name":" 3329 ","page_number":54},
  {"content":"\r\nابو زهير ، نضر بن صالح ، گويد : وقتى يزيد بن انس بمرد ، بزرگان قوم در كوفه فراهم شدند و دربارهء مختار شايعه گويى كردند ، گفتند : « يزيد بن انس كشته شده » و باور نكردند كه وى مرده باشد ، مىگفتند : « به خدا اين مرد بىرضايت ما اميرمان شد ، آزادشدگان ما را تقرب داد و بر مركب نشانيد و غنيمت ما را به آنها داد و روزيشان كرد . غلامان ما به نافرمانى برخاسته‌اند و يتيمان و بيوه زنان ما محروم مانده‌اند . » گويد : پس منزل شبث بن ربعى را وعده گاه كردند و گفتند : « در منزل پيرمان فراهم مىشويم . » كه شبث به جز اسلام در جاهليت نيز كسى بوده بود . پس فراهم آمدند و به خانهء وى رفتند و او با ياران خويش نماز كرد آنگاه در همين زمينه گفتگو كردند .\r\nگويد : از جمله كارها كه مختار كرده بود هيچيك به نظرشان بدتر از اين نبود كه براى آزادشدگان نيز ،\r\nاز غنيمت ( يعنى خراج سرزمينهايى كه به غنيمت گرفته شده بود . ) سهمى نهاده بود .\r\nشبث به آنها گفت : « بگذاريد تا من او را ببينم » پس برفت و مختار را بديد و چيزى از اعتراضات ياران خويش را نگفته نگذاشت و هر موضوعى را ياد مىكرد ، مختار مىگفت : « در اين باب راضىشان مىكنم » و هر چه را مىخواستند پذيرفت .\r\nگويد : از غلامان سخن آورد .\r\nمختار گفت : « غلامانشان را به آنها پس مىدهم » گويد : از آزادشدگان سخن آورد و گفت : « آزادشدگان ما غنيمتى بودند كه خدا با اين ولايت به ما داد ، آزادشان كرديم كه از اين كار اميد پاداش و ثواب و سپاسگزارى داشتيم ، به اين مقدار براى آنها رضايت ندادى و در غنيمت ما شريكشان كردى » مختار گفت : « اگر آزادشدگانتان را به شما واگذارم و غنيمتتان را به خودتان\r\n","description":"","footnote":"","page_name":" 3330 ","page_number":55},
  {"content":"\r\nدهم ، همراه من با بنى اميه نبرد مىكنيد و براى انجام اين كار به قيد قسمهايى كه مايهء اطمينان مىشود پيمان و قرار مىكنيد ؟ » شبث گفت : « نمىدانم تا پيش يارانم بروم و در اين باب با آنها گفتگو كنم . » گويد : پس برفت و ديگر پيش مختار نيامد .\r\nگويد : پس ، رأى بزرگان كوفه بر اين قرار گرفت كه با مختار نبرد كنند .\r\nقدامة بن حوشب گويد : شبث بن ربعى و شمر بن ذى الجوشن و محمد بن اشعث و عبد الرحمن بن سعيد پيش كعب بن ابى كعب خثعمى رفتند ، شبث سخن كرد ، حمد خدا گفت و ثناى او كرد و به دو گفت كه در كار نبرد با مختار اتفاق كرده‌اند و از او خواست كه در اين باب با آنها همدلى كند و جزو اعتراضاتى كه بر مختار داشت گفت : « وى بدون رضاى ما اميرمان شد و پندارد كه ابن حنفيه او را سوى ما فرستاده و ما دانسته‌ايم كه وى چنين نكرده . غنيمت ما را به آزادشدگان مان خورانيده ، غلامانمان را گرفته و يتيمان و بيوه زنان ما را محروم كرده و او و سپاهيانش از اسلاف شايستهء ما بيزارى مىكنند . » گويد : كعب بن ابى كعب به آنها مرحبا گفت و دعوتشان را پذيرفت .\r\nابو يحيى بن سعيد گويد : بزرگان كوفه پيش عبد الرحمن بن مخنف رفتند و از او دعوت كردند كه در كار نبرد مختار با آنها همدستى كند كه گفت : « اى كسان اگر مصر باشيد كه قيام كنيد رهاتان نمىكنم و اگر از من اطاعت كنيد قيام نخواهيد كرد . » گفتند : « چرا ؟ » گفت : « بيم دارم پراكنده شويد و اختلاف كنيد و همديگر را واگذاريد به خدا دليران و يكه سواران شما با اين مرد هستند ،\r\nمگر فلان و فلان با وى نيستند ؟ بعلاوه غلامان و آزادشدگان شما نيز با وى هستند . اينان با هم اتفاق دارند . آزادشدگانتان نسبت به شما از دشمنانتان كينه توزترند . پس او با شجاعت عربان و كينهء عجمان با\r\n","description":"","footnote":"","page_name":" 3331 ","page_number":56},
  {"content":"\r\nشما نبرد مىكند ، اگر كمى منتظر بمانيد با آمدن مردم شام يا مردم بصره ، ديگران او را از ميان بر مىدارند و به جان همديگر نمىافتيد . » گفتند : « ترا به خدا با ما مخالفت مكن و راى ما و اتفاقمان را به تباهى مبر . » گفت : « من يكى از شما هستم ، اگر مىخواهيد قيام كنيد . » گويد : پس آنها پيش همديگر رفتند و گفتند : « منتظر بمانيد تا ابراهيم بن اشتر از پيش او برود . » گويد : پس صبر كردند تا وقتى كه ابن اشتر به ساباط رسيد بر ضد مختار به پا خاستند .\r\nگويد : عبد الرحمن بن سعيد همدانى ، با مردم همدان به ميدان سبيع آمد ، زحر بن قيس جعفى و اسحاق بن محمد بن اشعث به ميدان كنده آمدند .\r\nسليمان بن محمد حضر مىگويد : جبير حضرمى پيش آنها رفت و گفت : « از ميدان ما برويد كه نمىخواهيم دچار شرى شويم » اسحاق بن محمد گفت : « اين ميدان شماست ؟ » گفت : « آرى » و آنها برفتند .\r\nگويد : كعب بن ابى كعب خثعمى به ميدان بشر آمد . بشير بن جرير نيز با مردم نخيله سوى آنها رفت ، عبد الرحمن بن مخنف به ميدان مخنف آمد و اسحاق بن محمد و زحر بن قيس به ميدان سبيع پيش عبد الرحمن بن سعيد رفتند . مردم بجيله و خثعم پيش عبد الرحمن بن مخنف رفتند كه با قوم ازد بود .\r\nگويد : كسانى كه در ميدان سبيع بودند ، خبر يافتند كه مختار سپاهى آراسته كه سوى آنها رود و پياپى كسان سوى مردم ازد و بجيله و خثعم فرستادند و به نام خدا و خويشاوندى از آنها خواستند كه با شتاب بيايند كه سوى آنها رفتند و همگان در ميدان سبيع فراهم شدند و چون مختار خبر يافت از اين كه به يك جا فراهم آمده‌اند خرسند شد .\r\n","description":"","footnote":"","page_name":" 3332 ","page_number":57},
  {"content":"\r\nگويد : شمر بن ذى الجوشن برفت و با مردم قيس در ميدان بنى سلول جا گرفت . شبث بن ربعى و حسان بن فايد عبسى و ربيعة بن ثروان ضبى با قوم مضر در بازار جا گرفتند . حجار بن ابجر و يزيد بن حارث با قوم ربيعه ما بين تمارين و شوره زار جاى گرفت . عمرو بن حجاج زبيدى با مذحجيانى كه پيرو او بودند در ميدان مراد جاى گرفت . يمنيان كس پيش آنها فرستادند كه پيش ما بيا ، اما او از رفتن دريغ كرد\r\nو گفت : « بكوشيد ، مثل اينست كه من پيش شما آمده باشم » گويد : همان روز مختار فرستاده اى به نام عمرو بن توبه روانه كرد كه با شتاب پيش ابراهيم بن اشتر كه به ساباط بود برود كه اين نامه مرا به زمين منه تا با همه همراهان خويش سوى من حركت كنى .\r\nگويد : همان روز مختار كس پيش آنها فرستاد كه به من بگوييد چه مىخواهيد ؟\r\nكه من هر چه بخواهيد مىكنم .\r\nگفتند : « مىخواهيم كه از ما كناره گيرى كه تو پنداشته اى ابن حنفيه ترا فرستاده ، اما او ترا نفرستاده . » مختار پيغام داد كه گروهى را از جانب خويش سوى او فرستيد ، من نيز گروهى را مىفرستم و در اين كار بنگريد تا آن را معلوم كنيد ، كه مىخواست با اين سخن معطلشان كند تا ابراهيم بن اشتر برسد .\r\nگويد : مختار به ياران خود دستور داد كه دست از مخالفان بدارند . مردم كوفه دهانهء كوچه ها را بر آنها بسته بودند و آب به مختار و يارانش نمىرسيد جز اندكى ناچيز كه وقتى غافل مىشدند ، به آنها مىرسيد .\r\nگويد : عبد الله بن سبيع به طرف ميدان آمد و مردم شاكر با وى نبردى سخت كردند . عقبة بن طارق جشمى بيامد و ساعتى با وى بجنگيد و آنها را پس راند ، سپس هر گروه با عقبداران خويش برفتند . عقبة بن طارق به نزد مردم قيس در ميدان بنى سلول جا گرفت و عبد الله بن سبيع در ميدان سبيع به نزد مردم يمنى جاى\r\n","description":"","footnote":"","page_name":" 3333 ","page_number":58},
  {"content":"\r\nگرفت .\r\nيونس بن ابى اسحاق گويد : شمر بن ذى الجوشن پيش مردم يمنى رفت و گفت : « اگر به يك جا فراهم آييد كه در آن دو پهلو نهيم و از يكسو بجنگيم من با شما هستم و گرنه ، به خدا در چنين جايى ، در كوچه هاى تنگ و بىسمت مشخص ، نبرد نخواهم كرد » و به ميدان بنى سلول پيش قوم خويش رفت .\r\nگويد : وقتى فرستادهء مختار برون شد و سوى پسر اشتر رفت شبانگاه همانروز خبر را به او رسانيد و اشتر ميان مردم بانگ زد كه سوى كوفه باز گرديد ، و همه سر شب راه پيمود و نيمشبان فرود آمد و يارانش چيزى بخوردند و مركبان را استراحتى ناچيز دادند . آنگاه ميان مردم بانگ زد و همه شب راه پيمود و نماز صبح را در سورا بكرد . آنگاه همه روز راه سپرد و نماز پسين روز بعد را بر دروازه پل كرد . آنگاه بيامد و شب را در مسجد گذرانيد و همه ياران نيرومند و كوشاى وى همراهش بودند .\r\nصبحگاه روز سوم حركتشان مختار به منبر رفت .\r\nابو جناب كلبى گويد : شبث بن ربعى پسر خويش عبد المؤمن را پيش مختار فرستاد و گفت : « ما عشيرهء توايم و كف دست راست توايم ، نه ، به خدا با تو جنگ نمىكنيم ، از اين جهت به ما اطمينان داشته باش » گويد : وى سر جنگ داشت اما با مختار خدعه كرد .\r\nگويد : و چون مردم يمنى در ميدان سبيع فراهم آمدند به وقت نماز هيچيك از سران مردم يمنى خوش نداشتند كه ديگرى بر او پيشى گيرد . عبد الرحمن بن مخنف گفت : « اين آغاز اختلاف است كسى را كه مورد رضايت همه است پيش بيندازيد كه سرور قاريان مردم شهر از عشيرهء شماست ، رفاعة بن شداد فتيانى بجلى پيشنمازتان شود . » گويد : چنين كردند و رفاعه همچنان با مردم نماز مىكرد تا وقتى كه جنگ رخ داد .\r\n","description":"","footnote":"","page_name":" 3334 ","page_number":59},
  {"content":"\r\nوازع بن سرى گويد : انس بن عمرو ازدى پيش مردم يمنى رفت و شنيد كه مىگفتند : « اگر مختار سوى برادران مضرى ما رود ما به كمك آنها مىرويم و اگر سوى ما آيد آنها به كمك ما مىآيند . » يكى از آنها اين سخن را بشنيد و شتابان برفت و بالاى منبر به نزد مختار رسيد و گفتهء آنها را به وى خبر داد .\r\nمختار گفت : « مردم يمنى شايستهء اين هستند كه اگر سوى مضريان رفتم به كمك آنها آيند . اما صريح مىگويم كه اگر سوى مردم يمنى روم مضريان به كمك آنها نخواهند آمد » گويد : و چنان بود كه بعدها اين مرد را پيش مىخواند و حرمت مىكرد .\r\nگويد : آنگاه مختار فرود آمد و ياران خويش را در بازار آرايش داد ، آن وقت در بازار اين همه بنا نبود ، آنگاه به ابراهيم بن اشتر گفت : « دوست دارى به مقابلهء كدام يك از دو گروه روى ؟ » گفت : « به مقابلهء هر گروه كه تو خواهى » گويد : مختار بينديشيد كه مردى دورانديش بود و نخواست ابراهيم به مقابلهء قوم خويش رود و در كار نبردشان چنان كه بايد نكوشد ، از اين رو گفت : « سوى مضريان رو كه در بازارند و سالارشان شبث بن ربعى است با محمد بن عمير ، و من سوى مردم يمنى مىروم . » گويد : مختار به سختگيرى و بىرحمى با مردم يمنى و همه كسان ديگر كه بر آنها ظفر مىيافت شهره بود ، پس ابراهيم بن اشتر سوى بازار رفت و مختار سوى ميدان سبيع رفت .\r\nگويد : به نزد خانهء عمر بن سعد بن ابى وقاص توقف كرد و احمر بن شميط بجلى احمسى را پيش فرستاد . عبد الله بن كامل شاكرى را نيز فرستاد ، به ابن شميط گفت : « از اين كوچه برو تا از ميان خانه هاى قومت پيش مردم ميدان\r\nسبيع برسى » ، به عبد الله بن كامل نيز گفت : « از اين كوچه برو تا از خانه آل اخنس بن شريق به\r\n","description":"","footnote":"","page_name":" 3335 ","page_number":60},
  {"content":"\r\nميدان سبيع برسى . » آنگاه آنها را پيش خواند و آهسته با آنها گفت كه مردم شبام كس فرستاده‌اند و به من خبر داده‌اند كه از پشت سر به مقابلهء قوم آمده‌اند .\r\nگويد : ابن شميط و عبد الله از راهى كه مختار گفته بود برفتند ، مردم يمنى از آمدن آنها خبر يافتند و دو كوچه را تقسيم كردند . عبد الرحمن بن سعيد . همدانى و اسحاق بن اشعث و زحر بن قيس در كوچه اى كه پشت مسجد احمس بود ايستادند .\r\nدر كوچه اى كه به سمت فرات بود عبد الرحمن بن مخنف و بشير بن جرير و كعب بن ابى كعب ايستادند .\r\nگويد : آنگاه دو قوم نبردى بسيار سخت كردند كه ياران احمر بن شميط هزيمت شدند و ياران عبد الله بن كامل نيز ، و ناگهان هزيمتشدگان سوى مختار آمدند كه گفت : « چه خبر بود ؟ » گفتند : « هزيمت شديم . » گفت : « احمر بن شميط چه شد ؟ » گفتند : « به نزد مسجد قصه گويان پياده شد ، تنى چند از يارانش نيز با وى پياده شدند و از او جدا شديم . » مقصودشان مسجد ابو داود بود در وداعه ، كه مردم آن روزگار آنجا مىرفتند و قصه مىگفتند . ياران ابن كامل گفتند : « نمىدانيم ابن كامل چه كرد . » گويد : مختار به آنها بانگ زد كه باز گرديد و با آنها و پيش روى آنها بيامد تا به خانهء ابو عبد الله جدلى رسيد و عبد الله بن قراد خثعمى را كه با چهار صد كس از ياران خويش بود بفرستاد و گفت : « با يارانت سوى ابن كامل رو اگر هلاك شده تو بجاى اويى و همراه ياران خودت و ياران او با قوم نبرد كن و اگر زنده و آمادهء كار است با يكصد كس از يارانت ، همه سوار ، برو و باقيمانده يارانت را به او بده و بگو با وى بكوشند و نيكخواهى كنند كه در واقع با من نيكخواهى مىكنند و هر كه با من نيكخواهى كند ، او را بشارت باد . خودت با يكصد كس از سمت حمام قطن بن عبد الله\r\n","description":"","footnote":"","page_name":" 3336 ","page_number":61},
  {"content":"\r\nسوى مردم ميدان سبيع برو . » گويد : عبد الله بن قراد برفت و ابن كامل را ديد كه به نزد حمام عمرو بن حريث ايستاده بود\r\nو كسانى از يارانش كه پايمردى كرده بودند با وى بودند و با قوم نبرد مىكرد و سيصد كس از ياران خويش را به او داد و سوى ميدان سبيع رفت . آنگاه در كوچه ها برفت تا به مسجد عبد القيس رسيد و آنجا توقف كرد و به ياران خويش گفت :\r\n« رأى شما چيست ؟ » گفتند : « كار ما تابع كار تو است » گويد : همه كسانى كه با وى بودند از قوم وى بودند ، در حدود يكصد كس ، به آنها گفت : « به خدا دوست دارم كه مختار غلبه يابد ، اما به خدا خوش ندارم كه بزرگان عشيره‌ام در اين نبرد به هلاكت رسند . به خدا اگر بميرم خوشتر دارم كه آنها به دست من به هلاكت رسند ، كمى توقف كنيد . شنيدم شباميان گفته‌اند از پشت سر به مقابلهء آنها مىآيند ، شايد شباميان چنين كنند و ما از آن معاف شويم » يارانش گفتند : « رأى رأى تست » گويد : « پس عبد الله همچنان به نزد مسجد عبد القيس بماند » گويد : مختار ، مالك بن عمرو نهدى را كه مردى بسيار دلير بود با دويست پياده و عبد الله بن شريك نهدى را نيز با دويست سوار سوى احمر بن شميط فرستاد كه در جاى خويش مانده بود ، وقتى به دو رسيدند كه قوم بر او غلبه يافته بودند و فزونى گرفته بودند و آنجا نبردى سخت كردند .\r\nگويد : ابن اشتر برفت تا با شبث بن ربعى تلاقى كرد كه از مردم مضر بسيار كس و از جمله حسان بن فايد عبسى با وى بودند ابراهيم به آنها گفت : « واى شما برويد كه به خدا دوست ندارم يكى از مضر به دست من هلاك شود ، خودتان را به هلاكت ميندازيد . » اما نپذيرفتند و با وى نبرد كردند كه هزيمتشان كرد . حسان بن فايد\r\n","description":"","footnote":"","page_name":" 3337 ","page_number":62},
  {"content":"\r\nرا پيش كسانش بردند كه وقتى وى را آنجا رساندند بمرد . پيش از مرگ كه بر بستر بود دمى به خود آمد و گفت : « به خدا خوش نداشتم كه پس از اين زخم بمانم هميشه مىخواستم كه مرگم با ضربت نيزه يا شمشير باشد . » پس از آن ديگر چيزى نگفت تا جان داد .\r\nگويد : از جانب ابراهيم براى مختار مژده آمد كه مضريان هزيمت شدند .\r\nمختار خبر خوش را براى احمر بن شميط و ابن كامل فرستاد ، كسان به حال خويش بودند و مردم هر كوچه به مجاوران خود مىپرداختند .\r\nگويد : شباميان فراهم آمدند و ابو القلوص را سالار خويش كردند و همسخن شدند\r\nكه از پشت سر به مردم يمنى بتازند . اما بعضىشان به بعضى ديگر گفتند :\r\n« اگر همه نيروى خويش را بر ضد مخالفان بيگانه به كار بريد به صواب نزديكتر است . سوى مضريان رويد يا سوى مردم ربيعه و با آنها نبرد كنيد . » گويد : پيرشان ابو القلوص خاموش بود و سخن نمىكرد . گفتند : « اى ابو القلوص راى تو چيست ؟ » گفت : « خدا جل ثناؤه فرموده : * ( قاتِلُوا الَّذِينَ يَلُونَكُمْ من الْكُفَّارِ وَلْيَجِدُوا فِيكُمْ غِلْظَةً 9 : 123 ) * [ 1 
  ] » يعنى : با آن كسان از كافران كه مجاور شمايند كارزار كنيد ، بايد در شما خشونتى ببينند .\r\n« بپاخيزيد » پس قوم به پا خاستند و آنها را به اندازهء دو يا سه نيزه ببرد ، آنگاه بنشانيدشان ، آنگاه گفت : « به پا خيزيد » و چيزى بيشتر از آن ببردشان آنگاه بنشانيدشان سپس گفت : « به پا خيزيد » و بار سوم كمى بيشتر ببردشان و باز بنشانيدشان .\r\nگفتند : « اى ابو القلوص ، به خدا تو به نزد ما شجاعترين مردم عربى چرا چنين مىكنى ؟ »\r\n\r\n","description":"","footnote":"\r\n[ 1 
  ] سورهء توبه آيه 124\r\n","page_name":" 3338 ","page_number":63},
  {"content":"\r\nگفت : « تجربه آموخته چون تجربه نياموخته نيست ، خواستم دلهايتان به جا آيد و دل به نبرد دهيد و نخواستم شما را به حال حيرت و بيم به جنگ بكشانم » گفتند : « تو بهتر مىدانى كه چه بايد كرد . » گويد : و چون به ميدان سبيع رسيدند اعسر شاكرى بر دهانهء كوچه مقابل آنها آمد كه جندعى و ابو الزبير بن كريب به دو حمله بردند و به خاكش افكندند و وارد ميدان شدند و كسان از پى آنها وارد شدند و بانگ مىزدند : « اى خونيهاى حسين » و ياران ابن شميط پاسخشان دادند : « اى خونيهاى حسين » گويد : يزيد بن عمير بن ذى مران از مردم همدان بانگشان را بشنيد و گفت :\r\n« اى خونيهاى عثمان » رفاعة بن شداد به دو گفت : « ما را با عثمان چكار ؟ من به همراه كسانى كه خون عثمان را مىخواهند نبرد نمىكنم . » كسانى از قومش با وى گفتند : « ما را بياوردى و اطاعت تو كرديم و چون ديدى كه شمشير در قوم ما به كار افتاد ، گويى : برويد و آنها را واگذاريد . » رفاعه سوى آنها رفت و رجزى مىخواند به اين مضمون :\r\n« من ابن شدادم و بر دين عليم « كه دوستدار عثمان پسر اروى نيم » و بجنگيد تا كشته شد .\r\nگويد : يزيد بن عمير نيز كشته شد و نعمان بن صهبان جرمى راسبى نيز ، وى كه مردى عابد بود ، با رفاعة بن شداد\r\nفتيانى كه او نيز مردى عابد بود ، به نزد حمام مهبذان در شوره زار كشته شدند فرات بن زحر جعفى نيز كشته شد ، زحر بن قيس زخمدار شد ، عبدالرحمن بن سعيد نيز كشته شد ، عبد الرحمن بن مخنف چندان نبرد كرد كه زخمدار شد و كسان او را بر دستها ببردند و او بىخود بود و كسانى از مردم ازد اطراف وى نبرد مىكردند .\r\n","description":"","footnote":"","page_name":" 3339 ","page_number":64},
  {"content":"\r\nگويد : از خانه هاى وادعيان پانصد اسير بيرون كشيدند و آنها را به نزد مختار بردند . يكى از بنى نهد كه از سران اصحاب مختار بود به نام عبد الله پسر شريك به هر عربى مىرسيد آزادش مىكرد . اين را به مختار خبر دادند . مختار به دو گفت :\r\n« آنها را از جلو من بگذرانيد و بنگريد هر كس از آنها موقع كشته شدن حسين حضور داشته به من بگوييد . » گويد : و چنان شد كه هر كس از مقابل مختار مىگذشت كه موقع كشته شدن حسين حضور داشته بود ، مىگفتند : « اين از جمله كسانى است كه موقع كشته شدن وى حضور داشته » و او را پيش مىآورد و گردنش را ميزد تا پيش از آنكه برود هشتاد و چهار كس از آنها را كشت و چنان شد كه يارانش هر كه را مىديدند كه آزارشان مىكرده بود يا با آنها مشاجره داشته بود يا زيانشان مىزده بود او را به كنارى مىكشيدند و خونش را مىريختند تا بسيار كس از آنها كشته شد و مختار بى خبر بود . پس از آن به مختار خبر دادند و باقيماندهء اسيران را پيش خواند و آزادشان كرد و از آنها تعهد گرفت كه به نزد دشمن وى فراهم نشوند و براى وى و يارانش حادثه نخواهند ، مگر سراقة بن مرداس بارقى كه بگفت تا او را همراه مختار به مسجد آرند .\r\nگويد : آنگاه بانگزن مختار بانگ زد : « هر كه در خويش را ببندد در امان است مگر كسى كه در خون آل محمد شركت داشته است . »\r\nعامر شعبى گويد : يزيد بن حارث و حجار بن ابجر كسانى را فرستادند و به آنها گفتند : « نزديك مردم يمنى باشيد و اگر ديديد غلبه يافتند هر كس از شما كه پيش ما آمد بگويد « صرفان » و اگر هزيمت شده‌اند بگويد : جمزان . » گويد : و چون مردم يمنى هزيمت شدند ، فرستادگان بيامدند و نخستين كسى كه به آنها رسيد گفت : « جمزان » پس يزيد و حجار برخاستند و به قوم خويش گفتند :\r\n« به خانه هاى خويش رويد . » و آنها برفتند .\r\n","description":"","footnote":"","page_name":" 3340 ","page_number":65},
  {"content":"\r\nگويد : عمرو بن حجاج زبدى كه از جمله حاضران قتل حسين بوده بود برون شد و بر مركب خويش نشست و برفت و راه شراف و واقصه گرفت و تا كنون كس او را نديده ، معلوم نيست زمين او را فرو برده يا آسمان بر او سنگ باريده .\r\nگويد : وقتى فرات بن زحر كشته شد عايشهء جعفى دختر خليفه كه زن حسين ابن على بوده بود كس پيش مختار فرستاد و خواست كه اجازه دهد ، پيكر او را به خاك كند مختار اجازه داد و او را به خاك كرد .\r\nگويد : مختار يكى از غلامان خويش را به نام زربى از پى شمر بن ذى - الجوشن فرستاد .\r\nمسلم بن عبد الله ضبابى گويد : زربى غلام مختار در پى ما بود و به ما رسيد ما بر اسبان لاغر از كوفه در آمده بوديم و او بر اسب خويش كه تند رو بود پيش آمد و چون نزديك ما رسيد شمر به ما گفت : « بتازيد و از من دور شويد ، شايد اين غلام طمع در من بندد » گويد : پس بتاختيم و دور شديم و غلام در شمر طمع بست ، شمر او را به دنبال خود كشانيد تا وقتى كه از ياران خويش جدا شد ، شمر بر او حمله برد و پشتش را در هم شكست .\r\nگويد : پيش مختار رفتند و خبر را با او بگفتند كه گفت : « تيره روز زربى ، اگر با من مشورت كرده بود نمىگفتمش كه به دنبال ابو السابغه برون شود . » در روايت ديگر از مسلم بن عبد الله ضبابى هست كه گويد : وقتى مختار ما را از ميدان سبيع هزيمت كرد و مردم يمنى را كشت و زربى غلام خويش را از پى شمر فرستاد ، شمر بن ذى الجوشن برون شد ، من نيز همراه وى بودم و شمر زربى را بكشت چنان كه گفتيم و تا ساتيدما برفت و آنجا فرود آمد ، سپس از آنجا برفت و كنار دهكده اى بنام كلتانيه بر ساحل رودى كه كنار تپه اى بود جا گرفت آنگاه كس به دهكده فرستاد و يكى از بوميان آنجا را بگرفت و او را بزد ، و به وى\r\n","description":"","footnote":"","page_name":" 3341 ","page_number":66},
  {"content":"\r\nگفت : « اين نامه مرا با شتاب پيش مصعب بن زبير ببر » و عنوان آن را چنين نوشت :\r\n« به مصعب بن زبير ، از شمر بن ذى الجوشن » گويد : مرد بومى برفت تا وارد دهكده اى شد كه چند خانه داشت و ابو عمره آنجا بود كه مختار همان روزها او را به اين دهكده فرستاده بود كه ميان وى و مردم بصره پادگان باشد . بومى مذكور يكى از بوميان دهكده را بديد و با وى از رفتارى كه از شمر ديده بود شكايت كرد . در آن حال كه ايستاده بود و با بومى دهكده سخن مىكرد يكى از ياران ابو عمره بر او گذشت و نامه را همراه بومى بديد كه عنوان آن به مصعب از شمر بود . مكان وى را از بومى پرسيدند كه با آنها بگفت . معلوم شد ميان آنها و شمر بيش از سه فرسخ راه نيست .\r\nگويد : پس به طرف وى حركت كردند .\r\nمسلم بن عبد الله گويد : به خدا آن شب با شمر بودم ، به دو گفتم : « بهتر بود از اين محل مىرفتيم كه ما اينجا در هراسيم . » گفت : « آيا همه اينها از بيم دروغ پيشه است ، به خدا من تا سه روز از اينجا نمىروم ، خدا دلهاتان را از ترس آكنده است . » گويد : جايى كه ما بوديم بچه ملخ بسيار بود ، من خواب و بيدار بودم كه صداى پاى اسبان شنيدم و با خودم گفتم : « اين صداى بچه ملخهاست » پس از آن صدا را واضحتر شنيدم كه بيدار شدم و چشمهايم را ماليدم و گفتم : « نه به خدا اين بچه ملخ نيست . » گويد : خواستم برخيزم و آنها را ديدم كه از تپه نمودار شدند ، تكبير گفتند و خيمه هاى ما را در ميان گرفتند و ما برون شديم و دويدن آغاز كرديم و اسبان خويش را واگذاشتيم .\r\nگويد : بر شمر گذشتم كه حله اى خوشبافت به تن داشت وى ابرص بود و گويى سفيدى دو پهلوى او را از روى حله مىبينم كه با نيزه به آنها ضربت مىزد\r\n","description":"","footnote":"","page_name":" 3342 ","page_number":67},
  {"content":"\r\nكه فرصت پوشيدن لباس و برداشتن سلاح به وى نداده بودند و ما برفتيم و او را رها كرديم .\r\nگويد : لختى راه پيموده بودم كه شنيدم : الله اكبر ، خدا خبيث را كشت .\r\nعبد الرحمن بن عبيد گويد : به خدا من بودم كه نامه را با بومى ديدم و او را پيش ابو عمره بردم و من بودم كه شمر را كشتم .\r\nراوى گويد : گفتمش : « آيا آن شب شنيدى كه چيزى بگويد ؟ »\r\nگفت : « آرى ، بيرون آمد و مدتى با نيزه ما را بزد ، آنگاه نيزه را بينداخت و وارد خيمه شد و شمشير خويش را بر گرفت و برون آمد و رجز مىخواند و مىگفت :\r\n« شير دلير را بيدار كرديد « كه عبوس است و پشت را مىزند « هرگز از دشمنى وا نمانده « و پيوسته نبرد جوى و قاتل بوده » يونس بن ابى اسحاق گويد : وقتى مختار از ميدان سبيع در آمد و سوى قصر روان شد سراقة بن مرداس به بانگ بلند فرياد زد كه اى بهترين مردم معد بر من منت گذار .\r\nگويد : مختار او را به زندان فرستاد و يك شب او را بداشت و روز بعد كس فرستاد و او را برون آورد و پيش خواند . و چون مىآمد شعرى مىخواند به اين مضمون :\r\n« به ابو اسحاق بگوييد كه ما « تكانى خورديم كه به ضررمان تمام شد « برون آمديم و ضعيفان را با چيز مىديديم « اما برون شدن ما غرور و خطا بود\r\n","description":"","footnote":"","page_name":" 3343 ","page_number":68},
  {"content":"\r\n« با گروههايى كه از قتل حسين سخن داشتند « پيوسته بر دشمن خويش ظفر يافتى « چنان كه محمد در جنگ بدر ظفر يافت « و روز دره وقتى كه به حنين رسيد ، « اكنون كه تسلط يافتى مدارا كن « كه اگر ما تسلط يافته بوديم در كار حكومت « ستم و تعدى مىكرديم . »\r\nو چون پيش مختار رسيد گفت : « اى امير خدايت قرين صلاح بدارد ، سراقة ابن مرداس به خدايى كه جز او خدايى نيست قسم ياد مىكند كه فرشتگان را ديده كه بر اسبان ابلق ميان زمين و آسمان نبرد مىكرده‌اند . » گويد : مختار به دو گفت : « بالاى منبر برو و اين را با مسلمانان بگو . » گويد : پس سراقه به منبر رفت و اين را با كسان بگفت و فرود آمد . مختار او را آزاد كرد و گفت : « دانستم كه فرشتگان را نديده اى اما مىخواستى ترا نكشم ، هر جا مىخواهى برو و ياران مرا به تباهى مبر . » سراقة بن مرداس گويد : به خدا ضمن هيچ قسمى چندان دروغ نگفتم چون آن قسم كه گفتم : « فرشتگان را ديدم كه نبرد مىكردند » يونس گويد : وقتى سراقه را رها كردند بگريخت و به عبد الرحمن بن مخنف پيوست كه در بصره نزد مصعب بن زبير بود .\r\nگويد : بزرگان و سران كوفه نيز برون شدند و به بصره به مصعب بن زبير پيوستند .\r\nگويد : وقتى سراقة بن مرداس از كوفه برون شد شعرى مىخواند به اين مضمون :\r\n« به ابو اسحاق بگوييد كه من\r\n","description":"","footnote":"","page_name":" 3344 ","page_number":69},
  {"content":"\r\n« اسبان ابلق تيره رنگ ديده‌ام « و من وحى شما را منكرم و نذر مىكنم « كه تا هنگام مرگ با شما نبرد كنم « چشمان من چيزى ديد كه شما نديديد « و هر دومان داناى ياوه هاييم « وقتى سخن گويند ، من نيز گويم « و اگر سختى كنند سلاح بر گيرم » محمد بن براد از نسل ابو موسى شعرى به نقل از پيرى گويد : وقتى سراقهء بارقى را اسير كردند ، گفت : « مگر شما مرا اسير كرديد ؟ كسانى مرا اسير كردند كه بر مركبان ابلق بودند و لباس سفيد داشتند . » گويد : مختار گفت : « آنها فرشتگان بودند . » و آزادش كرد ، و او اين شعر را گفت كه : به ابو اسحاق بگوييد تا آخر . »\r\nعمير بن زياد گويد : عبد الرحمن بن قيس همدانى به روز جنگ ميدان سبيع گفت : « واى شما ، اينان كيانند كه از پشت سر به ما تاخته‌اند ؟ » گفتند : « شباميانند » گفت : « شگفتا ، كسى كه قوم ندارد ، به كمك قوم من با من نبرد مىكند . » ابو روق گويد : شرحبيل بن ذى بقلان ، از ناعطيان همدان ، آن روز كشته شد و پيش از آنكه كشته شود گفت : « چه كشته شدنى است كه مقتول آن گمراه است ، جنگ بى امام و جنگ بى قصد ، و شتاب در جدايى از ياران . و اگر بكشيمشان از آنها بسلامت نمانيم ، انا لله و انا اليه راجعون به خدا به كمك قومم آمده بودم ، مبادا مغلوب شوند ، به خدا از مغلوب شدن نجات نيافتم و آنها را نجات ندادم ، كارى براى آنها نساختم ، آنها نيز كارى نساختند . » گويد : يكى از فايشيان همدان به نام احمر پسر هديج تيرى بينداخت و او\r\n","description":"","footnote":"","page_name":" 3345 ","page_number":70},
  {"content":"\r\nرا بكشت .\r\nگويد : در مورد عبد الرحمن بن سعيد همدانى سه كس دعوى داشتند : سعر بن ابى سعر حنفى ، ابو الزبير شبامى و يكى ديگر ، سعر مىگفت : « نيزه اى به او زدم . » ابو الزبير مىگفت : من ده ضربت يا بيشتر به او زدم و پسرش به من گفت : « اى ابو زبير ، عبد الرحمن سرور قوم خويش را مىكشى و من گفتم : گروهى كه به خدا و روز جزا ايمان دارند نبينى كه با مخالفان خدا و رسول وى و گر چه پدران يا پسران يا برادران يا خويشاوندانشان باشند دوستى كنند [ 1 
  ] » مختار گفت : « همه تان خوب كرده‌ايد . » گويد : در نبرد سبيع هفتصد و هشتاد كس از قوم وى كشته شده بود نضر بن صالح گويد : در آنجا كشتار فراوان ، از مردم يمنى بود . مضريان در بازار ده و چند كشته دادند ، آنگاه برفتند تا بر مردم ربيعه گذشتند و حجار بن ابجر و يزيد بن حارث و شداد بن منذر برادر حصين و عكرمة بن ربعى بازگشتند و به خانه هاى خويش رفتند ، عكرمه به قوم تاخت و نبردى سخت كرد . آنگاه زخمدار برفت و وارد خانهء خويش شد به دو گفتند : « سپاهى در محله مىگذرد »\r\nكه برون آمد و خواست از ديوار خانهء خويش به خانهء ديگرى جستن كند كه نتوانست و غلامش او را بلند كرد .\r\nگويد : جنگ ميدان سبيع به روز چهارشنبه شش روز مانده از ذى حجه سال شصت و ششم بود .\r\nگويد : بزرگان قوم برون شدند و سوى بصره رفتند و مختار براى پرداختن به قاتلان حسين آماده شد و گفت : « دين ما نمىگويد كسانى را كه حسين را كشته‌اند واگذاريم كه زنده و ايمن راه روند ، در اين صورت براى آل محمد يارى كنندهء بدى هستم و همانطور كه گفته‌اند دروغ پيشه‌ام ، از خدا بر ضد آنها كمك مىجويم ، حمد\r\n\r\n","description":"","footnote":"\r\n[ 1 
  ] لا تَجِدُ قَوْماً يُؤْمِنُونَ بِاللَّه وَالْيَوْمِ الآخِرِ يُوادُّونَ من حَادَّ الله وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ 58 : 22 سوره 58 آيه 22\r\n","page_name":" 3346 ","page_number":71},
  {"content":"\r\nخداى كه مرا شمشيرى داد و نيزه اى كه بوسيلهء آن ضربتشان بزنم و انتقامجوى آنها كرد كه حقشان را بگيرم كه بر خدا فرض است كه قاتلانشان را بكشد و كسانى را كه حق آنها را انكار كرده‌اند به ذلت افكند . قاتلان حسين را براى من نام ببريد آنگاه دنبالشان كنيد تا نابودشان كنيد . » موسى بن عامر گويد : مختار گفت : « قاتلان حسين را بجوييد كه خوردنى و نوشيدنى بر من گوارا نباشد تا زمين را از آنها پاك كنم و شهر را از آنها پاكيزه كنم . » مالك بن اعين جهنى گويد : عبد الله بن دباس همان كه محمد بن عمار بن ياسر را كشته بود تنى چند از قاتلان حسين را به مختار نشان داد ، از جمله : عبد الله بن اسيد جهنى و مالك بن نسير بدى و حمل بن مالك محاربى .\r\nگويد : مختار ، ابو نمر ، مالك بن عمرو نهدى ، را كه از سران اصحاب وى بود سوى آنها فرستاد كه برفت و آنها را كه در قادسيه بودند بگرفت و بياورد و شامگاهى به نزد مختار آورد كه به آنها گفت : « اى دشمنان خدا و دشمنان كتاب و پيمبر و خاندان پيمبر خدا ، حسين بن على كجاست ؟ حسين بن على را به من بدهيد ، شما كسى را كه دستور داشتيد در اثناى نماز صلوات او گوييد كشتيد » گفتند : « خدايت قرين رحمت بدارد ما را نا به دلخواه فرستادند بر ما منت بنه و زنده مان بگذار . » مختار گفت : « چرا به حسين پسر دختر پيمبرتان منت ننهاديد\r\nو او را زنده نگذاشتيد و آبش نداديد ؟ » گويد : آنگاه مختار به بدى گفت : « تو كلاهش را ربوده بودى ؟ » عبد الله بن كامل گفت : « بله خودش است » مختار گفت : « دو دست و دو پاى اين را ببريد و بگذاريد چندان غلط بزند كه جان بدهد . »\r\n","description":"","footnote":"","page_name":" 3347 ","page_number":72},
  {"content":"\r\nگويد : چنان كردند و او را گذاشتند و همچنان خون از او رفت تا جان داد .\r\nآنگاه بگفت تا ديگران را پيش آوردند ، عبد الله بن كامل ، عبد الله جهنى را كشت و سعر بن ابى سعر ، حمل بن مالك محاربى را كشت .\r\nابو سعيد صيقل گويد : سعر حنفى كسانى از قاتلان حسين را به مختار نشان داد و مختار ، عبد الله بن كامل را فرستاد كه با وى برفتيم تا به بنى ضبيعه رسيد و يكى از آنها را به نام زياد بن مالك گرفت .\r\nگويد : آنگاه سوى طايفهء عنزه رفت و يكى از آنها را به نام عمران بن خالد گرفت .\r\nگويد : آنگاه مرا با چند كس از همراهان خود كه آنها را دبابه مىگفتند سوى خانه اى در محل عجمان فرستاد كه عبد الرحمن بن ابى خشكاره بجلى و عبد الله بن قيس خولانى آنجا بودند كه آنها را بياورديم و به نزد وى وارد كرديم كه به آنها گفت : « اى قاتلان صلحا و اى قاتلان سرور جوانان بهشتى ! روناس براى شما روزى نحس پيش آورد ( كه آنها از روناسى كه همراه حسين بود برگرفته بودند ) سوى بازار ببريدشان و گردنهاشان را بزنند . » چنين كردند و آنها چهار كس بودند .\r\nحميد بن مسلم گويد : سايب بن مالك اشعرى با سواران مختار سوى ما آمد من سوى قبيلهء عبد القيس رفتم ، عبد الله و عبد الرحمن پسران صلخب از پس من آمدند اما بگرفتن آنها سر گرم شده بودند و من نجات يافتم با آنها بر خانهء يكى گذر كرده بودند بنام عبد الله پسر وهب كه پسر عموى اعشى همدان بود ، از بنى عبد كه او را نيز گرفته بودند همه را پيش مختار برده بودند كه دستور داد و آنها را در بازار بكشتند كه اينان سه نفر بودند .\r\nحميد بن مسلم در اين باب شعرى گفته بود به اين مضمون :\r\n« مگر مرا نديدى كه حيرت آسا « نجات يافتم و نزديك بود نيايم\r\n","description":"","footnote":"","page_name":" 3348 ","page_number":73},
  {"content":"\r\n« اميد خدا نجاتم داد « كه غير از خدا اميدى نداشتم . » موسى بن عامر عدوى گويد : مختار عبد الله بن كامل را سوى عثمان بن خالد دهمانى جهنى و بشر بن سوط قابضى فرستاد كه در قتل حسين حضور داشته بودند و در خون عبد الرحمن بن عقيل و ربودن سلاح و لباس وى شركت داشته بودند .\r\nگويد : عبد الله بن كامل پسينگاهى مسجد بنى دهمان را محاصره كرد و گفت :\r\n« همه گناهان بنى دهمان از آغاز خلقتشان تا به هنگام رستاخيزشان به گردن من باشد اگر عثمان بن خالد را پيش من نياريد و گردن همه تان را نزنم . » گويد : گفتيم : « مهلت بده تا او را بجوييم » و با سواران به طلب وى برفتند و آنها را در ميدان يافتند كه مىخواسته بودند سوى جزيره روند و هر دو را پيش عبد الله ابن كامل آوردند كه گفت : « حمد خداى كه نبرد را از پيش مؤمنان برداشت ، اگر اين يكى را با آن يكى نيافته بودند به زحمت مىافتاديم و مىبايد به طلب به خانه اش مىرفتيم حمد خداى كه هلاكت را مقرر كرد و ترا به دست داد . » گويد : پس آنها را ببرد و چون به محل بئر الجعد رسيد گردنشان را بزد و برفت و به مختار خبر داد كه گفت باز گردد و آنها را به آتش بسوزد و گفت : « نبايد به خاك شوند تا سوخته شوند » ، اينان نيز دو كس بودند .\r\nگويد : اعشى همدان در رثاى عثمان جهنى شعرى گفت به اين مضمون :\r\n« اى ديده بر عثمان ، جوان جوانان ، گريه كن « كه جوان آل دهمان دور مباد « جوان بلند همت نيكو شمايل را ياد كن « كه در خاندان همدان « همانند او يكه سوار نيست . » موسى بن عامر گويد : مختار ، معاذ بن هانى كندى برادرزادهء حجر بن عدى را\r\n","description":"","footnote":"","page_name":" 3349 ","page_number":74},
  {"content":"\r\nبا ابو عمره سالار نگهبانان خويش فرستاد كه برفتند و خانهء خولى بن يزيد اصبحى را محاصره كردند ، همو بود كه سر حسين را آورده بود ، خولى در آبريزگاه نهان شد ، ابو عمره به معاذ گفت : « او را در خانه بجويد . » زنش پيش آنها آمد كه گفتند : « شوهرت كجاست ؟ » گفت : « نمىدانم كجاست » اما به دست خويش به طرف راه آبريزگاه اشاره كرد كه وارد شدند و او را يافتند كه زنبيلى بر سر خويش نهاده بود و بيرونش كشيدند .\r\nگويد : و چنان بود كه مختار\r\nدر كوفه مىگشت ، پس از آن از پى ياران خويش بيامد ، ابو عمره يكى را سوى او فرستاده بود ، مختار به نزد خانهء ابو بلال به فرستاده رسيد كه ابن كامل نيز با وى بود و خبر را با وى بگفت . مختار به طرف آنها آمد و به خولى رسيد و او را پس برد و در كنار كسانش خونش را بريخت ، آنگاه آتش خواست و او را بسوخت و از آنجا نرفت تا خاكستر شد ، آنگاه باز گشت .\r\nگويد : زن خولى از حضرموت بود به نام عيوف دختر مالك بن نهار و وقتى سر حسين را آورده بود دشمنى وى را به دل گرفته بود .\r\nموسى بن عامر ، أبو الأشعر ، گويد : روزى مختار ضمن سخن با همنشينان خويش گفت : « فردا مردى را كه پاهاى بزرگ دارد و چشمان فرو رفته و ابروهاى آويخته ، مىكشم كه كشتن وى مؤمنان و فرشتگان مقرب را خرسند مىكند . » گويد : هيثم بن اسود نخعى پيش مختار بود و اين سخن را بشنيد و در خاطرش افتاد كه منظور وى عمر بن سعد بن ابى وقاص است ، و چون به خانهء خويش بازگشت عربان پسر خود را خواست و گفت : « همين امشب ابن سعد را ببين و با وى چنين و چنان بگوى و بگوى كه احتياط خويش بدار كه منظورش جز تو نيست . » گويد : پسر هيثم پيش عمر بن سعد رفت و خلوت خواست و حكايت را با وى بگفت . عمر گفت : « خدا پدرت را پاداش نيك دهاد ، از پس آن پيمانها و قرارها\r\n","description":"","footnote":"","page_name":" 3350 ","page_number":75},
  {"content":"\r\nكه با من نهاده ، چگونه دربارهء من چنين قصدى دارد . » و چنان بود كه مختار در آغاز تسلط رفتارى نكو داشت و مردم دارى مىكرد .\r\nگويد : عبد الله بن جعدة بن هبيرهء مخزومى پيش مختار از همه كس محترمتر بود به سبب خويشاوندىاى كه با على داشت ، ابن سعد با وى سخن كرد و گفت : « من از اين مرد ايمن نيستم ، براى من امانى از او بگير . » و عبد الله چنان كرد .\r\nگويد : من امان نامهء وى را ديده بودم و خوانده بودم كه چنين بود :\r\n« به نام خداى رحمان رحيم « اين امان نامه ايست از مختار بن ابى عبيد براى عمر بن سعد بن « ابى وقاص . تو به امان خدا ، به جان و مال و كسانت و خاندانت و فرزندانت « امان دارى و تا وقتى شنوا باشى و اطاعت آرى و به جاى خويش و شهر « خويش باشى به سبب حادثه اى كه سابقا از تو سر زده مواخذه نخواهى « شد . و كسانى از نگهبانان خدا [ 1 
  ] و شيعيان آل محمد\r\nو ديگران كه ابن سعد را « ببينند با وى به جز نيكى نكنند . سايب بن مالك و احمر بن شميط و عبد الله بن « شداد و عبد الله بن كامل شاهد شدند و مختار از جانب خويش با خدا پيمان و « قرار كرد كه به امان خويش دربارهء ابن سعد وفا كند ، مگر آنكه حادثه اى « پديد آرد و خدا را بر خويشتن شاهد كرد كه شهادت خداى بس است .\r\nگويد : ابو جعفر ، محمد بن على ، مىگفته بود : « امان مختار به عمر بن سعد تا وقتى كه حادثه اى پديد آرد ، چنين معنى مىداد كه وقتى به آبريزگاه رود و حدث كند . » گويد : وقتى عربان براى عمر بن سعد چنان خبر آورد ، شبانگاه برون شد و به حمام خويش رفت ، سپس با خود گفت : « به خانهء خويش روم » و بازگشت و از\r\n\r\n","description":"","footnote":"\r\n[ 1 
  ] اين عنوانى است كه مختار به نيروى انتظامى خويش داده بود و آنها را شرطة الله مىناميد . م\r\n","page_name":" 3351 ","page_number":76},
  {"content":"\r\nروحا گذشت و صبحگاهان به خانهء خويش رسيد .\r\nگويد : وقتى به حمام خويش رفته بود امان خويش را با قصدى كه دربارهء وى داشتند با غلام خويش گفته بود . غلامش گفته بود : « چه حادثه اى بزرگتر از اينكه تو كرده اى محل و كسان خويش را رها كرده اى و اينجا آمده اى به خانهء خويش بازگرد و بر ضد خويش دستاويز به اين مرد مده » به همين سبب به خانهء خويش باز آمد .\r\nگويد : رفتن او را به مختار خبر داده بودند كه گفته بود : « ابدا ، به گردن او زنجيرى هست كه بازش مىگرداند و اگر بكوشد كه برود نتواند » گويد : صبحگاهان مختار ، ابو عمره را سوى ابن سعد فرستاد و دستور داد كه او را بياورد . و چون پيش وى رسيد گفت : « به نزد امير بيا » گويد : عمر از جاى برخاست و در جبهء خويش بلغزيد و بيفتاد ، و ابو عمره او را با شمشير بزد و بكشت و سر وى را در دامن قباى خويش بياورد و پيش روى مختار نهاد ، مختار به پسرش حفص بن عمر كه پيش او نشسته بود گفت : « اين سر را مىشناسى ؟ » حفص انا لله بر زبان آورد و گفت : « آرى از پس وى زندگى خوش نباشد . » مختار گفت : « راست گفتى ، تو هم پس از او زنده نخواهى ماند » و بگفت تا او را بكشتند و سرش را پهلوى سر پدرش نهادند .\r\nگويد : مختار گفت : « اين به جاى حسين و اين يكى به جاى على بن حسين ، اما همسنگى نيست ، به خدا اگر سه چهارم قرشيان را به جاى حسين بكشم معادل يك انگشت وى نخواهد بود . »\r\nگويد : وقتى مختار عمر بن سعد و پسرش را كشت سرهايشان را با مسافر بن سعيد بن نمران ناعطى و ظبيان بن عماره تميمى فرستاد كه پيش محمد بن حنفيه بردند و در اين باب نامه اى براى وى نوشت .\r\n","description":"","footnote":"","page_name":" 3352 ","page_number":77},
  {"content":"\r\nموسى بن عامر گويد : چيزى كه مختار را به كشتن عمر بن سعد برانگيخت اين بود كه يزيد بن شراحيل انصارى پيش محمد بن حنفيه رفت و سلام گفت و سخن در ميانه رفت تا از مختار و قيام وى و دعوت او به خونخواهى اهل بيت ياد كردند .\r\nمحمد بن حنفيه گفت : « اهميتش نده پندارد كه شيعهء ماست اما قاتلان حسين بر كرسىها با وى مىنشينند و صحبت مىدارند . » گويد : يزيد بن شراحيل اين سخن را از محمد بن حنفيه به خاطر سپرد و چون به كوفه آمد به نزد مختار آمد و سلام گفت ، كه پرسيد : « مهدى را ديدى ؟ » گفت : « آرى . » گفت : « با تو چه گفت و چه سخن رفت ؟ » يزيد ، خبر را با وى بگفت .\r\nگويد : چيزى نگذشت كه مختار عمر بن سعد و پسرش را بكشت و سرهايشان را همراه كسى كه نام برديم براى محمد بن حنفيه فرستاد و همراه آنها نامه اى براى ابن حنفيه نوشت به اين مضمون :\r\n« بنام خداى رحمان رحيم « از مختار بن ابى عبيد ، درود بر تو اى مهدى . و من حمد خدايى مىكنم « كه خدايى جز او نيست . اما بعد ، خدا مرا برانگيخت كه عقوبت دشمنان شما « باشم كه يا كشته‌اند يا اسير يا فرارى ، حمد خداى را كه قاتلان شما را بكشت « و ياران شما را ظفر داد ، سر عمر بن سعد و پسرش را براى تو فرستادم .\r\n« از آنها كه در كشتن حسين و اهل بيت وى كه رحمت خدا بر آنها باد ، « شركت داشته بودند هر كه را به دست آورديم بكشتيم ، خدا باقيمانده « را نيز به دست ما خواهد داد . من از آنها چشم نمىپوشم تا بدانم كه « بر عرصهء زمين هيچكس از آنها نمانده است . اى مهدى راى خود را\r\n","description":"","footnote":"","page_name":" 3353 ","page_number":78},
  {"content":"\r\n« براى من بنويس كه پيرو آن شوم و مطابق آن عمل كنم اى مهدى سلام « بر تو باد با رحمت و بركات خداى » گويد : پس از آن مختار ، عبد الله بن كامل را سوى حكيم بن طفيل طايى سنبسى فرستاد كه سلاح و جامهء عباس بن على را بر گرفته بود\r\nو تيرى به حسين انداخته بود و مىگفت : « تيرم به جامهء زير وى خورد و زيانى نزد . » گويد : عبد الله بن كامل برفت و او را بگرفت و بياورد . كسانش پيش عدى بن حاتم رفتند و از او كمك خواستند كه در راه به آنها رسيد و با عبد الله بن كامل دربارهء وى سخن كرد كه گفت : « كار وى به دست من نيست به دست امير ، مختار است . » گفت : « پيش او مىروم » گفت : « برو با موفقيت » گويد : عدى سوى مختار رفت ، و چنان بود كه مختار دربارهء تنى چند از قوم وى كه در نبرد ميدان سبيع دستگير شده بودند و دربارهء حسين و خاندانش كارى نكرده بودند وساطت وى را پذيرفته بود . شيعيان به ابن كامل گفتند : « بيم داريم امير وساطت عدى بن حاتم را دربارهء اين خبيث كه گناه وى را دانسته اى بپذيرد ، بگذار او را بكشيم . » ابن كامل گفت : « در اختيار شماست . » گويد : و چون او را به محل عنزيان رسانيدند وى را كه بازوهايش بسته بود هدف نهادند و به دو گفتند : « جامه هاى پسر على را بر گرفتى ، به خدا لباس ترا بر مىگيريم كه زنده باشى و بنگرى پس لباس وى را برون كردند . » آنگاه گفتند : « به حسين تير انداختى و او را هدف تير خويش كردى و گفتى :\r\nتير من به جامهء زيرش خورد و زيانش نزد . به خدا ما نيز چنان كه تير به او انداختى تيرهايى به تو مىاندازيم كه هر كدام به تو رسد برايت بس است . » گويد : يكباره او را تيرباران كردند كه تيرهاى بسيار به دو خورد و بىجان\r\n","description":"","footnote":"","page_name":" 3354 ","page_number":79},
  {"content":"\r\nبيفتاد .\r\nابو جارود به نقل از كسى كه كشتهء او را ديده بود گويد : گفتى خارپشتى بود از بس كه تير بر او بود .\r\nگويد : عدى بن حاتم پيش مختار رفت كه وى را پهلوى خويش نشانيد .\r\nعدى به دو گفت كه براى چه آمده است .\r\nمختار گفت : « اى ابو طريف روا مىدارى كه دربارهء قاتلان حسين تقاضا كنى ؟ » گفت : « خدايت قرين صلاح بدارد دروغ به او بسته‌اند » گفت : « در اين صورت او را به تو وا مىگذاريم » گويد : در همان وقت ابن كامل وارد شد . مختار به دو گفت : « آن مرد چه شد ؟ » گفت : « شيعيان او را كشتند . » مختار كه از كشته شدن وى ناخرسند نبود گفت : « چرا شتاب كردى و او را پيش از آنكه پيش من آرى كشتى ؟ اينك عدى دربارهء وى آمده و او شايستهء اين هست كه وساطتش را بپذيرند و هر چه را دوست دارد انجام شود . » گفت : « شيعيان از من زور آمدند . » عدى گفت : « اى دشمن خدا ، دروغ گفتى ، اما پنداشتى كسى كه بهتر از تو است ، وساطت مرا دربارهء وى مىپذيرد ، پيشدستى كردى\r\nو او را كشتى و كس نبود ترا از آنچه كردى باز دارد . » گويد : ابن كامل او را ناسزاى بسيار گفت و مختار انگشت بر دهان نهاد كه به ابن كامل دستور مىداد خاموش باشد و از عدى دست بدارد ، عدى برخاست كه از مختار راضى بود و از اين كامل خشمگين ، و هر كس از قوم وى را ميديد از او شكايت مىكرد .\r\n","description":"","footnote":"","page_name":" 3355 ","page_number":80},
  {"content":"\r\nگويد : مختار ، عبد الله بن كامل را سوى قاتل على بن حسين فرستاد كه يكى از قبيلهء عبد القيس بود به نام مره پسر منقذ عبدى و مردى دلير بود .\r\nگويد : ابن كامل برفت و خانهء او را محاصره كرد و او نيزه به دست برون شد كه بر اسبى تندرو بود . عبيد الله بن ناجيهء شبامى را با نيزه بزد كه از پاى بيفتاد اما زيان نديد .\r\nگويد : ابن كامل او را با شمشير مىزد اما با دست چپ دفاع مىكرد شمشير در آن فرو رفت سپس اسبش با شتاب او را ببرد كه جان برد و به مصعب پيوست . بعدها دستش شل شد .\r\nگويد : و نيز مختار عبد الله شاكرى را سوى يكى از مردم طايفهء جنب فرستاد به نام زيد پسر رقاد كه مىگفته بود : « تيرى به يكى از آنها زدم ، دستش را به پيشانيش گذاشته بود كه از تير مصون ماند اما دستش را به پيشانيش دوختم و نتوانست دست از پيشانى خويش بردارد . » ابو عبد الاعلى زبيدى گويد : اين جوان عبد الله بن مسلم بن عقيل بود و وقتى دست او را به پيشانيش دوخت گفت : « خدايا اينان ما را اندك ديدند و به زبونى كشاندند ، خدايا چنان كه ما را به كشتن دادند آنها را بكش و چنان كه ما را زبون كردند زبونشان كن . » گويد : آنگاه تير ديگرى به آن جوان افكند و او را بكشت و مىگفته بود :\r\n« مرده بود كه پيش وى رسيدم ، تيرى را كه بدان كشته شده بود از شكمش در آوردم و تيرى را كه به پيشانى داشت چندان تكان دادم كه بكندم اما پيكان تير در پيشانى وى بماند و كندن نتوانستم . » گويد : وقتى ابن كامل به خانهء او رسيد آنجا را محاصره كرد و كسان به خانه ريختند و او با شمشير كشيده بيامد كه مردى دلير بود ابن كامل گفت : « او را با شمشير و نيزه مزنيد با تبر و سنگ بزنيد . » گويد : چنين كردند كه از پا در آمد ، ابن كامل گفت : « اگر رمقى دارد بيرونش\r\n","description":"","footnote":"","page_name":" 3356 ","page_number":81},
  {"content":"\r\nبياريد » هنوز رمقى داشت كه بيرونش آوردند\r\nپس آتش خواست و او را كه هنوز زنده بود و جانش برون نرفته بود بسوخت .\r\nگويد : مختار از پى سنان بن انس بر آمد كه دعوى كشتن حسين مىكرده بود ، معلوم شد كه سوى بصره گريخته و خانهء او را ويران كرد .\r\nگويد : و نيز مختار از پى عبد الله بن عقبهء غنوى بر آمد ، معلوم شد كه گريخته و سوى جزيره رفته و خانهء او را ويران كرد . ابن غنوى يكى از جوانان خاندان حسين را كشته بود و يكى از بنى اسد به نام حرمله پسر كاهل نيز يكى از جوانان آنها را كشته بود كه ابن ابى عقب ليثى دربارهء آنها گويد :\r\n« به نزد خاندان غنى قطره اى از خون ما هست « و به نزد اسديان قطره اى ديگر كه به ياد است و به شمار . » گويد : و نيز مختار از پى يكى از مردم خثعم بر آمد به نام عبد الله پسر عروهء خثعمى كه مىگفته بود : « دوازده تير به آنها انداختم كه به هدف نرسيد . » ، اما از دست وى گريخت و به مصعب پيوست كه مختار خانهء او را ويران كرد .\r\nگويد : از پى يكى از مردم صداء نيز بر آمد به نام عمرو پسر صبيح كه مىگفته بود : « بعضىشان را با نيزه زدم و زخمى كردم اما هيچكس از آنها را نكشتم . » شب هنگام وقتى كسان آرام گرفته بودند سوى وى آمدند كه بر بام بود و غافل بود و شمشير خود را زير سر داشت كه او را بگرفتند ، شمشيرش را نيز بر گرفتند كه گفت : « خدايت لعنت كند كه چه بد شمشيرى ، چه نزديك بودى و چه دور . » گويد : پس او را پيش مختار آوردند كه او را در قصر بداشت و چون صبح شد ياران خويش را اجازهء ورود داد و گفت : « هر كه خواهد در آيد ، » گويد : كسان بيامدند و عمرو بن صبيح را بياوردند كه در بند بود و مىگفت :\r\n« اى گروه كافران و بدكاران ، اگر شمشيرم به دستم بود مىدانستيد كه وقتى دستهء شمشير را به دست دارم نه لرزانم نه ترسان ، وقتى مردن من به كشتن باشد خوش\r\n","description":"","footnote":"","page_name":" 3357 ","page_number":82},
  {"content":"\r\nندارم كسى جز شما مرا نكشد كه دانسته‌ام كه شما بدترين خلق خداييد ، اما خوش داشتم شمشيرى به دستم باشد كه مدتى شما را با آن ضربت بزنم » گويد : آنگاه دست خويش را بالا برد و به ابن كامل كه پهلوى وى بود سيلى زد .\r\nگويد : ابن كامل بخنديد آنگاه دست وى را بگرفت و نگهداشت سپس گفت : « او پندارد كه از آل محمد كسانى را زخمدار كرده و يا نيزه زده دستور خويش را دربارهء وى با ما بگوى . » مختار گفت : « نيزه ها را بياريد » و چون نيزه ها را بياوردند گفت : « با نيزه بزنيدش تا بميرد » و او را چندان با نيزه ها بزدند كه بمرد .\r\nحكم بن هشام گويد : « ياران مختار بر خانهء ابن زرعة بن مسعود ثقفى گذشتند كه از بام خانه به آنها تير انداخت كه بيامدند و وارد خانه شدند و هبياط و عبد الرحمن نوه هاى او را كشتند ، اما عبد الملك پسر وى كه ضربتى به سرش خورده بود ، از دست آنها گريخت و شتابان برفت تا پيش مختار رسيد و او به زن خويش ام ثابت دختر سمرة بن جندب بگفت تا زخم سر وى را مداوا كرد آنگاه وى را پيش خواند و گفت : « گناه من نيست كه شما به قوم تيرانداخته‌ايد و خشمگينشان كرده‌ايد . » گويد : محمد بن اشعث بن قيس در دهكدهء اشعث نزديك قادسيه بود ، مختار حوشب متولى كرسى را با يكصد كس فرستاد و گفت سوى وى برو كه خواهى ديد يا به شكار سرگرم است يا به جاست و خسته است ، يا ترسان و حيران ، يا نهان و گوشه گير است ، اگر به وى دست يافتى سرش را براى من بيار » گويد : حوشب برفت تا به قصر وى رسيد و آنجا را محاصره كرد محمد ابن اشعث از آنجا در آمد و به مصعب پيوست . آنها به دور قصر ببودند و پنداشتند اشعث آنجاست ، وقتى داخل شدند دانستند كه از دستشان گريخته و سوى مختار بازگشتند . مختار كس فرستاد كه خانه اش را ويران كردند و با خشت و گل آن خانه\r\n","description":"","footnote":"","page_name":" 3358 ","page_number":83},
  {"content":"\r\nحجر بن عدى كندى را كه زياد بن سميه ويران كرده بود بنيان كرد .\r\nابو جعفر گويد : در اين سال مثنى بن مخربهء عبدى در بصره مردم را به بيعت مختار خواند .\r\nعامر بن اسود گويد : مثنى بن مخربه عبدى از جمله كسانى بود كه همراه سليمان بن صرد در عين الورده حضور داشته بود ، پس از آن با بقيهء توبه گران به كوفه بازگشت ، در آن وقت مختار به زندان بود آنجا ببود تا مختار از زندان در آمد و نهانى با وى بيعت كرد .\r\nگويد : آنگاه مختار به دو گفت : « به ولايت خويش بصره رو و مردم را دعوت كن اما كار خويش را نهان دار . » وى سوى بصره رفت و دعوت كرد و كسانى از قومش و ديگران پذيرفتند . وقتى ابن مطيع از كوفه برون شد و عمرو بن عبد الرحمن را از ورود كوفه منع كردند مثنى بن مخربه به پا خاست و در مسجدى نشست و قومش بر او فراهم شدند و كسان را سوى مختار خواند ،\r\nپس از آن سوى مدينة الرزق رفت و نزديك آن اردو زد و در آنجا آذوقه فراهم آوردند و شتر كشتند .\r\nقباع ، عباد بن حصين را كه سالار نگهبانان وى بود با قيس بن هيثم و گروهى از نگهبانان و جنگآوران فرستاد كه از كوچه موالى برفتند تا به شوره زار رسيدند و آنجا توقف كردند ، مردم در خانه هاى خويش بماندند و هيچكس برون نيامد ، عباد به هر سو نگريست مگر كسى را ببيند كه از او پرسش كند ، اما كس را نديد و گفت :\r\n« كسى از بنى تميم اينجا نيست ؟ » حنيفة الاعور وابستهء بنى عدى ، عدى الرباب ، گفت : « اينك خانه وراد وابسته بنى عبد شمس است . » گفت : « در را بكوب » گويد : پس در را بكوفت كه وراد برون آمد و عباد وى را دشنام داد و گفت « واى تو ، من اينجا ايستاده‌ام و پيش من نمىآيى . »\r\n","description":"","footnote":"","page_name":" 3359 ","page_number":84},
  {"content":"\r\nگفت : « نمىدانم چه مىخواهى » گفت : « سلاح خويش را بر گير و برنشين » گويد : وراد چنان كرد ، قوم همچنان توقف كردند تا ياران مثنى بيامدند و مقابل آنها متوقف شدند . عباد به وراد گفت : « با قيس به جاى خويش باش » پس قيس بن هيثم و وراد بماندند و عباد بازگشت و از راه ذباحان برفت تا به كلاء رسيد .\r\nكسان همچنان در شوره زار متوقف بودند . مدينه الرزق چهار در داشت : درى به سمت بصره ، درى به طرف خلالان ( سركه فروشان ) درى به طرف مسجد و درى مجاور سمساران كه درى كوچك بود . آنجا توقف كرد و نردبانى خواست و به ديوار مدينة الرزق نهاد كه سى كس بالا رفتند و به آنها گفت : « روى بام باشيد ، وقتى صداى تكبير شنيديد ، روى بامها تكبير گوييد . » گويد : آنگاه عباد پيش قيس بن هيثم بازگشت و به وراد گفت : « با قوم در آويز . » وراد به آنها تاخت و جنگ در گرفت و چهل كس از ياران مثنى كشته شدند . از ياران عباد نيز كسانى كشته شدند . كسانى كه بر بامهاى دار الرزق بودند سر و صدا و تكبير را شنيدند و تكبير گفتند و هر كه در مدينة الرزق بود ، فرارى شد . مثنى و ياران وى كه از پشت سر خود تكبير شنيدند هزيمت شدند . عباد و قيس بن هيثم به ياران خويش گفتند به تعقيب آنها نرويد ، مدينةالرزق را با هر چه در آن بود بگرفتند . مثنى و يارانش سوى قبيله عبد القيس رفتند عباد و قيس و همراهانشان پيش قباع بازگشتند كه آنها را سوى قبيلهء عبد القيس فرستاد . قيس بن هيثم از ناحيهء پل برفت و عباد از راه مربد بيامد كه با هم تلاقى كردند .\r\nگويد : زياد بن عمرو عتكى پيش قباع رفت كه در مسجد بود و بر منبر نشسته\r\nبود زياد بر اسب خويش وارد مسجد شد و گفت : « اى مرد سپاه خويش را از مقابل برادران ما پس بيار و گرنه با آنها نبرد مىكنيم . » گويد : قباع احنف بن قيس و عمرو بن عبد الرحمن مخزومى را فرستاد كه\r\n","description":"","footnote":"","page_name":" 3360 ","page_number":85},
  {"content":"\r\nكار مردم را به اصلاح آرند . سوى قبيلهء عبد القيس رفتند ، احنف به مردم بكر و ازد و همگان گفت : « مگر شما بر بيعت ابن زبير نيستيد ؟ » گفت : « چرا ولى برادرانمان را تسليم نمىكنيم » گفت : « به آنها بگوييد به هر ولايتى كه مىخواهند بروند و اين شهر را بر مردمش كه اينك آسوده‌اند تباه نكنند ، هر كجا مىخواهند بروند . » گويد : مالك بن مسمع و زياد بن عمرو و سران اصحابشان پيش مثنى رفتند و به او و يارانش گفتند : « به خدا ما موافق عقيدهء شما نيستيم ، اما نخواستيم سركوب شويد ، در امان هستيد پيش يار خويش رويد كه موافقان عقيدهء شما كمند . » گويد : مثنى گفته و مشورت آنها را پذيرفت و برفت ، احنف نيز بازگشت و گفت : « هرگز در رأى خويش خطا نكردم جز امروز كه پيش اين قوم رفتم و بكر و ازد را پشت سر خويش نهادم . » گويد : عباد و قيس پيش قباع بازگشتند و مثنى با تعداد كمى از ياران خود به كوفه پيش مختار رفت . در اين جنگ سويد بن رئاب و عقبة بن ربيعه ، هردوان شنى ، كشته شدند ، قاتل عقبه يكى از مردم بنى تميم بود پس از آن مرد تميمى كشته شد و برادر عقبه خون وى را زبان زد و گفت : « خونى من ! » گويد : وقتى مثنى پيش مختار رسيد كار مالك بن مسمع و زياد بن عمرو را كه سوى وى آمده بودند و تا به وقت برون شدن از بصره از وى دفاع كرده بودند با مختار بگفت و مختار طمع در آنها بست و به آنها نوشت :\r\n« اما بعد ، بشنويد و اطاعت كنيد ، تا از دنيا هر چه خواهيد به شما دهم و بهشت را براى شما تعهد كنم » گويد : مالك به زياد گفت : « ابو اسحاق بخشش بسيار مىكند كه دنيا و آخرت را با هم به ما مىدهد . » زياد به شوخى گفت : « اى ابو غسان ولى من نسيه نبرد نمىكنم ، هر كه به ما\r\n","description":"","footnote":"","page_name":" 3361 ","page_number":86},
  {"content":"\r\nدرهم دهد همراه وى نبرد مىكنيم . » گويد : و نيز مختار به احنف بن قيس نوشت :\r\n« از مختار به احنف بن قيس و كسانى كه پيش ويند .\r\n« شما به صلحيد . اما بعد ، واى ما در ربيعه از دست مضر ! « احنف قوم خويش را به جهنم مىبرد كه بيرون آوردن نتواند . من بر رقم « تقدير تسلط ندارم ، شنيده‌ام مرا دروغ پيشه مىناميد ،\r\nپيمبران را نيز « پيش از من دروغزن گفتند و من از بسيارى از آنها بهتر نيستم » شعبى گويد : وارد بصره شدم و در حلقه اى نشستم كه احنف بن قيس نيز آنجا بود ، يكى از آنها گفت : « تو كيستى ؟ » گفتم : « يكى از مردم كوفه . » گفت : « شما آزادشدگان ماييد . » گفتم : « چگونه ؟ » گفت : « شما را از چنگ غلامانتان ، از ياران مختار ، نجات داده‌ايم » گفتم : « مىدانى پير همدان دربارهء ما و شما چه مىگويد ؟ » احنف بن قيس پرسيد : « چه مىگويد ؟ » گفتم : « گويد :\r\n« به خود مىباليد كه غلامانى را كشته‌ايد « و يك بار گروهى بى سلاح را هزيمت كرده‌ايد « اگر تفاخر مىكنيد به ياد بياريد « كه در جنگ جمل با شما چه كرديم « كه پيران ريش به خضاب زده « و جوانان نكو روى گرد نفر از را « كه در زره خويش موقرانه قدم بر مىداشتند\r\n","description":"","footnote":"","page_name":" 3362 ","page_number":87},
  {"content":"\r\n« هنگام نيمروز چون شتر كشتيم .\r\n« ما بخشيديم « و شما بخشش ما را از ياد برديد « و نعمت خداى و الا را كفران كرديد « و در مقابل آنها خشبيان را كشتيد « كه براى قوم شما عوض بدى بود . » گويد : احنف خشمگين شد و گفت : « اى غلام آن صفحه را بيار . » گويد : پس صفحه اى بياورد كه در آن چنين بود :\r\n« از مختار بن ابى عبيد به احنف بن قيس . واى ما در ربيعه از دست مضر . . . تا آخر نامه . .\r\nاحنف گفت : « اين از ماست يا از شما ؟ » منيع بن علاء سعدى گويد : مسكين بن عامر از جمله كسانى بود كه با مختار جنگيده بودند و چون كسان هزيمت شدند ، سوى آذربيجان رفت و به محمد بن عمير - ابن عطارد پيوست و شعرى گفت كه مضمون آن چنين است :\r\n« محبوبه شگفتى كرد كه ديد « پوششى از پيرى به سر دارم « اگر مرا مىبينى كه جوانيم برفته « و از مولدم روزگاران گذشته « دو سال و پنجاه سال دارم « و پيش از هر روزگارى روزگارهاست .\r\n« اى كاش از اين پيش مرده بوديم « يا چنان كرده بوديم كه آزادگان كنند .\r\n« اى دريغا از ستارهء قريش\r\n","description":"","footnote":"","page_name":" 3363 ","page_number":88},
  {"content":"\r\n« آن روز كه سروى را پيش مختار آوردند . » و نيز متوكل گويد :\r\n« حسين را كشته‌اند و ناله مىكنند « كه روزگار و مردمش را اطوارهاست « نگهبانان دجال زير پرچم وى « گمراهتر از فريبخوردگان مختار نيند « اى بنى قسى ، دجالتان را به بند كنيد « كه غبار بر خيزد و آزادگان باشيد « اگر برادر شما علم غيب داشت « احبار از آن سخن كرده بودند « و از پيش چيزى روشن بود « كه از آن خبرها آمده بود\r\n« اميدوارم وحى شما دروغ درآيد « و كسانى سوى شما آيند « كه شمشيرهايشان به دستهايشان در غبار « همانند آتش باشد . » ابو جعفر گويد : در اين سال مختار سپاهى به مدينه فرستاد كه با ابن زبير خدعه كند و چنين وانمود كه آنها را به يارى وى فرستاده . براى جنگ با سپاهى كه مروان به جنگ ابن زبير فرستاده بود و در وادى القرى جاى گرفته بود .\r\n","description":"","footnote":"","page_name":" 3364 ","page_number":89},
  {"content":"\r\n\r\nسخن از اينكه چرا مختار اين سپاه را فرستاد و سرانجام آن چه شد ؟\r\nموسى بن عامر گويد : وقتى مختار ، ابن مطيع را از كوفه برون كرد وى سوى بصره رفت و خوش نداشت كه هزيمت شده و شكست خورده پيش ابن زبير برود و همچنان در بصره بود تا عمر بن عبد الرحمن بيامد و هر دو در بصره ببودند . سبب آمدن عمر به بصره چنان بود كه وقتى مختار در كوفه غلبه يافت و كارش استقرار گرفت ، به نزد شيعيان براى ابن حنفيه و خونخواهى اهل بيت دعوت مىكرد اما با ابن زبير خدعه آغاز كرد و به وى نامه مىنوشت .\r\nبه دو نوشت :\r\n« اما بعد ، از نيكخواهى من و كوششى كه بر ضد دشمنانت داشته - « ام و تعهدى كه در صورت انجام اين كار نسبت به من كرده اى خبر دارى ، « اما چون تعهد خويش را انجام دادم و تكليف خويش را به سر بردم ، با « من خست كردى و تعهدى را كه با من كرده بودى انجام ندادى ، در « صورتى كه عمل مرا ديده بودى ، اگر خواهى از سر گيرى از سر گيرم ، اگر به « نيكخواهى من راغبى ، نيكخواهى كنم . » گويد : منظور مختار اين بود كه ابن زبير از او دست بدارد تا كارش سامان گيرد اما شيعيان را از اين قضيه مطلع نمىكرد و اگر چيزى از اين باب به آنها مىرسيد چنان مىنمود كه اصلا از اين قضايا خبر ندارد .\r\nگويد : ابن زبير خواست بداند كه مختار به صلح است يا به جنگ ، پس عمر ابن عبد الرحمن مخزومى\r\nرا خواست و گفت : « براى رفتن به كوفه آماده شو ، ترا ولايتدار آنجا مىكنم »\r\n","description":"","footnote":"","page_name":" 3365 ","page_number":90},
  {"content":"\r\nگفت : « چطور ؟ در صورتى كه مختار آنجاست » گفت : « وى مىگويد كه شنواست و مطيع . » گويد : پس او سى تا چهل هزار درم لوازم آماده كرد و سوى كوفه حركت كرد .\r\nگويد : خبر گير مختار از مكه بيامد و خبر را با وى بگفت .\r\nمختار به دو گفت : « چه مبلغ لوازم فراهم كرد ؟ » گفت : « سى تا چهل هزار » گويد : پس مختار زايدة بن قدامه را پيش خواند و گفت : « هفتاد هزار درم با خويش ببر ، دو برابر آنچه براى حركت خويش خرج كرده ، و در بيابانها با وى تلاقى كن ، مسافر بن سعيد ناعطى را نيز با پانصد سوار زره دار نيزه دار خود به سر همراه ببر و به او بگو : اين خرج را بگير كه دو برابر خرج تو است كه شنيده‌ايم اين مقدار لوازم فراهم كرده اى و به خرج افتاده اى و نخواستيم ضرر كرده باشى ، بگير و برو ، اگر چنين كرد كه بهتر و گرنه سواران را به او نشان بده و بگو صد دسته از اينان پشت سرند . » گويد : زايده مال را بر گرفت و سواران را با خويش ببرد و در بيابانهاى با وى تلاقى كرد و مال را به او عرضه كرد و گفت باز گردد .\r\nگويد : اما عمر گفت : « امير مؤمنان مرا ولايتدار كوفه كرده و ناچار بايد دستور وى اجرا شود . » گويد : پس زايده سواران را كه در يك سو نهان كرده بود خواست و چون عمر آنها را بديد گفت : « اينك عذرى نكو دارم مال را بيار » زايده گفت : « اين مال را به سبب مناسباتى كه ميان تو و او بوده فرستاده است » و مال را به دو داد كه بگرفت و بازگشت و سوى بصره رفت و آنجا با ابن مطيع همدم شد و اين در ايام امارت حارث بن عبد الله بود و پيش از آنكه مثنى بن مخربه -\r\n","description":"","footnote":"","page_name":" 3366 ","page_number":91},
  {"content":"\r\nعبدى در بصره قيام كند .\r\nاسماعيل بن نعيم گويد : مختار خبر يافت كه مردم شام رو سوى عراق دارند و بدانست كه از او آغاز مىكنند و بيم كرد كه مردم شام از طرف مغرب سوى وى آيند و مصعب بن زبير از طرف بصره بيايد ، پس با ابن زبير مسالمت و مدارا و خدعه كرد .\r\nگويد : و چنان بود كه در اين اثنا كه مختار با ابن زبير خدعه و مسالمت مىكرد عبد الملك بن مروان ، عبد الملك بن حارث را به وادى القرى فرستاده بود و مختار به ابن زبير نوشت :\r\n« اما بعد ، خبر يافته‌ام كه عبد الملك بن مروان سپاهى سوى تو فرستاده اگر خواهى كه كمكى براى تو بفرستم ، بفرستم » گويد : عبد الله بن زبير به دو نوشت :\r\n« اما بعد ، اگر سر اطاعت من دارى ، ناخوش ندارم كه سپاه به ولايت من فرستى و از كسانى كه پيش تو هستند براى من بيعت بگيرى ، و چون بيعت تو بيايد گفته ات را باور كنم و سپاه از ولايت تو بدارم ، در فرستادن سپاهى كه خواهى فرستاد ، شتاب كن و بگو سوى سپاه پسر مروان روند كه در وادى القرى هستند و با آنها نبرد كنند ، و السلام . » گويد : مختار ، شرحبيل بن ورس را كه از مردم همدان بود خواست و او را با سه هزار كس روانه كرد كه بيشترشان آزادشدگان بودند ، و از عربان بيشتر از هفتصد كس در آن ميان نبود و به دو گفت : « برو تا وارد مدينه شوى و چون وارد آنجا شدى به من بنويس تا دستور من بيايد . » گويد : مختار مىخواست وقتى وارد مدينه شدند ، اميرى از جانب خويش آنجا فرستد و به ابن ورس دستور دهد كه سوى مكه رود و ابن زبير را محاصره كند و با وى نبرد كند .\r\n","description":"","footnote":"","page_name":" 3367 ","page_number":92},
  {"content":"\r\nگويد : ابن ورس سوى مدينه حركت كرد ، اما ابن زبير بيم كرد كه مختار با وى خدعه كند و عباس بن سعد بن سهل را با دو هزار كس از مكه سوى مدينه فرستاد و به دو دستور داد كه بدويان را براى نبرد آماده كند .\r\nگويد : ابن زبير به عباس گفت : « اگر قوم را در كار اطاعت من ديدى از آنها بپذير و گرنه با آنها خدعه كن تا نابودشان كنى . » گويد : پس چنين كردند ، عباس بن سهل بيامد تا در رقيم به ابن ورس رسيد ، ابن ورس ياران خويش را آراسته بود ، سليمان بن حمير ثورى را كه از مردم همدان بود بر پهلوى راست خويش نهاده بود ، عباس بن جعده جدلى را بر پهلوى چپ نهاده بود . همه سواران در پهلوى راست و چپ بودند . عباس نزديك رفت و به دو سلام گفت و پياده شد . ابن ورس ميان پيادگان راه مىرفت . عباس و يارانش خسته و بى - آرايش بودند و ابن ورس را بر سر آب ديد كه آرايش جنگ گرفته بود .\r\nگويد : پس به آنها نزديك شد و سلامشان گفت ، آنگاه به ابن ورس گفت : « در اينجا خلوت كنيم » و ابن ورس به خلوت آمد كه به دو گفت : « خدايت رحمت كناد مگر در كار اطاعت ابن زبير نيستى ؟ » ابن ورس به دو گفت : « چرا » گفت : « پس سوى دشمن وى رو كه در وادى القرى است كه ابن زبير به من گفته كه يارتان شما را سوى آنها فرستاده است .\r\nابن ورس گفت : « به من دستور نداده‌اند از تو اطاعت كنم ، دستورم داده‌اند بروم تا به مدينه رسم و چون آنجا فرود آمدم كار خويش را بنگرم » عباس بن سهل گفت : « اگر در كار اطاعت ابن زبيرى ،\r\nبه من دستور داده ترا و يارانت را سوى دشمنان ببرم كه در وادى القرى است . » ابن ورس گفت : « به من دستور نداده‌اند كه از تو اطاعت كنم ، پيرو تو نمىشوم ، وارد مدينه مىشوم ، آنگاه به يارم مىنويسم كه دستور خويش را\r\n","description":"","footnote":"","page_name":" 3368 ","page_number":93},
  {"content":"\r\nبگويد . » گويد : و چون عباس بن سهل اصرار او را بديد ، مخالفت وى را بدانست اما نخواست بگويد كه كارش را حدس زده و گفت : « راى تو بهتر است هر چه مىخواهى بكن ، اما من سوى وادى القرى مىروم . » گويد : آنگاه عباس بن سهل بيامد و بر سر آب فرود آمد و تعدادى گوسفند را كه همراه داشت براى ابن ورس فرستاد و هديهء او كرد ، مقدارى آرد و گوسفند كشته نيز براى او فرستاد كه ابن ورس و يارانش از گرسنگى بيتاب بودند ، عباس بن سهل براى هر ده كس از آنها يك گوسفند فرستاد كه بكشتند و بدان مشغول شدند . دو گروه بر آب در هم شدند و ياران ابن ورس آرايش خود را رها كردند و كسان از همديگر ايمن بودند .\r\nگويد : و چون عباس بن سهل آنها را سرگرم ديد در حدود يك هزار كس از دليران و نيرومندان سپاه خويش را فراهم آورد و رو سوى خيمه گاه شرحبيل بن - ورس كرد ، و چون ابن ورس آمدن آنها را بديد ياران خويش را بانگ زد ، اما صد كس سوى وى نيامده بود كه عباس بن سهل به دو رسيد و مىگفت : « اى نگهبانان خدا ، سوى من آييد ، با منحرفان و دوستداران شيطان رجيم بجنگيد كه شما بر حقيد و هدايت ، آنها خيانت آورده‌اند و بدكارى كرده‌اند . » ابن يوسف گويد : به خدا نبردى كرديم كه ناچيز بود ، ابن ورس با هفتاد كس از محافظان كشته شد ، عباس بن سهل پرچم امانى براى ياران ابن ورس برافراشت كه سوى آن آمدند بجز سيصد كس كه با سلمان بن حمير همدانى و عياش بن جعده جدلى بازگشتند و چون به دست عباس بن سهل افتادند به دستور وى كشته شدند مگر در حدود دويست كس كه مردم مأمور قتل ، كشتن آنها را خوش نداشته بودند و رهاشان كرده بودند كه بازگشتند و بيشترشان در راه جان دادند .\r\nگويد : و چون مختار از كارشان خبر يافت و كسانى از آنها بازگشتند به سخن\r\n","description":"","footnote":"","page_name":" 3369 ","page_number":94},
  {"content":"\r\nايستاد و گفت : « بدانيد كه بدكاران شرور ، اخيار نيكوكار را كشته‌اند ، اين كار شدنى بود و قضاى مقرر . » گويد : آنگاه مختار همراه صالح بن مسعود خثعمى براى ابن حنفيه نوشت :\r\n« بنام خداى رحمان رحيم « اما بعد ، من سپاهى سوى تو فرستاده بودم كه دشمنان تو را زبون - « تر كنند ، و ولايت را براى تو به تصرف آرند ، سوى تو آمدند و چون « نزديك مدينه رسيدند سپاه آن بىدين با آنها تلاقى كرد و به نام خدا با « آنها خدعه كردند و با پيمان خدا فريبشان دادند و چون اطمينان يافتند « بر آنها تاختند و خونشان بريختند ، اگر راى تو چنان باشد كه از جانب « خويش سپاهى انبوه سوى مدينه فرستم و تو نيز از جانب خويش رسولان « سوى آنها فرستى تا مردم مدينه بدانند كه من در اطاعت توام و سپاه را « به دستور تو سوى آنها فرستاده‌ام چنين كن كه خواهى ديد كه غالبشان « حق شما را بهتر مىشناسند و با شما اهل بيت بيشتر از آن رأفت دارند « كه با خاندان زبير كه همه ستمگرانند و بيدينان ، و سلام بر تو باد . » گويد : ابن حنفيه به مختار نوشت :\r\n« اما بعد ، نامهء تو به من رسيد ، آن را خواندم و دانستم كه حق « مرا بزرگ مىدارى و قصد خرسند كردن من دارى ، از همه كارها چيزى « را بيشتر دوست دارم كه به وسيلهء آن خدا را اطاعت كنند ، تا آنجا كه « توانى در عيان و نهان خدا را اطاعت كن و بدان اگر من سر نبرد داشتم « كسان با شتاب سوى من مىآمدند و ياران بسيار داشتم ولى از آنها « كناره مىگيرم و صبورى مىكنم تا خدا براى من حكم كند كه او از همه « حاكمان بهتر است . » گويد : صالع بن مسعود پيش ابن حنفيه آمد و بدرود كرد و سلام گفت و نامه را\r\n","description":"","footnote":"","page_name":" 3370 ","page_number":95},
  {"content":"\r\nبه دو داد و گفت : « به مختار بگو از خدا بترسد و از خونريزى دست بدارد . » صالح بن مسعود گويد : گفتمش : « خدايت قرين صلاح بدارد ، مگر اين را براى او ننوشته اى ؟ » ا بن حنفيه گفت : « به او دستور داده‌ام اطاعت خدا كند كه اطاعت خدا همه نيكى ها را فراهم دارد و از همه بديها باز مىدارد . » گويد : چون نامهء وى به مختار رسيد به مردم چنين وانمود كه مرا به كارى دستور داده‌اند كه مايهء خير و گشايش است و كفر و خيانت را از ميان بر مىدارد .\r\nابو جعفر گويد : در اين سال خشبيان به مكه آمدند و موسم حج آنجا بودند و سالارشان ابو عبد الله جدلى بود .\r\n\r\nسخن از سبب آمدن خشبيان به مكه\r\n[ 1 
  ] سبب قضيه چنان كه در روايت\r\nمسلمة بن محارب آمده اين بود كه عبد الله بن زبير محمد بن حنفيه و كسانى از خاندانش را كه با وى بودند با هفده كس از سران كوفه را كه نخواسته بودند با كسى كه امت بر او اتفاق نكرده بود بيعت كنند و سوى حرم گريخته بودند در زمزم بداشت و به كشتن و سوختن تهديد كرد و با خدا پيمان كرد كه اگر بيعت نكردند تهديد را عملى كند و براى اين كار مدتى نهاده بود .\r\nگويد : بعضى از كسانى كه با محمد بن حنفيه بودند به دو گفتند كه كس پيش مختار و مردم كوفه فرستد و حال خويشتن و كسانى را كه با وى بودند با تهديد ابن زبير به آنها خبر دهد .\r\n\r\n","description":"","footnote":"\r\n[ 1 
  ] خشبيان عنوانى بود كه به ياران مختار داده بودند ، از اين رو كه مختار يك كرسى را نمودار مسلك خويش كرده بود . م\r\n","page_name":" 3371 ","page_number":96},
  {"content":"\r\nگويد . وقتى كشيكبانان بر در زمزم به خواب رفتند ، ا بن حنفيه سه كس از مردم كوفه را فرستاد و همراه آنها به مختار و مردم كوفه نامه نوشت و حال خويش را با حال كسانى كه با وى بودند و تهديد ابن زبير به كشتن و سوختن به آتش به آنها خبر داد و خواست كه چنان كه از يارى حسين و خاندان وى باز ماندند ، از يارى وى باز نمانند .\r\nگويد : آن سه كس به نزد مختار آمدند و نامه را به وى دادند كه ميان مردم بانگ زد و نامه را براى آنها خواند و گفت : « اين نامهء مهدى شما و باقيماندهء خاندان پيمبرتان است : آنها را ممنوع بداشته‌اند چنان كه گوسفندان را ممنوع مىدارند و در انتظارند كه هنگام شب يا به روز كشته شوند يا به آتش سوخته شوند ، ابو اسحاق نيستم اگر آنها را چنان كه بايد يارى نكنم و اگر سپاه از پى سپاه چون سيل از پى سيل سويشان نفرستم ، تا پسر زن كاهلى دچار واى شود . » گويد : مختار ، ابو عبد الله جدلى را با هفتاد سوار از مردم نيرومند ، روانه كرد . ظبيان بن عثمان تميمى را نيز با چهارصد كس روانه كرد ، ابو المعتمر را با يكصد كس ، هانى بن قيس را با يكصد كس ، عمير بن طارق را با چهل كس ، يونس - ابن عمران را با چهل كس .\r\nگويد : همراه طفيل بن عامر و محمد بن قيس ، به محمد بن على نوشت كه سپاهيان سوى او فرستاده است و كسان از پى همديگر روان شدند .\r\nابو عبد الله برفت تا با هفتاد كس در ذات عرق فرود آمد ، پس از آن عمير بن - طارق با چهل سوار به دو پيوست و يونس بن عمران نيز با چهل سوار ، كه همگى يكصد و پنجاه كس شدند كه با آنها برفت تا وارد مسجد الحرام شدند ، كافر كوبها [ 1 
  ]\r\n\r\n","description":"","footnote":"\r\n[ 1 
  ] كلمه متن كافر كوبات ، كافر كوب با جمع عربى چوبهاى مخصوصى بوده به اين نام كه گويى خاص ايرانيان بوده ، در نهضت ابو مسلم نيز مردم روستاهاى خراسان با كافر كوبها به جان عربان مخالف افتادند . م\r\n","page_name":" 3372 ","page_number":97},
  {"content":"\r\nبه همراه داشتند و بانگ مىزدند : « اى خونيهاى حسين » ، تا به زمزم رسيدند ، ابن - زبير هيزم آماده كرده بود كه آنها را بسوزاند\r\nكه دو روز از مهلت مانده بود ، كشيك بانان را براندند و چوبهاى زمزم را شكستند و پيش ابن حنفيه رفتند و گفتند : ما را با دشمن خدا ابن زبير واگذار . » ابن حنفيه گفت : « جنگ در حرم خدا را روا نمىدارم » ابن زبير گفت : « پنداشته‌ايد پيش از آنكه بيعت كند و كسانش بيعت كنند رهاشان مىكنم ؟ » ابو عبد الله جدلى گفت : « بله ، به خدا يا رهاشان مىكنى ، يا با شمشيرهاى خويش چنان با تو نبرد كنيم كه ابطالگران از آن به ترديد افتند . » ا بن زبير گفت : « به خدا اينان خوراك يك كس بيشتر نيستند ، به خدا اگر به يارانم اجازه دهم چيزى نگذرد كه سرهاشان چيده شود . » قيس بن مالك به دو گفت : « به خدا اميدوارم اگر چنين قصدى كنى پيش از آنكه به ما دست يا بى كارى به سرت بيايد كه خوش نداشته باشى . » گويد : ابن حنفيه ياران خويش را از تعرض بداشت و از فتنه بيم داد . پس از آن ابو المعتمر بيامد با يكصد كس ، و هانى بن قيس با يكصد و ظبيان بن عماره با دويست ، مال نيز همراه آنها بود و برفتند تا وارد مسجد الحرام شدند و بانگ بر - آوردند : « اى خونيهاى حسين » گويد : و چون ابن زبير آنها را بديد بترسيد و ابن حنفيه و همراهانش برون شدند و سوى درهء على رفتند . كوفيان ابن زبير را دشنام مىدادند و از ابن حنفيه در مورد وى اجازه مىخواستند ، اما اجازه نمىداد . در درهء على چهار هزار كس بر ابن - حنفيه فراهم شد كه مال را بر آنها تقسيم كرد .\r\nابو جعفر گويد : در اين سال عبد الله بن خازم مردم بنى تميم را كه در خراسان بودند محاصره كرد از آن رو كه كسانى از آنها پسرش محمد را كشته بودند .\r\n","description":"","footnote":"","page_name":" 3373 ","page_number":98},
  {"content":"\r\nطفيل بن مرداس عمى گويد : وقتى در ايام ابن خازم تميميان در خراسان پراكنده شدند گروهى از يكه سواران آنها ، هفتاد يا هشتاد كس ، به قصر فرتنا رفتند و عثمان بن بشر مزنى را سالار خويش كردند شعبة بن ظهير نهشلى و ورد بن فلق - عنبرى و زهير بن ذويب عدوى و جيهان بن مشجعه ضبى و حجاج بن ناشب عدوى و رقبة بن حر ، نيز جزو سواران بنى تميم با وى بودند .\r\nگويد : ابن خازم بيامد و آنها را محاصره كرد و خندقى محكم زد .\r\nگويد : و چنان بود كه به مقابلهء ابن خازم بيرون مىشدند\r\nو با وى نبرد مىكردند سپس سوى قصر باز مىگشتند .\r\nگويد : يك روز ابن خازم با ششهزار كس با آرايش از خندق خويش برون شد و مردم قصر به مقابلهء وى رفتند . عثمان بن بشر گفت : « امروز از مقابل ابن خازم باز گرديد كه گمان ندارم تاب وى داشته باشيد . » گويد : زهير بن ذويب عدوى گفت كه زنش طلاقى باشد اگر باز گردد و صفهاى حريفان را نشكسته باشد . كنار آنها رودى بود كه زمستان آب داشت و آن وقت آب در آن نبود ، زهير وارد آن شد و برفت ، از ياران ابن خازم كسى متوجه نشد تا وقتى به آنها حمله برد و همه را به هم ريخت كه به دور هم آمدند و او شتابان بازگشت كه از دو طرف رود او را تعقيب كردند و بر او بانگ مىزدند اما كس به طرف او نرفت تا به جايى رسيد كه پايين رفته بود و برون آمد و به آنها حمله برد كه راه گشودند و بازگشت .\r\nگويد : ابن خازم به ياران خويش گفت : « وقتى مىخواهيد با نيزه به زهير ضربت بزنيد قلاب به نيزه هاى خود ببنديد و اگر به او دست يافتيد قلابها را به لوازم او بزنيد . روزى زهير به مقابلهء آنها آمد كه قلاب به نيزه ها آويخته بودند و براى او آماده كرده بودند و چون به او ضربت زدند چهار نيزه به زرهء او آويختند ، زهير بدانها نگريست و مىخواست به آنها حمله برد كه دستهاشان بلرزيد و نيزه هاى\r\n","description":"","footnote":"","page_name":" 3374 ","page_number":99},
  {"content":"\r\nخويش را رها كردند و او چهار نيزه را با خود مىكشيد تا وارد قصر شد .\r\nگويد : ابن خازم ، غزوان بن حر عدوى را پيش زهير فرستاد و گفت با وى بگو : « اگر امانت دهم و يكصد هزار بدهم و ملك باسان را طعمهء تو كنم ، نيكخواه من مىشوى ؟ » زهير به غزوان گفت : « واى تو ! چگونه نيكخواه قومى شوم كه اشعث بن ذويب را كشته‌اند ؟ » گويد : و چون محاصرهء آنها به درازا كشيد كس پيش ابن خازم فرستادند كه بگذار برون آييم و پراكنده شويم .\r\nابن خازم گفت : « نه ، مگر اينكه به حكم من تسليم شويد » گفتند : « به حكم تو تسليم مىشويم » زهير به آنها گفت : « مادرتان عزادارتان شود ، به خدا همه تان را مىكشند ، اگر دل به مرگ داده‌ايد محترمانه بميريد ، همگى برون مىشويم يا همه مىميريد يا بعضىتان نجات مىيابند و بعضى هلاك مىشوند ، به خدا اگر چنان كه بايد به آنها حمله بريد\r\nراهى به وسعت راه مربد براى شما خواهند گشود ، اگر خواهيد من پيش روى شما باشم و اگر خواهيد پشت سر شما باشم » گويد : اما گفتهء او را نپذيرفتند كه گفت به شما نشان مىدهم آنگاه با رقبة بن - حر و غلام ترك وى و شعبة بن ظهير برون شدند .\r\nگويد : پس به قوم حمله اى سخت بردند كه راه گشودند كه برفتند اما زهير سوى ياران خويش بازگشت و وارد قصر شد و گفت : « ديديد كه رقبه و غلامش با شعبه برفتند ، اكنون اطاعت من كنيد . » گفتند : « بعضى از ما تاب اين كار ندارند و اميد زندگى دارند » گفت : « خدايتان لعنت كند ، مىخواهيد يارانتان را رها كنيد به خدا من آن نيستم كه هنگام مرگ بيشتر از شما بنالم . »\r\n","description":"","footnote":"","page_name":" 3375 ","page_number":100},
  {"content":"\r\nگويد : پس در قصر را گشودند و فرود آمدند و ابن خازم كس فرستاد و در بندشان كرد ، سپس آنها را يكى يكى پيش وى بردند كه مىخواست بر آنها منت نهد اما پسرش موسى مخالفت كرد و گفت : « اگر آنها را ببخشى بر شمشيرم تكيه مىكنم تا از پشتم در آيد . » عبد الله گفت : « به خدا مىدانم كه آنچه به من مىگويى مايهء گمراهيست » آنگاه بگفت تا همه را كشتند مگر سه كس را . » گويد : يكى از آن سه كس حجاج بن ناشب عدوى بود كه به وقت محاصره تيرى به ابن خازم زده بود و دندان وى را شكسته بود و ابن خازم قسم ياد كرده بود كه اگر به دو دست يافت خونش را بريزد يا دستش را قطع كند ، وى جوان بود و كسانى از مردم بنى تميم از تيرهء بنى حنظله كه كناره گير بودند با ابن خازم سخن كردند يكيشان گفت : « عموزاده منست ، جوانى است نورس و نادان ، او را به من ببخش . » گويد : پس حجاج را به دو بخشيد و گفت : « زود برو كه ديگر نبينمت . » گويد : ديگرى جيهان بن مشجعه ضبى بود كه هنگام كشته شدن محمد ، پسر ا بن خازم ، خويشتن را روى او افكنده بود و ابن خازم گفت : « اين استر دو پا را رها كنيد . » يكى ديگر از بنى سعد بود و همو بود كه وقتى به ابن خازم پيوسته بودند ، گفته بود از يكه سوار مضر جدا شويد .\r\nگويد : زهير بن ذويب را نيز پيش ابن خازم آوردند ، وى در بند بود و مىخواستند بردارندش ، اما نپذيرفت و بر يك پا بيامد تا پيش روى ابن خازم نشست كه به دو گفت : « اگر آزادت كنم و باسان را طعمهء تو كنم چگونه سپاس خواهى داشت ؟ » گفت : « اگر فقط خون مرا نريزى سپاسدار تو خواهم بود . » موسى پسر ابن خازم گفت : « كفتار را مىكشى و بز را نگاه مىدارى ، بچه\r\n","description":"","footnote":"","page_name":" 3376 ","page_number":101},
  {"content":"\r\nشير را مىكشى و شير را نگه مىدارى . » ابن خازم گفت : « واى تو ، كسى همانند زهير را بكشيم ؟ پس كى براى نبرد دشمن مسلمانان به جا ماند ، كى براى زنان عرب بماند ؟ » گفت : « به خدا اگر تو نيز در خون برادر من شركت كرده بودى مىكشتمت . » گويد : يكى از مردم بنى سليم به پا خاست\r\nو به ابن خازم گفت : « در مورد زهير خدا را به ياد تو مىآورم » موسى به دو گفت : « او را نر دخترانت كن » گويد : ابن خازم خشمگين شد و دستور داد او را بكشند .\r\nگويد : زهير گفت : « مرا حاجتى هست » گفت : « چيست ؟ » گفت : « مرا جداگانه بكش و خون مرا با خون اين سفلگان آميخته مكن كه گفتمشان تسليم نشوند و محترمانه بميرند و با شمشير كشيده سوى شما آيند . به خدا اگر چنين كرده بودند پسركت را مىترسانيدند و او را چنان به خود مشغول مىداشتند كه از خونخواهى برادرش غافل ماند اما نپذيرفتند . اگر چنان كرده بودند هيچيك از آنها كشته نمىشد تا چند كس را بكشد . » گويد : پس بگفت تا او را به كنارى بردند و خونش بريختند .\r\nمسلمة بن محارب گويد : احنف بن قيس ، وقتى از آنها ياد مىكرد مىگفت :\r\n« خدا ابن خازم را لعنت كند ، مردان بنى تميم را به عوض پسرش كه كودكى ناچيز و احمق بود و همسنگ يك كرم نبود كشت ، اگر يكيشان را به عوض او كشته بود بس بود . » گويد : بنى عدى پنداشته‌اند كه وقتى مىخواستند زهير بن ذويب را بردارند ، نپذيرفت و بر نيزهء خويش تكيه كرد و دو پاى خويش را فراهم آورد و از خندق\r\n","description":"","footnote":"","page_name":" 3377 ","page_number":102},
  {"content":"\r\nبجست .\r\nگويد : و چون حريش بن هلال از كشته شدن آنها خبر يافت شعرى گفت به اين مضمون :\r\n« اى ملامتگر ، مرا در كار نبرد آنها « ملامت نبايد كرد « كه شمشير من دلاورشان را گزيد « اى ملامتگر ، من عقب نيامدم « مگر وقتى كه كسان پراكنده شدند « و كس براى پيش رفتن نماند « اى ملامتگر ، سلاح ، مرا نابود كرد « و هر كه دير مدت دليران را ضربت زند « زخمدار باز آيد « ديدگان من اشك خواهد ريخت « خون بگرييد كه بايد خون گريست « مگر از پس زهير و ابن بشر و ورد « در خراسان غنيمتى اميد توانم داشت « اى ملامتگر ، اى بسا كه به روز جنگ « وقتى سواران بد عقب مىنشستند « من در كار حمله بردن بودم » ابو جعفر گويد : در اين سال عبد الله بن زبير سالار حج بود ، عامل مدينه مصعب بن زبير بود از جانب برادرش عبد الله ، عامل بصره حارث\r\nبن عبد الله مخزومى بود ، قضاى آنجا با هشام بن هبيره بود ، كار كوفه با مختار بود كه بر آنجا غلبه يافته بود ، كار خراسان با عبد الله بن خازم بود .\r\n","description":"","footnote":"","page_name":" 3378 ","page_number":103},
  {"content":"\r\nدر اين سال ابراهيم بن اشتر براى نبرد با عبيد الله بن زياد حركت كرد . و اين هشت روز مانده از ذى حجه بود .\r\nفضيل بن خديج كه در اين جنگ حضور داشته بود گويد : « همين كه مختار از كار مردم سبيع و مردم بازار فراغت يافت ، ابراهيم بن اشتر بيش از دو روز قرار نگرفته بود كه او را به جايى كه از پيش روانه كرده بود فرستاد ، يعنى به نبرد اهل شام ، ابراهيم هشت روز مانده از ذى حجهء سال شصت و ششم حركت كرد ، مختار سران و يكه سواران و روشنبينان اصحاب خويش را كه در جنگها حضور داشته بودند و تجربه آموخته بودند با وى فرستاد ، قيس بن طهفهء نهدى به سالارى مردم شهر با وى برون شد ، عبد الله بن حيهء اسدى را سالار مردم مذحج و اسد كرد . اسود ابن جراد كندى را به سالارى مردم كنده و ربيعه گماشت حبيب بن منقذ ثورى را كه از مردم همدان بود به سالارى مردم تميم و همدان گماشت . مختار براى بدرقهء ابراهيم برون شد و چون به دير عبد الرحمن بن ام حكم رسيد ، ياران مختار پيش روى وى آمدند و كرسى را بر استرى سپيد كه معمولا حامل كرسى بود بار كرده بودند كه آن را بر پل نگهداشتند ، عهده دار كار كرسى حوشب برسمى بود و مىگفت :\r\n« پروردگارا عمر ما را در اطاعت خويش بيفزاى ، و بر دشمنانمان نصرت بخش ، به يادمان داشته باش و فراموشمان مكن و مستورمان دار . » گويد : و ياران وى مىگفتند : « آمين ، آمين » ابن نوف همدانى گويد : شنيدم كه مختار مىگفت :\r\n« قسم به خداى فرستادگان « كه صفى را از پس صفى خواهم كشت « و از پس يك هزار ستمگر « يك هزار ديگر » گويد : و چون مختار با ابن اشتر به آنها رسيد ، بر پل ازدحامى سخت كردند .\r\n","description":"","footnote":"","page_name":" 3379 ","page_number":104},
  {"content":"\r\n82 مختار با ابراهيم سوى پلهاى رأس الجالوت رفت كه پهلوى دير عبد الرحمن بود و آنها كه كرسى را آورده بودند بر پلهاى رأس الجالوت ايستاده بودند و از خدا نصرت مىخواستند و چون مختار ما بين پل دير عبد الرحمن و پلهاى رأس الجالوت رسيد توقف كرد كه مىخواست باز گردد و به ابن اشتر گفت : « سه چيز را از من فراگير :\r\nدر كارهاى نهان و آشكارت از خدا بترس ، در رهسپردن شتاب كن ، و وقتى به دشمن رسيدى هماندم كه تلاقى شد با آنها درگير شو ، اگر تلاقى به هنگام شب بود و توانستى پيش از صبح با آنها درگير شو و اگر به روز بود در انتظار شب مباش تا خدا دربارهء آنها حكم كند » آنگاه گفت : « آنچه را سفارش كردم به ياد سپردى ؟ » گفت : « آرى » گفت : « خدا به همراهت » آنگاه بازگشت .\r\nگويد : جاى اردوى ابراهيم در محل حمام اعين بود كه با اردوى خويش از آنجا حركت كرد .\r\nفضيل بن خديج گويد : « وقتى مختار بازگشت ، ابراهيم با ياران خويش برفت تا پيش كرسى داران رسيد كه به دور آن فراهم بودند و دستها را به آسمان برداشته بودند و از خدا نصرت مىخواستند . ابراهيم گفت : « خدايا آنچه را بىخردان مىكنند بر ما مگير ، به خدايى كه جانم به فرمان اوست اين روش بنى اسرائيل است كه به دور گوسالهء خويش بودند . » گويد : و چون ابراهيم و يارانش از پل گذشتند ، كرسى داران برفتند .\r\n","description":"","footnote":"","page_name":" 3380 ","page_number":105},
  {"content":"\r\n\r\nسخن از كرسى مختار كه ياران وى به وسيلهء آن از خدا نصرت مىخواستند\r\nابو جعفر گويد : آغاز كار كرسى چنان كه در روايت اسحاق بن يحيى به نقل از معبد بن خالد به نقل از طفيل بن جعدة بن هبيره آمده از آنجا بود كه طفيل گويد : « وقتى بى نقره مانده بودم ، و چنين بودم تا روزى برون شدم و روغنفروش همسايهء خويش را ديدم كه بر كرسىاى نشسته بود بىنهايت كثيف ، به خاطرم گذشت كه بهتر است دربارهء آن چيزى به مختار بگويم ، پس بازگشتم و به روغن فروش پيغام دادم\r\nكه كرسى را پيش من فرست ، پس او كرسى را فرستاد آن را پيش مختار بردم و گفتم : « چيزى را از تو نهان داشته بودم كه نهان داشتنش روا نبود و اينك مىخواهم آن را بگويم » گفت : « چيست ؟ » گفتم : « كرسىاى بود كه جعدة بن هبيره بر آن مىنشست گويى عقيده داشت كه كرامتى از على در آن هست . » گفت : « سبحان الله ، اين را تاكنون تأخير انداخته بودى ، آن را بفرست ، آن را بفرست . » گويد : كرسى شسته شد و چوب تازه در آمد كه روغن خورده بود و برق مىزد پرده بر آن كشيدند و پيش مختار بردند ، و بگفت تا دوازده هزار به من دادند . آنگاه بانگ نماز جماعت داد .\r\nمعبد بن خالد گويد : من و اسماعيل بن طلحه و شبث بن ربعى را همراه برد . مردم سوى مسجد روان بودند ، مختار گفت : « هر چه در امتهاى گذشته بوده نظير آن در اين امت نيز هست ، در بنى اسرائيل صندوق بود كه باقيماندهء تركهء خاندان موسى و خاندان هارون در آن بود ، اينك ميان ما چيزى همانند صندوق\r\n","description":"","footnote":"","page_name":" 3381 ","page_number":106},
  {"content":"\r\nهست ، پرده از آن برداريد » پوششهاى كرسى را برداشتند . سبائيان به پا خاستند و دست برداشتند و سه بار تكبير گفتند .\r\nگويد : شبث بن ربعى به پا خاست و گفت : « اى گروه مضريان كافر مشويد . » گويد : او را كنار زدند و دور كردند و مانع شدند و بيرون كردند .\r\nاسحاق بن يحيى گويد : به خدا پندارم كه اين سخن از شبث بود .\r\nطفيل گويد : چيزى نگذشت كه گفتند : « اينك عبيد الله بن زياد با مردم شام در باجميرا فرود آمده و كرسى را كه بر قاطرى بود ببردند كه بر استرى بود و پرده بر آن كشيده بودند . از جانب راست هفت كس و از جانب چپ هفت كس آن را گرفته بودند . » گويد : از مردم شام چندان كس كشته شد كه هرگز بمانند آن كشته نشده بود و اين ، فتنه را بيفزود و چندان در آن پيش رفتند كه به كفر گراييدند .\r\nگويد : و من انا لله گفتم و از آنچه كرده بودم پشيمان بودم ، مردم در اين باره سخن كردند و كرسى را نهان كردند و ديگر آن را نديدم .\r\nابو صالح گويد : أعشى همدان در اين باب شعرى گفت به اين مضمون :\r\n« شهادت مىدهم كه شما سبائى هستيد « اى نگهبانان شرك من شما را مىشناسم « قسم ياد مىكنم كه كرسى شما سكينهء موسى نيست « اگر چه پرده ها بر آن پيچيده‌ايد « ميان ما همانند صندوق نيست « و گرچه مردم شبام و نهد و خارف به دور آن راه روند\r\n« من كسى هستم كه آل محمد را دوست داشته‌ام « و پيرو وحيى هستم كه در قرآنها هست « و هنگامى كه قرشيان از پير و جوان\r\n","description":"","footnote":"","page_name":" 3382 ","page_number":107},
  {"content":"\r\n« پيرو عبد الله شدند « من نيز پيرو او شدم » و نيز متوكل ليثى در اين باب گفت :\r\n« اگر ابو اسحاق را ديدى با وى بگوى « كه من كرسى ترا باور ندارم « شباميان به دور چوبهاى آن بر مىجهند « و شاكريان وحى بدان مىبندند « در اطراف آن ديدگانشان قرمز است « گويى نخودهائيست كه از آن آب مىريزد » اما حكايت كرسى در روايت حكم بن هشام چنان است كه گويد : مختار به خاندان جعدة بن هبيره مخزومى كه مادرش ام هانى دختر ابو طالب و خواهر تنى على بن ابى طالب بود گفت : « كرسى على بن ابى طالب را براى من بياريد . » گفتند : « به خدا پيش ما نيست و نمىدانيم آن را از كجا بياريم . » گفت : « احمق نباشيد ، برويد و آن را پيش من آريد . » گويد : قوم بدانستند كه اگر كرسىاى بيارند و بگويند ، اين همانست از آنها مىپذيرد ، پس كرسىاى بياوردند و گفتند : « اين همانست . » كه آن را پذيرفت .\r\nگويد : مردم شبام و شاكر و سران اصحاب مختار بيامدند و حرير و ديباج بدان بستند .\r\nموسى بن عامر گويد : وقتى خبر كرسى به ابن زبير رسيد گفت : « چرا بعضى جندبيان ازد بدان نمىپردازند ؟ » گويد : وقتى كرسى را بياوردند نخستين كسى كه متولى آن شد موسى بن ابو موسى اشعرى بود كه در آغاز كار پيش مختار مىآمده بود كه به دو توجه داشته بود . مادر موسى ام كلثوم دختر فضل بن عباس بود ، پس از آن وى را ملامت كردند\r\n","description":"","footnote":"","page_name":" 3383 ","page_number":108},
  {"content":"\r\n) و شرمگين شد و كرسى را به حوشب برسمى داد و متصدى كرسى بود تا مختار به هلاكت رسيد .\r\nگويد : يكى از عموهاى اعشى به نام ابو امامه به انجمن ياران خويش مىآمد و مىگفت : « امروز وحيى براى ما ساخته‌اند كه مردم همانند آن نشنيده‌اند و خبر همهء اتفاقات آينده در آن هست . » موسى بن عامر گويد : اين ، كار عبد الله بن نوف بود ، مىگفت : « مختار به من دستور داده » ولى مختار از آن بيزارى مىكرد .\r\nپس از آن سال شصت هفتم در آمد .\r\n\r\nسخن از حوادث سال شصت و هفتم\r\nاز جمله حوادث اين سال كشته شدن عبيد الله بن زياد بود و كسانى از مردم شام كه با وى بودند .\r\n\r\nسخن از كيفيت قتل عبيد الله بن زياد\r\nابو سعيد صيقل گويد : با ابراهيم بن اشتر برفتيم ، آهنگ عبيد الله بن زياد داشتيم و كسانى از مردم شام كه با وى بودند ، با شتاب برفتيم و راه كج نكرديم كه مىخواستيم پيش از آنكه وارد سرزمين عراق شود با وى تلاقى كنيم .\r\nگويد : خيلى پيش از او به مرزهاى سرزمين عراق رسيديم و در سرزمين موصل پيش رفتيم و با شتاب سوى وى رفتيم و در خازر بر كنار دهكده اى به نام باربيثا تلاقى كرديم كه از آنجا تا شهر موصل پنج فرسخ بود .\r\nگويد : ابن اشتر طفيل بن لقيط را كه از تيره و هبيل نخع بود بر مقدمهء سپاه\r\n","description":"","footnote":"","page_name":" 3384 ","page_number":109},
  {"content":"\r\nنهاده بود كه مردى دلير و جنگى بود و چون به نزديك ابن زياد رسيد حميد بن حريث را نيز به وى پيوست . ابن اشتر با آرايش جنگى حركت مىكرد و همه سواران و پيادگان را به خويش پيوسته بود كه پراكنده نباشند تنها طفيل بن لقيط را با پيشتازان فرستاد تا در اين دهكده فرود آيد .\r\nگويد : عبيد الله بن زياد بيامد و نزديك آنها بر ساحل خازر فرود آمد . عمير بن حباب سلمى كس پيش ابن اشتر فرستاد كه من با توام و مىخواهم امشب ترا ببينم .\r\nابن اشتر پيغام داد : « اگر مىخواهى بيا مرا ببين » گويد : همه قبيلهء قيس كه مخالفان مروان و خاندان مروان بودند در جزيره بودند . در اين هنگام سپاهيان مروان طايفهء كلب بودند كه سالارشان ابن بجدل بود .\r\nپس عمير شبانه پيش ابراهيم آمد و با وى بيعت كرد و به دو گفت كه بر پهلوى چپ سپاه ابن زياد است و وعده كرد كه كسان را به هزيمت دهد .\r\nگويد : ابن اشتر به دو گفت : « به نظر تو چطور است كه خندق بزنيم و دو يا سه روز منتظر بمانم . » عمير بن حباب گفت : « چنين مكن ، ما به خدا وابسته‌ايم ،\r\nمگر اين قوم جز اين چيزى مىخواهند ؟ تعلل و طفره براى آنها بهتر است ، آنها بسيارند و چند برابر شما هستند و گروه كم در مدت دراز تاب گروه بسيار نيارد ، با قوم نبرد كن كه از ترس شما آكنده‌اند به آنها حمله كن كه اگر اينان با ياران تو نزديك شوند و روزهاى پياپى با آنها بجنگند با آنها مأنوس شوند و جرئت گيرند . » ابراهيم گفت : « اكنون بدانستم كه نيكخواه منى ، راى درست آوردى يار من نيز چنين سفارش كرده و همين دستور داده . » عمير گفت : « از راى وى تجاوز مكن كه پير جنگ آزموده است و از حوادث جنگ چيزها ديده كه ما نديده‌ايم ، صبحگاهان به اين مرد حمله كن . » گويد : آنگاه عمير برفت و ابن اشتر همه شب كشيك بانان نهاد و چشم بر هم\r\n","description":"","footnote":"","page_name":" 3385 ","page_number":110},
  {"content":"\r\nننهاد و چون سحرگاه شد ياران خويش را بياراست و گروههاى خويش را مرتب كرد و سالاران معين كرد ، سفيان بن يزيد بن مغفل ازدى را بر پهلوى راست خويش نهاد . على بن مالك جشمى برادر ابو الاحوص را بر پهلوى چپ نهاد عبد الرحمن ابن عبد الله را كه برادر مادرى بوى بود بر سواران گماشت ، شمار سوارانش اندك بود كه همه را به خويش پيوست كه در پهلوى چپ و در قلب بودند ، فضيل بن لقيط را به پيادگان گماشت ، پرچم وى به دست مزاحم بن مالك بود .\r\nگويد : و چون صبح دميد ، در تاريكى با كسان نماز كرد ، آنگاه بيامد و آنها را به صف كرد و سران مردم چهار ناحيهء كوفه را به جاى خودشان نهاد سالار پهلوى راست را به پهلوى راست فرستاد و سالار پهلوى چپ را به پهلوى چپ فرستاد سالار پيادگان را به پيادگان پيوست كه در وسط سپاه بود .\r\nگويد : آنگاه ابراهيم پياده شد و به راه افتاد و به كسان گفت : « پيش روى كنيد » و كسان با وى آهسته آهسته پيش رفتند تا بر تپهء بزرگى بالا رفتند كه مشرف بر سپاه حريف بود كه بر آن نشست ، از حريفان يكى حركت نكرده بود ، پس عبد الله بن زهير سلولى را كه بر اسب خويش بود و اسبش نا آرام بود فرستاد و گفت : « بر اسب خويش نزديك شو و خبر اينان را براى من بيار . » گويد : عبد الله برفت و از پس اندك مدتى بيامد و گفت : « قوم با حيرت و نوميدى برون آمده‌اند ، يكى از آنها مرا بديد و ناسزايى كه به من گفت چنين بود :\r\n« آهاى ! شيعهء ابو تراب ، شيعهء مختار دروغ پيشه » گفتمش : « آنچه ميان ما و شما هست از ناسزاگويى برتر است » گفت : « اى دشمن خدا ما را بچه مىخوانيد ؟\r\nشما بدون امام جنگ مىكنيد . » گفتم : « نه ، بلكه به طلب خونيهاى حسين پسر پيمبر خدا مىجنگيم عبيد الله ابن زياد را كه پسر پيمبر خدا و سرور جوانان اهل بهشت را كشته به ما بدهيد تا او را\r\n","description":"","footnote":"","page_name":" 3386 ","page_number":111},
  {"content":"\r\nبه عوض يكى از آزادشدگان مان كه با حسين كشته بكشيم كه او را همسنگ حسين نمىدانيم كه به قصاص وى بكشيم ، وقتى او را به ما داديد و به عوض يكى از آزادشدگانمان كه كشته ، كشتيم كتاب خدا يا هر يك از صلحاى مسلمانان را كه خواهيد حكم مىكنيم . » گفت : « يك بار ديگر در اين باب ، يعنى حكمان ، شما را آزموده‌ايم و خيانت كرده‌ايد . » گفتيم : « چگونه ؟ » گفت : « ميان خودمان و شما در حكم نهاديم ، اما به حكم آنها رضايت نداديد . » گفتم : « حجت درست نياوردى ، صلح ما بر اين بود كه وقتى حكمان بر يكى اتفاق كردند از حكمشان تبعيت كنيم و بدان رضايت دهيم و با وى بيعت كنيم ، اما بر يكى اتفاق نكردند و اختلاف كردند و خدا هيچكدامشان را توفيق خير نداد و هدايت نكرد . » گفت : « تو كيستى ؟ » با وى بگفتم . آنگاه گفتم : « تو كيستى ؟ » و او استر خويش را هى كرد .\r\nگفتمش : « با من انصاف نكردى ، اين نخستين خيانت تو است . » گويد : ابن اشتر اسب خويش را خواست و بر نشست و بر پرچمداران گذشت و چون به نزد پرچمى توقف مىكرد مىگفت : « اى ياران دين و شيعيان حق و نگهبانان خدا ، اينك عبيد الله پسر مرجانه ، قاتل حسين بن على پسر فاطمه دختر پيمبر خداست كه ميان وى و دختران و زنانش و شيعيانش و آب فرات حايل شد و نگذاشت از آن بنوشند و به آب مىنگريستند و نگذاشت حسين سوى عموزادهء خويش رود و با وى صلح كند و نگذاشت به جاى خويش و نزد كسانش باز گردد و نگذاشت در زمين فراخ برود و او را با مردم خاندانش بكشت ، به خدا فرعون با\r\n","description":"","footnote":"","page_name":" 3387 ","page_number":112},
  {"content":"\r\nآزادگان بنى اسرائيل چنان نكرد كه پسر مرجانه با خاندان پيمبر خدا كرد كه خدا ناپاكى از آنها ببرده و پاكيزه شان داشته بود ، اينك خدا شما را آورده و او را نيز پيش شما آورده اميدوارم شما را در اينجا فراهم آورد تا دلتان را به ريختن خون وى خنك كند ، كه خدا مىدانسته كه به خونخواهى خاندان پيمبرتان آمده‌ايد . » گويد : ابراهيم از پهلوى راست تا پهلوى چپ ميان كسان برفت و به كار جهاد ترغيبشان كرد ، آنگاه بازگشت و زير پرچم خويش جاى گرفت و حريفان سوى وى آمدند . ابن زياد حصين بن نمير سكونى را\r\nبر پهلوى راست خويش نهاده بود . عمير ابن حباب سلمى را بر پهلوى چپ نهاده بود ، شرحبيل بن ذى الكلاع سالار سواران بود . خود عبيد الله با پيادگان مىرفت .\r\nگويد : و چون دو صف نزديك شدند ، حصين بن نمير با پهلوى راست مردم شام به پهلوى چپ مردم كوفه كه على بن مالك جشمى عهده دار آن بود حمله آورد .\r\nعلى شخصا در مقابل وى ثبات ورزيد و كشته شد . پس از آن قرة بن على پرچم او را گرفت كه او نيز كشته شد . گروهى از محافظان نيز با وى كشته شدند و پهلوى چپ هزيمت شد .\r\nگويد : آنگاه عبد الله بن ورقاء سلولى برادر زاده حبشى بن جناده صحابى پيمبر خدا پرچم على بن مالك جشمى را بگرفت و پيش روى پهلوى چپ رفت كه هزيمت شده بودند و گفت : « اى نگهبانان خدا سوى من آييد » و بيشترشان سوى وى آمدند كه گفت : « اينك سالارتان نبرد مىكند ، بياييد سوى وى رويم » پس برفت تا پيش ابراهيم رسيد و ديد كه او سر خويش را برهنه كرده بود و بانگ مىزد : « اى نگهبانان خدا پيش من آييد كه من پسر اشترم بهترين فراريان شما آن كسانند كه باز حمله كنند كسى كه باز آيد بد نكرده » و يارانش سوى وى تاختند .\r\nگويد : آنگاه ابراهيم كس پيش سالار پهلوى راست فرستاد كه بر پهلوى چپ آنها حمله بر كه اميد داشت عمير بن حباب چنان كه گفته بود هزيمت شود ، سالار\r\n","description":"","footnote":"","page_name":" 3388 ","page_number":113},
  {"content":"\r\nپهلوى راست كه سفيان بن يزيد بن مغفل بود بر آنها حمله برد ، اما عمير بن حباب ثبات ورزيد و جنگى سخت كرد .\r\nو چون ابراهيم اين را بديد به ياران خويش گفت : « آهنگ اين گروه كنيد كه بيشتر است كه به خدا اگر آن را شكستيم همگيشان چون پرندگان ترسيدهء فرارى راه چپ و راست گيرند . » ورقاء بن عازب گويد : سوى آنها رفتيم و چون نزديكشان رسيديم اندك مدتى با نيزه ها ضربت زديم ، آنگاه دست به شمشيرها و گرزها برديم و مدتى از روز نبرد كرديم ، به خدا تصادم آهن كه در ميانه بود همانند بكوب گازران سراى وليد بن عقبه بود . » گويد : چنين بود تا خدا آنها را هزيمت كرد و به ما پشت كردند .\r\nابو صادق گويد : ابراهيم بن اشتر به پرچمدار خويش مىگفت : « پرچم خويش را ميان آنها پيش ببر . » پرچمدار مىگفت : « فدايت شوم ، راه پيشرفت ندارم » و او مىگفت : « بله ، ياران تو نبرد مىكنند\r\nو ان شاء الله فرارى نمىشوند . » گويد : و چون پرچمدار پرچم خويش را مىبرد ، ابراهيم با شمشير حمله مىبرد و به هر كه مىزد از پاى در مىآمد .\r\nگويد : ابراهيم پيادگان را از پيش روى خويش مىراند ، گويى برّگان بودند و چون همراه پرچم حمله مىبرد ، يارانش بيكباره حمله مىبردند .\r\nمشرقى گويد : آن روز همراه عبيد الله آهنى بود كه به هر چه مىخورد به جاى نمىماند و چون يارانش هزيمت شدند ، عيينه پسر اسماء ، خواهر خويش ، هند دختر اسماء ، را كه زن عبيد الله بود برداشته بود و مىبرد و رجزى به اين مضمون مىخواند :\r\n« اگر ريسمانهاى ما بريده شد\r\n","description":"","footnote":"","page_name":" 3389 ","page_number":114},
  {"content":"\r\n« چه بسا كه هنگام جنگ « دلير نشاندار را از پاى در آورده‌ام . » فضيل بن خديج گويد : « وقتى ابراهيم به ابن زياد و ياران وى حمله برد از پس نبردى سخت و كشتار بسيار از دو سوى ، هزيمت شدند و چون عمير بن حباب ديد كه ياران ابراهيم ياران عبيد الله را هزيمت كرده‌اند ، كس پيش وى فرستاد كه هم اكنون سوى تو مىآيم .\r\nابراهيم گفت : « پيش من ميا تا هيجان نگهبانان خدا آرام شود كه از دست اندازى آنها بر تو بيمناكم . » گويد : ابراهيم مىگفت : « يكى را كشتم كه بوى مشك مىداد ، دستانش به يكسو افتاده بود و پاهايش سوى ديگر ، زير پرچمى جداگانه بود بر كنارهء رود خازر ، و چون او را بكاويدند معلوم شد عبيد الله زياد است كه كشته شده ، يك ضربت خورده بود كه به دو نيمه شده بود پاهايش در سمت مشرق افتاده بود و دستانش در سمت مغرب . » گويد : شريك بن جديره تغلبى به حصين بن نمير سكونى حمله برد ، مىپنداشت او عبيد الله بن زياد است ، در گردن همديگر آويختند ، تغلبى بانگ زد مرا با روسپى زاده بكشيد » و ابن نمير كشته شد .\r\nگويد : شريك بن جدير تغلبى با على صلى الله عليه بوده بود ، و چشمش آسيب ديده بود و چون جنگ على به سر رفت سوى بيت المقدس رفت و آنجا ببود و چون\r\nقتل حسين رخ داد گفت : « با خدا پيمان مىكنم كه اگر فلان مقدار كس يافتم كه خونخواه حسين باشند پسر مرجانه را مىكشم يا در مقابل وى جان مىدهم » و چون خبر يافت كه مختار به خونخواهى حسين قيام كرده سوى وى آمد .\r\nگويد : مختار شريك را با ابراهيم بن اشتر فرستاد و سالار سواران ربيعه كرد وى به ياران خويش گفت : « با خدا چنين و چنان پيمان كرده‌ام » و سيصد كس با وى\r\n","description":"","footnote":"","page_name":" 3390 ","page_number":115},
  {"content":"\r\nبيعت مرگ كردند و چون با دشمن تلاقى شد حمله برد و با ياران خويش صفها را يكايك مىشكست تا به عبيد الله رسيدند و غبار برخاست و جز تصادم آهن و شمشيرها شنيده نمىشد و چون گروهها از هم جدا شدند ، تغلبى و عبيد الله بن زياد كشته شده بودند و كشتهء ديگر با آنها نبود .\r\nگويد : تغلبى شعرى گفته بود به اين مضمون :\r\n« هر عيشى را آلوده مىبينم « بجز به زمين كوفتن نيزه در سايهء اسب . » فضيل بن خديج گويد : شرحبيل بن ذى الكلاع كشته شد و سه كس دعوى كشتن وى داشتند : سفيان بن يزيد ازدى ، ورقاء بن عازب اسدى و عبيد الله بن زهير سلمى .\r\nگويد : وقتى ياران عبيد الله بن زياد هزيمت شدند ياران ابراهيم بن اشتر به تعقيب آنها رفتند و كسانى كه غرق شدند از كشته شدگان بيشتر بود . اردوگاه آنها را به تصرف آوردند كه همه چيز در آن بود .\r\nگويد : خبر به مختار رسيد ، وى به ياران خويش مىگفته بود : « ان شاء الله همين دو روزه از طرف ابراهيم بن اشتر و يارانش خبر فتح به شما مىرسد كه ياران عبيد الله بن مرجانه را هزيمت كرده‌اند . » گويد : پس مختار از كوفه برون شد و سايب بن مالك اشعرى را جانشين خويش كرد و با كسان بيامد و در ساباط منزلگاه كرد .\r\nشعبى گويد : « من و پدرم جزو كسانى بوديم كه با وى برون شده بودند . » گويد : وقتى از ساباط گذشتيم به كسان گفت : « خوشدل باشيد كه نگهبانان خدا يك روز تا شب در نصيبين يا نزديك نصيبين و نرسيده به منزلگاهشان ، آنها را با شمشير كشتند و بيشترشان در نصيبين محصور بودند .\r\nگويد : وقتى وارد مداين شديم و به دور او فراهم شديم به منبر رفت ، به خدا\r\n","description":"","footnote":"","page_name":" 3391 ","page_number":116},
  {"content":"\r\nوى سخن مىكرد و ما را به كوشش و نيك اعتقادى\r\nو تلاش و ثبات در كار اطاعت و خونخواهى اهل بيت عليهم السلام مىخواند كه بشارتهاى پياپى از كشته شدن عبيد الله ابن زياد و هزيمت يارانش و تصرف اردوگاهش و كشته شدن بزرگان شام به دو رسيد .\r\nو مختار گفت : « اى نگهبانان خدا ، مگر پيش از آنكه چنين شود اين بشارت را به شما نداده بودم ؟ » گفتند : « چرا ، به خدا ، اين را گفته بودى » گويد : در اين وقت يكى از همسايگان ما كه از مردم همدان بود به من گفت :\r\n« اى شعبى ، حالا ديگر ايمان مىآرى ؟ » گويد : گفتمش : « به چه چيز ايمان بيارم ؟ ايمان بيارم كه مختار غيب مىداند ؟\r\nهرگز به اين ايمان نمىآرم . » گفت : « مگر به ما نگفته بود كه آنها هزيمت شده‌اند ؟ » گفتمش : « وى به ما مىگفت كه آنها در نصيبين از سرزمين جزيره هزيمت شده‌اند اما هزيمت در خازر بوده ، از سرزمين موصل » گفت : « نه ، به خدا اى شعبى تو ايمان نمىآرى تا عذاب دردانگيز را ببينى . » راوى گويد : به دو گفتم : « اين مرد همدانى كه چنين مىگفت كى بود ؟ » گفت : « به خدا مردى شجاع بود به نام سلمان پسر حمير از ثوريان همدان كه در جنگ حرورا با مختار كشته شد . » گويد : مختار به كوفه بازگشت ، ابن اشتر از اردوگاه خويش سوى موصل رفت و عاملان خويش را بر ولايت گماشت از جمله برادر ناتنى خويش عبد الرحمن ابن عبد الله را بر نصيبين گماشت ، سنجار و دارا و ناحيهء مجاور آن را از سرزمين جزيره به تصرف آورد .\r\nگويد : آن گروه از مردم كوفه كه مختار با آنها نبرد كرده بود و هزيمت شده بودند برون شدند و در بصره به مصعب پيوستند . از جمله كسانى كه پيش مصعب رفتند\r\n","description":"","footnote":"","page_name":" 3392 ","page_number":117},
  {"content":"\r\nشبث بن ربعى بود .\r\nدر همين سال عبد الله بن زبير ، قباع را از بصره برداشت و برادر خويش مصعب بن زبير را آنجا فرستاد .\r\nوافد بن ابى ياسر گويد : عمرو بن سرح ، آزاد شدهء زبير پيش ما مىآمد و با ما سخن مىكرد . مىگفت : « به خدا من با كسانى بودم كه با مصعب بن زبير از مكه به بصره آمدند . » گويد : مصعب روى بسته بيامد و شتر خويش را بر در مسجد خوابانيد آنگاه وارد شد و به منبر رفت و كسان گفتند : « امير ، امير » گويد : حارث بن عبد الله كه امير بصره بود بيامد و مصعب چهره بگشود كه او را شناختند و گفتند : « مصعب بن زبير » گويد : مصعب به حارث گفت : « بالا بيا ، بالا بيا » و او بالا رفت و يك پله پايين - تر از او بر منبر نشست .\r\nگويد : آنگاه مصعب برخاست و حمد خدا گفت و ثناى او كرد .\r\nگويد : به خدا بسيار سخن نكرد آنگاه اين آيه را خواند :\r\n* ( « بِسْمِ الله الرَّحْمنِ الرَّحِيمِ ، طسم ، تِلْكَ آياتُ الْكِتابِ الْمُبِينِ نَتْلُوا عَلَيْكَ من نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ . إِنَّ فِرْعَوْنَ عَلا في الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ إِنَّه كانَ من الْمُفْسِدِينَ 28 : 0 - 4 ) * [ 1 
  ] » يعنى : به نام خداى رحمان و رحيم . طاسين . ميم ، اين آيه هاى كتاب واضح است شمه اى از خبر موسى و فرعون را درست براى قومى كه باور دارند بر تو مىخوانيم فرعون در آن سرزمين تفوق داشت و مردم آن را فرقه ها كرده بود ، كه دسته اى از ايشان را زبون مىشمرد و پسرانشان را سر مىبريد و زنانشان را زنده نگه مىداشت كه وى از تبهكاران بود . در اينجا با دست سوى شام اشاره كرد .\r\n\r\n","description":"","footnote":"\r\n[ 1 
  ] قصص 28 آيات 1 تا 4\r\n","page_name":" 3393 ","page_number":118},
  {"content":"\r\nآنگاه اين آيه را خواند :\r\n« * ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ 28 : 5 ) * » [ 1 
  ] يعنى : ولى ما مىخواستيم بر آن كسان كه در آن سرزمين زبون به شمار رفته بودند منت نهيم و پيشوايانشان كنيم و وارثانشان كنيم . در اينجا با دست سوى حجاز اشاره كرد .\r\nو باز اين آيه را خواند :\r\n« . . . * ( وَنُرِيَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ 28 : 6 ) * [ 2 
  ] » يعنى : و به دست آنها به فرعون و هامان و سپاهشان حوادثى را كه از آن حذر ميكردند بنمايانيم .\r\nو در اينجا باز سوى شام اشاره كرد .\r\nعوانه گويد : وقتى مصعب به بصره آمد براى آنها سخن كرد ، گفت : « اى مردم بصره ، شنيده‌ام اميران خود را لقب مىدهيد . و من خويشتن را قصاب ناميده‌ام . » در همين سال مصعب بن زبير سوى مختار رفت و او را بكشت .\r\n\r\nسخن از سبب رفتن مصعب سوى مختار و حكايت كشته شدن وى\r\nحبيب بن بديل گويد : وقتى شبث به نزد مصعب رسيد بر استرى بود كه دم آن را بريده بود و قسمتى از گوش آن را نيز بريده بود . قباى خويش را نيز دريده بود و بانگ مىزد : « آى كمك ، آى كمك » گويد : پيش مصعب رفتند و به دو گفتند : « بر در يكى هست كه بانگ مىزند :\r\n\r\n","description":"","footnote":"\r\n[ 1 
  ] قصص ، آيهء : 5\r\n[ 2 
  ] قصص ، آيهء : 6\r\n","page_name":" 3394 ","page_number":119},
  {"content":"\r\nآى كمك آى كمك . و قبايش دريده و چنين و چنان است » مصعب گفت : « بله ، اين شبث بن ربعى است كسى جز او چنين نمىكند ، بياريدش » گويد : پس شبث را پيش وى بردند ، بزرگان مردم كوفه نيز بيامدند و به نزد مصعب وارد شدند و به دو گفتند كه بر مخالفت مختار اتفاق كرده‌اند و از بليهء خويش و اينكه غلامان و آزادشدگانشان بر آنها تاخته بودند سخن آوردند و شكايت به دو بردند و يارى خواستند كه با آنها به مقابلهء مختار رود .\r\nگويد : محمد بن اشعث بن قيس نيز پيش آنها آمد ، وى در جنگ كوفه حضور نداشته بود كه در قصر خويش نزديك قادسيه در طيزناباد مقر داشته بود و چون از هزيمت كسان خبر يافت براى حركت آماده شد . در اين اثنا مختار دربارهء او پرسيد كه جايش را خبر دادند و عبد الله بن قراد خثعمى را با يكصد كس سوى او فرستاد كه چون روان شدند و او خبر يافت كه نزديك وى رسيده‌اند از راه صحرا سوى مصعب روان شد و به دو پيوست و چون به نزد مصعب رسيد وى را به حركت ترغيب كرد . مصعب او را به سبب اعتبارش تقرب داد و حرمت كرد .\r\nگويد : مختار كس سوى خانه محمد بن اشعث فرستاد و آن را ويران كرد .\r\nيوسف بن يزيد گويد : مصعب وقتى مىخواست سوى كوفه رود ، كه كسان بسيار با وى سخن كرده بودند ، به محمد بن اشعث گفت : « حركت نمىكنم تا مهلب ابن ابى صفره سوى من آيد » گويد : « آنگاه مصعب به مهلب كه عامل وى بر فارس بود نوشت پيش ما بيا كه در كار ما حاضر باشى كه مىخواهيم سوى كوفه رويم » اما مهلب و يارانش نيامدند و كار خراج را دستاويز كرد كه آمدن را خوش نداشت .\r\nگويد : مصعب به محمد بن اشعث در اثناى يكى از ترغيبها كه از او مىكرد گفت كه پيش مهلب رود و او را بياورد و به دو گفت تا مهلب نيايد حركت نخواهد\r\n","description":"","footnote":"","page_name":" 3395 ","page_number":120},
  {"content":"\r\nكرد . پس محمد بن اشعث با نامهء مصعب پيش مهلب رفت و چون نامه را بخواند به دو گفت : « اى ابو محمد كسى همانند تو پيك مىشود ! مگر مصعب پيكى جز تو نيافت . » محمد گفت : « به خدا من پيك كسى نيستم ، اما غلامان و آزادشدگان ما بر زنان و فرزندان و حرم ما تسلط يافته‌اند . » گويد : پس مهلب حركت كرد\r\nبا گروههاى انبوه و اموال بسيار ، به ترتيبى كه هيچكس از مردم بصره چنان نبودند .\r\nگويد : وقتى مهلب به بصره رسيد ، به در مصعب رفت كه پيش وى در آيد كه به كسان اجازهء ورود داده بود اما حاجب مانع او شد كه مهلب را نمىشناخت .\r\nمهلب دست در آورد و بينى او را بشكست كه پيش مصعب رفت و خون از بينىاش روان بود كه به دو گفت : « چه شده ؟ » گفت : « يكى كه نمىشناسمش مرا زد . » گويد : در اين وقت مهلب در آمد و حاجب گفت : « همين است » مصعب به دو گفت : « به جاى خودت برو » آنگاه مصعب كسان را گفت كه به نزد پل بزرگ اردو بزنند . عبد الرحمن بن مخنف را خواست و به دو گفت : « سوى كوفه رو و همه كسانى را كه مىتوانى سوى من آر و آنها را نهانى به بيعت من دعوت كن . » گويد : ياران مختار از او بازماندند و از اطراف وى برفتند و در خانه هاى خويش نشسته بودند و رخ نمىنمودند .\r\nگويد : مصعب برون شد ، عباد بن حصين حبطى را كه از مردم بنى تميم بود با مقدمهء خويش فرستاد . عمر بن عبيد الله را بر پهلوى راست سپاه خويش گماشت ، مهلب بن ابى صفره را بر پهلوى چپ گماشت . مالك بن مسمع را بر مردم بكر بن وائل گماشت كه در يكى از پنج ناحيهء بصره جاى داشتند ، مالك بن منذر را بر مردم\r\n","description":"","footnote":"","page_name":" 3396 ","page_number":121},
  {"content":"\r\nعبد القيس گماشت كه از ناحيهء ديگر بصره بودند احنف بن قيس را بر مردم تميم گماشت كه از ناحيهء ديگر بودند ، زياد بن عمرو ازدى را بر ازديان گماشت كه از ناحيهء ديگر بودند ، قيس بن هيثم را نيز بر مردم بيرون شهر گماشت .\r\nگويد : مختار خبر يافت و ميان ياران خويش به پا خاست و حمد خدا گفت و ثناى او كرد و گفت : « اى مردم كوفه ، اى اهل دين و ياران حق و پشتيبانان ضعيف و شيعيان پيمبر و آل پيمبر ، فراريان شما كه با شما ستم كرده بودند پيش فاسقان همانند خويش رفته‌اند و آنها را بر ضد شما به گمراهى كشيده‌اند تا حق محو شود و باطل جان گيرد و دوستان خدا كشته شوند . به خدا اگر شما هلاك شويد پرستش خداى با دروغ بستن به خداى و لعن خاندان پيمبر وى در آميزد ، با احمر بن شميط حركت كنيد كه اگر با آنها مقابله كنيد ان شاء الله همانند مردم عاد و ارم نابودشان مىكنيد . » گويد : احمر بن شميط بيرون شد و در حمام اعين اردو زد . مختار نيز سران چهار ناحيهء شهر را كه با ابن اشتر بوده بودند خواست و همراه ابن شميط فرستاد چنان كه با ابن اشتر مىفرستاده بود ، كه چون ديده بودند ابن اشتر در كار مختار سستى مىكند از او جدا شده بودند و كناره گرفته بودند كه مختار آنها را با ابن شميط فرستاد و سپاهى انبوه همراه وى كرد .\r\nگويد : ابن شميط برون شد و ابن كامل شاكرى را بر مقدمهء سپاه خويش گماشت . آنگاه برفت تا به مذار رسيد ، مصعب نيز بيامد و نزديك وى اردو زد آنگاه هر كدامشان سپاه خويش را بياراستند و پس از آن به مقابلهء همديگر رفتند .\r\nگويد : ابن شميط ، عبد الله بن كامل شاكرى را بر پهلوى راست سپاه خويش نهاد ، عبد الله بن وهب جشمى را بر پهلوى چپ گماشت . رزين عبد سلولى سالار سواران شد و كثير بن اسماعيل كندى كه در جنگ خازر همراه ابراهيم بن اشتر بوده بود سالار پيادگان . كيسان ، ابو عمره ، را كه وابستهء عرينه بود سالار آزادشدگان كرد .\r\n","description":"","footnote":"","page_name":" 3397 ","page_number":122},
  {"content":"\r\nگويد : عبد الله بن وهب بن انس جشمى كه پهلودار چپ ابن شميط بود پيش وى آمد و گفت : « آزادشدگان و غلامان به هنگام نبرد سستى مىكنند بسيار كس از آنها بر اسبان سوارند و تو پياده اى به آنها دستور بده مانند تو پياده شوند و از تو تبعيت كنند كه بيم دارم اگر لختى بجنگند و به معرض ضربات نيزه و شمشير باشند بر - اسبان خويش بگريزند و ترا واگذارند ، اگر پياده شان كنى به ناچار ثبات ورزند . » اين سخن را از روى دغلى با آزادشدگان و غلامان مىگفت به سبب رفتارى كه در كوفه از آنها ديده بودند و مىخواست اگر جنگ به ضررشان بود غلامان و آزادشدگان پياده باشند و هيچكس از آنها جان به در نبرد ، اما ابن شميط بد گمان نشد و پنداشت كه قصد نيكخواهى دارد كه آنها ثبات ورزند و بجنگند . پس گفت : « اى گروه آزادشدگان با من پياده شويد و بجنگيد » گويد : آنها پياده شدند و پيش روى او و پرچمش جاى گرفتند .\r\nگويد : « مصعب بن زبير بيامد ، عباد بن حصين را سالار سواران كرده بود ، عباد بيامد تا نزديك ابن شميط و ياران وى رسيد و گفت : « ما شما را به كتاب خدا و سنت پيمبرش و بيعت امير مؤمنان عبد الله بن زبير دعوت مىكنيم . » گويد : آنها نيز گفتند : « ما شما را به كتاب خدا و سنت پيمبرش و بيعت امير مختار دعوت مىكنيم و اينكه كار خلافت را در خاندان پيمبر به شورى واگذاريم كه هر كه پندارد كه كسى حق دارد بر آنها خلافت كند ما از او بيزاريم و با وى نبرد مىكنيم . » گويد : عباد پيش مصعب بازگشت و به دو خبر داد .\r\nمصعب گفت : « به آنها حمله كن » عباد بازگشت و به ابن شميط و ياران وى حمله برد و هيچكس از آنها از جاى نرفت ، آنگاه به جاى خويش باز رفت . پس از آن مهلب بيامد و جاى وى را گرفت آنگاه مهلب به ابن كامل و يارانش حمله برد . ياران ابن كامل نيز\r\n","description":"","footnote":"","page_name":" 3398 ","page_number":123},
  {"content":"\r\nحمله بردند و دو گروه در هم افتادند . ابن كامل پياده شد پس از آن مهلب برفت و به جاى خود ايستاد و لختى ببودند .\r\nآنگاه مهلب به ياران خويش گفت : « يك حملهء دليرانه كنيد كه اين قوم با حمله اى كه آوردند در شما طمع بسته‌اند . » پس حمله اى سخت آغاز كردند كه قوم پشت بكردند اما ابن كامل با كسانى از مردم همدان ثبات ورزيد . مهلب شعارهايشان را مىشنيد كه : من جوان شاكريم ، من جوان شباميم ، من جوان ثوريم ، و طولى نكشيد كه هزيمت شدند . عمر بن عبيد الله بن معمر به عبد الله بن انس حمله برد و مدتى جنگ كرد آنگاه برفت پس از آن جماعت به يك جا به ابن شميط حمله بردند كه نبرد كرد تا كشته شد . ياران وى ميان خويش بانگ مىزدند : « اى مردم بجيله و خثعم ، ثبات ، ثبات . » اما مهلب به آنها بانگ زد : « فرار كنيد كه فرار مايهء نجات شماست . چرا خودتان را با اين دو برده به كشتن مىدهيد ، خدا كوششتان را به گمراهى برد . » گويد : آنگاه مهلب به ياران خويش نگريست و گفت : « امروز كشتار بسيار از قوم من بود » آنگاه سواران به پيادگان ابن شميط تاختند كه از هم جدا شدند و هزيمت شدند و راه صحرا گرفتند .\r\nگويد : مصعب ، عباد بن حصين را با سواران فرستاد و گفت : « هر كه را به اسيرى گرفتى گردنش را بزن » محمد بن اشعث را با گروهى انبوه از سواران كوفه كه مختار برونشان كرده بود فرستاد و گفت : « اينك خونيهاى شما » و اينان نسبت به هزيمتيان سختتر از مردم بصره بودند كه هر يك از آنها را مىگرفتند مىكشتند و اسيرى نمىگرفتند كه او را ببخشند .\r\nگويد : از اين سپاه جز گروهى از سواران نجات نيافتند ، پيادگان همگى بجز اندكى نابود شدند .\r\nمعاوية بن قره مزنى گويد : به يكى از آنها رسيدم و سر نيزه را در چشمش فرو\r\n","description":"","footnote":"","page_name":" 3399 ","page_number":124},
  {"content":"\r\nبردم و نيزه را در چشمش تكان مىدادم . » راوى گويد : به دو گفتم : « چنين كردى ؟ » گفت : « آرى به نزد ما خون آنها از خون تركان و ديلمان حلالتر بود . » گويد : معاوية بن قره قاضى مردم بصره بود .\r\nاعشى دربارهء اين نبرد شعرى دارد به اين مضمون :\r\n« آيا شنيده اى كه مردم بجيله « در مذار چه كشيدند ؟\r\n« همه روز معرض ضربات شمشير و نيزه بودند « گويى ابرى بر آنها صاعقه باريد « و در آنجا همگى به هلاكت افتادند\r\n« اگر از كوفه گذر كردى « به ياران مختار بگوى « كه ناچيز شدند « از كشتگانشان و فراريانشان كه « در صحراها كشته مىشدند « دلم خنك شد « هلاكت قومم مرا خوشحال نكرد « اگر چه به اختيار رفته بودند « ولى از آن زبونى و ننگ « كه به ابو اسحاق رسيد « خرسند شدم . » گويد : مصعب بيامد تا از مقابل واسط نيزار گذشت ، آن وقت هنوز واسط بنيان نگرفته بود ، آنگاه راه كسكر گرفت و پيادگان را با بارهايشان و ضعيفان قوم به\r\n","description":"","footnote":"","page_name":" 3400 ","page_number":125},
  {"content":"\r\nكشتىها نشانيد كه از رودى به نام رود خرشاذ برفتند و از آن رود به رود ديگر رفتند به نام قوسان و از اين رود آنها را به فرات رسانيد فضيل بن خديج كندى گويد : مردم بصره بيرون مىآمدند و كشتىهاى خويش را مىكشيدند و مىگفتند :\r\n« مصعب كشيدن طناب كشتى را « و كشيدن كشتىهاى بزرگ طنابدار را « عادت ما كرده است . » گويد : وقتى عجمانى كه با مختار بودند از سرنوشت برادرانشان كه همراه ابن شميط رفته بودند خبر يافتند به فارسى گفتند : « اين بار دروغ گفت » [ 1 
  ] عبد الرحمن بن ابى عمير ثقفى گويد : به خدا به نزد مختار نشسته بودم كه خبر هزيمت قوم آمد .\r\nگويد : روى به من كرد و گفت : « به خدا از غلامان كشتارى كرده‌اند كه هرگز كسى مانند آن نشنيده » آنگاه گفت : « ابن شميط و ابن كامل و فلان و فلان كشته شده‌اند » و كسانى از مردان عرب را نام برد كه در جنگ كشته شده بودند و يكىشان در جنگ از يك گروه بيشتر بود .\r\nگويد : گفتم : « به خدا اين مصيبت است . » گفت : « از مرگ چاره نيست ، و من هيچ مرگى را همانند مرگ ابن شميط دوست ندارم ،\r\nچه خوش است مردانه كشته شدن . » گويد : دانستم كه اين مرد به خاطر گرفته كه اگر به مقصود نرسيد چندان نبرد كند تا جان بدهد .\r\nگويد : و چون مختار خبر يافت كه از راه آب و خشكى سوى وى مىآيند برفت تا با كسان خود در سليحين فرود آيد كه محل تلاقى رودها ، رود حيره و رود سليحين و رود قادسيه و رود برسف ، بود و فرات را به طرف رودها بست كه همه آب\r\n\r\n","description":"","footnote":"\r\n[ 1 
  ] عين جمله در متن به فارسى آمده\r\n","page_name":" 3401 ","page_number":126},
  {"content":"\r\nآن در رودها افتاد و كشتىهاى مردم بصره در گل ماند و چون اين را بديدند از كشتىها برون شدند و به راه افتادند ، سوارانشان نيز به تاخت بيامدند تا نزديك بند رسيدند و آن را شكستند و راه كوفه گرفتند .\r\nگويد : و چون مختار اين را بديد سوى آنها آمد و در حرورا فرود آمد و ميان آنها و كوفه حايل شد ، قصر خويش را با مسجد استوار كرده بود و لوازم حصار آنجا برده بود .\r\nگويد : پس مصعب سوى وى آمد كه در حرورا بود و عبد الله بن شداد را بر - كوفه جانشين خويش كرده بود ، مختار به مقابلهء مصعب رفت . سليم بن يزيد كندى را بر پهلوى راست خويش نهاده بود ، سعيد بن منقذ ثورى را بر پهلوى چپ نهاده بود ، عبد الله بن قراد خثعمى آن روز سالار نگهبانان وى بود ، عمرو بن عبد الله نهدى را بر سواران گماشته بود و مالك بن عمرو نهدى را بر پيادگان گماشته بود .\r\nگويد : مصعب نيز مهلب بن ابى صفره را بر پهلوى راست خويش نهاده بود .\r\nعمير بن عبيد الله تيمى را بر پهلوى چپ نهاده بود ، عباد بن حبطى سالار سواران بود ، مقاتل بن مسمع بكرى سالار پيادگان بود ، خود مصعب پياده شده بود و راه مىرفت و كمانى به دوش آويخته بود .\r\nگويد : مصعب ، محمد بن اشعث را سالار مردم كوفه كرد . محمد بيامد و در جانب مغرب و طرف راست ، ما بين مصعب و مختار ، جاى گرفت .\r\nگويد : و چون مختار اين را بديد براى مقابله با مردم هر يك از پنج ناحيه بصره ، يكى از ياران خويش را روانه كرد . سعيد بن منقذ پهلودار چپ را سوى بكر بن وائل فرستاد كه سالارشان مالك بن مسمع بكرى بود ، عبد الرحمن بن شريح شبامى را كه عهده دار بيت المال وى بود سوى عبد القيس فرستاد كه سالارشان مالك ابن منذر بود .\r\nعبد الله بن جعدهء قرشى مخزومى را سوى مردم بيرون شهر فرستاد\r\n","description":"","footnote":"","page_name":" 3402 ","page_number":127},
  {"content":"\r\nكه سالارشان قيس بن سهم سهمى بود . مسافر بن سعيد ناعطى را سوى مردم ازد فرستاد كه سالارشان زياد بن عمرو عتكى بود . سليم بن يزيد كندى پهلودار راست خويش را سوى بنى تميم فرستاد كه سالارشان احنف بن قيس بود . سايب بن مالك اشعرى را نيز سوى محمد بن اشعث فرستاد و خود با بقيه يارانش بماند .\r\nگويد : پس دو قوم پيش رفتند و به همديگر نزديك شدند . سعيد بن منقذ و عبد الرحمن بن شريح به مردم بكر بن وائل و عبد القيس كه در پهلوى چپ بودند و سالارشان عمرو بن عبيد الله تيمى بود حمله بردند و مردم ربيعه با آنها نبردى سخت كردند و مقاومت آوردند . سعيد بن منقذ و عبد الرحمن بن شريح نيز از مقابل آنها ، پس نرفتند وقتى يكيشان حمله مىبرد و باز مىآمد ديگرى حمله مىبرد و بسا مىشد كه با هم حمله مىبردند .\r\nگويد : مصعب كس پيش مهلب فرستاد كه براى حمله به گروه مقابل خويش در انتظار چيستى ؟ با ياران خويش حمله كن .\r\nمهلب گفت : « به خدا تا فرصت به دست نيارم از ترس مردم كوفه مردم ازد و تميم را به كشتن نمىدهم . » گويد : مختار كس پيش عبد الله بن جعده فرستاد كه به گروه مقابل خويش حمله كن و او به مردم بيرون شهر حمله برد و پسشان راند تا پيش مصعب رسيدند ، مصعب زانو زد كه اهل فرار نبود و تيرهاى خويش را بينداخت ، كسان به نزد وى پياده شدند و لختى نبرد كردند آنگاه دو گروه از هم جدا شدند .\r\nگويد : مصعب كس پيش مهلب فرستاد كه بر دو گروه از پنج گروه بصره بود همه تازه نفس با جمع انبوه و سواران بسيار ، و گفت : « بىپدر براى حمله بردن بر اين قوم در انتظار چيستى ؟ » گويد : مهلب باز مدتى نه چندان دراز صبر كرد ، آنگاه به ياران خويش گفت : « از آغاز روز كسان نبرد كردند و شما ايستاده بوديد ، آنها نبردى نيكو\r\n","description":"","footnote":"","page_name":" 3403 ","page_number":128},
  {"content":"\r\nكرده‌اند و اينك نوبت شماست حمله بريد و از خدا كمك جوييد و پايمردى كنيد . » گويد : كسانى كه با وى بودند حمله اى سخت بردند و ياران مختار را به سختى در هم شكستند و آنها را عقب راندند . عبد الله بن عمرو نهدى كه از اهل صفين بود گفت : « خدايا من بر همانم كه در شب پنجشنبه صفين بودم خدايا از كار اينان يعنى يارانش كه هزيمت شده بودند بيزارم و از اين كسان نيز يعنى ياران مصعب بيزارم » آنگاه با شمشير خويش نبرد كرد تا كشته شد .\r\nگويد : اسب مالك بن عمرو نهدى ، ابو نمران ، را كه\r\nسالار پيادگان بود پيش وى بردند كه بر نشست . ياران مختار به شدت در هم شكسته شدند ، گفتى بيشه اى بودند كه حريق در آن افتاده بود . مالك وقتى بر نشست گفت : « از بر نشستن چه سود ، به خدا اگر اينجا كشته شوم بهتر از آن است كه در خانه‌ام بكشندم ، اهل نصرت كجايند ، اهل ثبات كجايند ؟ » گويد : در حدود پنجاه كس سوى وى آمدند كه بر ياران محمد بن اشعث حمله برد و اين به هنگام شب بود . محمد بن اشعث با بيشتر يارانش در سمت وى كشته شدند ، بعضىها گفته‌اند او محمد بن اشعث را كشته بود ، ابو نمران را نيز پهلوى وى كشته يافتند ، مردم كنده پندارند كه عبد الملك بن اشاءة كندى او را كشت كه وقتى مختار با ياران خويش بر كشتهء محمد بن اشعث گذشت گفت : « اى گروه ياران ، بر روبهان حيله گر حمله بريد » و چون حمله بردند ابو نمران كشته شد . مردم خثعم پنداشته‌اند كه عبد الله بن قراد او را كشته بود .\r\nابو مخنف گويد : از عوف بن عمرو جشمى شنيدم كه يكى از غلامان آنها وى را كشته بود . بدين سان چهار كس دعوى كشتن وى را داشتند و پنداشتند كه هر كدام به تنهايى او را كشته‌اند .\r\nگويد : ياران سعيد بن منقذ هزيمت شدند و او با گروهى از قوم خويش ، در حدود هفتاد كس ، نبرد كردند تا كشته شدند . سليم بن يزيد كندى نيز\r\n","description":"","footnote":"","page_name":" 3404 ","page_number":129},
  {"content":"\r\nبا نود كس از قوم خويش و از ديگران نبرد كرد و ضربت زد تا كشته شد .\r\nگويد : مختار بر دهانهء كوچه شبث به نبرد پرداخت ، آنجا پياده شده بود و قصد رفتن نداشت همه شب نبرد كرد تا قوم از اطراف وى برفتند . در آن شب كسانى از ياران وى و اهل ثبات كشته شدند ، كه عاصم بن عبد الله ازدى و عياش بن خازم همدانى ثورى و احمر بن هديج همدانى فايشى از آن جمله بودند .\r\nابو الزبير گويد : همدانيان آن شب بانگ مىزدند كه اى گروه همدان با شمشير بزنيدشان و با آنها مردانه بجنگيد .\r\nگويد : وقتى كسان از اطراف مختار پراكنده شدند يارانش گفتند : « اى امير ، كسان برفتند تو نيز به جاى خويش در قصر باز گرد . » مختار گفت : « به خدا وقتى آمدم قصد بازگشت به قصر نداشتم ، اكنون كه كسان رفته‌اند به نام خداى سوار شويم » گويد : آنگاه بيامد و وارد قصر شد .\r\nحصيرة بن عبد الله گويد : افراطيان شيعه به نزد هند دختر متكلفه ناعطى فراهم مىشدند و در خانهء او و نيز در خانه ليلى دختر قمامه مزنى سخن مىكردند .\r\nگويد : برادر ليلى رفاعه پسر قمامه از شيعيان على بود ، اما معتدل بود و خواهرش او را دوست نداشت .\r\nگويد : و چنان شد كه ابو عبد الله جدلى و يزيد بن شراحيل خبر اين دو زن و افراطى بودنشان را با خبر ابى الاحراس مرادى و بطين ليثى و ابى الحارث كندى به محمد بن حنفيه رسانيده بودند .\r\nيحيى بن ابى عيسى گويد : ابن حنفيه همراه يزيد بن شراحيل به شيعيان كوفه نامه نوشت و آنها را از اين گروه بيم داد ، چنين نوشت :\r\n« از محمد بن على به شيعيان ما كه در كوفه هستند : اما بعد ، به « انجمنها و مسجدها رويد و عيان و نهان ياد خدا كنيد و از غير مؤمنان همراز\r\n","description":"","footnote":"","page_name":" 3405 ","page_number":130},
  {"content":"\r\n« مگيريد [ 1 
  ] .\r\nچنان كه محافظت جان خويش مىكنيد در كار دين خويش « نيز از دروغگويان بپرهيزيد . نماز و روزه و دعا بسيار كنيد كه هيچيك از « مخلوق ضرر و نفع نتواند رسانيد مگر آنچه خدا بخواهد . هر كسى در « گرو اعمال خويش است [ 2 
  ] و هيچ گنهكارى بار گناه ديگرى را نمىبرد [ 3 
  ] و « خدا عمل هر كسى را سزا مىدهد ، [ 4 
  ] عمل نيك كنيد و براى خويش نيكى « از پيش فرستيد و از غافلان مباشيد و سلام بر شما باد . » حصيرة بن عبد الله گويد : وقتى كسان سوى حرورا مىرفتند عبد الله بن نوف از خانه هند دختر متكلفه در آمد و مىگفت : « روز چهار شنبه آسمان بلندى گرفت و قضا نازل شد كه دشمنان هزيمت شوند ، پس به نام خدا سوى حرورا حركت كنيد . » گويد : خود او نيز حركت كرد و چون دو گروه براى نبرد مقابل شدند ضربتى به صورت وى خورد و كسان هزيمت شدند ، عبد الله بن شريك نهدى كه گفتار وى را شنيده بود او را بديد و گفت : « اى ابن نوف مگر نگفته بودى كه ما آنها را هزيمت مىكنيم ؟ » گفت : « مگر در كتاب خدا نخوانده اى كه خدا هر چه را خواهد محو مىكند و ثبت مىكند و مايهء همهء كتابها نزد خداست » [ 5 
  ] گويد : صبحگاهان مصعب با كسانى از مردم بصره كه همراه وى بودند و كسانى از مردم كوفه كه پيش وى رفته بودند بيامد و راه شوره زار گرفت و بر مهلب\r\n\r\n","description":"","footnote":"\r\n[ 1 
  ] لا تَتَّخِذُوا بِطانَةً من دُونِكُمْ 3 : 118 . آل عمران آيهء 115\r\n[ 2 
  ] كُلُّ نَفْسٍ بِما كَسَبَتْ رَهِينَةٌ 74 : 38 . المدثر آيه 48\r\n[ 3 
  ] وَلا تَزِرُ وازِرَةٌ وِزْرَ أُخْرى 6 : 164 . الانعام آيه 164\r\n[ 4 
  ] هُوَ قائِمٌ عَلى كُلِّ نَفْسٍ بِما كَسَبَتْ 13 : 33 ، الرعد آيه 33\r\n[ 5 
  ] يَمْحُوا الله ما يَشاءُ وَيُثْبِتُ وَعِنْدَه أُمُّ الْكِتابِ 13 : 39 الرعد آيه 39\r\n","page_name":" 3406 ","page_number":131},
  {"content":"\r\nگذشت كه به دو گفت : « چه فتحى بود ، چه شيرين بود اگر محمد بن اشعث كشته نشده بود . » مصعب گفت : « راست گفتى ، خدا محمد را رحمت كناد » گويد : اندكى برفت آنگاه گفت : « اى مهلب ! » گفت : « اى امير ، حاضر فرمانم » گفت : « مىدانى كه عبيد الله بن على بن ابى طالب كشته شده » مهلب گفت : « انا لله و انا اليه راجعون » مصعب گفت : « وى از كسانى بود كه مىخواست اين فتح را ببيند ، حق وى به وضعى كه اكنون داريم كمتر از ما نبود ، مىدانى كى او را كشت ؟ » مهلب گفت : « نه » گفت : « قاتل وى كسى بود كه پنداشت شيعه پدر اوست با وجود آنكه مىشناختندش خونش را ريختند » گويد : آنگاه برفت تا در شوره زار فرود آمد و آب و آذوقه را از آنها بريد ، محمد بن اشعث را نيز سوى بازار فرستاد ، عبد الرحمن بن مخنف را نيز سوى ميدان سبيع فرستاد .\r\nگويد : مصعب به عبد الرحمن بن مخنف گفته بود : « دربارهء كارى كه به تو سپرده بودم چه كردى ؟ » گفت : « خدايت قرين صلاح بدارد مردم دو دسته بودند ،\r\nآنها كه دل با تو داشتند سوى تو آمدند و آنها كه با مختار هم عقيده بودند او را رها نمىكردند و كس را بر او مرجح نمىداشتند ، من نيز از خانه‌ام برون نشدم تا بيامدى » مصعب گفت : « راست گفتى » گويد : عباد بن حصين را سوى ميدان كنده فرستاد .\r\nگويد : همه اين فرستادگان آب و آذوقه را از مختار و يارانش كه در قصر\r\n","description":"","footnote":"","page_name":" 3407 ","page_number":132},
  {"content":"\r\nمختار بودند ببريدند .\r\nگويد : مصعب ، زحر بن قيس را نيز سوى ميدان مراد فرستاد عبيد الله بن حر را نيز سوى ميدان صايديين فرستاد .\r\nفضيل بن خديج گويد : عبيد الله بن حر را ديدم كه سواران مختار را در ميدان صائديين دنبال مىكرد و با آنها به نبرد بود ، گاه مىشد كه سواران آنها سواران وى را مىراندند و او از پى سواران خويش بود و از آنها حفاظت مىكرد تا به خانه عكرمه مىرسيد ، آنگاه با سواران خويش باز مىگشت و آنها را به طرف ميدان صايديين مىراند . مكرر ديدم كه سواران عبيد الله يك يا دو سقا را گرفته بودند و مىزدند كه براى آنها آب مىبرده بودند و آنها كه سخت به زحمت بودند در مقابل هر مشك يك دينار يا دو دينار مىپرداخته بودند .\r\nگويد : و چنان بود كه گاهى مختار و يارانش برون مىشدند و نبردى ناچيز مىكردند كه صدمهء چندانى به حريف نمىزد . وقتى سپاهيان وى برون مىشدند از بالاى خانه ها سنگ به آنها مىزدند و آب كثيف رويشان مىريختند ، مردم بر آنها جرئت آورده بودند ، لوازم معيشتشان از طرف زنانشان مىرسيد . زن از خانه اش برون مىشد و خوردنى و تحفه و آب همراه داشت كه روى آن را پوشانيده بود و چنان مىنمود كه مىخواهد براى نماز به مسجد اعظم رود يا سوى كسان خود مىرود كه خويشاوندى را ببيند و چون نزديك قصر مىرسيد در را مىگشودند و خوردنى يا تحفه و آب را به شوهر يا خويشاوند خود مىداد .\r\nگويد : مصعب و يارانش از اين ، خبر يافتند و مهلب به دو گفت جاهاى مراقبت معين كند و كسان و فرزندانشان را نگذارد كه سوى آنها روند و بگذاردشان تا در حصار بميرند .\r\nگويد : و چنان بود كه وقتى سخت تشنه مىشدند از آب چاه مىنوشيدند .\r\nمختار بگفت تا عسل در چاه ريختند كه طعم آن تغيير يابد و از آن بنوشند و بيشترشان\r\n","description":"","footnote":"","page_name":" 3408 ","page_number":133},
  {"content":"\r\nاز آب چاه سيراب مىشدند .\r\nگويد : آنگاه مصعب ياران خويش را گفت تا به قصر نزديك شدند عباد بن حصين جعطى بيامد و به نزديك مسجد جهينه جاى گرفت و گاه مىشد تا به نزديك مسجد بنى مخزوم پيش مىرفت و ياران وى به كسانى از ياران مختار كه از بالاى قصر نمودار مىشدند تير مىانداختند و هر زنى را نزديك قصر مىديد مىگفت :\r\n« كيستى ؟ از كجا آمده اى و كجا مىروى ؟ » گويد : به يك روز سه زن از شباميان و شاكر گرفتند كه سوى شوهران خود مىرفتند كه در قصر بودند و خوردنى همراه داشتند ، مصعب آنها را پس فرستاد و متعرضشان نشد ، آنگاه زحر بن قيس را فرستاد كه در محل حدادان كه چهار پا كرايه مىدادند جاى گرفت ، عبيد الله بن حر را نيز فرستاد كه به نزد خانهء بلال توقف كرد ، محمد بن عبد الرحمن را نيز فرستاد كه به نزد خانهء پدرش توقف كرد ، حوشب بن يزيد را نيز فرستاد كه به نزد كوچهء بصريين ، بر دهانهء كوچه بنى حذيمه توقف كرد .\r\nمهلب بيامد و راه سپرد تا در چهار سوى [ 1 
  ] خنيس جاى گرفت . عبد الرحمن بن مخنف از طرف دار السقايه بيامد ، كسانى از جوانان كوفه و بصره كه نامجرب بودند و بىخبر از كار جنگ ، سوى بازار آمدند كه سالارى نداشتند و بانگ مىزدند : « پسر دومه ، پسر دومه » مختار از بالاى قصر نمودار شد و گفت : « به خدا اگر يكى از بزرگان مكه و طايف بود ، انتساب به دومه را بر من عيب نمىگرفت » گويد : و چون پراكندگى و وضع و بىنظميشان را بديد در آنها طمع بست و به گروهى از ياران خويش گفت : « با من بياييد » در حدود دويست كس با وى برون شدند كه به آنها حمله برد و نزديك به يكصد كس را زخمى كرد و هزيمتشان كرد كه از دنبال همديگر برفتند و سمت خانهء فرات بن حيان عجلى گرفتند .\r\nگويد : آنگاه يكى از بنى ضبه ، از اهل بصره ، به نام يحيى پسر ضمضم كه از\r\n\r\n","description":"","footnote":"\r\n[ 1 
  ] در متن ، چهار سوج\r\n","page_name":" 3409 ","page_number":134},
  {"content":"\r\nبس درازقد بود هنگام سوارى پاهايش به زمين مىكشيد و مايهء وحشت كسان بود به ياران مختار حمله برد و به هر كه رو مىكرد مقاومت نمىيارست ، مختار او را بديد و به دو حمله برد و ضربتى بزد كه پيشانيش و بالاى سرش را ببرد و بيجان بيفتاد .\r\nگويد : آنگاه اين اميران و سران از هر سو بيامدند و ياران مختار كه تاب مقاومت آنها نداشتند وارد قصر شدند و در آنجا ببودند و كار محاصره سخت شد ، مختار به آنها گفت : « واى شما از محصور ماندن ضعفتان فزون مىشود ، برويم و نبرد كنيم تا اگر كشته شديم محترمانه كشته شده باشيم . به خدا نوميد نيستم كه اگر صميمانه بكوشيد ،\r\nخدايتان نصرت دهد » گويد : اما سستى آوردند و عاجز ماندند .\r\nگويد : مختار به آنها گفت : « اما به خدا من دست در دست آنها نمىنهم و به حكمشان تسليم نمىشوم » و چون عبد الله بن جعده ديد كه مختار چه مقصود دارد با ريسمانى از قصر پايين رفت و به كسانى از ياران خويش پيوست و به نزد آنها نهان شد .\r\nگويد مختار وقتى سستى و نوميدى ياران خويش را بديد آهنگ برونشدن كرد و كس پيش زن خويش ام ثابت دختر سمره فزارى فرستاد كه بوى خوش بسيار براى او فرستاد ، پس غسل كرد و حنوط ماليد و بوى خوش را به سر و ريش خود زد و با نوزده كس برون شد . سايب بن مالك اشعرى كه هر وقت مختار به مداين مىرفت در كوفه جانشين وى مىشد از آن جمله بود ، زن سايب عمره دختر ابو موسى اشعرى بود و پسرى براى وى آورده بود كه نام وى را محمد كرده بود و با پدرش در قصر بود و چون سايب كشته شد و همه كسانى را كه در قصر بودند گرفتند ، چون كودك بود رهايش كردند .\r\nگويد : چون مختار از قصر برون شد به سايب گفت : « راى تو چيست ؟ » گفت : « راى از آن تو است چه راى دارى ؟ »\r\n","description":"","footnote":"","page_name":" 3410 ","page_number":135},
  {"content":"\r\nگفت : « راى من يا رأى خدا ؟ » گفت : « راى خدا » گفت : « اى احمق ، واى تو ، من يكى از عربانم ، ديدم ابن زبير به حجاز تاخت و ديدم كه نجده به يمامه تاخت و مروان به شام ، من نيز كمتر از ديگر مردان عرب نبودم و اين ولايت را گرفتم و مانند يكى از آنها بودم جز اينكه به طلب انتقام خاندان پيمبر بودم كه عربان از آن غافل مانده بودند و كسانى را كه در خون آنها دستى داشته بودند كشتم و تا امروز در اين كار سخت كوشيدم ، اگر همتت نيست براى حفظ اعتبار خويش نبرد كن . » سايب گفت : « انا لله و انا اليه راجعون من چه كاره بوده‌ام كه براى حفظ اعتبار خويش بكوشم » گويد : با نوزده كس برون شد و گفت : « مرا امان مىدهيد كه پيش شما بيايم ؟ » گفتند : « نه ، بايد به حكم ما تسليم شوى » گفت : « هرگز حكم شما را دربارهء خودم نمىپذيرم » و با شمشير خويش ضربت زد تا كشته شد .\r\nگويد : وقتى يارانش نپذيرفتند كه با وى برون شوند به آنها گفت :\r\n« وقتى من برون شدم و كشته شدم ضعف و زبونى شما بيشتر مىشود و اگر به حكم آنها تسليم شويد دشمنانتان كه خونهاشان را ريخته‌ايد به شما مىتازند و هر كدامشان دربارهء يكى از شما گويد : اين خونى من است ، بعضىتان را بكشند و بعضى ديگرتان كشته شدن آنها را ببينند و گوييد كه اى كاش اطاعت مختار كرده بوديم و به راى او عمل كرده بوديم اما اگر با من برون شويد اگر ظفر نيابيد محترمانه جان مىدهيد و اگر كسى از شما فرار كند و پيش عشيره اش رود و عشيره اش از او حمايت كنند . شما فردا در همين وقت زبونترين مردم روى زمين خواهيد بود . »\r\n","description":"","footnote":"","page_name":" 3411 ","page_number":136},
  {"content":"\r\nگويد : « و چنان شد كه او گفته بود » گويد : كسان پنداشته‌اند كه آن روز نزديك محل روغنكشان زيانين كشته شد ، دو تن از مردم بنى حنيفه ، دو برادر يكى به نام طرفه و ديگرى به نام طريفه پسران عبد الله ابن دجاجه او را كشتند .\r\nگويد : روز پس از كشته شدن مختار ، بجير بن عبد الله مسلى گفت : « اى قوم ، ديروز يارتان رأيى درست با شما گفت كه اى كاش اطاعتش كرده بوديد اگر به حكم اين قوم تسليم شويد مانند گوسفندان سرتان را مىبرند با شمشيرهايتان برون شويد و نبرد كنيد تا محترمانه بميريد » ، اما اطاعت او نكردند و گفتند : « كسى كه بيشتر از تو اطاعت او مىكرديم و اندرز او را مىپذيرفتيم به ما چنين دستور داد و اطاعت او نكرديم پندارى اطاعت تو مىكنيم ؟ » گويد : پس قوم تسليم شدند و به حكم دشمن گردن نهادند . مصعب ، عباد بن حصين حبطى را سوى آنها فرستاد كه بازوهايشان را مىبست و بيرونشان مىآورد ، عبد الله بن شداد جشمى به عباد بن حصين وصيت كرد ، عبد الله بن قراد به جستجوى عصا يا آهن ناچيزى بود كه با آن نبرد كند اما نيافت كه وقتى پيش او رفتند و شمشيرش را گرفتند و بازوانش را بستند پشيمان شده بود .\r\nگويد : عبد الرحمن بن محمد بن اشعث بر او گذشت و گفت : « اين را بياريد به من بدهيد تا گردنش را بزنم » گفت : « بر دين جد تو باشم كه ايمان آورد و كافر شد اگر دروغ بگويم ، پدرت را با شمشير زدم تا جان داد . » گويد : پس عبد الرحمن پياده شد و گفت : « او را نزديك من آريد » و چون نزديك بردند خونش را بريخت\r\nو عباد خشمگين شد و گفت : « او را كشتى ، اما دستور كشتنش را نداشتى » گويد : و نيز عبد الرحمن به عبد الله بن شداد جشمى گذشت كه مردى و الا قدر\r\n","description":"","footnote":"","page_name":" 3412 ","page_number":137},
  {"content":"\r\nبود و به عباد گفت بداردش تا دربارهء وى با امير سخن كند . پس به نزد مصعب رفت و گفت : « مىخواهم عبد الله بن شداد را به من دهى كه او را بكشم كه خونى من است » مصعب دستور داد عبد الله را به او بدهند و چون بيامد او را گرفت و گردنش را بزد .\r\nعباد مىگفته بود : « به خدا اگر مىدانستم كه مىخواهى او را بكشى وى را به ديگرى داده بودم كه بكشدش ، پنداشته بودم با امير دربارهء او سخن مىكنى و آزادش مىكنى » گويد : پسر عبد الله بن شداد را آوردند كه نامش شداد بود و مردى بالغ بود و نوره مىكشيده بود ، گفت : « ببينيد بالغ شده ؟ » گفتند : « نه ، پسر است » و آزادش كردند .\r\nگويد : اسود بن سعيد از مصعب خواسته بود كه امان بر برادر خويش عرضه كند و اگر برون آمد او را به اسود واگذارد . پس به نزد برادر خويش رفت و امان بر او عرضه كرد اما نپذيرفت و برون نيامد و گفت : « با يارانم بميرم بهتر از آنكه با شما زندگى كنم » نام وى قيس بود و او را بياوردند و با ديگر كسان كشته شد .\r\nگويد : بجير بن عبد الله مسلى ، و به قولى يكى از آزادشدگان ، وقتى پيش مصعبش آوردند و بسيار كس از آنها همراه وى بودند به مصعب گفت : « حمد خداى كه ما را به اسيرى دچار كرد و ترا به معرض بخشيدن ما آورد . دو مقام است كه يكى مايهء رضاى خداست و يكى مايه خشم وى : هر كه ببخشد خدايش ببخشد و عزتش را بيفزايد و هر كه عقوبت كند از قصاص در امان نماند . اى پسر زبير ، ما اهل قبلهء شماييم و بر ملت شما ، نه تركيم و نه ديلم ، اگر برادران همشهريمان با من مخالفت كرده‌اند يا ما به صواب بوده‌ايم و آنها خطا كرده‌اند و يا ما به خطا بوده‌ايم و آنها به صواب رفته‌اند ، پس نبرد كرديم چنان كه مردم شام با همديگر نبرد كردند كه اختلاف كردند و به نبرد پرداختند سپس به اتفاق پيوستند . مردم بصره نيز با\r\n","description":"","footnote":"","page_name":" 3413 ","page_number":138},
  {"content":"\r\nهمديگر نبرد كردند كه اختلاف كردند و نبرد كردند ، سپس صلح كردند و به اتفاق پيوستند ، شما كه تسلط يافته‌ايد تساهل كنيد شما كه قدرت يافته‌ايد عفو كنيد . » گويد : اين سخن و امثال آن را چندان بگفت تا كسان رقت آوردند و مصعب نيز رقت كرد و خواست آنها را رها كند اما عبد الرحمن بن محمد بن اشعث به پا - خاست و گفت : « رهاشان مىكنى ! اى پسر زبير ! يا ما را نگهدار يا آنها را . » محمد بن عبد الرحمن همدانى برجست\r\nو گفت : « پدر من با پانصد كس از مردم همدان و بزرگان عشيره كشته شده‌اند و تو اينان را كه خونهاى ما در شكمهاشان موج مىزند رها مىكنى ! يا ما را نگهدار يا آنها را . » و هر قوم و خاندانى كه يكى از آنها كشته شده بود برجستند و سخنانى از اين گونه گفتند و چون مصعب بن زبير اين را بديد دستور كشتنشان را داد و آنها به يك جا بانگ زدند : « اى پسر زبير ما را مكش ، فردا ما را پيشروان سپاه خود كن و سوى شام فرست . به خدا فردا كه تو و يارانت با دشمن مقابل شويد به ما احتياج داريد اگر كشته شويم آنها را ضعيف كرده باشيم و اگر ظفر يابيم ، از آن تو و يارانت خواهد بود » گويد : اما مصعب از آنها نپذيرفت و پيرو رضاى عموم شد ، پس بجير مسلى به دو گفت : « تقاضاى من از تو اين است كه با ابن گروه كشته نشوم كه به آنها گفتم با شمشيرهايشان بيرون شوند و نبرد كنند تا محترمانه بميرند ، اما اطاعت من نكردند » پس او را پيش بردند و خونش بريختند .\r\nابو روق گويد : مسافر بن سعيد به مصعب گفت : « اى پسر زبير ، وقتى به پيشگاه خدا روى به او چه خواهى گفت كه جماعتى از مسلمانان را كه حكم ترا دربارهء خونهاى خويش پذيرفته‌اند دست بسته كشته اى ، در صورتى كه حكم حق دربارهء خونهايشان اين بود كه مسلمان را جز به قصاص مسلمان نكشند . اگر ما كسانى از شما را كشته‌ايم به شمار كسانى كه از شما كشته‌ايم بكشيد و باقيمانده را رها كنيد . اكنون ميان ما بسيار كسان هستند كه\r\n","description":"","footnote":"","page_name":" 3414 ","page_number":139},
  {"content":"\r\nحتى يك روز در جنگهاى ما و شما حاضر نبوده‌اند ، در جبال و سواد بوده‌اند ، خراج مىگرفته‌اند و راهها را امن مىداشته‌اند » گويد : اما سخنش را نشنيد و او گفت : « خدا لعنت كند قومى را كه گفتمشان شبانه سوى كشيكبانان يكى از اين كوچه ها روند و آنها را برانيم و پيش عشاير خويش رويم ، اما اطاعت من نكردند و وادارم كردند كه به خفت و پستى و زبونى تن دهم و خواستند همانند غلامان جان بدهند ، از تو مىخواهم كه خون مرا با خون آنها نياميزى . » گويد : پس او را به يكسو بردند و خونش بريختند .\r\nگويد : آنگاه مصعب بگفت تا دست مختار را از مچ بريدند و با ميخ آهنين به كنار مسجد كوفتند و همچنان بود تا وقتى كه حجاج بن يوسف بيامد و آن را بديد و گفت : « اين چيست ؟ » گفتند : « دست مختار است » و بگفت تا آن را بكندند .\r\nگويد : آنگاه مصعب عمال خويش را سوى جبال و سواد فرستاد .\r\nگويد : پس از آن مصعب به ابن اشتر نامه نوشت و او را به اطاعت خويش خواند و گفت : « اگر دعوت مرا بپذيرى و به اطاعت من آيى مادام كه خاندان زبير قدرت داشته باشد شام و سالارى سپاهها و هر چه از سرزمين مغرب كه به تصرف آرى از آن تو باشد . » عبد الملك بن مروان نيز از شام به دو نامه نوشت و وى را به اطاعت خويش خواند و گفت كه اگر دعوت مرا پذيرفتى و به اطاعت من آمدى عراق از آن تست .\r\nگويد : ابراهيم ياران خويش را خواست و گفت : « راى شما چيست ؟ » بعضى از آنها گفتند : « مطيع عبد الملك شو » ، بعضى ديگر گفتند : « مطيع ابن زبير شو . » گويد : ابن اشتر گفت : « اگر عبيد الله بن زياد و سران مردم شام را نكشته بودم\r\n","description":"","footnote":"","page_name":" 3415 ","page_number":140},
  {"content":"\r\nپيرو عبد الملك توانستم شد ، بعلاوه خوش ندارم مردم شهر ديگرى را بر مردم شهر خودم يا عشيرهء ديگرى را بر عشيرهء خودم مرجح دارم . » و به مصعب نامه نوشت و مصعب به دو نوشت كه بيا و او به اطاعت پيش مصعب رفت . » ابو جناب كلبى گويد : نامهء مصعب كه به ابن اشتر رسيد چنين بود :\r\n« اما بعد ، خدا مختار دروغ پيشه و پيروان او را كه دين كفر داشتند « و به جادوگرى گراييده بودند كشت . ما ترا به كتاب خدا و سنت پيمبر وى « و بيعت امير مؤمنان مىخوانيم اگر اين را مىپذيرى پيش من آى كه تا « وقتى من زنده باشم و قدرت خاندان زبير به جا باشد به پيمان مؤكد « به قسم و مؤكدترين پيمان و قرارى كه خدا از پيمبران خويش گرفته ، « سرزمين جزيره و همه سرزمين مغرب از آن تست و السلام . » گويد : عبد الملك بن مروان نيز به او چنين نوشته بود :\r\n« اما بعد ، خاندان زبير بر پيشوايان هدايت تاخته‌اند و با اهل « خلافت به نزاع پرداخته‌اند و در حرم الحاد آورده‌اند خدايشان رها مىكند « و حادثه بد برايشان مىآورد . من ترا به خدا و سنت پيمبر وى دعوت « مىكنم ، اگر قبول كردى و پذيرفتى ، مادام كه هستى و هستم حكومت « عراق از آن تست ، پيمان مؤكد به قسم خداى به گردن من است كه بدين « وفا كنم . » گويد : پس ابراهيم ياران خويش را خواست و نامه را به آنها داد كه بخواندند و از آنها مشورت خواست ،\r\nيكى مىگفت : « عبد الملك » و ديگرى مىگفت : « ابن زبير . » ابراهيم به آنها گفت : راى من نيز موافق پيروى مردم شام است اما چگونه اين كار توانم كرد كه از همه قبايل مقيم شام يكى را كشته‌ام . بعلاوه عشيرهء خودم و مردم شهرم را رها نمىكنم » و سوى مصعب رفت .\r\nگويد : و چون مصعب از آمدن وى خبر يافت مهلب را سوى كارش فرستاد\r\n","description":"","footnote":"","page_name":" 3416 ","page_number":141},
  {"content":"\r\nو همان سال بود كه مهلب در قلمرو فرات جاى گرفت .\r\nابو علقمهء خثعمى گويد : مصعب ام ثابت دختر سمرة بن جندب زن مختار و عميره دختر نعمان بن بشير انصارى را كه او نيز زن مختار بود پيش خواند و به آنها گفت : « دربارهء مختار چه مىگوييد ؟ » ام ثابت گفت : « دربارهء او چه مىتوانيم گفت ؟ همان مىگوييم كه شما دربارهء او مىگوييد » به دو گفتند : « برو . » اما عمره گفت : « خدايش رحمت كند كه بنده اى از بندگان صالح خداى بود » و مصعب او را به زندان كرد و دربارهء او به عبد الله بن زبير نوشت كه پندارد مختار پيمبر بوده است گويد : « عبد الله بن زبير به دو نوشت : او را برون آر و خونش بريز » گويد : پس عمره را شبانگاه ما بين كوفه و حيره بردند و مطر سه ضربت شمشير به دو زد ، مطر وابسته خاندان قفل از بنى تيم الله بود و جزو نگهبانان بود ، ام عمره گفت : « اى پدرم ، اى خاندانم ، اى عشيره‌ام » گويد ، يكى از انصار ، ابان بن نعمان بن بشير ، بانگ او را بشنيد و بيامد و به مطر سيلى زد و گفت : « اى زنازاده نفس او را قطع كردى ، خدا دست راستت را قطع كند » گويد : مطر او را رها نكرد و پيش مصعب برد و گفت : « مادرم مسلمان بوده » و دعوى كرد كه مردم بنى قفل شهادت مىدهند اما كسى براى وى شهادت نداد . مصعب گفت : جوان را رها كنيد كه حادثه اى وحشت آور ديده است . » عمر بن ابى ربيعه قرسنى دربارهء عمره دختر نعمان بن بشير كه به وسيلهء مصعب كشته شد شعرى دارد به اين مضمون :\r\n« به نزد من از همه عجايب عجيبتر\r\n","description":"","footnote":"","page_name":" 3417 ","page_number":142},
  {"content":"\r\n« كشتن زن زيباى آزاده است « بدين گونه كشته شد و گناهى نداشت « و خداى داند كه چه نيكو كشته اى بود « كشته شدن و پيكار كردن بر ما مقرر است « و كار زنان ، دامن كشان رفتن است . » محمد بن يوسف گويد : مصعب ، عبد الله بن عمر\r\nرا بديد و به دو سلام گفت .\r\nابن عمر به دو گفت : « يك صبحگاه هفت هزار كس از اهل قبله را كشتى هر چه مىخواهى زنده بمان » مصعب به دو گفت : « آنها كافران و جادوگران بودند . » ابن عمر گفت : « به خدا اگر به شمار آنها گوسفندان موروثى پدرت را كشته بودى افراط كارى بود . » سويد بن غفله گويد : « بيرون نجف راه مىرفتم كه يكى به من رسيد و دست به پشت من زد ، به دو نگريستم گفت :\r\n« دربارهء پير چه مىگويى ؟ » گفتم : « كدام پير ؟ » گفت : « على بن ابى طالب » گفتم : « ترا شاهد مىگيرم كه او را به گوش و چشم و دل و زبان دوست دارم . » گفت : « من نيز تو را شاهد مىگيرم كه او را به گوش و چشم و دل و زبان دشمن دارم » گويد : برفتيم تا وارد كوفه شديم و از هم جدا شديم .\r\nگويد : سالها گذشت . ( يا گفت : « زمانى گذشت » ) گويد : در مسجد اعظم بودم كه مردى عمامه دار وارد شد و در چهرهء كسان مىنگريست و همچنان مىنگريست و گويى ريشهايى احمقتر از ريش همدانيان نديد\r\n","description":"","footnote":"","page_name":" 3418 ","page_number":143},
  {"content":"\r\nكه با آنها نشست . من نيز جاى خودم را تغيير دادم و با آنها نشستم .\r\nبه دو گفتند : « از كجا آمده اى ؟ » گفت : « از پيش خاندان پيمبر شما » گفتند : « براى ما چه آورده اى ؟ » گفت : « اينجا محل اين گفتگو نيست » و براى فردا وعده گاهى نهاد .\r\nگويد : فردا بيامد و من نيز بيامدم و او نامه اى را كه همراه داشت بياورد كه زير آن يك مهر سربى بود و آن را به پسرى داد و گفت : « پسر ، اين را بخوان » كه خود وى بىسواد بود و نوشتن نمىدانست . پسر چنين خواند :\r\n« بنام خداى رحمان رحيم .\r\n« اين نامه اى است براى مختار بن ابى عبيد كه وصى آل محمد براى « وى نوشته ، اما بعد ، چنين و چنان » گويد : قوم از گريه بيتاب شدند ، و او گفت : « پسر نامه را نگهدار تا قوم آرام شوند . » گويد : من گفتم : « اى مردم همدان ، خدا را شاهد مىگيرم كه اين شخص بيرون نجف به من رسيد . » و قصهء وى را با آنها بگفتم .\r\nگفتند : « هميشه مىخواهى كسان را از خاندان محمد بدارى و نعثل ، نابود كنندهء قرآنها ، را رونق دهى ؟ » گويد : گفتم : اى مردم همدان ، آنچه را از على بن ابى طالب شنيده‌ام و در خاطرم مانده به شما مىگويم ، شنيدم كه مىگفت : « عثمان را نابود كنندهء قرآنها مگوييد كه به خدا نابود كردن آن به نظر ما بود اگر كار به عهدهء من نيز بود ، مانند وى عمل مىكردم » گفتند : « ترا به خدا اين را از على شنيده اى ؟ » گفتم : « به خدا خودم از او شنيدم »\r\n","description":"","footnote":"","page_name":" 3419 ","page_number":144},
  {"content":"\r\nگويد : پس از دور او پراكنده شدند . در اين موقع به غلامان توجه كرد و از آنها كمك خواست و كرد آنچه كرد .\r\nابو جعفر گويد : واقدى قسمتى از آنچه را كه دربارهء مختار آورده‌ايم ياد كرده اما به خلاف كسانى رفته كه حديث از آنها گفته‌ايم . به پندار وى وقتى مصعب ابن زبير به بصره آمد مختار با ابن زبير مخالفت آغاز كرد و چون مصعب سوى\r\nوى رفت احمر بن شميط بجلى را به مقابلهء او فرستاد و گفت در مذار با وى جنگ كند و گفت : « فتح در مذار است » گويد : مختار اين سخن از آن رو مىگفت كه گفته بودند يكى از مردم ثقيف در مذار فتحى بزرگ مىكند و پنداشته بود كه آن كس خود او است ، اما آن كس حجاج ابن يوسف بود كه در نبرد عبد الرحمن بن اشعث فتح كرد .\r\nگويد : مصعب به مقدمه دار خويش عباد حبطى دستور داد سوى جمع مختار رود ، عبيد الله بن على بن ابى طالب نيز با وى بود . مصعب در محل نهر بصريان بر كنار فرات جاى گرفت و نهرى حفر كرد كه به همين سبب نهر بصريان نام گرفت .\r\nگويد : مختار با بيست هزار كس برون شد و در مقابل آنها فرود آمد .\r\nمصعب و يارانش پيش آمدند و هنگام شب با آرايش جنگى به دو رسيدند . مختار شبانگاه كس پيش ياران خود فرستاد و گفت : « هيچكس از شما جاى خويش را رها نكند تا بشنود كه يكى بانگ مىزند : اى محمد ! و چون اين را شنيد حمله آغاز كنيد . » گويد : يكى از ياران مختار گفت : « به خدا اين ، به خدا دروغ مىبندد » و با كسان خود سوى مصعب رفت . مختار صبر كرد تا مهتاب بر آمد و يكى را گفت كه بانگ بزند : « اى محمد » ، آنگاه به مصعب و ياران وى حمله بردند و هزيمتشان كردند و او را به اردوگاهش راندند و همچنان با آنها نبرد كردند تا صبح شد .\r\nصبحگاهان كس با مختار نبود كه همه ياران وى با ياران مصعب در آميخته بودند\r\n","description":"","footnote":"","page_name":" 3420 ","page_number":145},
  {"content":"\r\nو مختار فرارى برفت و وارد قصر كوفه شد .\r\nصبحگاهان وقتى ياران مختار بيامدند دمى توقف كردند و او را نديدند گفتند : « كشته شده » و هر كدامشان تاب فرار داشتند فرارى شدند و در خانه هاى كوفه نهان شدند . هشت هزار كس از آنها نيز سوى قصر رفتند كه كس را نيافته بودند كه همراه آنها نبرد كند ، مختار را در قصر يافتند و به نزد وى رفتند .\r\nگويد : در آن شب ياران مختار از ياران مصعب بسيار كس كشته بودند كه محمد بن اشعث از آن جمله بود .\r\nگويد : صبحگاهان مصعب بيامد و قصر را در ميان گرفت ، چهار ماه بماند و مختار را در محاصره داشت كه هر روز مختار برون مىشد و در بازار كوفه از يك سمت با آنها نبرد مىكرد و بر او تسلط نمىيافتند ، عاقبت مختار كشته شد و چون او كشته شد آنها كه در قصر بودند كس فرستادند و امان خواستند ، اما مصعب نپذيرفت تا به حكم وى تسليم شدند ، هفتصد كس يا در اين حدود ، از عربان را بكشت و بقيه\r\nاز عجمان بودند .\r\nگويد : وقتى آنها برون شدند مصعب مىخواست عجمان را بكشد و عربان را واگذارد ، اما همراهان وى گفتند : « اين چه دينى است كه تو مىخواهى عجمان را بكشى و عربان را واگذارى در صورتى كه دينشان يكى است ، چگونه اميد ظفر دارى ؟ » گويد : پس همه را پيش آورد و گردنهاشان را بزد .\r\nابو جعفر گويد : در روايت على بن محمد چنين آمده كه وقتى مختار كشته شد مصعب در بارهء محصورانى كه به حكم وى تسليم شده بودند با ياران خويش مشورت كرد ، عبد الرحمن بن محمد بن اشعث و محمد بن عبد الرحمن و كسانى همانند آنها كه مختار كسى از آنها را كشته بود گفتند : « آنها را بكش . » ضبيان بناليدند و گفتند : « خون منذر بن حسان چه مىشود ؟ »\r\n","description":"","footnote":"","page_name":" 3421 ","page_number":146},
  {"content":"\r\nعبيد الله بن حر گفت : « اى امير ، هر كه را به دست دارى به عشيره اش بده و به وسيلهء آنها بر عشايرشان منت بنه ، اگر آنها از ما كشته‌اند ما نيز از آنها كشته‌ايم و در مرزهايمان به آنها حاجت داريم . غلامان ما را نيز كه به دست دارى به صاحبانشان بده تا به كارهايشان باز برند كه آنها از آن يتيمان و بيوه زنان و ضعيفان مايند ، اما اين آزادشدگان را بكش كه كفرشان نمايان شده و تكبرشان بالا گرفته و ناسپاس شده‌اند . » گويد : مصعب بخنديد و به احنف گفت : « اى ابو بحر راى تو چيست ؟ » گفت : « زياد مرا مىخواست اما اطاعت او نكردم » و اين سخن را به تعريض آن جمع مىگفت .\r\nگويد : آنگاه مصعب بگفت تا همه آن جمع را كه ششهزار كس بودند بكشتند .\r\nگويد : عقبه اسدى در اين باب شعرى گفت به اين مضمون :\r\n« با وجود پيمان مؤكد « شش هزار كس را دست بسته كشتيد « تعهد حبطى را پلى كرديد « كه براى عابران آماده بود « آن صبحگاه كه آنها را خواندند و فريبشان دادند « نخستين خاينان نبودند « گفته بودمشان اما اطاعتم نكردند « كه در كوچه ها با شمشير كشيده نبرد كنند . » چنان كه گفته‌اند ، مختار وقتى كشته شد شصت و سه ساله بود و اين چهارده روز مانده از رمضان سال شصت و هفتم بود .\r\nگويد : وقتى مصعب از كار مختار و ياران وى فراغت يافت و ابراهيم بن\r\n","description":"","footnote":"","page_name":" 3422 ","page_number":147},
  {"content":"\r\nاشتر پيش وى رفت مهلب بن ابى صفره را به موصل و جزيره و آذربيجان و ارمينيه فرستاد و خود در كوفه اقامت گرفت .\r\nدر همين سال عبد الله بن زبير ، برادر خويش مصعب را از بصره برداشت و حمزة بن عبد الله پسر خويش را آنجا فرستاد .\r\nدر سبب برداشتن مصعب از بصره اختلاف كرده‌اند كه چگونه بود . بعضىها سبب را چنان گفته‌اند كه در روايت على بن محمد آمده كه گويد : مصعب در بصره ببود تا از آنجا به مقابلهء مختار رفت و عبيد الله بن عبيد الله بن معمر را در بصره جانشين خويش كرد . وقتى مختار را كشت پيش عبد الله بن زبير رفت كه او را معزول كرد و پيش خود بداشت و عذر معزولى وى را چنين گفت كه به خدا مىدانم كه تو شايسته تر و لايقتر از حمزه اى اما رأى من دربارهء وى چون رأى عثمان دربارهء عبد الله ابن عامر است كه ابو موسى را برداشت و او را ولايتدار كرد .\r\nعلى بن محمد گويد : حمزه به ولايتدارى بصره آمد ، گشاده دست و بخشنده بود و سفيه ، گاهى چنان مىبخشيد كه چيزى به جا نمىنهاد و گاهى چنان ممسك مىشد كه از چيزهاى حقير چشم نمىپوشيد ، در بصره ضعف و كم خردى نمود ، گويند روزى بر نشسته بود و سوى مرداب بصره رفته بود و چون آن را بديد گفت : « اگر با اين بركه مدارا كنند براى تابستان آنها كافى است » . يك بار ديگر سواره سوى مرداب رفت كه آب آن پايين رفته بود و گفت : « يك بار ديگر اين را ديدم و گفتم كه براى آنها كافى نيست . » احنف گفت : « اين آبى است كه بالا مىآيد و بعد پايين مىرود . » يك بار به اهواز رفته بود و چون كوه آنجا را بديد گفت : « اين قعيقعان است » كه نام جايى است در مكه و كوه را قعيقعان ناميدند .\r\nو هم او كس پيش مردانشاه فرستاد كه خراج را زودتر بفرستد و چون تأخير كرد با شمشير سوى او رفت و بزد و خونش را بريخت و احنف گفت : « شمشير امير\r\n","description":"","footnote":"","page_name":" 3423 ","page_number":148},
  {"content":"\r\nخيلى تيز است » على بن محمد گويد : « وقتى حمزه در بصره سفاهت كرد و رفتار ناباب از او سر زد و مىخواست عبد العزيز بن بشر را بزند ، احنف قضيه را به ابن زبير نوشت و از او خواست كه مصعب را پس فرستد . » گويد : حمزه بود كه عبد الله بن عمير ليثى را براى نبرد خوارج نجديه به بحرين فرستاد .\r\nعلى بن محمد گويد : وقتى ابن زبير حمزه را از بصره برداشت مقدار فراوانى از مال بصره را همراه مىبرد اما مالك بن مسمع متعرض او شد و گفت :\r\n« نمىگذارم مقرريهاى ما را ببرى » اما عبيد الله بن عبيد متعهد مقرريها شد و مالك دست بداشت ، حمزه مال را همراه برد و از پدر خويش جدايى گرفت و سوى مدينه رفت و مال را به كسانى سپرد كه آن را ندادند مگر يك يهودى كه چيزى به او سپرده بود و پس داد و ابن زبير از كار وى خبر يافت و گفت : « خدايش لعنت كند مىخواستم به وجود وى به بنى مروان ببالم ، اما لياقت نداشت . » اما ابى مخنف دربارهء مصعب كه عبد الله بن زبير او را از بصره برداشت و دوباره به آنجا فرستاد حكايتى ديگر آورده و روايتى كه از او آورده‌اند از حديث ابو المخارق راسبى نيز آمده كه گويد : وقتى مصعب بر كوفه تسلط يافت يك سال آنجا ببود و از بصره معزول بود كه عبد الله او را عزل كرده بود و پسر خويش حمزه را آنجا فرستاده بود .\r\nبدينسان يك سال گذشت ، آنگاه مصعب به مكه پيش برادر خويش رفت كه او را دوباره به بصره فرستاد .\r\nگويند : وقتى مصعب از كار مختار فراغت يافت سوى بصره رفت و حارث ابن عبد الله را به كوفه گماشت .\r\nاما محمد بن عمر گويد : وقتى مصعب مختار را كشت ملك بصره و كوفه از -\r\n","description":"","footnote":"","page_name":" 3424 ","page_number":149},
  {"content":"\r\nآن وى شد .\r\nدر اين سال عبد الله بن زبير سالار حج شد ، عامل وى بر كوفه مصعب بن زبير بود . اختلاف سيرت نويسان را دربارهء عامل بصره ياد كرده‌ام ، قضاى كوفه با عبد الله بن عتبة بن مسعود بود ، قضاى بصره با هشام بن هبيره بود ، شام به دست عبد الملك بن مروان بود ، عامل خراسان عبد الله بن خازم سلمى بود .\r\nآنگاه سال شصت و هشتم در آمد .\r\n\r\nسخن از حوادث مهم سال شصت و هشتم\r\nاز جمله حوادث سال اين بود كه عبد الله بن زبير ، برادر خويش مصعب را دوباره به امارت عراق فرستاد كه سبب آن را ياد كرديم و چون او را دوباره امارت داد ، مصعب ، حارث بن ابى ربيعه را امير كوفه كرد ، زيرا وقتى دوباره به عراق بازگشت در بصره اقامت گرفت .\r\nدر اين سال خوارج ازارقه از فارس به عراق آمدند و نزديك كوفه رسيدند و وارد مداين شدند .\r\n\r\nسخن از كار ازارقه و بازگشت آنها به عراق\r\nابو المخارق راسبى گويد : مصعب ، عمر بن عبيد الله بن معمر را به امارت فارس فرستاد . و چنان بود كه ازارقه از آن پس كه مهلب در اهواز كشتارشان كرده بود سوى فارس و كرمان و اطراف اصفهان رفته بودند و چون مهلب از عراق برفت و راهى موصل و اطراف آن شد كه عامل آنجا شده بود و عمر بن عبيد الله عامل فارس شد ، ازارقه با زبير بن ماحوز به طرف عمر بن عبيد الله سرازير شدند كه در شاپور با\r\n","description":"","footnote":"","page_name":" 3425 ","page_number":150},
  {"content":"\r\nآنها تلاقى كرد و جنگى سخت كرد و بر آنها ظفرى نمايان يافت ، ولى از دو طرف كشته بسيار نبود ، خوارج برفتند و كس متعرضشان نشد و نبردگاه را ترك كردند .\r\nابو مخنف به نقل از يكى از پيران قوم مقيم بصره گويد : شنيدم كه نامهء عمر - ابن عبيد الله را مىخواندند :\r\n« به نام خداى رحمان رحيم « اما بعد ، به امير كه خدايش قرين صلاح بدارد ، خبر مىدهم كه « با ازارقهء بيدين تابع هوس و از هدايت خدا به دور ، تلاقى كردم و همراه « مسلمانان لختى از روز با آنها نبردى سخت كردم آنگاه خدا روها و « پشتهاشان را بزد و شانه هاشان را به دسترس ما نهاد و جمعى از آنها كه « نوميد و خسران زده بودند ، و همگيشان خسران زده‌اند ، كشته شدند . اين « نامه را وقتى به امير مىنويسم كه بر پشت اسبم به تعاقب قوم مىروم و « اميدوارم خدا نابودشان كند ان شاء الله و السلام » گويد : آنگاه عمر بن عبيد الله آنها را تعقيب كرد كه شتابان سوى استخر رفتند و عمر سوى آنها رفت و بر پل طمستان تلاقى شد كه با آنها نبردى سخت كرد و پسرش كشته شد . پس از آن به ازارقه ظفر يافت اما پل طمستان را بريدند و سوى اصفهان و كرمان رفتند و آنجا ببودند و تجديد قوا كردند و نيرو گرفتند و آماده شدند و فزونى گرفتند . آنگاه سوى فارس آمدند كه عمر بن عبيد الله آنجا بود ، و سرزمين وى را از محلى كه او نبود طى كردند : راه شاپور گرفتند و از ارگان بيرون رفتند . و چون عمر بن عبيد الله ديد كه خوارج سرزمين وى را طى كرده رو سوى بصره دارند بيم كرد كه مصعب بن زبير اين را از وى تحمل نكند و با شتاب از دنبالشان برفت تا به ارگان رسيد و اين به وقتى بود كه از آنجا برون شده بودند و رو سوى اهواز داشتند .\r\nگويد : مصعب از آمدن خوارج خبر يافت و برون شد و به نزد پل بزرگ اردو زد و گفت : « به خدا نمىدانم از اينكه عمر بن عبيد الله را در فارس نهاده‌ام و سپاهى\r\n","description":"","footnote":"","page_name":" 3426 ","page_number":151},
  {"content":"\r\nبا وى نهاده‌ام كه هر ماهه روزيهايشان را مىدهم و هر سال مقرريشان مىدهم و سالانه معادل مقرريهايشان كمكشان مىدهم ، چه فايده مىبرم ، كه خوارج سرزمين او را طى مىكنند و سوى من مىآيند ، در صورتى كه دستاويز وى را بريده‌ام و مردان به كمك او فرستاده‌ام و نيرويشان داده‌ام ، به خدا اگر با آنها نبرد كرده بود آنگاه فرارى شده بود عذر وى به نزد من موجه تر بود . اگر چه عذر فرارى پذيرفته نيست و عملش محترمانه نيست . » گويد : خوارج كه سالارشان زبير بن ماحوز بود بيامدند و در اهواز مقر گرفتند و خبرگيرانشان خبر آوردند كه عمر بن عبيد الله از پى مىرسد و مصعب بن زبير به آهنگ آنها از بصره برون شده ، پس زبير به پا خاست و حمد خدا گفت و ثناى او كرد و گفت :\r\n« اما بعد ، بىتدبيرى و سرگردانى است كه ميان اين دو نيرو بمانيد ، سوى دشمن رويم و با آنها از يك سمت مقابله كنيم » گويد : پس حركت كرد و با جمع ، از سرزمين جوخى گذشت و راه نهروانات گرفت و از ساحل دجله عبور كرد تا به مداين رسيد كه كردم بن نجبهء فزارى عامل آنجا بود ، به مردم مداين حمله بردند و اطفال و زنان و مردان را مىكشتند و شكمشان را مىدريدند ، كردم فرارى شد آنگاه سوى ساباط رفتند و تيغ در مردم نهادند ، كنيز فرزند دار ربيعة بن ناجد را كشتند ، بنانه دختر ابى يزيد ازدى را كه قارى قرآن بود و زنى سخت زيبا بود كشتند . وقتى وى را با شمشيرها احاطه كرده بودند گفت : « واى شما ! شنيده‌ايد كه مردان زنان را كشته باشند ، واى شما كسى را مىكشيد كه دست به طرف شما نمىگشايد و براى خويشتن كارى نمىتواند كرد ، كسى را مىكشيد كه قرين زيور است و در نبرد ناپيدا » گويد : يكيشان گفت : « بكشيدش » اما يكى از آنها گفت : « بهتر است او را واگذاريد » يكيشان گفت : « اى دشمن خدا فريفتهء جمالش شده اى و كافر شده اى و به فتنه\r\n","description":"","footnote":"","page_name":" 3427 ","page_number":152},
  {"content":"\r\nافتاده اى » پس آن شخص برفت و آنها را واگذاشت و گمان داريم كه از آنها جدا شد .\r\nپس خوارج به آن زن حمله بردند و خونش را بريختند .\r\nگويد : ريطه دختر يزيد گفت : « سبحان الله ، پنداريد خدا از آنچه مىكنيد راضى است كه زنان و كودكان را كه نسبت به شما خطايى نكرده‌اند مىكشيد ؟ » اين بگفت و برفت ، اما به دو حمله بردند . رواع دختر اياس بن شريح همدانى كه دختر برادر مادريش بود پيش رويش بود و چون به دو حمله بردند و با شمشير به سرش زدند ، نوك شمشير به سر رواع رسيد و هر دو به زمين افتادند .\r\nگويد : اياس بن شريح مدتى با آنها نبرد كرد آنگاه از پاى در آمد و ميان كشتگان افتاد كه از او چشم پوشيدند كه پنداشتند وى را كشته‌اند . يكى از مردان آنها نيز از مردم بكر بن وائل به نام رزين بن متوكل از پاى در آمد و چون خوارج برفتند به جز بنانه دختر ابى يزيد و كنيز فرزند دار ربيعة بن ناجد كس از آنها كشته نشده بود ، ديگران به پا خاستند و همديگر را آب دادند و زخمهاى خويش را بستند و چهار - پايانى به كرايه گرفتند و سوى كوفه رفتند .\r\nابو مخنف گويد : رواع دختر اياس به من گفت :\r\n« ترسوترين كس كه ديده‌ام يكى بود كه با ما بود و دختر خود را همراه داشت و چون دور ما را گرفتند دختر خويش را پيش ما انداخت و فرارى شد ، و محترمترين كسى كه ديده‌ام يكى بود كه با ما بود كه نه ما او را مىشناختيم و نه او ما را مىشناخت ، وقتى دور ما را گرفتند از ما دفاع كرد تا ميان ما بيفتاد ، وى رزين متوكل بكرى بود كه پس از آن به ديدار ما مىآمد و با ما دوستى داشت تا در ايام امارت حجاج هلاك شد . ورثهء وى بدويان بودند از بندگان صالح خداى بود . » ابو مخنف گويد : مصعب بن زبير ، ابو بكر بن مخنف را بر استان [ 1 
  ] عامل گماشته\r\n\r\n","description":"","footnote":"\r\n[ 1 
  ] كلمه متن\r\n","page_name":" 3428 ","page_number":153},
  {"content":"\r\nبود ، وقتى حارث بن ابى ربيعه بيامد او را بر كنار كرد . پس از آن بسال ديگر او را بر عملش گماشت ، و چون خوارج به مداين آمدند جمعى از خودشان را سوى وى فرستادند كه صالح بن مخراق از آن جمله بود كه در كرخ با وى مقابل شد و لختى نبرد كردند آنگاه پياده شدند ، ابو بكر پياده شد خوارج نيز پياده شدند ، ابو بكر و يسار غلام وى عبد الرحمن بن ابى جعال و يكى از قوم وى كشته شدند و ديگر يارانش هزيمت شدند .\r\nفضيل بن خديج گويد : مردم كوفه پيش حارث بن ابى ربيعه رفتند و بانگ زدند و گفتند : « برون شو كه اينك دشمن ما نزديك رسيده كه كس را باقى نمىگذارد ، » پس او بيرون شد و سخت بى رغبت بود تا در نخيله فرود آمد و روزى چند آنجا ببود . ابراهيم بن اشتر به نزد وى به سخن ايستاد و حمد خدا گفت و ثناى او كرد و سپس گفت : « اما بعد ، دشمنى سوى ما آمده كه كس را وانمىگذارد مرد و زن و كودك را مىكشد و راه را نا امن مىكند و ولايت را به ويرانى مىدهد ، ما را سوى آنها ببر ، دستور حركت بده » گويد : پس حارث حركت كرد و در دير عبدالرحمن فرود آمد و آنجا بماند تا شبث بن ربعى پيش وى رفت و سخنانى از آن باب گفت كه ابن اشتر گفته بود و حارث حركت كرد اما كوشا نبود و چون مردم ، كندى وى را بديدند شعرى مىخواندند به اين مضمون :\r\n« قباع ما را عجيب به راه مىبرد « يك روز مىرود و يك ماه مىماند . » گويد : پس او را از آنجا حركت دادند و به هر منزلى كه مىرسيد مردم را نگه مىداشت تا به نزد او فغان كنند و دور سراپرده اش بانگ بر آرند . ده و چند روز طول كشيد تا به صراة رسيد و اين به وقتى بود كه پيشروان دشمن و نخستين سوارانشان آنجا رسيده بودند و چون خبرگيرانشان گفتند كه جمعى از اهل\r\n","description":"","footnote":"","page_name":" 3429 ","page_number":154},
  {"content":"\r\nشهر سوى آنها آمده‌اند پل را بريدند و مردم شعرى مىخواندند به اين مضمون :\r\n« قباع آهسته مىرود « از دبيرى تا دها پنج روزه مىرود . » يونس بن ابى اسحاق به نقل از پدرش گويد : يكى از مردم سبيع كه آشفته خيال بود در دهكده اى به نام جوير به نزديك آبشار اقامت داشت\r\nو نامش سماك بود ، وقتى خوارج به دهكدهء وى آمدند و او را بگرفتند ، دخترش را نيز بگرفتند ، دختر را پيش آوردند و بكشتند .\r\nبه گفتهء ابو ربيع سلولى نام دختر ام يزيد بود و به خوارج مىگفت : « اى مسلمانان پدر من بيمار است نكشيدش ، من نيز دخترى هستم كه به خدا هرگز كار زشت نكرده‌ام و همسايه اى را نيازرده‌ام و به خانهء كسى ننگريسته‌ام » گويد : پس او را پيش آوردند كه بكشند و بنا كرد بانگ مىزد كه گناهم چيست ؟ آنگاه از پا در آمد كه بىخود شده بود يا مرده بود و او را با شمشيرهاى خويش پاره پاره كردند .\r\nابو الربيع سلولى گويد : اين حديث را دايهء نصرانى او براى من گفت كه از مردم خورنق بود و وقتى كشته مىشده بود با او بوده بود .\r\nيونس بن ابى اسحاق به نقل از پدرش گويد : ازارقه ، سماك بن يزيد را همراه آوردند و تا نزديك صراة رسيدند .\r\nگويد : و چون نزديك اردوگاه ما رسيد و جمع كسان و انبوهىشان را بديد بنا كرد به ما بانگ مىزد و صداى خويش را بلند كرده بود كه به طرف اينان بياييد كه اندكند و خبيث . در اين وقت گردن او را زدند و پيكرش را بياويختند و ما به او مىنگريستيم .\r\nگويد : و چون شب شد من و يكى از مردان قوم به آن سوى رفتيم و او را آورديم و به خاك كرديم .\r\n","description":"","footnote":"","page_name":" 3430 ","page_number":155},
  {"content":"\r\nابو مخنف به نقل از پدرش گويد : ابراهيم بن اشتر به حارث بن ابى ربيعه گفت : « كسان را با من بفرست تا به طرف اين سگان روم و هميندم سرهايشان را پيش تو آرم » گويد : شبث بن ربعى و اسماء بن خارجه و يزيد بن حارث و محمد بن حارث و محمد بن عمير گفتند : « خدا امير را قرين صلاح بدارد ، بگذار بروند و با آنها جنگ آغاز مكن . » گويد : گويى به ابراهيم بن اشتر حسد مىبردند .\r\nابو زهير عبسى گويد : وقتى ازارقه به پل صراة رسيدند و جمع مردم شهر را كه به مقابلهء آنها آمده بودند بديدند ، پل را بريدند و حارث اين را غنيمت شمرد و همانجا بماند .\r\nگويد : آنگاه وى براى مردم بنشست و حمد خداى و ثناى او كرد سپس گفت :\r\n« اما بعد ، آغاز قتال تيراندازى است ، سپس بلند كردن نيزه ها ، آنگاه ضربت زدن و آخر همه شمشير كشيدن است »\r\nگويد : يكى برخاست و گفت : « امير كه خدايش قرين صلاح بدارد و صف را نيكو كرد ولى چه وقت اين كار را توانيم كرد كه اين شط ميان ما و دشمن حايل است ، بگو اين پل را تجديد كنند چنان كه بود ، سپس ما را به طرف آنها ببر كه خدا آنچه را مىخواهى درباره آنها به تو خواهد نمود . » گويد : حارث بگفت تا پل را تجديد كردند و كسان را به طرف خوارج برد كه فرار كردند و به طرف مداين رفتند . مسلمانان نيز برفتند تا به مداين رسيدند ، گروهى از سواران آنها بيامدند و به نزد پل با سواران مسلمانان اندكى زد و خورد كردند ، سپس از مداين برفتند و حارث بن ابى ربيعه ، عبد الرحمن بن مخنف را با شش هزار كس فرستاد كه آنها را از سرزمين بصره برون كند و چون وارد سرزمين بصره شدند رهاشان كند .\r\n","description":"","footnote":"","page_name":" 3431 ","page_number":156},
  {"content":"\r\nگويد : عبد الرحمن آنها را تعقيب كرد و چون از سرزمين كوفه برون شدند و به طرف اصبهان رفتند بازگشت و با آنها نبرد نكرد ، اصلا ميان وى و آنها نبردى رخ نداده بود .\r\nگويد : خوارج برفتند تا نزديك عتاب بن ورقاء فرود آمدند كه در جى بود ، و وى را محاصره كردند ، عتاب به مقابلهء آنها برون شد و جنگ كرد اما تاب آنها نياورد و خوارج به ياران او حمله بردند كه سوى شهر باز رفتند . اصفهان در آن وقت تيول اسماعيل بن طلحة بن مصعب بود كه عتاب را آنجا فرستاده بود .\r\nگويد : عتاب با خوارج مقاومت كرد و هر چند روز يك بار برون مىشد و بر در شهر با آنها نبرد مىكرد ، از بالاى حصار نيز تير و سنگ به طرف آنها مىانداختند .\r\nگويد : يكى از مردم حضرموت به نام ابو هريره پسر شريح همراه عتاب بود و با وى برون مىشد ، مردى شجاع بود و به خوارج حمله مىبرد و شعرى مىخواند به اين مضمون :\r\n« اى سگان جهنم « حملهء ابو هريرهء بانگزن را « چگونه مىبينيد ؟\r\n« كه شب و روز به شما بانگ مىزند « اى ابن ماحوز واى شرارت پيشگان « نبرد جى را چگونه مىبينيد ؟ » گويد : و چون اين كار مكرر شد يكى از خوارج كه گويند عبيدة بن هلال بود ، در كمين وى بود . روزى ابو هريره برون شد و چنان كرد كه مىكرده بود و چنان گفت كه مىگفته بود . عبيدة بن هلال به دو حمله برد و با شمشير ضربتى به گردن او زد ، يارانش به عبيده حمله بردند و او را ببردند و مداوا كردند .\r\n","description":"","footnote":"","page_name":" 3432 ","page_number":157},
  {"content":"\r\nگويد : پس از آن ازارقه به قوم بانگ مىزدند كه اى دشمنان خدا ، ابو هريرهء بانگ زن چه شد ؟ و آنها بانگ مىزدند كه اى دشمنان خدا چيزيش نيست . پس از آن ابو هريره بهى يافت و باز به نبرد خوارج برون شد كه به دو مىگفتند : « اى دشمن خدا اميد داشتيم كه ترا پيش مادرت فرستاده باشيم » ابو هريره گفت : « اى فاسقان ، چرا از مادرم سخن مىكنيد . » خوارج مىگفتند : « در مورد مادرش خشم مىآورد ، به زودى پيش او مىرود » گويد : ياران ابو هريره به دو گفتند : « واى تو ، مقصودشان جهنم است » و چون متوجه شد گفت : « اى دشمنان خدا چه ناسپاسيد كه از مادرتان بيزارى مىكنيد ، اين مادر شماست كه سوى آن مىرويد » گويد : خوارج محاصره را چند ماه ادامه دادند كه چهار پايان محصوران تلف شد و آذوقه شان تمام شد و به سختى افتادند ، پس عتاب بن ورقاء آنها را پيش خواند و حمد خدا گفت و ثناى او كرد ، سپس گفت : « اما بعد ، اى مردم چنان كه مىبينيد به سختى افتاده‌ايد ، به خدا همين مانده كه يكيتان بر بستر خويش بميرد و برادرش بيايد و اگر بتواند او را به گور كند و باشد كه از اين كار بماند و او نيز بميرد و كس نباشد كه او را به گور كند يا بر او نماز كند ، از خدا بترسيد . شما اندك نيستيد كه نيرويتان در مقابل دشمن سبك باشد . يكه سواران شهر با شمايند و شما صلحاى قوم خويشيد ، تا حيات و نيرو داريد از آن پيش كه كسى از شما از فرط واماندگى ، سوى دشمن خويش نتواند رفت و كسى از شما در مقابل زنى كه سوى وى آيد و از سر جان بجنگد و صبورى كند و ثبات ورزد دفاع نتواند كرد به خدا اميدوارم اگر مردانه بجنگيد خدا بر آنها ظفرتان دهد و غلبه يابيد . » گويد : كسان از هر سو به وى بانگ زدند كه درست گفتى و صواب آوردى ما\r\n","description":"","footnote":"","page_name":" 3433 ","page_number":158},
  {"content":"\r\nرا سوى آنها ببر . پس عتاب ، شبانه مردم را فراهم آورد و شام فراوان بر ايشان مهيا كرد كه به نزد وى شام خوردند و صبحگاهان به ترتيب پرچمهايشان بيرونشان برد و به اردوى خوارج تاخت كه انتظار نداشتند در اردوگاهشان به آنها حمله شود ، بر كنار اردوگاه به آنها حمله بردند و خوارج قسمتى از اردوگاه را رها كردند ، مهاجمان به زبير بن ماحوز رسيدند كه با گروهى از ياران خويش پياده شد و جنگ كرد تا كشته شد و ازارقه به طرف قطرى رفتند و با وى بيعت كردند .\r\nگويد : عتاب به شهر خويش بازگشت كه از اردوگاهشان هر چه خواسته بود گرفته بود ، قطرى از دنبال وى بيامد ، گويى مىخواست با او نبرد كند اما در اردوگاه زبير بن ماحوز بماند . به گفتهء خوارج يكى از خبر گيران قطرى بيامد و گفت : « شنيدم عتاب مىگفت : اگر اين قوم بر اشتران نشينند و اسبان را يدك كنند امروز به سرزمينى فرود آيند و فردا به سرزمين ديگر ، نابود نخواهند شد . » گويد : و چون قطرى اين بشنيد برون شد و برفت و مردم شهر را واگذاشت .\r\nابو زهير عبسى كه با آنها بوده گويد : روز بعد پياده با شمشيرهاى كشيده به مقابلهء قطرى رفتيم ، اما به خدا حركت كردند و ديگر آنها را نديديم .\r\nگويد : آنگاه قطرى به يكى از نواحى كرمان رفت و آنجا بماند تا گروههاى بسيار بر او فراهم شد و سرزمين را بخورد و مال گرفت و قوى شد ، آنگاه بيامد و از سرزمين اصبهان عبور كرد و از درهء ناشط سوى ايذه رفت و به سرزمين اهواز اقامت گرفت .\r\nگويد : حارث بن ربيعه ، عامل مصعب بن زبير در بصره ، به وى نوشت و خبر داد كه خوارج سوى اهواز سرازير شده‌اند و جز مهلب كسى مرد ميدانشان نيست .\r\nمصعب كس پيش مهلب فرستاد كه عامل موصل و جزيره بود و دستور داد كه آمادهء نبرد خوارج شود و سوى آنها حركت كند و ابراهيم بن اشتر را به عمل وى گماشت .\r\n","description":"","footnote":"","page_name":" 3434 ","page_number":159},
  {"content":"\r\nگويد : مهلب به بصره آمد و كسان برگزيد و با كسانى كه مىخواست سوى خوارج رفت ، آنها نيز بيامدند و در سولاق تلاقى شد و هشت ماه آنجا نبرد كردند نبردى كه كسان به سختى آن نديده بودند و هيچيك از دو گروه نمىتوانستند چنان ضربتى به گروه ديگر بزنند كه از نبرد باز ماند .\r\nابو جعفر گويد : در اين سال در شام قحطى سخت رخ داد كه از شدت قحط امكان غزا نيافتند .\r\nدر همين سال عبد الملك بن مروان در بطنان حبيب ، از سرزمين قنسرين ، اردو زد و باران باريد و گل بسيار شد و آنجا را بطنان گل نام دادند . عبد الملك زمستان را آنجا به سر برد سپس به دمشق بازگشت .\r\nدر همين سال عبيد الله بن حر كشته شد .\r\n\r\nسخن از خبر كشته شدن عبيد الله بن حر و سبب آن\r\nعلى بن مجاهد گويد : عبيد الله بن حر مردى بود به پارسايى و فضيلت و نماز و كوشش از اخيار قوم خويش ، و چون عثمان كشته شد و آن حادثه ها ميان على و معاويه رخ داد گفت : « خدا مىداند كه من عثمان را دوست دارم و پس از مرگ نيز او را يارى مىكنم » ، اين بگفت و سوى شام رفت و با معاويه بود ، مالك بن مسمع نيز پيش معاويه رفت كه او نيز مسلك عثمانى داشت .\r\nگويد : عبيد الله به نزد معاويه ببود و با وى در صفين حضور داشت و همچنان با وى بود تا على عليه السلام كشته شد ، و چون على كشته شد به كوفه آمد و پيش ياران خويش رفت كه در فتنهء سبك رفته بودند ، و گفت : « اى كسان ، كناره گيرى ، كسى را سود نمىدهد ما به شام بوديم و كار معاويه چنان و چنان بود » گويد : قوم به دو گفتند : « كار على نيز چنان و چنان بود »\r\n","description":"","footnote":"","page_name":" 3435 ","page_number":160},
  {"content":"\r\nعبيد الله گفت : « اى قوم ، اگر فرصت به دست آمد دستاويز بگذاريد و اختيار - دار كار خويش شويد » گفتند : « باز همديگر را مىبينيم » و همديگر را مىديدند و از اين گونه سخنان داشتند گويد : و چون معاويه بمرد و از فتنهء ابن زبير آن حادثه ها زاد گفت : « قرشيان انصاف نمىكنند ، ابناى آزادگان كجايند ؟ » گويد : مطرودان هر قبيله ( خليع ) سوى وى آمدند و هفتصد سوار بر او فراهم شد و گفتند : « دستور خويش را بگوى » گويد : و چون عبيد الله بن زياد بگريخت و يزيد بن معاويه بمرد ، عبيد الله بن حر به جوانان خويش گفت : « اينك كه وضع روشن شده ، اگر خواهيد كارى كنيم » پس از آن سوى مداين رفت و اموالى را كه از جبال براى حكومت مىآوردند مىگرفت و مقررى خويش را با مقررى يارانش از آن بر مىداشت . پس از آن به ياران خويش گفت : « در كوفه شريكانى داريد كه حقى در اين مال دارند اما مقررى سال آينده را پيشكى برداريد » آنگاه براى صاحب مال در مقابل آنچه گرفته بود مفاضا ( برائت ) نوشت و به همين ترتيب در ولايات مىگشت .\r\nراوى گويد : گفتم : « آيا اموال مردم و بازرگانان را نيز مىگرفت ؟ » گفت : « ابو الاشرس را نشناخته اى . به خدا در همه جهان\r\nعربى نبود كه در مقابل آزاد زنى غيورتر از او باشد و از زشتى و شراب به دور تر ، اما شعرش او را به نزد مردم سبك كرد كه شاعرى ماهر بود . » گويد : و چنين بود تا مختار غلبه يافت و از اعمال عبيد الله در سواد خبر يافت و بگفت تا زن وى ام سلمه حنفى را بداشتند و گفت : « به خدا او را مىكشم يا يارانش را مىكشم » گويد : و چون خبر به عبيد الله بن حر رسيد با جوانان خويش بيامد و\r\n","description":"","footnote":"","page_name":" 3436 ","page_number":161},
  {"content":"\r\nشبانگاه وارد كوفه شد و در زندان را شكست و زن خويش را با هر زن و مرد ديگر كه به زندان بود برون آورد . مختار كسانى فرستاد كه با وى نبرد كنند كه با آنها نبرد كرد تا از شهر برون شد .\r\nگويد : پس از آن عبيد الله ، مزاحم عاملان و ياران مختار مىشد همدانيان به همدلى مختار خانه او را بسوختند و ملكش را در جبه و بداة غارت كردند و چون از قضيه خبر يافت سوى ماه رفت كه ملك عبد الرحمن بن سعيد آنجا بود و آن را غارت كرد و همه املاك همدانيان را كه آنجا بود غارت كرد سپس سوى سواد بازگشت و هر كجا مالى از همدانيان به دست آورد بگرفت .\r\nگويد : عبيد الله به مداين مىرفت و بر عاملان جوخى مىگذشت و اموالى را كه نزد آنها بود مىگرفت ، آنگاه به طرف جبل مىرفت و چنين بود تا مختار كشته شد .\r\nو چون مختار كشته شد در ولايتدارى دوم مصعب مردم به او گفتند : « ابن حر با با ابن زياد و مختار مخالفت كرد و بيم داريم به سواد تازد چنان كه از پيش مىكرده » و مصعب او را به زندان كرد .\r\nگويد : عبيد الله با گروهى از مردم مذحج سخن كرد كه دربارهء وى پيش مصعب روند و كس پيش سران قوم فرستاد و گفت : « پيش مصعب رويد و دربارهء من با وى سخن كنيد كه مرا بىگناه به زندان كرده كه جمعى دروغگو بد من گفته‌اند و او را از كارهايى كه من هرگز نخواهم كرد بيم داده‌اند . » گويد : و نيز كس پيش جوانان مذحج فرستاد و گفت : « سلاح برداريد و آمادهء جنگ باشيد كه من كسانى را پيش مصعب فرستاده‌ام كه دربارهء من با وى سخن كنند ، بر در بايستيد و اگر قوم بيرون آمدند و مصعب وساطت آنها را پذيرفته متعرض كسى مشويد ، بايد سلاحتان زير لباس نهان باشد » گويد : جمعى از مردم مذحج آمدند و به نزد مصعب وارد شدند و با وى سخن\r\n","description":"","footnote":"","page_name":" 3437 ","page_number":162},
  {"content":"\r\nكردند كه وساطت آنها را پذيرفت و عبيد الله را رها كرد .\r\nگويد : ابن حر ، به ياران خويش گفته بود اگر كسان بيرون آمدند و مصعب وساطت آنها را نپذيرفته بود ، به زندان بتازيد كه من از درون با شما كمك مىكنم و چون ابن حر ، برون شد گفت : « سلاح آشكار كنيد » كه سلاحهاى خويش را بنمودند و با آنها برفت و كسى متعرض او نشد و سوى منزل خويش رفت .\r\nگويد : مصعب از آزاد كردن وى پشيمان شد و ابن حر ، مخالفت آشكار كرد .\r\nكسان به تهنيت پيش وى رفتند و به آنها مىگفت : « اين كار جز با كسانى همانند خليفگان گذشته شما به صلاح نيايد ، اما همانند آنها كسى را ميان خودمان نمىيابيم كه زمام كار را به دست وى دهيم و نيكخواه وى باشيم و اگر چنين باشد كه هر كه توانا شود چپاول كند ، چرا بيعت آنها را به گردن گيريم . نه در نبرد از ما دليرترند و نه از ما توانگرتر . پيمبر خدا صلى الله عليه و سلم به ما گفته كه اطاعت مخلوق بر معصيت خالق روا نيست و ما پس از چهار خليفهء سلف ، پيشواى صالح و وزير خدا ترس نيافته‌ايم همگى عصيانگرند و خلافكار ، نيرومند دنيا و ضعيف آخرت .\r\nپس به چه حق حرمت ما را كه جنگاوران نخيله و قادسيه و جلولا و نهاوند بوده‌ايم و گلوها و پيشانيهايمان را مقابل نيزه ها و شمشيرها برده‌ايم و مىشكنند و حق و فضيلت ما را نمىشناسند ، از حريم خويش دفاع كنيد كه هر چه پيش آيد ، برترى از شماست ، من اينك دشمنى نموده‌ام و خلاف آشكار كرده‌ام و نيرويى جز به تأييد خدا نيست . » گويد : آنگاه به جنگ آنها پرداخت و تاخت و تاز كرد ، مصعب ، سيف بن هانى مرادى را پيش وى فرستاد كه به دو گفت : « مصعب خراج بادوريا را به تو مىدهد كه بيعت كنى و به اطاعت وى در آيى . » گفت : « مگر خراج بادوريا و غير بادوريا از آن من نيست ؟ من چيزى نمىپذيرم و از آنها ايمن نيستم ولى اى جوان ( آن وقت سيف جوان بود ) تو را نوجوان و عاقل مىبينم ، مىخواهى تابع من شوى و ترا مالدار كنم ؟ » اما سيف\r\n","description":"","footnote":"","page_name":" 3438 ","page_number":163},
  {"content":"\r\nنپذيرفت .\r\nگويد : پس از آن مصعب ابرد بن قره رياحى را با گروهى سوى ابن حر فرستاد و با وى نبرد كرد اما ابن حر او را هزيمت كرد و ضربتى به صورتش زد .\r\nگويد : پس از آن مصعب حريث بن زيد - يا يزيد - را سوى او فرستاد كه عبيد الله با وى هماوردى كرد و او را بكشت .\r\nگويد : پس از آن مصعب ، حجاج بن حارثه خثعمى و مسلم بن عمرو را سوى ابن حر فرستاد كه به نزديك رود صرصر با وى تلاقى كردند ، ابن حر با آنها نبرد كرد و هزيمتشان كرد .\r\nگويد : پس از آن مصعب جمعى را پيش وى فرستاد كه دعوتش كنند كه امانش دهد و مال دهد و او را به هر ولايتى كه مىخواهد بگمارد ، اما نپذيرفت و سوى نرسى رفت كه دهقان آنجا طيزجشنس با مال فلوجه گريزان شد . ابن حر ، به تعقيب وى رفت تا دهقان به عين التمر رسيد كه بسطام بن مصقلة بن هبيره شيبانى عامل آنجا بود و دهقان به آنها پناه برد كه به مقابله ابن حر ، آمدند و با وى نبرد كردند سواران بسطام يكصد و پنجاه كس بودند .\r\nگويد : ابن حر ، يونس بن هاعان همدانى را كه از مردم خيوان بود به هماوردى طلبيد و او گفت : « بدترين روزگار ، آخر آنست ، گمان نداشتم چندان بمانم كه كسى مرا به هماوردى بخواند » پس به هماوردى وى آمد . ابن حر ضربتى به دو زد كه زخمى شد ، پس از آن دست و گريبان شدند و هر دو از اسب بيفتادند . ابن حر عمامهء يونس را بر گرفت و بازوهاى وى را ببست آنگاه سوار شد گويد : حجاج بن حارثهء خثعمى پيش آمد و به عبيد الله بن حر حمله برد كه او را نيز اسير كرد .\r\nگويد : بسطام بن مصقله با مجشر هماوردى كرد و چندان ضربت به هم زدند كه از يك ديگر بيزار شدند ، عاقبت بسطام بر او تفوق يافت ، و چون ابن حر اين را\r\n","description":"","footnote":"","page_name":" 3439 ","page_number":164},
  {"content":"\r\nبديد به بسطام حمله برد و بسطام به گردن وى آويخت كه هر دو به زمين افتادند و ابن حر بر سينه بسطام افتاد و او را اسير گرفت .\r\nگويد : آن روز ابن حر اسير بسيار گرفت ، يكى مىگفت : « من فلان روز با تو بودم . » ديگرى مىگفت : « به نزد شما منزل گرفته بودم » و هر كدامشان سخنى مىگفت كه پنداشت سود مىداشت و ابن حر آزادش مىكرد .\r\nگويد : ابن حر ، پيش از نبرد چند سوار از ياران خويش را به جستجوى دهقان فرستاد كه او را يافتند و مال را بگرفتند .\r\nگويد : پس از آن عبيد الله بن حر سوى تكريت رفت ، عامل مهلب از تكريت گريخت و عبيد الله آنجا بماند و به گرفتن خراج پرداخت . مصعب ، ابرد بن قره رياحى و جون بن كعب همدانى را با يك هزار كس سوى وى فرستاد ، مهلب نيز يزيد بن معقل را با پانصد كس به كمك آنها فرستاد يكى از مردم جعفى به عبيد الله گفت :\r\n« جمع بسيار سوى تو مىآيد با آنها نبرد مكن و او شعرى گفت به اين مضمون :\r\n« قومم مرا از كشتن بيم مىدهند « اما چون وقت مقرر بيايد « من خواهم مرد « شايد نيزه توانگرمان كند « كه محترم زندگى كنيم « يا حمله بريم و كشته شويم . » پس مجشر را خواست و پرچم خويش را به او داد و دلهم مرادى را با وى پيش فرستاد كه سيصد كس همراه داشت و دو روز با آنها نبرد كرد كه جرير بن كريب زخمدار شد و عمرو بن جندب ازدى با بسيار كس از سوارانش كشته شدند و هنگام شب دو گروه از هم جدا شدند .\r\nگويد : آنگاه عبيد الله از تكريت درآمد و به ياران خويش گفت : « شما را\r\n","description":"","footnote":"","page_name":" 3440 ","page_number":165},
  {"content":"\r\nپيش عبد الملك بن مروان مىبرم ، آماده شويد » سپس گفت : « بيم دارم بميرم و مصعب و ياران وى را نترسانيده باشم . سوى كوفه باز مىرويم » گويد : آنگاه سوى كسكر رفت و عامل آنجا را برون كرد و بيت المال آنجا را بگرفت . آنگاه سوى كوفه رفت و در لحام جرير فرود آمد . مصعب عمر بن عبيد الله را فرستاد كه با وى نبرد كرد و سوى دير اعور رفت . مصعب ، حجار بن ابجر را به مقابلهء او فرستاد كه حجار هزيمت شد و مصعب به او ناسزا گفت و پس فرستاد و جون ابن كعب همدانى و عمر بن عبيد الله را نيز همراه وى كرد كه همگى با ابن حر نبرد كردند و بسيار كس از ياران وى زخمدار شدند و اسبانشان سقط شد . مجشر نيز كه پرچم ابن حر ، با وى بود زخمى شد و پرچم را به احمر طيئ داد ، عاقبت حجار بن ابجر هزيمت شد آنگاه پس آمد و نبردى سخت كردند تا شب درآمد .\r\nگويد : پس از آن ابن حر از كوفه برفت مصعب به يزيد بن حارث بن رويم شيبانى كه در مداين بود نوشت و دستور داد با ابن حر نبرد كند و او پسر خويش حوشب را فرستاد كه در باجسرى تلاقى شد و عبيد الله وى را هزيمت كرد و از آنها كسان كشت . آنگاه ابن حر برفت كه وارد مداين شود كه حصارى شدند و او برفت و يزيد ، جون بن كعب همدانى و بشر بن عبد الله اسدى را به مقابله وى فرستاد ، جون به حولايا جاى گرفت و بشر را سوى تا مرا فرستاد كه با ابن حر تلاقى كرد و ابن حر او را بكشت و يارانش را هزيمت كرد ، آنگاه در حولايا با جون بن كعب تلاقى كرد و عبد الرحمن بن عبد الله سوى وى آمد كه ابن حر به دو حمله برد و با نيزه بزد و خونش بريخت و يارانش هزيمت شدند كه به تعقيبشان رفت . پس از آن بشر بن عبد الرحمن عجلى سوى وى آمد كه در سورا تلاقى شد و نبردى سخت كردند و بشر از وى جدا شد و سوى عمل خويش رفت و گفت : « ابن حر را هزيمت كردم . »\r\nگويد : و چون مصعب اين را بشنيد گفت : « اين از جمله كسانى است كه دوست دارند به سبب كارهايى كه نكرده‌اند ستايششان كنند . »\r\n","description":"","footnote":"","page_name":" 3441 ","page_number":166},
  {"content":"\r\nگويد : و عبيد الله بن حر در سواد بماند كه تاخت و تاز مىكرد و خراج مىگرفت .\r\nگويد : پس از آن چنان كه گفته‌اند : عبيد الله بن حر به عبد الملك بن مروان پيوست و چون پيش وى رسيد او را با ده كس سوى كوفه فرستاد و گفت حركت كند تا سپاه از پى برسد . پس ابن حر با آن كسان روان شد و چون به انبار رسيد كس سوى كوفه فرستاد كه ياران وى را از آمدنش خبردار كند و بگويد پيش وى آيند .\r\nگويد : قيسيان از اين خبر يافتند و پيش حارث بن عبد الله رفتند كه عامل ابن زبير بر كوفه بود و از او خواستند كه سپاهى با آنها بفرستد كه چنان كرد و چون با عبيد الله بن حر تلاقى كردند لختى با آنها بجنگيد آنگاه اسبش غرق شد و به گدارى زد . يكى از نبطيان بر او جست و دو پايش را بگرفت و ديگران وى را با پاروها مىزدند و بانگ مىزدند كه اين فرارى امير مؤمنان است . نبطى و ابن حر در هم آويختند و غرق شدند پس از آن ابن حر را از آب در آوردند و سرش را بريدند و سوى كوفه فرستادند و پس از آن به بصره بردند .\r\nابو جعفر گويد : دربارهء كشته شدن ابن حر قول ديگرى هست ، گويند : سبب كشته شدن وى آن بود كه در كوفه پيش مصعب مىآمد و مىديد كه مردم بصره را بر او مقدم مىدارد و شعرى براى عبد الله بن زبير نوشت كه ضمن آن از مصعب گله مىكرد و تهديد مىكرد كه سوى عبد الملك بن مروان مىرود\r\nو هم او در مقام گله از مصعب اشعار ديگر گفته بود ، و نيز قصيده اى در هجاى مردم قيس عيلان گفته بود كه ضمن آن چنين آمده بود :\r\n« مگر مردم قيس عيلان را نديدى « كه روبنده بر ريشهاى خود زده بودند « و تيرهاى خود را « در مقابل دوكها فروخته بودند . » و زفر بن حارث به مصعب نوشت : « زحمت جنگ ابن زرقا و عبد الملك\r\n","description":"","footnote":"","page_name":" 3442 ","page_number":167},
  {"content":"\r\nمروان را از تو برداشتم ، اينك ابن حر قيس را هجا مىگويد . » گويد : پس از آن چنان شد كه تنى چند از بنى سليم ابن حر را گرفتند و اسير كردند و او گفت كه من در قصيدهء خويش دربارهء قيس عيلان چنين گفته‌ام :\r\n« مگر مردم قيس عيلان را نديدى « كه با نيزه و تير بسوى ما آمدند . » و يكى از آنها به نام عياش او را بكشت .\r\nابو جعفر گويد : در اين سال چهار پرچم به عرفات آمد .\r\nابو عون گويد : به سال شصت و هشتم در عرفات چهار پرچم بود ابن حنفيه با يارانش يك پرچم داشت . ابن زبير يك پرچم داشت و جايى ايستاده بود كه اكنون جاى مقدم است . آنگاه ابن حنفيه با يارانش برفتند و پهلوى ابن زبير ايستادند ، نجده حرورى پشت سر آنها بود و پرچم بنى اميه طرف چپشان بود .\r\nگويد : نخستين پرچمى كه برفت پرچم ابن حنفيه بود ، آنگاه نجده از پى آن رفت پس از آن پرچم بنى اميه ، پس از پرچم ابن زبير و كسان از پى آن برفتند .\r\nنافع گويد : ابن عمر آن شب با ابن زبير آمده بود و چون رفتن وى تأخير شد و ابن حنفيه و نجده و بنى اميه رفته بودند ، ابن عمر گفت : « ابن زبير منتظر كار جاهليت است » و برفت و ابن زبير از دنبال وى برفت .\r\nمحمد بن جبير به نقل از پدرش گويد : از فتنه بيمناك بودم ، پيش همهء آنها رفتم ، پيش ابن حنفيه رفتم كه در شعب بود گفتم : « اى ابو القاسم از خداى بترس كه ما در مشعر حراميم و شهر حرام ، و كسانى كه سوى كعبه آمده‌اند واردان خدايند حجشان را تباه مكن » گفت : « به خدا چنين قصدى ندارم و كسى را از خانه باز نمىدارم هيچكس از زايران از جانب من آسيب نخواهد ديد ، فقط در قبال ابن زبير و تقاضايى كه از\r\n","description":"","footnote":"","page_name":" 3443 ","page_number":168},
  {"content":"\r\nمن دارد از خودم دفاع مىكنم ، خلافت را نمىخواهم مگر آنكه دربارهء آن ، دو كس ، با من مخالفت نكنند ، پيش ابن زبير برو و با او سخن كن ، پيش نجده برو »\r\nگويد : « پيش ابن زبير رفتم و سخنانى مانند آنچه با ابن حنفيه گفته بودم با وى گفتم » گفت : « من كسى هستم كه مردم بر من فراهم آمده‌اند و با من بيعت كرده‌اند و اينان مخالفانند » گفتم : « خير ترا در اين مىبينم كه دست بدارى » گفت : « چنين مىكنم » گويد : آنگاه پيش نجدهء حرورى رفتم كه با ياران خويش بود ، عكرمه وابستهء ابن عباس نيز به نزد وى بود كه به دو گفتم : « از يار خويش براى من اجازه بخواه » گويد : پس او به درون رفت ، طولى نكشيد كه به من اجازه داد كه پيش وى رفتم و حرمت كردم و نظير سخنانى را كه با آن دو كس گفته بودم با وى نيز بگفتم . » گفت : « من با هيچكس نبرد آغاز نمىكنم ولى هر كه نبرد آغاز كند با وى نبرد مىكنم » گفتم : « چنين ديدم كه آن دو كس سر نبرد تو ندارند . » گويد : آنگاه پيش پيروان بنى اميه رفتم و نظير سخنانى را كه با اين كسان گفته بودم با آنها نيز بگفتم .\r\nگفتند : « ما بر آنيم كه با هيچكس نبرد آغاز نكنيم مگر با ما به نبرد آيد . » گويد : جزو اين پرچمها ، قومى آرامتر و مسالمتجوىتر از ابن حنفيه نديدم .\r\nابو جعفر گويد : در اين سال عامل ابن زبير بر بصره و كوفه برادرش مصعب بود ، قضاى بصره با هشام بن هبيره بود ، قضاى كوفه با عبد الله بن عتبة بن مسعود\r\n","description":"","footnote":"","page_name":" 3444 ","page_number":169},
  {"content":"\r\nبود ، عامل خراسان عبد الله بن خازم سلمى بود ، شام به دست عبد الملك بن مروان بود .\r\n\r\nآنگاه سال شصت و نهم درآمد\r\nدر اين سال چنان كه واقدى گويد : عبد الملك بن مروان سوى عين ورده رفت و عمرو بن سعيد بن عاص را در دمشق نايب خويش كرد كه در آنجا حصارى شد و عبد الملك خبر يافت و سوى دمشق بازگشت و او را محاصره كرد .\r\nگويد : به قولى عمرو بن سعيد با وى برون شد و چون به بطنان حبيب رسيد سوى دمشق بازگشت و آنجا حصارى شد . عبد الملك نيز سوى دمشق بازگشت .\r\nاما عوانة بن حكم گويد : كه وقتى عبد الملك بن مروان از بطنان حبيب به دمشق بازگشت چندان كه خدا خواست آنجا ببود آنگاه حركت كرد و آهنگ قرميسا داشت كه زفر بن حارث كلابى آنجا بود ، عمرو بن سعيد نيز با وى بود و چون به بطنان حبيب رسيد عمرو بن سعيد خطر كرد و شبانه با حميد بن حريث و زهير بن ابرد ، هردوان كلبى ، بازگشت و سوى دمشق رفت كه عبد الرحمن بن ام حكم ثقفى به نيابت عبد الملك آنجا بود كه چون از بازگشت عمرو بن سعيد خبر يافت فرارى شد و عمل خود را ترك كرد . عمرو وارد دمشق شد و بر آنجا و خزاين آن تسلط يافت .\r\nديگرى گويد : اين حادثه به سال هفتادم بود .\r\nگويد : عبد الملك از دمشق سوى عراق مىرفت و آهنگ مصعب بن زبير داشت ، عمرو بن سعيد بن عاص به دو گفت : « تو سوى عراق مىروى پدرت به من وعده كرد كه از پس وى خلافت از آن من باشد و به همين قرار به همدستى وى\r\n","description":"","footnote":"","page_name":" 3445 ","page_number":170},
  {"content":"\r\nكوشيدم ، تلاشى كه با وى كردم از تو نهان نيست پس خلافت را از پس خويشتن به من ده » گويد : اما عبد الملك پاسخى به دو نداد و عمرو از او جدا شد و سوى دمشق رفت ، عبد الملك نيز از پى او بازگشت و به دمشق رسيد .\r\nعوانه گويد : وقتى عمرو بر دمشق تسلط يافت ، از پى عبد الرحمن بن ام حكم بر آمد اما به او دست نيافت و بگفت تا خانهء وى را ويران كنند آنگاه مردم فراهم آمدند و او به منبر رفت و حمد خداى گفت و ثناى او كرد سپس گفت : « اى مردم هيچكس از مردم قريش پيش از من بر اين منبر نايستاده جز آنكه پنداشته كه بهشتى دارد و جهنمى كه هر كه از او اطاعت كند به بهشتش مىبرد و هر كه عصيان او كند به جهنمش مىبرد اما من به شما مىگويم كه بهشت و جهنم به دست خداست و چيزى از كار آن با من نيست ، اما شما بر من حق برابرى و مقررى داريد » آنگاه پايين آمد .\r\nگويد : صبحگاهان عبد الملك عمرو بن سعيد را نديد و چون پرسش كرد خبر وى را بگفتند . عبد الملك سوى دمشق بازگشت و ديد كه عمرو آنجا را به تصرف آورده و چند روز با وى نبرد كرد .\r\nگويد : و چنان بود كه وقتى عمرو بن سعيد ، حميد بن حريث كلبى را با سواران مىفرستاد ، عبد الملك ، سفيان بن ابرد كلبى را مىفرستاد و چون عمرو بن سعيد ، زهير ابن ابرد كلبى را مىفرستاد عبد الملك ، حسان بن مالك كلبى را به مقابلهء او مىفرستاد .\r\nعوانه گويد : روزى دو سپاه مقابل هم بودند ، يكى از مردم كلب به نام رجا پسر سراج با عمرو بن سعيد بود ، رجا به عبد الرحمن بن سليم كه با عبد الملك بود گفت : « اى عبد الرحمن پسر سليم به هماوردى بيا » عبد الرحمن گفت : « انصاف داد » و به هماوردى وى رفت ، به همديگر ضربت\r\n","description":"","footnote":"","page_name":" 3446 ","page_number":171},
  {"content":"\r\nزدند ، ركاب عبد الرحمن ببريد و ابن سراج از دست وى نجات يافت و عبد الرحمن گفت : « به خدا اگر ركابم نبريده بود كاههاى شكمت را بيرون مىريختم . » گويد : عمرو و عبد الملك صلح نمىكردند و چون نبردشان طول كشيد زنان و كودكان كلب بيامدند و گريستند و به سفيان بن ابرد و حسان بن مالك گفتند : چرا خودتان را در راه قدرت قرشيان به كشتن مىدهيد و هر كدامشان قسم ياد كردند كه باز نگردد تا حريف وى باز گردد و چون همسخن شدند كه باز گردند نظر كردند و معلوم داشتند كه سفيان از ابن حريث كهنسالتر است و از ابن حريث خواستند كه بازگشت .\r\nگويد : پس از آن عبد الملك و عمرو صلح كردند و مكتوبى در ميانه نوشتند و عبد الملك عمرو را امان داد و اين به شامگاه پنجشنبه بود .\r\nعوانه گويد : عمرو بن سعيد كمانى سياه به\r\nدوش آويخته بود و با سواران برون شد و بيامد تا طنابهاى خيمه گاه عبد الملك زير پاى اسب وى افتاد و خيمه گاه فرو ريخت ، عمرو پياده شد و بنشست . عبد الملك خشمگين بود به عمرو گفت : « اى ابو اميه با اين كمان آويختن همانند مردم قيس شده اى » گفت : « نه ولى همانند كسى شده‌ام كه از آنها بهتر بود ، همانند عاص بن اميه . » آنگاه خشمگين برخاست و با سواران برفت و وارد دمشق شد عبد الملك نيز به روز پنجشنبه وارد دمشق شد و كس پيش عمرو فرستاد كه مقرريهاى كسان را بده عمرو پيغام داد : « اينجا شهر تو نيست ، از اينجا برو . » و چون روز دوشنبه شد چهار روز پس از ورود عبد الملك به دمشق كس پيش عمرو فرستاد كه پيش من آى . عمرو پيش زن كلبى خويش بود .\r\nگويد : و چنان بود كه عبد الملك كريب بن ابرهة الصباح حميرى را پيش خوانده بود و دربارهء عمرو بن سعيد با وى مشورت كرده بود .\r\n","description":"","footnote":"","page_name":" 3447 ","page_number":172},
  {"content":"\r\nكريب به دو گفته بود : « مردم حمير در اين كار هلاك شدند ، اين را شايسته تو نمىدانم ، به من ربطى ندارد » گويد : وقتى فرستادهء عبد الملك پيش عمرو آمد كه او را بخواند عبد الله بن يزيد بن معاويه پيش عمرو بود ، عبد الله به عمرو گفت : « اى ابو اميه به خدا ترا از گوش و چشم خودم بيشتر دوست دارم ، مىبينم كه اين مرد كس فرستاده كه پيش او به روى ، رأى من اينست كه چنين نكنى » عمرو گفت : « چرا ؟ » گفت : « تبيع پسر زن كعب الاحبار گفته كه بزرگى از بزرگان اولاد اسماعيل باز مىگردد و درهاى دمشق را مىبندد ، سپس از آنجا برون مىشود و چيزى نمىگذرد كه كشته مىشود . » عمرو گفت : « به خدا اگر خفته باشم بيم ندارم كه ابن زرقا بيدارم كند . وى جرأت اين كار ندارد ، اما ديشب عثمان بن عفان به خواب من آمد و پيراهن خويش را به تن من كرد » گويد : عبد الله بن يزيد ، شوهر ام موسى دختر عمرو بن سعيد بود .\r\nگويد : عمرو به فرستاده گفت : « سلامش برسان و بگو شبانگاه پيش تو مىآيم ان شاء الله . » و چون شب شد عمرو زره محكمى ما بين يك قباى قهستانى و پيراهن قهستانى به تن كرد و شمشير خويش را بياويخت . زن كلبى عمرو پيش وى بود و حميد بن حريث كلبى نيز بود ، وقتى برخاست كه برود روى فرش لغزيد . حميد به دو گفت : « به خدا اگر حرف مرا مىشنوى پيش او نرو . » زنش نيز همين سخن را با وى گفت . اما به گفتهء آنها اعتنا نكرد و با يكصد كس از غلامان خويش برفت .\r\nگويد : عبد الملك كس پيش پسران مروان فرستاده بود كه به نزد وى فراهم آمده بودند و چون خبر يافت\r\nكه عمرو بر در است بگفت تا همراهان وى را نگهدارند و به دو اجازه داد كه بيامد و به نزد هر در ياران وى را نگه مىداشتند . عاقبت عمرو\r\n","description":"","footnote":"","page_name":" 3448 ","page_number":173},
  {"content":"\r\nبه صحن خانه رسيد كه جز يك غلام بچه با وى نبود و چون سوى عبد الملك نگريست پسران مروان را به دور او ديد حسان بن مالك كلبى و قبيصة بن ذويب خزاعى نيز بودند و چون جمع آنها را بديد احساس خطر كرد و به غلام بچه خويش نگريست و گفت : « واى تو ! پيش يحيى بن سعيد برو و بگو پيش من آيد » ، اما غلام بچه كه گفتهء او را نفهميده بود گفت : « آمادهء فرمانم » سعيد به دو گفت : « از پيش من دور شو و به جهنم رو » گويد : عبد الملك به حسان و قبيصه گفت : « اگر مىخواهيد برخيزيد و با عمرو در صحن خانه ملاقات كنيد و به بينيد كدامتان درازتريد . » اين سخن را به شوخى به آنها گفت تا عمرو بن سعيد را مطمئن كند .\r\nحسان گفت : « اى امير مؤمنان ، قبيصه از من درازتر است كه منصب دارد . » قبيصه عهده دار ديوان خاتم بود .\r\nگويد : بار ديگر عمرو به غلام بچهء خويش نگريست و گفت : « پيش يحيى برو و بگو پيش من آيد » غلام بچه گفت : « آمادهء فرمانم » اما نفهميد كه چه گفت .\r\nعمرو گفت : « از پيش من دور شو » گويد : و چون حسان و قبيصه بيرون شدند ، عبد الملك بگفت تا درها را ببستند .\r\nوقتى عمرو وارد شد به او خوش آمد گفت و گفت « اى ابو اميه خدايت قرين رحمت بدارد نزديكتر بيا » و او را با خويشتن بر تخت نشانيد و با وى بسيار سخن كرد . آنگاه گفت : « اى غلام شمشير او را بگير » عمرو گفت : « اى امير مؤمنان انا لله . . . » عبد الملك گفت : « انتظار دارى با من بنشينى و شمشير خويش را آويخته باشى ؟ » گويد : پس شمشير او را بگرفت . آنگاه چندان كه خدا خواست سخن كردند\r\n","description":"","footnote":"","page_name":" 3449 ","page_number":174},
  {"content":"\r\nپس از آن عبد الملك به دو گفت : « اى ابو اميه » گفت : « اى امير مؤمنان آمادهء فرمانم » گفت : « وقتى مرا خلع كردى قسم ياد كردم كه هر وقت چشمم به تو افتاد و بر تو تسلط داشتم در بند آهنينت كنم » پسران مروان گفتند : « اى امير مؤمنان . سپس او را رها مىكنى ؟ » گفت : « سپس او را رها مىكنم ، با ابو اميه چه مىتوانم كرد ؟ » پسران مروان گفتند : « قسم امير مؤمنان را اجرا كن » عمرو گفت : « اى امير مؤمنان خدا قسمت را اجرا كند » گويد : پس عبد الملك بندى آهنين از زير تشك خويش در آورد و سوى وى افكند و گفت : « اى غلام بيا و او را به بند كن » غلام بيامد و عمرو را در بند كرد .\r\nعمرو گفت : « اى امير مؤمنان ترا به خدا مرا با بند ميان مردم مبر » عبد الملك گفت : « اى ابو اميه هنگام مرگ نيز مكارى مىكنى ؟\r\nخدا نكند كه ترا با بند آهنين ميان مردم بريم ، بند را آسان از تو بر نمىداريم . » گويد : آنگاه وى را به سختى كشيد كه دهانش به تخت خورد و دندان جلوش شكست .\r\nعمرو گفت : « اى امير مؤمنان ترا به خدا ، شكستن يك استخوان من وادارت نكند كه به كارى بزرگتر از اين دست بزنى » عبد الملك گفت : « به خدا اگر مىدانستم كه اگر زنده ات بگذارم زنده‌ام مىگذارى و كار قريش به سامان مىآيد رهايت مىكردم ، اما هرگز دو كس همانند ما در شهرى فراهم نيامده‌اند مگر اينكه يكى ديگرى را بيرون كرده است . » گويد : و چون عمرو ديد كه دندان جلوش شكسته و منظور عبد الملك را بدانست گفت : « اى پسر زن كبود چشم ناجوانمردى مىكنى ؟ » گويند : « وقتى عبد الملك عمرو را كشيد و دندان جلوش بيفتاد عمرو به آن\r\n","description":"","footnote":"","page_name":" 3450 ","page_number":175},
  {"content":"\r\nدست مىماليد ، عبد الملك به دو گفت : « مىبينم كه دندان خود را چنان عزيز داشته اى كه پس از آن هرگز خاطرت از من خشنود نمىشود . » و بگفت تا گردن او را زدند .\r\nاما روايت عوانه چنين است كه گويد : مؤذن اذان عصر گفت و عبد الملك برون شد تا با مردم نماز كند و به عبد العزيز بن مروان گفت كه او را بكشد . عبد العزيز با شمشير سوى وى رفت .\r\nعمرو گفت : « ترا به خدا و حق خويشاوندى ، كشتن مرا عهده مكن بگذار كسى عهده كند كه چون تو خويشاوند نزديك نباشد . » گويد : عبد العزيز شمشير را بيفكند و بنشست . عبد الملك نماز را كوتاه كرد و بيامد و درها بسته شد ، مردم ديده بودند كه وقتى عبد الملك بيرون آمده بود عمرو با وى نبود و اين را به يحيى بن سعيد گفته بودند كه بيامد و بر در عبد الملك ايستاد ، هزار كس از غلامان عمرو با وى بودند با بسيار كس ديگر از ياران وى .\r\nگويد : همراهان يحيى فرياد مىزدند : « اى ابو اميه صدايت را به گوش ما برسان . » حميد بن حريث و زهير بن ابرد نيز با يحيى آمده بودند . در كوچك را شكستند و كسان را با شمشير بزدند ، يكى از غلامان عمرو بن سعيد به نام مصقله ضربتى به سر وليد بن عبد الملك زد و ابراهيم بن عربى صاحب ديوان او را به بيت القراطيس برد .\r\nگويد : وقتى عبد الملك نماز كرد و بيامد عمرو را زنده ديد و به عبد العزيز گفت : « چرا نكشتيش ؟ » گفت : « مرا به خدا و حق خويشاوندى قسم داد . » عبد الملك گفت : « خدا مادرت را زبون كند كه به پاشنه هايش مىشاشيد تو هم مانند او شده اى . » مادر عبد الملك عايشه دختر معاوية بن مغيرة بن ابى العاص بود و مادر عبد العزيز ليلى بود .\r\n","description":"","footnote":"","page_name":" 3451 ","page_number":176},
  {"content":"\r\nگويد : پس از آن عبد الملك گفت : « غلام ! نيزهء كوتاه را بيار » ، و چون نيزهء كوتاه را بياورد ، آن را تكان داد و به عمرو زد اما كارى نساخت تا دست به بازوى عمرو زد و متوجه زره شد و بخنديد و گفت : « اى ابو اميه زره هم دارى ؟ غلام ! صمصامه را بيار . » گويد : غلام شمشير را ( كه صمصامه نام داشت ) بياورد و بگفت تا عمرو را به زمين انداختند و بر سينه اش نشست و سرش را بريد و شعرى به اين مضمون مىخواند :\r\n« اى عمرو ، اگر از ناسزا و عيبگويى من باز نمانى « چنانت بزنم كه مرغ جانت گويد آبم دهيد » آنگاه عبد الملك به لرزه اى سخت دچار شد و پنداشته‌اند كه شخص ، وقتى خويشاوندى را بكشد چنين مىشود . او را از سينهء عمرو برداشتند و بر تخت نهادند كه گفت : « هرگز كسى را چون اين نديدم كه يك دنيادار او را كشت نه يك طالب آخرت » گويد : يحيى بن سعيد و همراهانش به خانه بر سر پسران مروان ريختند و آنها و غلامانشان را زخمى كردند ، آنها نيز به نبرد با يحيى و يارانش پرداختند .\r\nآنگاه عبد الرحمن بن ام حكم ثقفى بيامد كه سر را به او دادند كه ميان مردم انداخت .\r\nعبد العزيز بن مروان برفت و كيسه هاى مال بياورد و ميان مردم مىانداخت و چون كسان مالها را نگريستند و سر را بديدند مالها را ربودند و پراكنده شدند .\r\nگويند : وقتى عبد الملك به نماز مىرفت به ابو زعزعه غلام خويش گفت كه عمرو را بكشد كه وى را بكشت و سرش را ميان مردم و يارانش افكند .\r\nعوانه گويد : شنيدم عبد الملك بگفت تا مالهايى را كه ميان مردم افكنده بودند پس گرفتند و همه به بيت المال بازگشت .\r\nگويد : آن روز سنگى بر سر يحيى زده بودند . عبد الملك بگفت تا تخت وى\r\n","description":"","footnote":"","page_name":" 3452 ","page_number":177},
  {"content":"\r\nرا به\r\nمسجد بردند و برون شد و بر آن نشست و چون وليد را در ميانه نديد گفت : « واى شما ، وليد كجاست ، به حرمت پدرشان سوگند كه اگر او را كشته باشند انتقامشان را گرفته‌اند . » ابراهيم بن عربى كنانى بيامد و گفت : « اينك وليد به نزد من است زخمى خورده و چيزيش نيست . » گويد : يحيى بن سعيد را پيش عبد الملك آوردند و بگفت تا او را بكشند اما عبد العزيز به پا خاست و گفت : « اى امير مؤمنان خدا مرا به قربانت كند . مىخواهى به يك روز فرزندان اميه را بكشى ؟ » پس عبد الملك بگفت تا يحيى را به زندان كردند .\r\nآنگاه عنبسة بن سعيد را بياوردند كه گفت : « او را بكشيد . » و باز عبد العزيز به پا خاست و گفت : « اى امير مؤمنان از هلاك كردن و ريشه كن كردن فرزندان اميه چشم بپوش » و عبد الملك بگفت تا عنبسه را نيز به زندان كنند .\r\nپس از آن عامر بن اسود كلبى را بياوردند كه عبد الملك با چوب خيزرانى كه همراه داشت به سر او زد و گفت : « همراه عمرو با من جنگ مىكنى و با او بر ضد من قيام مىكنى ! » گفت : « بله ، براى آنكه عمرو حرمتم كرد و تو اهانتم كردى ، تقربم داد و تو دورم كردى ، با من نيكى كرد و تو بدى كردى و با وى بودم و بر ضد تو » عبد الملك بگفت تا وى را بكشند و عبد العزيز به پا خاست و گفت : « اى امير مؤمنان ، ترا به خدا دايى مرا مكش » و عبد الملك عامر را به او بخشيد ، آنگاه بگفت تا پسران سعيد را به زندان كردند .\r\nگويد : يحيى بن سعيد يك ماه يا بيشتر در زندان ببود ، پس از آن عبد الملك به منبر رفت و حمد خدا گفت و ثناى او كرد و از كسان دربارهء كشتن وى نظر خواست يكى از سخنوران قوم به پا خاست و گفت : « اى امير مؤمنان مگر مار به جز مار مىزايد ؟\r\n","description":"","footnote":"","page_name":" 3453 ","page_number":178},
  {"content":"\r\nبه خدا رأى ما اينست كه او را بكشى كه منافق است و دشمن » پس از آن عبد الله بن مسعدهء فزارى برخاست و گفت : « اى امير مؤمنان يحيى پسر عموى تو است و خويشاوندى وى چنان است كه دانسته اى . آنها چنان كرده‌اند كه كرده‌اند تو نيز با آنها چنان كرده اى كه كرده اى ، از آنها ايمن نيستى ، اما كشتن آنها را نيز روا نمىدانم آنها را پيش دشمن خويش فرست اگر كشته شدند به دست ديگرى از زحمتشان رهايى يافته اى و اگر سالم ماندند و باز آمدند در كار ايشان انديشه مىكنى . » گويد : عبد الملك راى وى را كار بست و خاندان سعيد را برون كرد و سوى مصعب بن زبير فرستاد كه چون پيش وى رسيدند و يحيى به نزد او وارد شد ، ابن زبير به دو گفت : « جان بردى و دم كنده شد . » گفت : « به خدا دم چنانست كه بود » گويد : « پس از آن عبد الملك كس به نزد زن كلبى عمرو بن سعيد فرستاد كه مكتوب صلحى را كه براى عمرو نوشته بودم براى من بفرست »\r\nزن عمرو به فرستاده گفت : « برو به او بگو مكتوب صلح را در كفنهاى او پيچيدم تا به كمك آن به نزد پروردگار خويش با تو محاجه كند . » گويد : و چنان بود كه نسب عمرو بن سعيد و عبد الملك بن اميه به هم مىرسيد ، مادر عمرو ام البنين دختر حكم بن ابى العاص عمهء عبد الملك بود .\r\nعوانه گويد : ميان عبد الملك و عمرو از روزگار ديرين كينه بوده بود ، دو پسر سعيد از ام البنين بودند و عبد الملك و معاويه دو پسر مروان بودند و به روزگار جوانى پيش مادر مروان بن حكم مىرفته بودند كه از قبيلهء كنانه بود و پيش وى به صحبت مىنشستند . يك غلام سياه نيز همراه عبد الملك و معاويه مىرفت ، وقتى آنجا مىرفتند مادر مروان غذايى برايشان آماده مىكرد و مىآورد و بشقابى پيش هر كدامشان مىنهاد و پيوسته معاوية بن مروان و محمد بن سعيد و نيز عبد الملك و عمرو\r\n","description":"","footnote":"","page_name":" 3454 ","page_number":179},
  {"content":"\r\nسعيد را بر ضد همديگر تحريك مىكرد كه به جان هم مىافتادند و گاهى از هم قهر مىشدند كه با هم سخن نمىكردند و مادر مروان مىگفت : « اگر اين دو تا عقل ندارند آن دو تا دارند . » و هر وقت پيش وى مىرفتند رفتارش همين بود تا كينه در دلهاشان ريشه كرد .\r\nگويند : وقتى يحيى بن سعيد وارد مسجد شد و در اطاقك را شكست و با فرزندان مروان بجنگيد ، عبد الله بن يزيد قسرى همراه وى بود و چون عمرو كشته شد و سرش را ميان مردم آوردند ، عبد الله و برادرش خالد بر نشستند و به عراق رفتند و با فرزندان سعيد كه به نزد مصعب بودند بماندند ، تا وقتى كه جماعت درباره مروان اتفاق كردند .\r\nگويد : و چنان بود كه چشم عبد الله بن يزيد در جنگ مرج شكافته بود كه وى با ابن زبير بود و بر ضد بنى اميه نبرد مىكرده بود پس از سال جماعت به نزد عبد الملك رفت كه گفت : « شما خاندان يزيد چگونه‌ايد ؟ » عبد الله گفت : « محروم ، محروم » عبد الملك گفت : « اين به سبب اعمالى است كه از پيش كرده‌ايد و خدا ستمگر بندگان نيست » [ 1 
  ] عوانه گويد : از پس سال جماعت ، چهار پسر عمرو بن سعيد ، اميه و سعيد و اسماعيل و محمد ، پيش عبد الملك رفتند و چون آنها را بديد گفت : « شما خاندان ، پيوسته براى خودتان نسبت به قومتان فضيلتى قايليد كه خداى به شما نداده ، آنچه ميان من و پدر شما بود\r\nتازه نبود بلكه از قديم بود و در ايام جاهليت در دل اسلاف شما بر ضد اسلاف ما بود . » گويد : امية بن عمرو كه از همه بزرگتر بود فروماند و سخن نيارست گفت .\r\nسعيد بن عمرو كه ميانسال جمع بود و از همه هوشيارتر و خردمندتر بود به پا خاست\r\n\r\n","description":"","footnote":"\r\n[ 1 
  ] ذلِكَ بِما قَدَّمَتْ أَيْدِيكُمْ وَأَنَّ الله لَيْسَ بِظَلَّامٍ لِلْعَبِيدِ 3 : 182 . آل عمران آيهء 182\r\n","page_name":" 3455 ","page_number":180},
  {"content":"\r\nو گفت : « اى امير مؤمنان چيزى كه در جاهليت بوده گناه ما نيست كه خداوند اسلام را آورد و آن را از ميان ببرد و وعدهء بهشت داد و بيم جهنم ، اما آنچه ميان تو و عمرو بوده عمرو عموزاده ات بوده و تو بهتر مىدانى كه چه كرده اى ، عمرو به خدا پيوسته و حسابگرى خدا بس است ، قسم بدينم اگر ما را به آنچه ميان تو و او بوده مؤاخذه كنى شكم زمين براى ما از پشت آن بهتر است » گويد : عبد الملك بر آنها سخت رقت آورد و گفت : « پدرتان مرا مخير كرد كه يا مرا بكشد يا من او را بكشم و من كشتن او را بر كشته شدن خودم مرجح داشتم اما شما مورد علاقهء منيد و خويشاوندى و حقتان را رعايت مىكنم » و جايزه نكو داد و رعايت كرد و تقرب داد .\r\nگويند : روزى خالد بن يزيد بن معاويه به عبد الملك گفت : « شگفتا از تو و عمرو بن سعيد كه چگونه غافلگيرش كردى و خونش را بريختى . » عبد الملك شعرى خواند به اين مضمون :\r\n« وى را تقرب دادم تا خاطرش آرام شود « و به تدبير بر او دست يابم « از سر خشم و حفاظت دينم « كه طريقت بدكار همانند نكو كار نيست . » عوانه گويد : يكى سعيد بن عمرو را در مكه ديد و به دو گفت : « قسم به خداى اين بنا ، در اين قوم كسى همانند پدر تو نبود ، اما با قوم دربارهء آنچه به دستشان بود نزاع كرد و به هلاكت افتاد » واقدى مىگفته بود ، حادثهء محاصره ميان عبد الملك بن مروان و عمرو بن سعيد به سال شصت و نهم بود ، كه عمرو بن سعيد در دمشق حصارى شد و عبد الملك از بطنان حبيب بازگشت و وى را محاصره كرد اما كشتن وى به سال هفتادم بود .\r\nدر اين سال يكى از خوارج در منى به نزد خيف حكميت خاص خدا است\r\n","description":"","footnote":"","page_name":" 3456 ","page_number":181},
  {"content":"\r\nگفت و به نزديك جمره كشته شد .\r\nسعيد بن دينار گويد : او را به نزديك جمره ديدم كه شمشير از نيام در آورده بود ، جماعتى بودند كه خدا دستشان را بداشته بود او در ميانه پيش دويد و حكميت خاص خداست گفت و مردم بر او تاختند و خونش بريختند .\r\nدر اين سال عبد الله بن زبير سالار حج بود . عامل وى برد و شهر كوفه و بصره برادرش مصعب بود . قضاى كوفه با شريح بود . قضاى بصره با هشام بن هبيره بود ، عامل خراسان عبد الله بن خازم بود .\r\n\r\nآنگاه سال هفتادم در آمد\r\nدر اين سال روميان به جنبش آمدند و بر ضد مسلمانان شام سپاه فراهم آوردند و عبد الملك با شاه روم صلح كرد كه هر جمعه يك هزار دينار به او بدهد كه از او بر - مسلمانان بيمناك بود .\r\nدر همين سال چنان كه محمد بن عمر گويد مصعب بن زبير به مكه آمد و مال بسيار همراه آورد و ميان قوم خويش و ديگران تقسيم كرد ، چهار پا و مركب و بار فراوان آورده بود . براى عبد الله بن صفوان و جبير بن شيبه و عبد الله بن مطيع مال بسيار فرستاد و قربان بسيار كشت .\r\nدر اين سال عبد الله بن زبير سالار حج بود .\r\nعاملان وى بر ولايات در اين سال همان عاملانى بودند كه در سال پيش عهده - دار كمكها و قضا بوده بودند .\r\nپس از آن سال هفتاد و يكم در آمد .\r\n","description":"","footnote":"","page_name":" 3457 ","page_number":182},
  {"content":"\r\n\r\nسخن از حوادث سال هفتاد و يكم\r\nاز جمله حوادث سال اين بود كه عبد الملك بن مروان براى جنگ با مصعب ابن زبير سوى عراق رفت .\r\nچنان كه گفته‌اند عبد الملك پيوسته آهنگ مصعب مىكرد و تا بطنان حبيب مىرسيد و مصعب سوى باجميرا مىرفت آنگاه زمستان هجوم مىآورد و هر كدامشان به جاى خويش باز مىرفتند و دوباره باز مىآمدند .\r\nعلى بن محمد گويد : عبد الملك از شام بيامد كه آهنگ مصعب داشت و اين پيش از سال هفتاد و يكم و به سال هفتادم بود ، خالد بن عبد الله نيز با وى بود كه به عبد الملك گفت : « اگر مرا سوى بصره فرستى و سپاهى از دنبال من روانه كنى اميدوارم كه بر بصره غلبه يابم . » گويد : پس عبد الملك او را فرستاد كه با غلامان و خاصان خويش نهانى برفت تا پيش عمرو بن اصمع باهلى رسيد .\r\nمسلمة بن محارب گويد : عمرو بن اصمع ، خالد را پناهى كرد و كس پيش عباد بن حصين فرستاد كه سالار نگهبانان ابن معمر بود و چنان بود كه وقتى مصعب از بصره مىرفت عبيد الله بن معمر را نايب خويش مىكرد ، عمرو بن اصمع اميد داشت كه عباد بن حصين با وى بيعت كند . به او پيغام داد كه من خالد را پناهى كرده‌ام خواستم اين را بدانى و پشتيبان من باشى .\r\nگويد : فرستادهء عمرو بن اصمع وقتى پيش عباد رسيد كه از اسب خويش فرود مىآمد و به فرستاده گفت به دو بگو : « نه ، به خدا نمد از اسب خويش بر نمىگيرم تا با سپاه سوى تو آيم » گويد : عمرو به خالد گفت : « فريبت نمىدهم ، اينك عباد ، همين دم سوى ما\r\n","description":"","footnote":"","page_name":" 3458 ","page_number":183},
  {"content":"\r\nمىآيد و به خدا كه من تاب محافظت ترا ندارم پيش مالك بن مسمع برو . » ابو الحسن گويد : به قولى خالد پيش على بن اصمع فرود آمد و عباد خبر يافت و كس پيش او فرستاد كه من سوى تو مىآيم .\r\nعوانه گويد : خالد از پيش ابن اصمع در آمد ، يك پيراهن قهستانى نازك به تن داشت ، رانهايش نمايان بود و پاهايش از ركاب برون بود . به تاخت رفت تا به نزد مالك رسيد و گفت : « به ناچار پيش تو آمدم مرا پناهى كن » گفت : « خوب ، » و با پسر خويش برون شد و كس پيش طايفهء بكر بن وائل و ازد فرستاد و نخستين پرچمى كه سوى وى آمد پرچم بنى يشكر بود ، عباد نيز با سواران بيامد كه مقابل هم ايستادند اما نبردى در ميانه نبود .\r\nگويد : روز بعد سوى جفرهء [ 1 
  ] نافع بن حارث رفتند كه بعدها به خالد انتساب يافت ، كسانى از مردم بنى تميم همراه خالد آمده بودند كه صعصعة بن معاويه و عبد العزيز بن\r\nبشر و مرة بن محكان از آن جمله بودند . ياران خالد به انتساب جفره ، جفرى بودند ، ياران ابن معمر زبيرى بودند ، عبد الله بن ابى بكره و حمران و مغيرة ابن مهلب از جملهء جفريان بودند قيس بن هيثم سلمى از زبيريان بود . وى كسانى را به مزدورى مىگرفت كه همراه وى نبرد كنند يكى از مزدوران مزد خواست گفت : « فردا مىدهم و غطفان بن انيف از مردم بنى كعب شعرى به اين مضمون گفت :\r\n« اى زنگوله ها ، چه بد داورى مىكنى « نقد ، به قرض باشد اما نيزه زدن هماكنون « و تو بر در نشسته اى چاق و ممسك » گويد : خطاب زنگوله ها از آن بود كه قيس چند زنگوله به گردن اسب خويش مىآويخته بود .\r\nگويد : عمرو بن وبره قحيفى سالار حنظله بود و غلامانى داشت كه براى\r\n\r\n","description":"","footnote":"\r\n[ 1 
  ] زمين يا چاه\r\n","page_name":" 3459 ","page_number":184},
  {"content":"\r\nهر كدام سى مىگرفت و ده به آنها مىداد و شعرى به اين مضمون دربارهء او گفتند :\r\n« اى پسر وبره چه بد داورى مىكنى « سى مىدهندت و ده مىدهى » گويد : مصعب ، زحر بن قيس جعفى را با هزار كس به كمك ابن معمر فرستاد .\r\nعبد الملك نيز عبيد الله بن زياد بن ظبيان را به كمك خالد فرستاد اما خالد نخواست وارد بصره شود و مطر بن توأم را فرستاد كه بازگشت و به دو خبر داد كه كسان پراكنده شده‌اند و او سوى عبد الملك بازگشت .\r\nسكن بن قتاده گويد : بيست و چهار روز نبرد كردند ، چشم مالك آسيب ديد و از جنگ خسته شد ، فرستادگان و از جمله يوسف بن عبد الله رفت و آمد كردند و صلح شد كه خالد را روانه كند و خود او در امان باشد . پس او خالد را از قلمرو بصره برون فرستاد و چون بيم داشت مصعب امان عبيد الله را تأييد نكند سوى ثأج رفت .\r\nمسلمه گويد : وقتى عبد الملك سوى دمشق بازگشت ، همه توجه مصعب به بصره منحصر ماند ، اميد داشت خالد را بگيرد ، اما معلوم شد كه برفته . ابن معمر كسان را امان داده بود كه بيشترشان مانده بودند و بعضىشان از بيم مصعب رفته بودند . مصعب بر ابن معمر خشم آورد و قسم ياد كرد كه كار به او ندهد و كس پيش جفريان فرستاد و ناسزا گفت و ملامتشان كرد .\r\nمداينى و ديگر راويان بصرى گويند : مصعب كس فرستاد كه جفريان را پيش وى آوردند . روى به عبد الله بن ابى بكره كرد و گفت : « اى پسر مسروح ، تو پسر سگى هستى كه سگان با وى در مىآميختند و سرخ و سياه و زرد آورد ، از هر سگى همانند آن ، پدرت غلامى بود كه از حصار طايف به نزد پيمبر آمد آنگاه شاهد آورديد كه ابو سفيان با مادرتان زنا كرده ، به خدا اگر بماندم شما را به نسبتان باز مىبرم » گويد : آنگاه حمران را پيش خواند و گفت : « اى پسر زن يهودى ! تو يك كافر\r\n","description":"","footnote":"","page_name":" 3460 ","page_number":185},
  {"content":"\r\nنبطى بودى كه در عين التمر به اسيرى گرفته شدى » گويد : به حكم بن منذر بن جارود نيز گفت : « اى خبيث ، مىدانى تو كيستى و جارود كى بود ؟ جارود يك كافر پارسى بود در جزيرهء ابن كاوان . به ساحل دريا رفت و به عبد القيس انتساب گرفت . به خدا طايفه اى را نمىشناسم كه بيشتر از آنها زشتى داشته باشد . پس از آن خواهرش را به مكعبر فارسى داد و هرگز اعتبارى مهمتر از آن نيافته بود . اى پسر قباد ، اينان پسران خواهر وى هستند .\r\nآنگاه عبد الله بن فضاله زهرانى را پيش وى آوردند كه به دو گفت : « مگر از مردم هجر ، از سماهيج ، نيستى ؟ به خدا ترا به نسبت باز مىبرم » آنگاه على بن اصمع را پيش وى آوردند و گفت : « يك بار بنده بنى تميم و يك بار منسوب باهله ؟ » آنگاه عبد العزيز بن بشر را پيش وى آوردند كه گفت : « اى پسر مشتور مگر عمويت به روزگار عمر يك بز ندزديد كه دستور داد ببرند و دستش را ببرند ،\r\nبه خدا آن كه خواهرت را به زنى گرفت به زحمت افتاد . » خواهرش زن مقاتل بن مسمع بود .\r\nآنگاه ابى حاضر اسدى را پيش وى آوردند كه گفت : « اى پسر زن استخرى ، ترا با مردم معتبر چه كار ! تو از اهل قطرى پيوسته به بنى اسد ، كه از آنها نه خويشاوند دارى نه منسوب . » آنگاه زياد بن عمرو را پيش وى آوردند و گفت : « اى پسر كرمانى ، تو كافرى از اهل كرمان بودى ، سوى فارس آمدى و ملاح شدى ترا با نبرد چه كار ! كه در كار كشيدن طناب كشتى ماهرترى . » آنگاه عبد الله بن عثمان بن ابى العاص را پيش وى آوردند كه به دو گفت : « بر ضد من دسته بندى مىكنى ؟ تو كه كافرى از مردم هجر بودى و پدرت به طايف پيوست كه مردمش هر كه را سوى آنها آمد به خويشتن پيوسته مىكنند تا نيرومند\r\n","description":"","footnote":"","page_name":" 3461 ","page_number":186},
  {"content":"\r\nشوند به خدا ترا به اصلت باز مىگردانم » آنگاه شيخ بن نعمان را پيش وى آوردند كه گفت : « اى خبيثزاده تو كافرى از مردم زندورد بودى ، مادرت فرار كرد ، پدرت كشته شد و خواهرش زن يكى از مردم بنى يشكر شد و دو پسر آورد و ترا به نسب آنها پيوست . » گويد : آنگاه به هر كدام يكصد زد و سرها و ريشهايشان را تراشيد و خانه هايشان - را ويران كرد ، و سه روز در آفتاب بداشت و وادارشان كرد كه زنانشان را طلاق دهند و فرزندانشان را در سپاهها دير بداشت و آنها را در اطراف بصره بگردانيد و قسمشان داد كه آزادگان را به زنى نگيرند .\r\nگويد : مصعب ، خداش بن يزيد اسدى را به تعقيب ياران فرارى خالد فرستاد ، وى مرة بن محكان را يافت و بگرفت كه شعرى به اين مضمون گفت :\r\n« اى بنى اسد ، اگر مرا بكشيد « وقتى آتش جنگ بر افروزد « بايد با تميميان جنگ كنيد « اى بنى اسد آيا تساهل داريد « كه اگر من لغزشى كرده‌ام ببخشيد ؟ » اما خداش او را پيش آورد و خونش بريخت .\r\nگويد : در آن وقت خداش سالار نگهبانان مصعب بود .\r\nگويد : مصعب ، سنان بن ذهل يكى از بنى عمرو بن مرثد را بگفت تا خانهء مالك ابن مسمع را ويران كرد\r\nو هر چه را در آن بود مصعب گرفت و از جمله دخترى بود كه عمر بن مصعب را براى وى آورد .\r\nگويد : مصعب در بصره ببود تا وقتى كه سوى كوفه رفت و آنجا ببود تا براى نبرد عبد الملك برون شد ، عبد الملك به مسكن آمد و به مروانيان عراق نامه نوشت كه همگى دعوت او را پذيرفتند به شرط ولايتدارى اصفهان كه عبد الملك آنجا را به\r\n","description":"","footnote":"","page_name":" 3462 ","page_number":187},
  {"content":"\r\nهمگيشان داد كه حجار بن ابجر و غضبان بن قبعثرى و عتاب بن ورقا ، و قطن بن عبد الله حارثى و محمد بن عبد الرحمن بن سعيد و زحر بن قيس و محمد بن عمير از آن جمله بودند .\r\nگويد : مقدمهء سپاه عبد الملك با محمد بن مروان بود ، پهلوى راست با عبد الله ابن يزيد بن معاويه بود و پهلوى چپ با خالد بن يزيد بود .\r\nگويد : مصعب به مقابلهء عبد الملك رفت اما مردم كوفه از يارى او دست بداشتند .\r\nعروة بن مغيرة بن شعبه گويد : مصعب برون شد و به راه افتاد بر گردن اسب خويش تكيه داده بود ، از چپ و راست مردم را نگريستن گرفت چشمش به من افتاد و گفت : « عروه نزديك من آى » گويد : نزديك وى رفتم گفت : « چه كار خوبى كرد حسين بن على كه به حكم ابن زياد تسليم نشد و تصميم به جنگ گرفت . » آنگاه شعرى خواند به اين مضمون :\r\n« هاشميانى كه در طف خفته‌اند « مقتدايان مردم محترم شده‌اند . » گويد : دانستم كه منظورى جز كشته شدن ندارد .\r\nرجاء بن حبوه گويد : وقتى عبد الملك ، عمرو بن سعيد را كشت شمشير به كار انداخت و همه كسانى را كه با وى مخالفت كرده بودند از ميان برداشت و وقتى آهنگ مصعب داشت و شام و مردم آنجا براى وى صافى شده بود با مردم سخن كرد و دستور داد براى حركت سوى مصعب آماده شوند اما سران مردم شام با وى مخالفت كردند . مخالفت با منظور وى نبود بلكه مىخواستند بماند و سپاه روانه كند كه اگر ظفر يافتند بهتر و گرنه سپاههاى ديگر به كمكشان فرستد كه دربارهء وضع مردم بيمناك بودند كه مبادا در مقابله مصعب آسيب بيند و پشت سر وى پادشاهى نباشد .\r\n","description":"","footnote":"","page_name":" 3463 ","page_number":188},
  {"content":"\r\nگفتند : « اى امير مؤمنان بهتر است به جاى بمانى و كسانى از خاندان خويش را بر اين سپاهها بگمارى\r\nو سوى مصعب روانه كنى » عبد الملك گفت : « اين كار از يك قرشى ساخته است كه راى درست داشته باشد شايد كسى را كه مىفرستم دلير باشد اما راى درست نداشته باشد خويشتن را چنان مىبينم كه در تدبير جنگ بصيرم و در كار شمشير ، اگر به آن ناچارم كنند ، دلير » .\r\nمصعب نيز از خاندان شجاعت است ، پدرش از همه قرشيان شجاعتر بود . مصعب شجاع است اما از تدبير جنگ بى اطلاع . تواضع را دوست دارد و يارانش با وى مخالفت مىكنند ، اما ياران من نيكخواهى مىكنند . » گويد : پس عبد الملك روان شد تا به مسكن فرود آمد ، مصعب نيز سوى باجميرا آمد . عبد الملك به ياران خويش از مردم عراق نامه نوشت ابراهيم بن اشتر نامهء عبد الملك را همچنان مهر زده و نخوانده پيش مصعب آورد و به دو داد كه پرسيد :\r\nدر آن چيست ؟\r\nابراهيم گفت : « نخوانده‌ام » مصعب نامه را خواند كه عبد الملك ابراهيم را سوى خويش خوانده بود و ولايتدارى عراق را از آن وى مىكرد .\r\nابراهيم گفت : « به خدا از هيچكس چون من نوميد نيست ، به همه ياران تو نيز نامه اى همانند اين نوشته ، از من بشنو و گردن آنها را بزن . » گفت : « در اين صورت عشايرشان نيكخواه ما نخواهند بود » گفت : « پس آنها را در بند آهنين كن و به ابيض كسرى فرست و آنجا بدار و كسان برگمار كه اگر مغلوب شدى گردنهايشان را بزند و اگر غالب شدى به وسيلهء آنها بر عشايرشان منت نهى » گفت : « اى ابو نعمان ، به اين كار نمىتوانم پرداخت ، خدا ابو بحر را رحمت كند كه مرا از مردم عراق بيم مىداد گويى وضع ما را مىديد . »\r\n","description":"","footnote":"","page_name":" 3464 ","page_number":189},
  {"content":"\r\nعبد القاهر بن سرى گويد : مردم عراق مىخواستند با مصعب خيانت كنند اما قيس بن هيثم گفت : « واى شما ، مردم شام را به نزد خودتان راه مىدهيد ، به خدا اگر معيشت شما را چشيدند خانه هاتان را مصادره مىكنند ، به خدا سرور مردم شام را بر در خليفه ديدم كه اگر او را به كارى مىفرستادم خوشدل مىشد . در جنگهاى تابستانى ، ما ، هر كدام هزار شتر داشتيم اما يكى از سران آنها بر اسب خويش بود و توشه اش پشت سرش بود . » گويد : وقتى دو سپاه در دير جاثليق مسكن نزديك هم رسيدند ابراهيم بن اشتر پيش رفت و به محمد بن مروان حمله برد و او را از جايى كه بود عقب راند .\r\nعبد الملك بن مروان عبد الله بن يزيد را فرستاد كه نزد محمد بن مروان\r\nرسيد و دو - سپاه مقابل شدند كه مسلم بن عمرو باهلى كشته شد . يحيى بن مبشر يكى از مردم بنى ثعلبه نيز كشته شد ابراهيم بن اشتر نيز كشته شد . عتاب بن ورقا كه سالار سواران مصعب بود فرارى شد . مصعب به قطن بن عبد الله حارثى ، ابو عثمان ، گفت : « سواران خويش را پيش ببر . » گفت : « راى من چنين نيست ، چرا پيش روم » گفت : « نمىخواهم مذحجيان بىجهت كشته شوند . » آنگاه به حجار بن ابجر گفت : « پرچم خويش را ببر » گفت : « به طرف اين كثافت ؟ » گفت : « به خدا چيزى كه به طرف آن عقب مىرويد ، عفنتر و پستتر است . » به محمد بن عبد الرحمن نيز چنين گفت كه گفت : « هيچكس ديگر چنين نكرده كه من بكنم » مصعب گفت : « اى ابراهيم ! كه اكنون ابراهيم ندارم . » محمد بن سلام گويد : وقتى ابن خازم خبر يافت كه مصعب به مقابلهء عبد الملك رفته\r\n","description":"","footnote":"","page_name":" 3465 ","page_number":190},
  {"content":"\r\nگفت : « آيا عمر بن عبيد الله با وى هست ؟ » گفتند : « نه ، او را عامل فارس كرده » گفت : « آيا مهلب بن ابى صفره با وى هست ؟ » گفتند : « نه او را عامل موصل كرده » گفت : « آيا عباد بن حصين با وى هست ؟ » گفتند : « نه او را در بصره نايب خويش كرده » گفت : « من نيز به خراسانم . » و شعرى خواند به اين مضمون :\r\n« اى جعار ، مرا بگير و بكش و خوشدل باش « كه گوشت مردى كه ياران وى حضور ندارند « در چنگ تو است . » گويد : « آنگاه مصعب به پسرش عيسى گفت : « پسركم ، با همراهانت برنشين و به مكه پيش عمويت برو و بگو كه مردم عراق چه كردند مرا واگذار كه كشته مىشوم » پسرش گفت : « به خدا هرگز خبر ترا پيش قرشيان نمىبرم ، اگر خواهى سوى بصره رو كه آنها پيرو جماعتند و از آنجا پيش امير مؤمنان رو » گفت : « به خدا نبايد قرشيان سخن كنند كه من به سبب سستى مردم ربيعه فرار كرده‌ام و وارد حرم شده‌ام . جنگ مىكنم ، اگر كشته شدم قسم به دينم ، نه شمشير مايهء ننگ است و نه فرار عادت و خوى من ، اگر تو مىخواهى برو و نبرد كن . » گويد : پس عيسى بازگشت و نبرد كرد تا كشته شد .\r\nابى المهاجر گويد : « عبد الملك به وسيلهء محمد بن مروان برادر خويش به مصعب پيغام داد كه عموزاده ات امانت مىدهد » اما مصعب جواب داد : « كسى همانند من از چنين جايى نمىرود مگر غالب\r\n","description":"","footnote":"","page_name":" 3466 ","page_number":191},
  {"content":"\r\nشود يا مغلوب . » عياش گويد : با عبد الملك بن مروان ايستاده بوديم كه با مصعب نبرد داشت ، زياد بن عمرو به دو نزديك شد و گفت : « اى امير مؤمنان ! اسماعيل بن طلحه همسايهء راستى پيشهء من بود و هر وقت مصعب قصد بدى دربارهء من داشت او را باز مىداشت اگر خواهى او را از گناهش امان بده » گفت : « در امان است » گويد : پس زياد كه مردى سخت تنومند بود برفت و ميان دو صف ايستاد و بانگ زد : « أبو البختري اسماعيل بن طلحه كجاست ؟ » گويد : اسماعيل برون شد و به نزديك وى آمد كه به دو گفت : « سخنى با تو دارم » پس او نزديك شد چنان كه گردن اسبانشان به هم رسيد ، كسان كمربندهاى مغزى دار مىبستند ، زياد دست در كمربند اسماعيل زد و او را از زين بكند كه مردى لاغر بود .\r\nأبو البختري گفت : « اى ابو مغيره ، اقتضاى وفادارى نسبت به مصعب چنين نيست . » گفت : « اين را خوشتر دارم از آنكه فردا ترا كشته ببينم . » گويد : وقتى مصعب از پذيرفتن امان سرباز زد ، محمد بن مروان به عيسى ابن مصعب بانگ زد كه اى برادر زاده ! خويشتن را به كشتن مده كه امان دارى .\r\nمصعب گفت : « عمويت امانت داده ، سوى او رو » گفت : « نبايد زنان قريش بگويند كه ترا به كشته شدن رها كرده‌ام » گفت : « جلو من پيش برو تا ترا پيش خدا ذخيره كنم » گويد : پس عيسى نبرد كرد تا كشته شد .\r\nگويد : مصعب تير خورد و زخمى شد . زايدة بن قدامه او را بديد و به دو حمله برد و با نيزه بزد و گفت : « اى خونيهاى مختار » و او را بيفكند و عبيد الله بن زياد بن\r\n","description":"","footnote":"","page_name":" 3467 ","page_number":192},
  {"content":"\r\nظبيان پياده شد و سرش را جدا كرد و گفت : « وى برادر من نابى بن زياد را كشته بود » ، پس سر او را پيش عبد الملك بن مروان آورد كه هزار دينار به دو پاداش داد اما از گرفتن آن دريغ كرد و گفت : « وى را به انگيزهء اطاعت تو نكشتم ، به واسطهء انتقام كشتم ، و براى حمل سر ، چيزى نمىگيرم » پس سر را به نزد عبد الملك واگذاشت انتقامى كه عبيد الله بن زياد مىگفت به سبب آن مصعب را كشته از آنجا بود كه مصعب در يكى از ولايتداريهاى خويش مطرف بن سيدان باهلى ، از مردم بنى جاوه را سالار نگهبانان كرده بود .\r\nابو الحسن مداينى گويد : مطرف ، نابى بن زياد بن ظبيان و يكى از مردم بنى نمير را كه راهزنى كرده بودند بياورد ، نابى را كشت و نميرى را تازيانه زد و رها كرد . وقتى مصعب او را از بصره برداشت و بر اهواز گماشت ، عبيد الله بن زياد بن ظبيان جمعى را فراهم آورد و به آهنگ وى برون شد . وقتى تلاقى شد مقابل هم ايستادند و نهرى در ميانه بود مطرف از نهر عبور كرد و سوى وى آمد و ابن ظبيان شتابان سوى وى رفت و با نيزه بزد و او را كشت .\r\nگويد : مصعب ، مكرم بن مطرف را از پى ابن ظبيان فرستاد كه برفت تا به عسكر مكرم رسيد و آنجا به نام وى شهره شد ، اما ابن ظبيان را نيافت .\r\nگويد : ابن ظبيان از پس كشته شدن برادرش به عبد الملك پيوسته بود .\r\nعلى بن محمد گويد : ابن ظبيان در بصره بر دختر مطرف گذشت ، به دو گفتند :\r\n« اين قاتل پدرت است » گفت : « پدرم در راه خدا رفت » و ابن ظبيان شعرى گفت بدين مضمون :\r\n« پدرت نه در راه خدا « بلكه در راه درهمها تلف شد . » گويد : وقتى مصعب كشته شد ، عبد الملك بن مروان مردم عراق را به بيعت خواند كه با وى بيعت كردند ، مصعب بر كنار رودى به نام دجيل به نزديك دير\r\n","description":"","footnote":"","page_name":" 3468 ","page_number":193},
  {"content":"\r\nجاثليق كشته شده بود . و چون كشته شد عبد الملك بگفت تا او را با پسرش عيسى به خاك سپردند .\r\nعروه گويد : وقتى مصعب كشته شد عبد الملك گفت : « به خاكش سپاريد كه به خدا ميان ما و او حرمت قديم بود ولى پادشاهى نسب نمىشناسد . » عبد الله بن شريك عامرى گويد : پهلوى مصعب بن زبير ايستاده بودم نامه اى از قباى خويش در آوردم و گفتم : « اين نامهء عبد الملك است . » گفت : « هر چه مىخواهى بكن . » گويد : آنگاه يكى از مردم شام بيامد و وارد اردوگاه وى شد و دخترى را بگرفت كه بانگ بر آورد : « واى ذليل شدم » ، مصعب به دو نگريست آنگاه روى از او برگردانيد .\r\nگويد : سر مصعب را پيش عبد الملك بردند كه در آن نگريست ، و گفت : « كى قريش مانند تو به وجود خواهد آورد » گويد : در مدينه با حبى سخن مىكردند گفتند : « مصعب كشته شد . » گفت : « قاتلش تيره روز باد . » گفتند : « عبد الملك بن مروان او را كشت . » گفت : « پدر و مادرم فداى قاتل و مقتول باد » گويد : پس از آن عبد الملك به حج رفت ، حبى پيش وى آمد و گفت : « برادرت مصعب را كشتى ؟ » عبد الملك شعرى به اين مضمون خواند :\r\n« هر كه جنگ را بچشد « مزهء آن را تلخ بيند « و او را به سختى اندازد . »\r\nابو جعفر گويد : به قولى واقعهء قتل مصعب كه ياد كردم و جنگى كه ميان وى\r\n","description":"","footnote":"","page_name":" 3469 ","page_number":194},
  {"content":"\r\nو عبد الملك رخ داد به سال هفتاد و دوم بود و قضيهء خالد بن عبد الله كه از جانب عبد الملك سوى بصره رفت به سال هفتاد و يكم بود ، و كشته شدن مصعب به ماه جمادى الاخر بود .\r\nبه گفتهء واقدى در اين سال عبد الملك بن مروان وارد كوفه شد و كارهاى عراق و كوفه و بصره را ميان عاملان خويش تقسيم كرد . اما به گفتهء ابو الحسن اين به سال هفتاد و دوم بود .\r\nعلى بن محمد گويد : مصعب به روز سه شنبه سيزده روز گذشته از جمادى الاول يا جمادى الاخر سال هفتاد و دوم كشته شد .\r\nچنان كه گويند وقتى عبد الملك به كوفه آمد در نخيله جا گرفت . آنگاه كسان را به بيعت خواند . مردم قضاعه بيامدند و آنها را اندك ديد . گفت : « اى گروه قضاعه با وجود اندك بودنتان چگونه از مضريان به سلامت مانده‌ايد ؟ » عبد الله بن يعلى نهدى گفت : « ما از آنها نيرومندتريم و والاتر » گفت : « به كمك كى ؟ » گفت : « اى امير مؤمنان به كمك كسانى از ما كه با تو هستند » پس از آن مذحجيان و همدانيان بيامدند و گفت : « با وجود اينان كسى در كوفه چيزى نخواهد شد » آنگاه طايفهء جعفى آمدند و چون عبد الملك آنها را بديد گفت : « اى گروه جعفى برادرزاده تان ميان شماست و او را نهان كرده‌ايد ؟ » گفتند : « آرى . » گفت : « او را بياريد » گفتند : « در امان خواهد بود ؟ » گفت : « شرط هم مىنهيد ؟ » يكى از آنها گفت : « به خدا به سبب غفلت از حق تو نيست كه شرط مىنهيم\r\n","description":"","footnote":"","page_name":" 3470 ","page_number":195},
  {"content":"\r\nبلكه چون فرزند كه به پدر مىنازد به تو مىنازيم . » گفت : « به خدا نيكو قبيله اى هستيد كه در جاهليت و اسلام سواران بوده‌ايد ، وى در امان است . » پس او را بياوردند ، يحيى كنيهء ابو ايوب داشت و چون عبد الملك در او نگريست گفت : « اى ابو قبيح ، تو مرا خلع كرده اى ، با چه رويى به پروردگارت مىنگرى ؟ »\r\nگفت : « با همان رويى كه خلقم كرده است . » يحيى بيعت كرد آنگاه برفت عبد الملك پشت سر وى نگريست و گفت : « چه مردى ! چه بچه كنيزى ! » معيد بن خالد جدلى گويد : « آنگاه ما مردم عدوان پيش وى رفتيم . » گويد : مردى نكو منظر جلو من بود و من پشت سر او بودم ( معبد زشتروى بود ) عبد الملك گفت : « كيان ؟ » دبير گفت : « عدوان » عبد الملك شعرى خواند به اين مضمون :\r\n« چگونه مردمند اين قوم عدوان « كه گويى ماران زمين بوده‌اند « به همديگر تعدى كردند « و رعايت يك ديگر نكردند « سروران و كسانى كه اداى قرض مىكردند « از آنها بوده‌اند » آنگاه رو به مرد نكو منظر كرد و گفت : « باقى را بخوان » گفت : « نمىدانم » گويد : و من از پشت سر وى باقى شعر را خواندم به اين مضمون :\r\n","description":"","footnote":"","page_name":" 3471 ","page_number":196},
  {"content":"\r\n« داورى كه حكم مىكند « و حكم خود را نمىشكند « از آنهاست « و كسى كه مطابق سنت و رسم « به پايان بردن حج با اوست « از آنهاست » گويد : عبد الملك از من بگشت و روى به مرد نكو منظر كرد و گفت : « كى بوده ؟ » گفت : « نمىدانم » گويد : و من از پشت سر او گفتم : « ذو الاصبع » گويد : پس رو به مرد نكو منظر كرد و گفت : « چرا او را ذو الاصبع گفته‌اند ؟ » گفت : « نمىدانم » من از پشت سر او گفتم : « براى آنكه مارى انگشت او را گزيد و آن را ببريد . » پس روى به مرد نكو منظر كرد و گفت : « نامش چه بود ؟ » گفت : « نمىدانم » من از پشت سر وى گفتم : « حرثان بن حارث » پس رو به مرد نكو منظر كرد و گفت : « از كدام تيره ؟ » گفت : « نمىدانم » و من از پشت سر او گفتم : « از بنى ناج » و عبد الملك شعرى خواند به اين مضمون :\r\n« از پس بنى ناج و كوششها كه ميانشان كردى « به دنبال چيزى كه تلف شده چشم مينداز\r\n","description":"","footnote":"","page_name":" 3472 ","page_number":197},
  {"content":"\r\n« وقتى سخن نيكى گويم كه ميانشان اصلاح آرم « وهيب گويد : به اين ترتيب صلح نمىكنم » گويد : آنگاه رو به مرد نكو منظر كرد و گفت : « مقررى تو چند است ؟ » گفت : « هفتصد . » به من گفت : « تو جزو چندىها هستى ؟ » گفتم : « جزو سيصدىها . » پس روى به دبيران كرد و گفت : « از مقررى اين چهارصد كم كنيد و بر مقررى اين بيفزاييد » و وقتى كه برگشتم من هفتصدى بودم و او سيصدى .\r\nگويد : آنگاه مردم كنده بيامدند عبد الملك ، به عبد الله بن اسحاق بن اشعث نگريست و به برادر خود بشر ، سفارش او را كرد و گفت : « وى را جزو ياران خويش كن . » پس از آن داود بن قحذم با دويست كس از بكر بن وائل آمد كه خيمه هاى داودى داشتند و به نام داود شهره بود . وى با عبد الملك بر تخت نشست پس از آن عبد الملك برخاست و آنها نيز با وى برخاستند عبد الملك چشم به دنبال آنها دوخت و گفت : « اينان بدكارانند ، به خدا اگر يارشان پيش من نيامده بود يكيشان از من اطاعت نمىكرد » پس از آن چنان كه گفته‌اند قطن بن عبد الله حارثى را به مدت چهل روز ولايتدار كوفه كرد . سپس او را برداشت و بشر بن مروان را ولايتدار كرد .\r\nگويد : عبد الملك به منبر كوفه رفت و سخن كرد و گفت : « اگر عبد الله بن زبير چنان كه مىپندارد ، خليفه بود برون مىشد و به خويشتن مىكوشيد و دم خودش را در حرم محكم نمىكرد » پس از آن گفت : « بشر بن مروان را بر شما گماشتم و دستور دادم با مردم مطيع نيكى كند و با مردم عصيانگر سختى كند ، شنواى او باشيد و اطاعت كنيد . »\r\n","description":"","footnote":"","page_name":" 3473 ","page_number":198},
  {"content":"\r\nگويد : آنگاه محمد بن عمير را ولايتدار همدان كرد و يزيد بن رويم را ولايتدارى ، عاملان فرستاد و به شرطى كه با كسان دربارهء اصفهان كرده بود وفا نكرد .\r\n« سپس گفت : اين بدكاران را كه مردم شام را به خيانت وا داشتند و مردم عراق را تباه كردند بياريد » گفتند : « سران عشايرشان آنها را پناهى كرده‌اند . » گفت : « مگر كسى بر ضد من پناه تواند داد ؟ » گويد : و چنان بود كه عبد الله بن يزيد بن اسد به على بن عبد الله بن عباس پناهنده شده بود ، يحيى بن معيوف همدانى نيز به او پناهنده شده بود هذيل بن زفر بن حارث و عمرو بن زيد حكمى به خالد بن يزيد بن معاويه پناهنده شده بودند و عبد الملك آنها را امان داد كه نمودار شدند .\r\nابو جعفر گويد : در اين سال عبد الله بن ابى بكره و عمران بن ابان در بصره بر سر رياست منازعه كردند .\r\nعلى بن محمد گويد : وقتى مصعب كشته شد حمران بن ابان و عبد الله بن ابى بكره به پا خاستند و در كار ولايتدارى بصره منازعه كردند ابن ابى بكره گفت : « من از تو توانگرترم ، در جنگ جفره من خرج ياران خالد را مىپرداختم » به حمران گفتند : « تاب ابن ابى بكره را ندارى ، از عبد الله بن اهتم كمك بخواه كه اگر با تو كمك كند ابن ابى بكره از تو زور نيايد . » حمران چنان كرد و بر بصره تسلط يافت و ابن اهتم سالار نگهبانان بصره شد . حمران به نزد بنى اميه منزلتى داشت .\r\nابو عاصم نبيل گويد : يكى به من گفت : « يك پير بدوى بيامد و حمران را بديد و گفت : « اين كيست ؟ » گفتند : « حمران . » گفت : « اين را ديدم كه عبايش بگشته بود و مروان و سعيد بن عاص پيشدستى\r\n","description":"","footnote":"","page_name":" 3474 ","page_number":199},
  {"content":"\r\nمىكردند كه كدامشان آن را راست كند . » ابو عاصم گويد : اين را براى يكى از فرزندان عبد الله بن عامر گفتم . گفت :\r\n« پدرم مىگفت كه حمران پاى خويش را دراز كرد و معاويه و عبد الله بن عامر پيشدستى مىكردند كه كدامشان آن را بمالد . » در همين سال عبد الملك ، خالد بن عبد الله را به ولايتدارى بصره فرستاد .\r\nعلى بن محمد گويد : حمران اندك مدتى بر بصره ببود ، پس از كشته شدن مصعب ، ابى بكره برون شد و به كوفه پيش عبد الملك رفت كه عبد الله بن خالد را ولايتدار بصره و توابع آن كرد ، خالد عبيد الله بن ابى بكره را به نيابت خود به بصره فرستاد و چون پيش حمران رفت به دو گفت : « آمدى ، هرگز نيايى ! » و ابن ابو بكره بر - بصره ببود تا خالد بيامد .\r\nبه گفتهء واقدى در اين سال عبد الملك به شام بازگشت .\r\nگويد : در همين سال ابن زبير ، جابر بن اسود را از مدينه بكند و طلحة بن عبد الله را عامل آنجا كرد .\r\nگويد : اين آخرين ولايتدار ابن زبير بر مدينه بود تا وقتى كه طارق بن عمرو آزاد شدهء عثمان به مدينه آمد و طلحه فرارى شد و طارق در مدينه ببود تا عبد الملك به دو نامه نوشت .\r\nدر اين سال به گفتهء واقدى عبد الله بن زبير سالار حج بود .\r\nمصعب بن عثمان گويد : « وقتى عبد الله بن زبير از كشته شدن مصعب خبر يافت به سخن ايستاد و گفت :\r\nحمد خدايى را كه خلق و فرمان از اوست ، ملك را به هر كه خواهد دهد و از هر كه خواهد ملك را بگيرد ، هر كه را خواهد عزت دهد و هر كه را خواهد ذليل كند ، خدا كسى را كه بر حق باشد ذليل نكند اگر چه تنها باشد و كسى را كه شيطان و حزب شيطان دوستدار وى باشد عزت ندهد و گرچه همهء خلق با وى باشند . بدانيد\r\n","description":"","footnote":"","page_name":" 3475 ","page_number":200},
  {"content":"\r\nكه خبرى از عراق آمده كه ما را غمين كرده و خرسند . خبر كشته شدن مصعب آمده كه رحمت خداى بر او باد ، خرسند شديم از اينكه مىدانيم كشته شدن وى شهادت است . غمين شديم از اين رو كه جدايى خويشاوند سوزشى دارد كه خويش به هنگام مصيبت مىيابد ، آنگاه مردم صاحب راى از پى آن به صبر نيك و تسلى شايسته باز مىروند ، اگر به مصيبت مصعب دچار شدم ، پيش از او به مصيبت زبير دچار شده بودم ، از مصيبت عثمان نيز بر كنار نبودم ، مصعب بنده اى از بندگان خدا بود و يارى از ياران من ، بدانيد كه مردم عراق ، اهل خيانت و نفاق ، او را تسليم كردند و به قيمتى ناچيز فروختند ، اگر او كشته شده به خدا ما چون پسران ابى العاص نيستيم كه بر بسترهايمان بميريم ، به خدا در جاهليت و اسلام يكى از آنها در نبردى كشته نشده ولى ما يا به نيزه كشته مىشويم يا زير سايهء شمشيرها جان مىدهيم . بدانيد كه دنيا عاريتى از ملك خداى والاست كه قدرتش زوال نيابد و ملكش فنا نگيرد ، اگر اقبال كند آن را چون سبكسر گردنفراز نگيرم و اگر پشت كند چون دلسوختهء تو سرى خورده بر آن نگريم ، اين سخن را مىگويم و براى خودم و شما از خدا آمرزش مىخواهم . »\r\nگويند : وقتى عبد الملك ، مصعب را كشت و وارد كوفه شد بگفت تا غذاى بسيار بساختند و به خورنق بردند و اجازهء عام داد و كسان وارد شدند و به جاهاى خويش نشستند ، عمرو بن حريث مخزومى بيامد ، عبد الملك گفت : « پيش من آى و بر تخت من » و او را با خويشتن بنشانيد .\r\nسپس گفت : « تاكنون چه غذايى خورده اى كه بيشتر از همه دوست داشته اى و رغبتانگيزتر بوده ؟ » گفت : « بزغالهء چاقى كه خوب نمك زده باشند و نيك پخته باشند . » گفت : « كارى نساختى . چه خبر دارى از بزغالهء شيرى كه خوب پاك شده باشد و نيك پخته باشند كه پايش را بكشى و دستش از پى آيد كه در مخلوط شير و\r\n","description":"","footnote":"","page_name":" 3476 ","page_number":201},
  {"content":"\r\nروغن پخته باشند . » گويد : آنگاه سفره ها را بياوردند و غذا خوردند . عبد الملك بن مروان گفت : « چه خوش بود عيش ما اگر چيزى پاينده بود ، ولى ما چنانيم كه شاعر سلف گويد :\r\n« اى اميم ، هر تازه اى كهنه مىشود « و هر كسى روزى مبدل به « گويا » مىشود . » گويد : و چون از غذا فراغت يافتند ، عبد الملك در قصر مىگشت و به عمرو بن حريث مىگفت : « اين خانه از آن كيست ؟ اين خانه را كى بنيان نهاده ؟ » و عمرو به دو خبر مىداد . عبد الملك بازگفت :\r\n« اى اميم هر تازه اى كهنه مىشود « و هر كسى روزى مبدل به « گويا » مىشود . » آنگاه به محل خويش باز آمد و وا لميد و شعرى به اين مضمون خواند :\r\n« آرام عمل كن كه خواهى مرد « اى انسان براى خويشتن بكوش « كه آنچه بوده وقتى برفت گويا نبود « و آنچه وجود دارد « گويا » مىشود . » در اين سال به گفتهء واقدى عبد الملك قيساريه را گشوده\r\nآنگاه سال هفتاد و دوم درآمد .\r\n\r\nسخن از حوادث مهم سال هفتاد و دوم\r\nابو جعفر گويد : از جمله حوادث اين سال قضيهء خوارج بود و مهلب بن ابى صفره و عبد العزيز بن عبد الله .\r\n","description":"","footnote":"","page_name":" 3477 ","page_number":202},
  {"content":"\r\nابو زهير عبسى گويد : از آن پس كه ازارقه و مهلب هشتماه در سولاق به سختى نبرد كردند ، خبر آمد كه مصعب بن زبير كشته شد ، و اين خبر پيش از آنكه به مهلب و ياران وى رسد به خوارج رسيد ، خوارج به آنها بانگ زدند و گفتند : « چرا به ما نمىگوييد كه راى شما دربارهء مصعب چيست ؟ » گفتند : « پيشواى هدايت است . » گفتند : « و شما در دنيا و آخرت دوستان وى هستيد ؟ » گفتند : « آرى ، ما در زندگى و مرگ دوستان وى هستيم . » گفتند : « دربارهء عبد الملك بن مروان چه مىگوييد ؟ » گفتند : « وى پسر ملعون است و ما از او بيزاريم و به نزد ما خون وى از شما حلالتر است » گفتند : « شما در دنيا و آخرت از او بيزاريد ؟ » گفتند : « آرى ، همانطور كه از شما بيزاريم . » گفتند : « شما در زندگى و مرگ دشمنان وى هستيد ؟ » گفتند : « آرى دشمنان اوييم ، چنان كه دشمنان شماييم . » گفتند : « پس عبد الملك بن مروان پيشواى شما مصعب را كشت و چنان مىبينيم كه فردا عبد الملك را پيشواى خويش خواهيد كرد در صورتى كه اكنون از او بيزارى مىكنيد و پدرش را لعنت مىكنيد » گفتند : « اى دشمنان خدا دروغ مىگوييد . » گويد : و چون فردا شد ، كشته شدن مصعب را معلوم داشتند و مهلب با عبد الملك ابن مروان بيعت كرد . آنگاه خوارج پيش آنها آمدند و گفتند : « شما دربارهء مصعب چه مىگوييد ؟ » گفتند : « اى دشمنان خدا گفتار خويش را دربارهء وى با شما نمىگوييم » كه نمىخواستند خويشتن را پيش خوارج تكذيب كرده باشند .\r\n","description":"","footnote":"","page_name":" 3478 ","page_number":203},
  {"content":"\r\nاما خوارج گفتند : « ديروز به ما گفتيد كه او در دنيا و آخرت دوست شماست و شما در زندگى و مرگ دوستان اوييد ، اينك به ما بگوييد دربارهء عبد الملك چه مىگوييد ؟ » گفتند : « پيشواى ماست و خليفهء ما » و چون بيعت كرده بودند چاره اى جز اين سخن نداشتند .\r\nازارقه گفتند : « اى دشمنان خدا شما ديروز از او در دنيا و آخرت بيزارى مىكرديد و مىگفتيد كه در زندگى و مرگ دشمنان او هستيد و اكنون پيشوا و خليفهء شماست ، در صورتى كه پيشوايى را كه دوست وى بوديد كشته است\r\nبنابر اين كدام يكيشان بر حقند و كدامشان هدايتگرند و كدامشان ضلالتگرند ؟ » به آنها گفتند : « دشمنان خدا به دو رضايت داده‌ايم كه كارهاى ما به دست اوست و بدين خشنوديم چنان كه بدان خشنود بوديم » گفتند : « نه ، ولى شما برادران شياطينيد و دوست ستمگران و بندگان دنيا » گويد : عبد الملك بن مروان بشر بن مروان را بر كوفه گماشت و خالد بن عبد الله را بر بصره . و چون خالد بيامد مهلب را بر خراج و كمكهاى اهواز به جا گذاشت و عامر بن مسمع را بر شاپور گماشت و مقاتل بن مسمع را بر اردشير خره و مسمع بن مالك بن مسمع را بر فسا و دارابگرد و مغيرة بن مهلب را بر استخر .\r\nگويد : آنگاه كس پيش مقاتل فرستاد و او را بر سپاهى گماشت و به كمك عبد العزيز فرستاد كه از پى ازارقه برخاست كه از جانب كرمان به طرف وى سرازير شدند و به دارابگرد رسيدند ، وى نيز آهنگ آنها كرد ، قطرى صالح بن محراق را با نهصد سوار فرستاد كه بيامد تا مقابل عبد العزيز رسيد كه شبانگاه راه مىپيمود كه كسان بىآرايش جنگى نباشند ، كسان وى هزيمت شدند ، مقاتل بن مسمع پياده شد و نبرد كرد تا كشته شد ، عبد العزيز بن عبد الله هزيمت شد و زنش دختر منذر بن جارود دستگير شد كه او را به حراج گذاشتند و به يكصد هزار رسيد كه زنى زيبا بود يكى\r\n","description":"","footnote":"","page_name":" 3479 ","page_number":204},
  {"content":"\r\nاز مردان قوم وى به نام ابو حديد شنى كه از خوارج بود غيرت آورد و گفت : « دور شويد ، بدينسان مىبينم كه اين زن مشرك ، شما را مفتون كرده » و گردن او را بزد گويند كه پس از آن سوى بصره رفت و خاندان منذر او را بديدند و گفتند : « به خدا نمىدانيم ترا مدح كنيم يا ذم . » مىگفته بود : « به خدا اين كار را از روى غيرت و تعصب كردم » گويد : عبد العزيز بيامد تا به رامهرمز رسيد . آمدن وى را به مهلب خبر دادند كه يكى از مشايخ قوم خويش را كه از يكه سواران بود فرستاد و گفت : « پيش وى برو اگر به هزيمت آمده دلش بده و به او بگوى كه كارى نكرده كه ديگران نكرده باشند و نيز به او بگو كه به زودى سپاه به دو مىرسد و خدا او را نيرو مىدهد و ظفر مىيابد . » گويد : پس آن شخص پيش عبد العزيز آمد و ديد كه با حدود سى كس آنجا منزل گرفته و غمين و افسرده است . ازدى به دو سلام گفت و گفت كه فرستادهء مهلب است و پيام او را رسانيد و گفت « اگر حاجتى دارد بگويد . آنگاه پيش مهلب بازگشت و خبر را با وى بگفت . »\r\nگويد : مهلب به ازدى گفت : « اينك به بصره پيش خالد رو و خبر را با وى بگوى » گفت : « من پيش او روم و بگويم كه برادرش هزيمت شده ! به خدا پيش او نمىروم » مهلب گفت : « نه به خدا كسى جز تو نبايد برود كه او را ديده اى و فرستادهء من به نزد وى بوده اى . » گفت : « اى مهلب اگر امسال پيش وى روى به تو معلوم خواهد داشت . » و برون شد .\r\nمهلب گفت : « به خدا تو از طرف من احساس ايمنى مىكنى ، اگر كسى جز\r\n","description":"","footnote":"","page_name":" 3480 ","page_number":205},
  {"content":"\r\nمن بود و تو را پياده مىفرستاد دوان دوان مىرفتى » ازدى باز آمد و گفت : « گويى به سبب بردبارى خويش بر ما منت مىنهى ! به خدا ما نيز به تو عوض مىدهيم و بيشتر ، مگر نمىدانى كه ما ، در مقابل تو خودمان را به خطر كشتن مىدهيم و ترا از دشمنت محافظت مىكنيم به خدا اگر با كسى بوديم كه با ما خشونت مىكرد و ما را پياده به كارهاى خويش مىفرستاد آنگاه به نبرد و يارى ما نيازمند مىشد ، او را ما بين خودمان و دشمن جاى مىداديم و سپر محافظ خويش مىكرديم » مهلب گفت : « راست گفتى ، راست گفتى » گويد : آنگاه يك جوان ازدى را كه با وى بوده بود پيش خواند و سوى خالد فرستاد كه خبر برادرش را با وى بگويد .\r\nگويد : جوان ازدى پيش خالد رسيد كه كسان اطراف وى بودند و جبه اى سبز و روپوشى سبز به تن داشت به دو سلام گفت كه جواب داد و گفت : « براى چه آمده اى ؟ » گفت : « خدايت قرين صلاح بدارد ، مهلب مرا فرستاده تا آنچه را معاينه ديده‌ام با تو بگويم » گفت : « چه ديده اى ؟ » گفت : « عبد العزيز را در رامهرمز ديدم كه هزيمت شده بود » گفت : « دروغ گفتى » گفت : « نه به خدا دروغ نگفتم و جز حق به تو نگفتم اگر دروغ گفته بودم گردنم را بزن و اگر راست گفته بودم ، خدايت قرين صلاح بدارد ، جبه و روپوش خويش را به من بده » گفت : « واى تو آنچه مىخواهى آسان است كه در مقابل خطر بزرگ در صورتى كه دروغ گفته باشى به چيزى مختصر در صورتى كه راست گفته باشى رضايت\r\n","description":"","footnote":"","page_name":" 3481 ","page_number":206},
  {"content":"\r\nدادى » گويد : پس او را بداشت و بگفت تا با وى نيكى كنند تا هزيمت قوم را معلوم داشت و به عبد الملك نامه نوشت :\r\n« اما بعد ، امير مؤمنان را كه خدايش مكرم بدارد ، خبردار مىكنم « كه من عبد العزيز را از پى خوارج فرستادم كه در فارس با وى برخورد « كردند و نبردى سخت كردند و عبد العزيز كه مردم از اطراف وى گريخته « بودند ، منهزم شده ، مقابل بن مسمع كشته شده و فراريان به اهواز آمده‌اند ، « خواستم اين را به امير مؤمنان خبر دهم كه راى و دستور وى بيايد و بدان « كار كنم ان شاء الله و سلام بر تو باد با رحمت و بركات خداى »\r\nگويد : عبد الملك به دو نوشت :\r\n« اما بعد : فرستادهء تو نامه اى را كه ضمن آن نوشته بودى كه « برادرت را به نزد خوارج فرستاده اى و از هزيمت هزيمتيان و قتل مقتولان « سخن كرده بودى به نزد من آمد ، از فرستادهء تو دربارهء محل مهلب « پرسيدم كه گفت : وى عامل تو بر اهواز است ، خدا راى ترا زشت بدارد « كه برادرت را كه يك بدوى از مردم مكه است به نبرد خوارج « مىفرستى و مهلب را پهلوى خويش به وصول خراج وا مىگذارى كه « مردى است نكو راى و نيكو سياست و جنگ آزموده و جنگ ديده ، فرزند « جنگ فرزند جنگزادگان ، مراقبت كن كه مردم حركت كنند و با آنها « در اهواز و آن سوى اهواز مقابله كن . به بشر پيغام دادم كه سپاهى از مردم « كوفه به كمك تو فرستد ، وقتى با دشمن مقابل شدى بى حضور و مشورت « مهلب كارى مكن ، ان شاء الله . سلام بر تو باد با رحمت خداى » گويد : براى خالد سخت بود كه عبد الملك كار وى را در مورد فرستادن برادرش و واگذاشتن مهلب نپسنديده بود و به راى وى تنها رضايت نداده بود و گفته\r\n","description":"","footnote":"","page_name":" 3482 ","page_number":207},
  {"content":"\r\nبود با حضور و مشورت مهلب كار كن .\r\nگويد : عبد الملك به بشر بن مروان نوشت :\r\n« اما بعد ، به خالد بن عبد الله نوشتم و دستور دادم به مقابلهء « خوارج رود ، پنجهزار كس براى وى بفرست و يكى را كه مورد پسند « تو باشد بر آنها گمار و چون از اين غزا فراغت يافتند آنها را به رى فرست « كه با دشمن نبرد كنند و در پادگانهاى خويش باشند و خراج اراضى « غنيمتى خويش را بگيرند تا وقت بازگردانيدنشان برسد و بازشان گردانى « و كسان ديگر به جايشان فرستى » گويد : بشر ، پنجهزار كس از مردم كوفه را معين كرد و عبد الرحمن بن محمد بن اشعث را بر آنها گماشت و گفت : « وقتى اين غزا را به سر بردى سوى رى برو » و فرمان آنجا را براى وى نوشت .\r\nگويد : خالد با مردم بصره برون شد و به اهواز رفت ، عبد الرحمن بن محمد نيز با فرستادگان كوفه بيامد و در اهواز به آنها رسيد ،\r\nازارقه نيز بيامدند تا نزديك شهر اهواز و اردوگاه قوم رسيدند .\r\nگويد : مهلب به خالد گفت : « اينجا كشتىهاى بسيار مىبينم آن را تصرف كن كه خوارج آن را آتش مىزنند » و چيزى نگذشت كه گروهى از سواران خوارج سوى كشتىها رفتند و آن را آتش زدند .\r\nگويد : خالد بن عبد الله ، مهلب را به پهلوى راست سپاه خويش گماشت ، داود بن قحذم را كه از مردم بنى قيس بن ثعلبه بود به پهلوى چپ گماشت .\r\nگويد : مهلب بر عبد الرحمن بن محمد گذشت كه خندق نزده بود به دو گفت :\r\n« برادر زاده چرا خندق نزده اى ؟ » گفت : « به خدا آنها به نظر من از باد شتر ناچيزترند » گفت : « اى برادر زاده آنها را ناچيز مدان كه درندگان عربند . از اينجا نمىروم\r\n","description":"","footnote":"","page_name":" 3483 ","page_number":208},
  {"content":"\r\nتا خندقى به دور خود بزنى » و او چنان كرد .\r\nگويد : سخن عبد الرحمن كه گفته بود : « آنها از باد شتر ناچيزترند » به خوارج رسيد و شاعرشان شعرى گفت به اين مضمون :\r\n« اى طالب حق دستخوش آرزو مشو « كه تا وصول به آرزو مدتها فاصله است « براى پروردگارت كار كن و ثواب از او بخواه « و بدان كه ترس خداى بهترين كارهاست « با سلاح نشاندار با مخنثان نبرد كن « كه صبحگاهان سوى باد شتر ميروى . » گويد : در حدود بيست روز ببودند آنگاه خالد با سپاه سوى آنها رفت كه از شمار و لوازم آنها بيمناك شدند و عقبنشينى آغاز كردند ، مردم بر آنها جرئت آوردند و سواران به آنها حمله بردند كه برفتند ، گفتى دنباله دار سپاه بودند كه پشت كردند از آن رو كه تاب نبرد قوم را در خويش نمىديدند ، خالد بن عبد الله ، داود بن قحذم را با سپاهى از مردم بصره به تعقيب آنها فرستاد و خود او به بصره بازگشت .\r\nعبد الرحمن بن محمد سوى رى رفت و مهلب در اهواز بماند .\r\nگويد : خالد بن عبد الله به عبد الملك نوشت :\r\n« اما بعد ، به امير مؤمنان كه خدايش قرين صلاح بدارد خبر « مىدهم كه سوى ازارقه بيدين خارج از خط مسلمانى رفتيم ، به نزد شهر « اهواز تلاقى كرديم ،\r\nبه همديگر تاختيم و نبردى سخت كرديم كه خدا « نصرت خويش را بر مؤمنان و مسلمانان فرود آورد و چهرهء دشمنان خويش « را بزد و مسلمانان به تعقيبشان رفتند و از آنها مىكشتند كه مقابله و مقاومتى « نبود و خدا هر چه را در اردوگاهشان بود غنيمت مسلمانان كرد ، پس از - « آن داود بن قحذم را به دنبالشان فرستادم ، خدا نابود و ريشه كنشان مىكند\r\n","description":"","footnote":"","page_name":" 3484 ","page_number":209},
  {"content":"\r\n« ان شاء الله و سلام بر تو باد » گويد : و چون اين نامه به عبد الملك رسيد به بشر بن مروان نوشت :\r\n« اما بعد ، از جانب خويش يكى را كه دلير باشد و جنگ « آزموده بفرست با چهار هزار سوار كه از پى بيدينان سوى فارس روند . » « خالد به من نوشته كه داود بن قحذم را از دنبال آنها فرستاده « به كسى كه مىفرستى دستور بده وقتى با داود بن قحذم تلاقى كردند با « وى مخالفت نكند كه اختلاف قوم كمكى است كه بر ضد خويش به دشمن « مىكنند و سلام بر تو باد » گويد : بشر بن مروان عتاب بن ورقاء را با چهار هزار سوار از مردم كوفه فرستاد كه برفتند تا به سرزمين فارس با داود بن قحذم تلاقى كردند و از پى قوم رفتند و جستجوى ايشان مىكردند تا بيشتر اسبانشان سقط شد و دچار محنت و گرسنگى شدند و بيشتر مردم آن دو سپاه پياده به اهواز بازگشتند .\r\nگويد : عبد الله بن قيس رقيات دربارهء هزيمت عبد العزيز و فرارى شدنش و رها كردن زنش شعرى گفت به اين مضمون :\r\n« اى عبد العزيز ، سپاه خويش را رسوا كردى « و آنها را از پاى افتاده به راهها رها كردى « كه يا تشنه بودند و جان مىدادند « يا پاره پاره ميان كشتگان افتاده بودند « چرا با شهيدان ثبات نياوردى و نبرد نكردى « و شامگاهان سر خويش گرفتى « و سپاه خويش را بىسالار رها كردى « همه عمر اين ننگ را با خود داشته باش\r\n","description":"","footnote":"","page_name":" 3485 ","page_number":210},
  {"content":"\r\n« كه زنت را كه به اسيرى مىبردند « و چشمان را گريان كرد ، از ياد برده بودى . »\r\nدر اين سال ابو فديك خارجى كه از مردم بنى قيس بن ثعلبه بود قيام كرد و بر - بحرين تسلط يافت و نجدة بن عامر حنفى را بكشت و دو حادثه بر خالد بن عبد الله فراهم آمد : آمدن قطرى خارجى به اهواز و كار ابو فديك .\r\nخالد برادر خويش امية بن عبد الله را با سپاهى فراوان به مقابله ابو فديك فرستاد كه ابو فديك او را هزيمت كرد و كنيزش را بگرفت و از آن خويش كرد ، اميه بر اسب خويش بيامد و سه روزه به بصره رسيد و خالد حكايت وى و ازارقه را براى عبد الملك نوشت .\r\nدر اين سال عبد الملك ، حجاج بن يوسف را براى نبرد با ابن زبير سوى مكه فرستاد . چنان كه گفته‌اند سبب اينكه حجاج را فرستاد ، نه ديگرى را ، اين بود كه وقتى عبد الملك مىخواست سوى شام باز رود ، حجاج بن يوسف به نزد وى به پا ايستاد و گفت : « اى امير مؤمنان به خواب ديدم كه عبد الله بن زبير را گرفتم و پوست او را بكندم ، مرا سوى او فرست و نبرد وى را در عهدهء من كن » پس عبد الملك او را با سپاهى انبوه از مردم شام فرستاد كه برفت تا به مكه رسيد . عبد الملك مكتوبى براى مكيان نوشت كه اگر به اطاعت وى آيند در امانند .\r\nعباد بن عبد الله بن زبير گويد : وقتى مصعب بن زبير كشته شد عبد الملك بن مروان ، حجاج بن يوسف را براى مقابلهء ابن زبير به مكه فرستاد كه در جمادى سال هفتاد و دوم با دو هزار كس از سپاه شام برون شد ، سوى مدينه نرفت ، از راه عراق روان شد و در طايف فرود آمد و گروهها به عرفهء خارج حرم مىفرستاد ، ابن زبير نيز گروهى مىفرستاد كه آنجا نبرد مىكردند و پيوسته سپاه ابن زبير هزيمت مىشد و سپاه حجاج با ظفر باز مىگشت .\r\n","description":"","footnote":"","page_name":" 3486 ","page_number":211},
  {"content":"\r\nگويد : پس از آن حجاج به عبد الملك نامه نوشت و اجازه خواست وارد حرم شود و ابن زبير را محاصره كند و به عبد الملك خبر داد\r\nكه نيروى ابن زبير كاستى گرفته و بيشتر يارانش پراكنده شده‌اند و خواست كه براى او كمك فرستد .\r\nگويد : نامهء عبد الملك پيش حجاج آمد كه به طارق بن عمرو نوشت و دستور داد با سپاه همراه خويش به حجاج ملحق شود و او با پنجهزار كس از ياران خود برفت و به حجاج پيوست .\r\nگويد : ورود حجاج به طايف در ماه شعبان سال هفتاد و دوم بود و چون ماه ذى قعده در آمد حجاج از طايف حركت كرد و در بئر ميمون جاى گرفت و ابن زبير را محاصره كرد .\r\nگويد : در اين سال ، حجاج سالار حج شد كه ابن زبير در محاصره بود .\r\nگويد : طارق در اول ذى حجه وارد مكه شد ، بر كعبه طواف نبرد و سوى آن نرفت ، اما محرم بود ، سلاح مىپوشيد اما نزديك زنان نمىشد و بوى خوش نمىزد تا وقتى كه عبد الله بن زبير كشته شد .\r\nگويد : ابن زبير به روز قربان در مكه چند شتر كشت ، اما آن سال نه وى و نه يارانش حج نكردند كه از وقوف در عرفه باز ماندند .\r\nبابك گويد : به سال هفتاد و دوم حج كردم ، سوى مكه رفتيم و از بالا وارد آن شديم و ياران حجاج و طارق را ديديم كه ما بين حجون تا بئر ميمون بودند ، بر خانه و صفا و مروه طواف برديم ، آنگاه حجاج با كسان حج كرد ديدمش كه بر ارتفاعات عرفه بر اسبى بود و زره تن و زره سر داشت سپس از آنجا برفت و ديدمش كه راه بئر ميمون گرفت و بر خانه طواف نبرد ، يارانش مسلح بودند ، خوردنى بسيار به نزد آنها ديدم . كاروان از جانب شام مىآمد و خوردنى مىآورد : كيك و سويق و آرد . و ياران حجاج در رفاه بودند ، از يكيشان كيكى خريديم به يكدرم كه تا وقتى به جحفه رسيديم براى ما بس بود در صورتى كه ما سه نفر بوديم .\r\n","description":"","footnote":"","page_name":" 3487 ","page_number":212},
  {"content":"\r\nمصعب بن ثابت به نقل از نافع آزاد شدهء بنى اسد كه از مطلعان فتنهء ابن زبير بود گويد : ابن زبير شب اول ذى قعدهء سال هفتاد و دوم محاصره شد .\r\nدر اين سال عبد الملك بن مروان به عبد الله بن خازم سلمى نامه نوشت و او را به بيعت خويش دعوت كرد كه خراسان را براى مدت هفت سال به دو دهد .\r\nعلى بن محمد گويد : مصعب بن زبير به سال هفتاد و دوم كشته شد عبد الله بن خازم در ابر شهر با بجير بن ورقاى صريمى به جنگ بود . عبد الملك بن مروان همراه سورة بن اشيم نميرى به ابن خازم نوشت كه خراسان به مدت هفت سال از آن تو باشد به شرط آنكه با من بيعت كنى .\r\nگويد : ابن خازم به سوره گفت : « اگر نبود كه نمىخواهم ميان بنى سليم و بنى عامر اختلاف افتد ترا مىكشتم ، اين نامه را بخور » گويد : اما روايت ابو بكر بن محمد بن واسع چنين است كه فرمان عبد الله بن خازم را سوادة بن عبيد الله نميرى برد ، بعضىها نيز گفته‌اند كه عبد الملك سنان بن مكمل غنوى را سوى ابن خازم فرستاد و به دو نوشت كه خراسان طعمهء تو باشد و ابن خازم به سنان گفت : « ابو الذبان ترا فرستاده از اين رو كه از طايفهء غنى هستى و مىدانسته كه من كسى را كه از قبيلهء قيس باشد نمىكشم ، اما نامهء او را بخور . » گويد : عبد الملك به بكير بن وشاح ، از مردم بنى عوف بن سعد كه به مرو بود و نايب ابن خازم بود نامه نوشت با فرمان خراسان و وعده داد و اميدوار كرد و بكير بن وشاح ، عبد الله بن زبير را خلع كرد و براى عبد الملك بن مروان دعوت كرد و مردم مرو دعوت وى را پذيرفتند ، ابن خازم خبر يافت و بيم كرد كه ابن بكير با مردم مرو سوى وى آيد و مردم مرو با مردم ابر شهر بر ضد وى فراهم شوند از اين رو بجير را رها كرد و راه مرو گرفت كه مىخواست به ترمذ به نزد پسر خويش رود . بجير او را تعقيب كرد و در دهكده اى كه آن را به پارسى شاهميغد مىگفتند به دو رسيد كه از آنجا تا مرو هشت فرسخ بود .\r\n","description":"","footnote":"","page_name":" 3488 ","page_number":213},
  {"content":"\r\nگويد : ابن خازم با بجير نبرد كرد .\r\nيك آزاد شدهء بنى ليث گويد : در خانه اى نزديك نبردگاه\r\nقوم بودم چون آفتاب بر آمد دو سپاه به جنبش آمدند ، به هم خوردن شمشيرها را مىشنيدم و چون روز بر آمد صداها خاموش شد به خود گفتم : « اين به سبب بر آمدن روز است » و چون نماز ظهر بكردم ، يا پيش از ظهر ، برون شدم و يكى از مردم بنى تميم به من رسيد كه گفتم :\r\n« چه خبر ؟ » گفت : « دشمن خدا ابن خازم كشته شد ، همين است » و او را ديدم كه بر استرى بار شده بود ، به ابزارهاى مردانگى وى ريسمان و سنگ بسته بودند و به وسيلهء آن بر استر نگهش داشته بودند . » گويد : كسى كه او را كشته بود ركيع بن عميره قريعى بود ملقب به ابن دورقيه . بحير بن ورقا و عمار بن عبد العزيز جشمى و وكيع به او پرداخته بودند و با نيزه زده بودند تا از پاى در آمده بود ، آنگاه وكيع بر سينه اش نشسته بود و او را كشته بود .\r\nگويد : يكى از ولايتداران به وكيع گفت : « ابن خازم را چگونه كشتى ؟ » گفت : « به بركت نيزه بر او غلبه يافتم و چون از پا بيفتاد بر سينه اش نشستم ، مىخواست برخيزد اما نتوانست و گفت : « اى خونيهاى دويله » - دويله برادر مادرى وكيع بود كه پيش از آن در جنگهاى ديگر كشته شده بود .\r\nوكيع گويد : به صورت من تف كرد و گفت : « خدايت لعنت كند قوچ مضر را به عوض برادرت مىكشى كه يك بومى بود و به يك مشت هسته - يا گفت خاك - نمىارزيد . » گويد : هيچكس را نديدم كه در اين حال ، به هنگام مرگ آب دهانش بيش او باشد .\r\nگويد : ابن هبيره روزى اين حديث را نقل كرد و گفت : « به خدا دليرى اين\r\n","description":"","footnote":"","page_name":" 3489 ","page_number":214},
  {"content":"\r\nاست » گويد : هماندم كه ابن خازم كشته شد بجير يكى از بنى غدانه را سوى عبد الملك بن مروان فرستاد كه كشته شدن ابن خازم را به دو خبر دهد اما سر را نفرستاد .\r\nگويد : بكير بن وشاح با مردم مرو بيامد و وقتى رسيد كه ابن خازم كشته شده بود ، خواست سر او را بگيرد اما بجير مانع شد و بكير او را با چماقى بزد و سر را بگرفت و بجير را به بند كرد و بداشت آنگاه بكير سر را سوى عبد الملك فرستاد و به دو نوشت كه او ابن خازم را كشته است و چون سر را پيش عبد الملك بردند غدانى فرستاده بجير را پيش خواند و گفت : « اين چيست ؟ » گفت : « نمىدانم اما وقتى از قوم جدا شدم كشته شده بود »\r\nدر اين سال حجاج بن يوسف سالار حج شد ، عامل مدينه طارق آزاد شدهء عثمان بود ، از جانب عبد الملك ، عامل كوفه بشر بن مروان بود ، قضاى آنجا با عبيد الله بن عبد الله بود . عامل بصره خالد بن عبد الله بود قضاى آنجا با هشام بن هبيره بود . عامل خراسان به گفتهء بعضىها عبد الله بن خازم سلمى بود و به گفتهء بعضى ديگر بكير بن وشاح .\r\nآنكه گويد : به سال هفتاد و دوم عبد الله بن خازم عامل خراسان بود گويد : كه عبد الله بن خازم از پس كشته شدن عبد الله بن زبير كشته شد و عبد الملك بن مروان پس از كشته شدن ابن زبير به ابن خازم نامه نوشت و او را به اطاعت خويش دعوت كرد كه خراسان را ده سال به وى دهد و سر ابن زبير را براى وى فرستاد و چون سر عبد الله بن زبير را پيش ابن خازم بردند سوگند ياد كرد كه هرگز از عبد الملك اطاعت نكند و طشتى خواست و سر ابن زبير را غسل داد و حنوط ماليد و كفن كرد و بر او نماز كرد و آن را به مدينه پيش كسان ابن زبير فرستاد و نامه را به فرستاده خورانيد و گفت : « اگر فرستاده نبودى گردنت را مىزدم » بعضىها نيز گفته‌اند كه دو\r\n","description":"","footnote":"","page_name":" 3490 ","page_number":215},
  {"content":"\r\nدست و دو پاى او را بريد و گردنش را بزد .\r\n\r\nفصلى كه ضمن آن كاتبان را از آغاز اسلام ياد مىكنيم\r\nدر روايت هشام و غير هشام هست كه نخستين كس از عربان كه به عربى نوشت حرب بن امية بن عبد شمس بود و نخستين كسى كه به فارسى نوشت بيوراسب بود كه به روزگار ادريس بود و نخستين كسى كه طبقات كاتبان را مرتب كرد و منزلتشان را معين كرد لهراسب پسر كاوغان پسر كيموس بود .\r\nحكايت كنند كه پرويز به دبير خويش گفت : « سخن چهار گونه است : پرسش چيزى ، پرسش از چيزى ، فرمان چيزى و خبر از چيزى ، اين اساس گفتارهاست كه اگر پنجمى براى آن بجويند نيابند و اگر يكى از آن بكاهد كامل نباشد . وقتى چيزى خواستى ملايمت كن ، وقتى چيزى پرسيدى توضيح كن ، وقتى فرمان دادى قاطع گوى وقتى خبر دادى دقيق گوى » ابو موسى اشعرى گويد : نخستين كسى كه اما بعد گفت داود بود ، و فصل - الخطاب كه خداى دربارهء او ياد كرده همين بود .\r\nهيثم بن عدى گويد : نخستين كس كه اما بعد گفت قس بن ساعده ايادى بود .\r\n\r\nنام دبيران پيمبر صلى الله عليه و سلم\r\nعلى بن ابى طالب عليه السلام و عثمان بن عفان وحى را مىنوشتند و اگر حضور نداشتند ابى بن كعب و زيد بن ثابت آن را مىنوشتند . خالد بن سعيد بن عاص و معاوية بن ابى سفيان در حضور وى چيزهاى مورد حاجت را مىنوشتند . عبد الله بن ارقم و علاء بن عقبه مطالب مورد نياز ما بين قوم را مىنوشتند . گاه مىشد كه عبد الله بن ارقم از\r\n","description":"","footnote":"","page_name":" 3491 ","page_number":216},
  {"content":"\r\nجانب پيمبر به شاهان مىنوشت .\r\nدبير ابو بكر عثمان بود و نيز زيد بن ثابت و عبد الله بن ارقم و عبد الله بن خلف خزاعى و حنظلة بن ربيع .\r\nدبير عمر بن خطاب زيد بن ثابت بودند عبد الله بن ارقم نيز . عبد الله خزاعى ، پدر طلحة الطلحات نيز دبير ديوان بصره بود .\r\nدبير ديوان كوفه ابو جبيره بن ضحاك انصارى بود .\r\nعمر بن خطاب به دبيران و عاملان خويش مىگفت : « قدرت عمل اينست كه كار امروز را به فردا ميفكنيد\r\nكه اگر چنين كنيد كارها انبوه شود و ندانيد از كدام يك آغاز كنيد و كدام يك را بگيريد . » عمر نخستين كس بود كه در عرب و اسلام ديوانها نهاد .\r\nدبير عثمان ، مروان بن حكم بود . عبد الملك دبير ديوان مدينه بود . و ابو جبيرهء انصارى دبير ديوان كوفه بود . ابو غطفان بن عوف بن سعد ، از مردم بنى دهمان نيز دبير وى بود ، اهيب و عمران كه هردوان غلام وى بودند نيز دبيرى مىكردند .\r\nسعيد بن نمران همدانى دبيرى على مىكرد پس از آن از جانب ابن زبير قضاى كوفه يافت . عبد الله بن مسعود نيز دبيرى وى مىكرد .\r\nگويند : عبد الله بن جبير نيز دبيرى وى مىكرد .\r\nعبيد الله بن ابى رافع نيز دبيرى وى مىكرد . دربارهء نام ابى رافع اختلاف هست : گويند كه نامش ابراهيم بود ، به قولى اسلم بود و به قولى سنان و به قولى عبد الرحمن .\r\nدبير نامه هاى معاويه ، عبيد الله بن اوس غسانى بود . دبيرى ديوان خراج وى با سر جون بن منصور رومى بود ، عبد الرحمن بن دراج غلامش نيز دبيرى او مىكرد . عبيد الله بن نصر بن حجاج نيز دبير بعضى از ديوانهاى وى بود .\r\nدبير معاويه بن يزيد ، ريان بن مسلم بود ، دبير ديوان وى سرجون بود .\r\n","description":"","footnote":"","page_name":" 3492 ","page_number":217},
  {"content":"\r\nگويند : ابو الزعيزعه نيز دبيرى او مىكرد .\r\nدبير عبد الملك بن مروان قبيصة بن ذويب خزاعى بود كه كنيهء ابو اسحاق داشت . دبير ديوان رسايل وى ابو الزعيزعه بود كه غلامش بود .\r\nدبير وليد قعقاع بن خالد ( يا خليد ) عبسى بود . دبير ديوان خراج وى سليمان بن سعيد خشنى بود . دبير ديوان خاتم ، غلامش شعيب\r\nعمانى بود . دبير ديوان رسايل غلامش جناح بود . دبير مستغلات [ 1 
  ] غلامش نضيع بن ذويب بود .\r\nدبير سليمان ، سليمان بن نعيم حميرى بود .\r\nدبير مسلمه غلامش سميع بود ، دبير ديوان رسايل وى ليث بن ابى رقيه غلام ام الحكم دختر ابو سفيان بود . دبير ديوان خراج ، سليمان بن سعد خشنى بود ، دبير ديوان خاتم ، نعيم بن سلامه وابستهء يمنيان بود كه از مردم فلسطين بود و به قولى ديوان خاتم وى در عهدهء رجاء بن حبوه بود .\r\nدبير يزيد بن مهلب ، مغيرة بن ابى فروه بود .\r\nدبير عمر بن عبد العزيز ، ليث بن ابى فروه غلام ام الحكم دختر ابو سفيان بود و رجاء بن حبوه ، اسماعيل بن ابى حكيم ، غلام زبير نيز دبيرى وى مىكرد . دبير ديوان خراج ، سليمان بن سعد خشنى بود كه صالح بن جبير غسانى و به قولى غدانى ، به جاى او نشست و عدى بن صباح نيز .\r\nهيثم بن عدى گويد : وى از دبيران معتبر عمر بن عبد العزيز بود .\r\nدبير يزيد بن عبد الملك پيش از آنكه خليفه شود مردى بنام يزيد بن عبد الله بود .\r\nپس از آن اسامة بن يزيد سليحى را به دبيرى گرفت .\r\nدبير هشام ، سعيد بن وليد كلبى بود كه كنيهء ابو مجاشع داشت نصر بن سيار ديوان خراج خراسان را عهده داشت .\r\nاز جمله دبيران هشام شعيب بن دينار بود كه محل كارش رصافه بود .\r\n\r\n","description":"","footnote":"\r\n[ 1 
  ] كلمه متن\r\n","page_name":" 3493 ","page_number":218},
  {"content":"\r\nدبير وليد بن يزيد ، بكير بن شماخ بود . ديوان رسايل در عهدهء سالم ، غلام سعيد ابن عبد الملك بود . از جمله دبيران وى ، عبد الله بن ابى عمرو و به قولى عبد الاعلى بن ابى عمرو بود . دبير حضور وى عمرو بن عتبه بود .\r\nدبير يزيد بن وليد عبد الله بن نعيم بود ، عمرو بن حارث وابستهء بنى جمح عهده دار ديوان خاتم وى بود . ديوان\r\nرسايل را ثابت بن سليمان خشنى و به قولى ربيع ابن عرعره خشنى در عهده داشت .\r\nعهده دار خراج و ديوان خاتم صغير ، نضر بن عمرو بود كه از مردم يمن بود .\r\nدبير ابراهيم بن وليد ابن ابى جمعه بود كه عهده دار ديوان فلسطين نيز بود .\r\nهمه مردم فلسطين با ابراهيم پسر وليد بيعت كردند به جز مردم حمص كه با مروان بن محمد جعدى بيعت كردند .\r\nدبيرى مروان با عبد الحميد بن يحيى آزاد شدهء علاء بن وهب عامرى و مصعب ابن ربيع خثعمى و زياد بن ابى الورد بود .\r\nعثمان بن قيس ، غلام خالد قسرى عهده دار ديوان رسايل وى بود .\r\nاز جمله دبيران مروان مخلد بن محمد بن حارث بود كه كنيهء ابو هاشم داشت و نيز مصعب بن ربيع خثعمى كه كنيهء ابو موسى داشت .\r\nعبد الحميد بن يحيى در بلاغت مقامى و الا داشت . يكى از اشعار نخبهء وى به اين مضمون است :\r\n« آنچه بازآمدنى نيست برفت « و آنچه رفتنى نيست بيامد « دريغا از اين جانشين كه آمده « و دريغا از آن كه بود و برفت « بر آن مىگريم و از اين مىگريم\r\n","description":"","footnote":"","page_name":" 3494 ","page_number":219},
  {"content":"\r\n« همانند غمزده اى مصيبت ديده « كه از غم عيبى كه برفته مىگريد « و از غم عيبى كه آمده مىگريد « و از اشك ريختن در خاطر و از ديده « باز نمىماند « ضلالتهاى مستى و جوانى برفت « و ناتوانى از باطل ، تقوى را پس آورد . » دبير ابو العباس ، خالد بن برمك بود ، ابو العباس دختر خويش ريطه را به خالد بن برمك سپرده بود و زن وى ام خالد دختر يزيد ، وى را از شير دختر خالد به نام ام يحيى شير داد . ام سلمه زن ابو العباس نيز ام يحيى دختر خالد را از شير دخترش ريطه شير داد .\r\nديوان رسائل در عهدهء صالح بن هيثم غلام ريطه دختر ابو العباس بود .\r\nدبير ابو جعفر منصور ، عبد الملك بن حميد ، آزاد شدهء حاتم بن نعمان باهلى بود كه از مردم خراسان بود . هاشم بن سعيد جعفى و عبد الاعلى بن ابى طلحهء تميمى دبيرى وى را در واسط به عهده داشتند .\r\nگويند كه : سليمان بن مخلد نيز دبيرى ابو جعفر مىكرد .\r\nاز جمله گفته ها كه ابو جعفر منصور بدان تمثل مىكرد شعرى بود به اين مضمون :\r\n« وقتى مدتى دراز نيازى به خاطر باشد « هيچ چيز مانند تصميم قاطع « علاج آن نتواند كرد . » ربيع نيز دبيرى وى مىكرد ، و نيز عمارة بن حمزه كه از مردان معتبر بود .\r\nاز جمله گفته هاى وى شعرى است به اين مضمون :\r\n« از روزگارى كه در آن\r\n","description":"","footnote":"","page_name":" 3495 ","page_number":220},
  {"content":"\r\n« با سلامت قرينى شكايت ميار « كه توانگرى به سلامت تن است « چنان پندار كه پيشوا شدى « مگر با بيمارى از رفاه دنيا « سود توانى برد ؟ » وى به شعر غلام بنى حسحاس تمثل مىكرد به اين مضمون :\r\n« زارى مكن كه روزگار به يك حال نماند « و ياران و مؤتلفان را پراكنده كند . » دبير مهدى ، ابو عبيد الله بود ، ابان بن صدقه ديوان رسايل وى را به عهده داشت . محمد بن حميد كاتب عهده دار ديوان سپاه بود . يعقوب بن داود را نيز به وزارت و كار خويش گماشته بود . وى را شعرى هست به اين مضمون :\r\n« شگفتا از دگرگونى كارها « كه خواه و ناخواه رخ مىدهد « مردان ، بازيچهء روزگارند « كه حوادث روزگار پيوسته است . » پسر وى ، عبد الله بن يعقوب شعرى دارد به اين مضمون ( وى را دو پسر بود به نام محمد و يعقوب كه هردوان شاعران شيرين سخن بودند ) گويد :\r\n« تندخويى و عشق مرا ، پيرى ببرد « و ديدگانم را اشكآلوده كرد\r\n« كوشيدم مگر او را از خاطر ببرم « اما ميسر نشد « چيزى را كه روزگار رنگ زده بود « رنگ كردم اما رنگ من دوام نيافت\r\n","description":"","footnote":"","page_name":" 3496 ","page_number":221},
  {"content":"\r\n« كه رنگ روزگار با دوام بود « ياد جوانى دراز مدت به خير « كه به سالهاى گذشته از آن جدا شدم « و روزهاى همدمى آن « همانند خوابها بود . » يعقوب بن داود نيز شعرى دارد به اين مضمون :\r\n« دنيا را سه طلاقه كن « و همسرى جز آن بجوى « كه دنيا همسرى است بد « كه هر كه با وى در آميزد « اهميت ندهد » مهدى از پس يعقوب بن داود ، فيض بن ابى صالح را به وزارت گرفت . وى مردى بخشنده بود .\r\nدبير هادى ، عبيد الله بن زياد بن ابى ليلى بود و نيز محمد بن حميد .\r\nروزى مهدى ، ابو عبيد الله را از اشعار عرب پرسيد كه آن را طبقه بندى كرد و گفت : « خردمندانه تر از همه گفتار طرفة بن عبد است كه گويد :\r\n« گور ممسك بخيل را « با گور تباهكار گمشده در ملاهى « همانند مىبينم « دو تودهء خاك مىبينى كه بر آن « پاره هاى سنگ نهاده‌اند « مىبينم كه مرگ كريمان را برمىگزيند « و نخبهء مال سختگير بدكار را مىربايد\r\n","description":"","footnote":"","page_name":" 3497 ","page_number":222},
  {"content":"\r\n« زندگى را گنجى مىبينم كه هر شب « چيزى از آن مىكاهد « و هر چه را كه ايام و روزگار بكاهد « عاقبت نابود شود « به دينم قسم كه مرگ كسى را وا نمىگذارد « چونان ريسمانى است دراز « كه نهايت آن را گرفته‌اند . » و شعر ديگر او به اين مضمون :\r\n« هر كداممان به ديگرى توانست پرداخت « اگر چيزى كه از دست رفت باز مىگشت « هر چه با چيز ديگرى باشد « روزگار كه كارش پراكنده كردنست « آن را پراكنده مىكند »\r\nو هم گفتار لبيد كه شعرى است بدين مضمون :\r\n« چرا نمىپرسيد كه هدف مرد چيست ؟\r\n« يا مرگ است كه درآيد ، يا ضلالت است و بطالت « بدانيد كه همه چيز جز خدا بيهوده است « و هر نعمتى به ناچار زوال مىپذيرد « كسان نمىدانند كه تقدير كارشان چيست « هر كه صاحب خرد است به خدا راغب است » و گفتار نابغهء جعدى كه شعرى است بدين مضمون :\r\n« روزگارى دراز با جوانى و جوانان « سرو كار داشته ام\r\n","description":"","footnote":"","page_name":" 3498 ","page_number":223},
  {"content":"\r\n« و حادثه ها ديده‌ام كه « پيشانيها را پير مىكند « ياران ، فقط همنشينانند « و خاندان فقط جاييست كه آنجا روند « مگر ندانى كه من به بليهء جنگ افتادم « و اكنون ، چيزى از آن « نه از آن تست نه از آن من . » و گفتار هدبة بن خشرم كه شعرى است به اين مضمون :\r\n« وقتى روزگار خرسندى آرد « چندان خرسند نمىشوم « و از حوادث گونه گون روزگار « زارى نمىكنم « اگر شر مرا رها كند از پى آن نمىروم « اما اگر ناچار شوم « از شر روى بر نمىگردانم « كسان روزگار را چنان كه بايد نشناخته‌اند « و روزگار از آنچه خوش ندارند چشم نمىپوشد « كه روزگار از خاندان ، و مال كسان « نصيبى دارد « همانند قصاب كه گوشت را پاره پاره مىكند . » و چون گفتار زيادة بن زيد كه شعريست به اين مضمون كه عبد الملك بن مروان پيوسته بدان تمثل مىجست گويد :\r\n« از بس جدايى اميه را به ياد آورد\r\n","description":"","footnote":"","page_name":" 3499 ","page_number":224},
  {"content":"\r\n« و از بس بسيار ناليدن و گريستن « از گمرهى باز آمد « كسى كه زمانه را تجربه كرده باشد « و از تغييرات آن بيم نكند « خردمند نيست « مگر روزگار و روزها چنان كه مىبينى « به جز خسارت و مال و جدايى يار « چيزى هست ؟\r\n« هر چه آمد نيست ، بدان نزديك مىشوى « اما آنچه رفتنى است پيوسته دور مىشود\r\n« آنچه در كار آمدن است ، دور نيست « و دلخوشيهاى رفته نزديك نيست » و گفتار ابن مقبل كه شعرى است بدين مضمون « وقتى تغيير جوانى را بديد زارى كرد « پيرى از همه تغييرها زشتتر است « مردم به زندگانى راغبند اما « چنان مىبينم « كه عمر دراز تباهى عقل مىافزايد « اگر به ذخيره نيازمند باشى « ذخيره اى نخواهى يافت كه با اعمال نيك همانند باشد » وزارت مهدى با يحيى بن خالد بود .\r\nوزارت رشيد پسر مهدى با جعفر بن يحيى بن خالد بود .\r\n","description":"","footnote":"","page_name":" 3500 ","page_number":225},
  {"content":"\r\nاز جمله سخنان دلنشين جعفر اين است كه گويد . « خط نشان حكمت است كه به وسيلهء آن تازه هاى حكمت را مرتب كنند و پراكنده هاى آن را به نظام آرند . » ثمامه گويد : به جعفر بن يحيى گفتم : « بيان رسا چيست ؟ » گفت : « اينكه كلمه ، معنى را برساند و مقصود ترا روشن كند به دور از اشتراك و بى حاجت به تامل و تفكر » اصمعى گويد : يحيى بن خالد را شنيدم كه مىگفت : « دنيا دست به دست مىرود ، مال عاريت است ، اسلاف ما سر مشق مايند و ما عبرت آيندگانيم » بقيهء دبيران خليفگان بنى عباس را هنگام سخن از دولت عباسى ياد مىكنيم ان شاء الله تعالى .\r\nآنگاه سال هفتاد و سوم در آمد .\r\n\r\nسخن از حوادث مهم سال هفتاد و سوم\r\nاز جمله حوادث اين سال كشته شدن عبد الله بن زبير بود .\r\n\r\nسخن از كيفيت كشته شدن عبد الله بن زبير\r\nعبيد الله بن قبطيه گويد : جنگ ميان ابن زبير و حجاج در دل مكه شش ماه و هفده روز دوام داشت .\r\nنافع آزاد شدهء بنى اسد كه از مطلعان فتنهء ابن زبير بود گويد : ابن زبير روز اول ذى قعده سال هفتاد و دوم محاصره شد و حجاج هشت ماه و هفده روز وى را در محاصره داشت .\r\nيوسف بن ماهك گويد : منجنيق را ديدم كه به كار بود و آسمان بغريد و برق\r\n","description":"","footnote":"","page_name":" 3501 ","page_number":226},
  {"content":"\r\nزد ، صداى رعد و برق از صداى سنگها بيشتر شد و آن را پوشانيد مردم شام از اين متوحش شدند و دست بداشتند ، حجاج دامن قباى خويش را بلند كرد و زير كمربند خود محكم كرد و سنگ منجنيق را برداشت و در آن نهاد و گفت : « پرتاب كنيد » و خود وى با آنها در پرتاب سنگ شركت كرد .\r\nگويد : صبحگاهان صاعقه ها پياپى آمد و دوازده كس از ياران وى را بكشت و مردم شام شكسته شدند .\r\nحجاج گفت : « اى مردم شام از اين شگفتى نكنيد ، من فرزند تهامه‌ام اين صاعقهء تهامه است ، اينك نزديك فتحيم ، خوشدل باشيد كه آنچه به شما مىرسد به آن قوم نيز خواهد رسيد . » فردا نيز صاعقه شد و كسانى از ياران ابن زبير آسيب ديدند ، حجاج گفت :\r\n« مگر نمىبينيد كه آنها نيز آسيب مىبينند و شما قرين اطاعتيد و آنها به خلاف اطاعت . »\r\nگويد : جنگ ميان ابن زبير و حجاج ادامه داشت تا به نزديك كشته شدن وى كه ياران ابن زبير پراكنده شدند و بيشتر مردم مكه پيش حجاج رفتند و امان يافتند .\r\nمنذر بن جهم اسدى گويد : زبير را روزى كه كشته مىشد ديدم كه يارانش پراكنده شده بودند و همراهانش به وضعى حيرتآور او را رها كرده بودند و پيش حجاج مىرفتند چنان كه نزديك ده هزار كس پيش وى رفتند .\r\nگويند از جمله كسانى كه ابن زبير را رها كردند و پيش حجاج رفتند دو پسرش حمزه و حبيب بودند كه براى خويش امان گرفتند .\r\nپس ، ابن زبير پيش مادر خويش اسماء رفت .\r\nمخرمة بن سليمان والبى گويد : وقتى ابن زبير ديد كه كسان او را رها كرده‌اند پيش مادر خويش رفت و گفت : « مادرجان ، كسان ، حتى دو پسرم و خاندانم ، مرا رها\r\n","description":"","footnote":"","page_name":" 3502 ","page_number":227},
  {"content":"\r\nكرده‌اند و اندك كسانى با من مانده‌اند كه مدت كمى دفاع و مقاومت توانند كرد ، اين قوم آنچه را از دنيا بخواهم به من مىدهند ، رأى تو چيست ؟\r\nگفت : « به خدا ، تو بهتر از كار خودت خبر دارى ، اگر مىدانى كه بر حقى و سوى حق دعوت مىكنى در كار حق بكوش كه ياران تو در اين راه كشته شده‌اند و مگذار كه پسر كان بنى اميه گردن ترا بازيچه كنند ، اگر دنيا مىخواسته اى بندهء بدى هستى كه خويشتن را به هلاكت داده اى و يارانت را كه همراه تو كشته شده‌اند به هلاكت كشانيده اى . اگر گويى بر حق بودم و چون يارانم سستى كردند ناتوان شدم ، اين كار آزادگان و مردم ديندار نيست ، مگر در دنيا چه مدت ميمانى ؟ كشته شدن بهتر است » گويد : ابن زبير نزديك رفت و سر مادر خويش را بوسيد و گفت : « به خدا راى من نيز همين است و تاكنون نيز بدان دعوت مىكرده‌ام به دنيا نپرداخته‌ام و زندگى دنيا را دوست نداشته‌ام ، از اين رو قيام كرده‌ام كه ديده‌ام محرمات را حلال پنداشته‌اند و به خشم آمده‌ام مىخواستم رأى ترا بدانم كه بصيرت مرا افزودى ، مادرجان ببين من امروز كشته مىشوم ، غم بسيار مخور و به فرمان خداى تسليم باش كه پسرت از روى عمد مرتكب منكرى نشده و به كار زشت دستنيازيده و از\r\nحكم خداى منحرف نشده و در كار امان خيانت نياورده و با مسلمانى يا همپيمانى ستم نكرده ، هرگز از ستم عاملانم خبرى نيافته‌ام كه بدان رضايت داده باشم ، بلكه بدان معترض شده‌ام . هيچ چيز به نزد من از رضاى خدايم برتر نبوده ، خدايا اين را به تمجيد خودم نمىگويم ، تو از كار من واقفترى اين را به تسليت مادرم مىگويم كه خاطرش از غم من بياسايد . » مادرش گفت : « از خدا اميد دارم كه اگر پيش از من برفتى چنان كه بايد از تو تسلاى خاطر يابم و اگر پيشتر از تو رفتم خاطرم آرام باشد ، برو ببينم سرانجام كارت چه مىشود »\r\n","description":"","footnote":"","page_name":" 3503 ","page_number":228},
  {"content":"\r\nگفت : « مادرجان خدايت پاداش خير دهاد ، پيش از مرگ و پس از مرگ از دعا دربارهء من فرو گذار مكن » گفت : « هرگز از دعاى تو وا نمىمانم كه هر كه در راه باطل كشته شده باشد تو در راه حق كشته مىشوى » آنگاه گفت : « خدايا بر اين شب زنده داريهاى طولانى و اين زارى و تشنگى در گرماى مدينه و مكه و نيكيها كه با پدرش و با من كرد رحمت آور ، خدايا وى را تسليم فرمان تو مىكنم و به قضاى تو رضا مىدهم ، در مورد عبد الله مرا ثواب شاكران و صابران ده » مصعب بن ثابت گويد : پس از آن بيشتر از ده روز و به قولى پنج روز زنده نبود .\r\nيعقوب بن عبد الله به نقل از عمويش گويد : ابن زبير با زره تن و زره سر پيش مادرش رفت و بايستاد و سلام گفت . آنگاه نزديك شد و دست او را بگرفت و ببوسيد .\r\nاسما گفت : « اين وداع است دور مباش » ابن زبير گفت : « به وداع آمده‌ام كه پندارم اين آخرين روز دنياست كه بر من مىگذرد . مادرجان بدان اگر من كشته شدم ، گوشتى هستم كه هر چه با من بكنند زيانم نمىرساند » اسما گفت : « پسركم راست گفتى ، مطابق بصيرت خويش كار كن و تسليم ابن ابى عقيل مشو . پيش بيا تا با تو وداع كنم . » گويد : پس عبد الله به او نزديك شد كه وى را ببوسيد و به بركشيد و چون به زره دست زد گفت : « اين رفتار كسى نيست كه مانند تو به طرف مرگ مىرود . » گفت : « اين زره را پوشيده‌ام كه ترا دل بدهم . » گفت : « اين به من دل نمىدهد » گويد : پس زره را بيرون آورد ، آنگاه آستينهاى خود را بالا زد و پايين\r\n","description":"","footnote":"","page_name":" 3504 ","page_number":229},
  {"content":"\r\nپيراهن خود را بالا زد ، يك جبهء حرير زير پيراهن پوشيده بود كه پايين آن را زير كمربند جا داد . مادرش مىگفت : « لباست را جمع كن » گويد : آنگاه ابن زبير برفت و شعرى مىخواند به اين مضمون :\r\n« من وقتى كه روز خويش را مىشناسم « صبورى مىكنم « كه بعضىها روز را مىشناسند « اما سپس منكر آن مىشوند . » گويد : پيرزن سخن او را شنيد و گفت : « به خدا صبورى مىكنى ان شاء الله كه پدرت ابو بكر بود و زبير و مادرت صفيه دختر عبد المطلب . » ثور بن يزيد به نقل از پيرى از مردم حمص كه در جنگ ابن زبير با مردم شام حضور داشته بود گويد : « روز سه شنبه او را ديدم ، ما مردم حمص پانصد ، پانصد ، ازدرى كه خاص ما بود و كسى جز ما از آن وارد نمىشد ، سوى او مىرفتيم و او به تنهايى به دنبال ما مىآمد كه از مقابل وى هزيمت شده بوديم هرگز رجز وى را فراموش نمىكنم كه مضمون آن چنين بود :\r\n« وقتى روز خود را بشناسم « صبورى مىكنم « كه آزاده روزهاى خويش را مىشناسد « بعضىها آن را مىشناسند « اما سپس منكر آن مىشوند . » و من مىگفتم به خدا آزاده و شرافتمند تويى گويد : ديدمش كه در ابطح ايستاده بود و كسى به او نزديك نمىشد چندان كه پنداشتم كشته نخواهد شد .\r\nنافع آزاد شدهء بنى اسد گويد : روز سه شنبه درها را ديدم كه از مردم شام\r\n","description":"","footnote":"","page_name":" 3505 ","page_number":230},
  {"content":"\r\nپر بود . ياران ابن زبير محلهاى كشيك را تسليم كرده بودند و قوم بر آنها فزونى گرفته بودند و بر هر در گروهى از مردم يك شهر را نهاده بودند با يك سالار . درى كه مقابل در كعبه است از آن مردم حمص بود . در بنى شيبه از آن مردم دمشق بود ، در صفا از آن مردم اردن بود . در بنى جمح از آن مردم فلسطين بود . در بنى سهم از آن مردم قنسرين بود .\r\nگويد : حجاج و طارق بن عمرو ما بين ناحيهء ابطح و مروه بودند . ابن زبير يك بار از اين سوى حمله مىبرد و بار ديگر از آن سوى ، گفتى شيرى بود كه در بيشه اى بود و كسان به او نزديك نمىشدند ، به دنبال قوم كه بر در بودند مىدويد و بيرونشان مىكرد و مىگفت :\r\n« وقتى روز خود را بشناسم . . . » تا آخر آنگاه بانگ مىزد : « اى ابو صفوان چه فتحى مىشد اگر مرد داشت\r\nاگر هماوردم يكى بود از عهدهء او بر مىآمدم . » عبد الله صفوان گفت : « بله به خدا و اگر هزار بود » نافع آزاد شدهء بنى اسد گويد : صبحگاه روز سه شنبه هفدهم جمادى الاول سال هفتاد و سوم حجاج درها را گرفته بود ، ابن زبير همه شب نماز مىكرده بود ، آنگاه به حمايل شمشير خويش تكيه داد و چرتى زد ، با سپيده دم بيدار شد و گفت : « اى سعد اذان بگوى » و او به نزد مقام اذان گفت ، ابن زبير وضو كرد و دو ركعت صبحگاه را بكرد ، آنگاه پيش آمد ، مؤذن اقامهء نماز گفت و او با ياران خويش نماز كرد و سورهء ن و القلم را كلمه به كلمه خواند آنگاه سلام نماز بگفت و به پا خاست و حمد خدا گفت و ثناى او كرد آنگاه گفت : « چهره هاى خود را بگشاييد كه بنگرم » كه آنها زره هاى سر و عمامه داشتند ، پس چهره هاى خويش را گشودند ، و ابن زبير گفت : « اى خاندان زبير اگر از سر رضا با من همدلى كرده‌ايد ما خاندانى از عربان بوده‌ايم كه در راه خدا حادثه ديده‌ايم اما ذلت نديده‌ايم ، اما بعد ، اى\r\n","description":"","footnote":"","page_name":" 3506 ","page_number":231},
  {"content":"\r\nخاندان زبير ، از تصادم شمشيرها بيم مداريد كه من در هر جنگى بوده‌ام زخمدار از ميان كشتگان برخاسته‌ام و علاج زخمها از زخم خوردن رنج آورتر نبوده ، شمشيرهاى خود را چنان محافظت كنيد كه چهرهء خويش را محافظت مىكنيد ، كس را نديده‌ام كه شمشير خود را شكسته باشد اما جان خويش را محفوظ داشته باشد ، كسى كه سلاح خويش را از دست بدهد ، همانند زن بىدفاع است ، از برق شمشيرها چشم بداريد ، هر كدامتان به مقابل خويش پردازد . به پرسش از من مشغول مشويد و مگوييد : « عبد الله بن زبير كجاست ؟ » هر كه از من مىپرسد من در گروه نخستينم . و شعرى به اين مضمون خواند :\r\n« من كسى نيستم كه زندگى را « به ناسزايى بخرم « يا از بيم مرگ « بر نردبانى بالا روم . »\r\nآنگاه گفت : « به بركت خداى حمله كنيد ، خود او به حريفان حمله برد و آنها را تا حجون عقب راند ، آجرى به طرف او انداختند كه به صورتش خورد و بلرزيد ، صورتش خونين شد و چون گرماى خون را كه بر چهره و ريش وى روان بود احساس كرد شعرى خواند به اين مضمون :\r\n« ما از پشت زخم نمىخوريم « ولى خون بر قدمهاى ما مىريزد » و بر سر او ريختند .\r\nگويد : يك كنيز ديوانه داشتيم كه بانگ زد : « واى امير مؤمنانم » گويد : وى را ديده بود كه افتاده بود و به كسان نشانش داده بود كه او را كشته بودند . جامهء حرير به تن داشت . خبر به حجاج رسيد كه سجده كرد و برفت و\r\n","description":"","footnote":"","page_name":" 3507 ","page_number":232},
  {"content":"\r\nبا طارق بن عمرو بر سر وى بايستاد . طارق گفت : « زنان مردتر از اين نزاده‌اند . » حجاج گفت : « مدح كسى مىكنى كه خلاف اطاعت امير مؤمنان كرد ؟ » گفت : « آرى ، و از همين رو معذور خواهيم بود ، اگر چنين نبود عذرى نداشتيم كه از هفت ماه پيش وى را محاصره كرده‌ايم و نه خندق داشته نه حصار و نه حفاظ ، اما هر وقت مقابله كرده‌ايم چندانكه آسيب ديده آسيب رسانيده و بلكه بيشتر . » گويد : سخن آنها به عبد الملك رسيد و گفتهء طارق را تأييد كرد .\r\nابو الحسن به نقل از راوى ديگر گويد : « گويى ابن زبير را مىبينم كه غلام سياهى را كشت ، با شمشير پاشنهء او را بريده بود و در اثناى حملهء خويش بر او مىگذشت و مىگفت : « اى پسر حام صبور باش كه عزيزان را در اين گونه جاها صبورى بايد . » عبد الله بن ابى بكر گويد : حجاج سر ابن زبير و عبد الله بن صفوان و عمارة ابن عمرو را به مدينه فرستاد كه آنجا نصب كردند سپس پيش عبد الملك بن مروان بردند .\r\nگويد : پس از آن حجاج وارد\r\nمكه شد و همه قرشيانى كه آنجا بودند به بيعت عبد الملك بن مروان در آمدند .\r\nابو جعفر گويد : در اين سال ، عبد الملك ، طارق ، آزاد شدهء عثمان را ولايتدار مدينه كرد كه پنج ماه ولايتدارى كرد به گفتهء واقدى در اين سال بشر بن مروان بمرد ، اما به گفتهء ديگر وفات وى به سال هفتاد و چهارم بود .\r\nدر همين سال ، چنان كه گفته‌اند ، عبد الملك بن مروان عمر بن عبيد الله بن معمر را براى جنگ با ابو فديك فرستاد و به دو گفت كه از مردم دو شهر هر كه را مىخواهد با خود ببرد ، وى سوى كوفه آمد و مردم آنجا را راهى كرد كه ده هزار كس با وى\r\n","description":"","footnote":"","page_name":" 3508 ","page_number":233},
  {"content":"\r\nحركت كردند . آنگاه به بصره آمد و مردم آنجا را نيز راهى كرد كه ده هزار كس نيز از آنجا با وى حركت كردند كه روزيها و مقررىهايشان را بياورد و به آنها داد .\r\nآنگاه با جمع حركت كرد ، مردم كوفه را به پهلوى راست نهاد و محمد بن موسى بن طلحه را سالارشان كرد . مردم بصره را نيز بر پهلوى چپ نهاد و برادرزادهء خويش عمر بن موسى را سالارشان كرد . سواران خويش را در قلب نهاد ، برفتند تا به بحرين رسيدند ، عمرو بن عبيد الله ياران خويش را به صف كرد و پيادگان را پيش روى نهاد كه نيزه به دست داشتند و آن را به زمين زده بودند و خويشتن را به اسبان مستور كرده بودند گويد : ابو فديك و يارانش يكباره هجوم آوردند و پهلوى چپ عمرو بن عبيد الله را عقب زدند كه فرارى شدند به جز مغيرة بن مهلب و معن بن مغيره و مجاعة ابن عبد الرحمن و يكه سواران قوم به صف كوفيان پيوستند كه استوار مانده بود ، عمرو بن موسى زخمدار شد و با زخمهاى بسيار ميان كشتگان افتاده بود و چون مردم بصره ديدند كه مردم كوفه هزيمت نشده‌اند همديگر را ملامت كردند و بازآمدند و به نبرد پرداختند ، اما سالار نداشتند ، به عمرو بن موسى گذشتند كه زخمدار بود ، او را برداشتند و وارد اردوگاه خوارج شدند كه كاه بسيار آنجا بود و آن را آتش زدند و باد بر ضد آنها وزيدن گرفت ، مردم كوفه و بصره حمله بردند و اردوگاهشان را به غارت دادند و ابو فديك را كشتند و خوارج را محاصره كردند كه به حكم تسليم شدند و چنان كه گفته‌اند عمرو بن عبيد الله در حدود ششهزار كس از آنها را بكشت و هشتصد اسير گرفت . كنيز امية بن عبد الله را كه از ابو فديك آبستن بود بگرفتند و سوى بصره بازگشتند .\r\nدر اين سال ، عبد الملك ، خالد بن عبد الله را از بصره معزول كرد و برادر خويش بشر بن مروان را بر آنجا گماشت كه ولايتدارى بصره و كوفه از آن وى شد .\r\nوقتى هر دو ولايت از آن بشر شد سوى بصره آمد و عمرو بن حريث را در كوفه نايب\r\n","description":"","footnote":"","page_name":" 3509 ","page_number":234},
  {"content":"\r\nخويش كرد .\r\nدر اين سال محمد بن مروان غزاى تابستانى كرد و روميان را هزيمت كرد .\r\nگويند : جنگ عثمان بن وليد با روميان در ارمينيه نيز در همين سال بود . عثمان با چهار هزار كس بود و روميان شصت هزار كس بودند كه عثمان هزيمتشان كرد و بسيار كس از آنها بكشت .\r\nدر اين سال كار حج با حجاج بن يوسف بود كه عامل مكه و يمن و يمامه بود .\r\nعامل كوفه و بصره به گفتهء واقدى بشر بن مروان بود ، به گفتهء ديگرى بشر عامل كوفه بود و عامل بصره خالد بن عبد الله بود . قضاى كوفه با شريح بن حارث بود . قضاى بصره با هشام بن هبيره بود . عامل خراسان بكير بن وشاح بود .\r\nپس از آن سال هفتاد و چهارم در آمد .\r\n\r\nسخن از حوادث مهم سال هفتاد و چهارم\r\nاز جمله حوادث سال اين بود كه عبد الملك ، طارق بن عمرو را از مدينه برداشت و حجاج بن يوسف را عامل آنجا كرد كه چنان كه گويند به مدينه آمد و يك ماه آنجا ببود سپس به قصد عمره برون شد .\r\nدر همين سال چنان كه گويند حجاج بن يوسف بناى كعبه را كه ابن زبير ساخته بود ويران كرد . هنگامى كه ابن زبير خانه را بنا مىكرد حجر را در آن انداخت و براى خانه دو در نهاد .\r\nدر اين سال ، حجاج خانه را به ترتيب اول برد .\r\nآنگاه در ماه صفر به مدينه آمد و سه ماه آنجا بود كه مردم مدينه را تحقير كرد و با آنها سخت گرفت و در محل بنى سلمه مسجدى بساخت كه به دو انتساب دارد و با ياران پيمبر صلى الله عليه و سلم رفتارى سبك داشت و مهر به گردنهايشان نهاد .\r\n","description":"","footnote":"","page_name":" 3510 ","page_number":235},
  {"content":"\r\nاز اسحاق بن يزيد روايت كرده‌اند كه وى انس بن مالك را ديده بود كه مهر به گردن داشت كه حجاج مىخواسته بود او را بدين وسيله زبون كند .\r\nابو عون گويد : حجاج را ديدم كه كس پيش سهل بن سعد فرستاد و او را پيش خواند و گفت : « چرا امير مؤمنان ، عثمان را يارى نكردى ؟ » گفت : « يارى كردم » گفت : « دروغ مىگويى » و بگفت تا مهر سربى به گردن وى نهادند .\r\nبه گفتهء واقدى در همين سال ، عبد الملك ابو ادريس خولانى را به قضاوت گماشت .\r\nدر همين سال به گفتهء بعضىها بشر بن مروان از كوفه به بصره آمد و ولايتدار آنجا شد .\r\nدر همين سال مهلب از جانب عبد الملك عهده دار جنگ ازارقه شد .\r\n\r\nسخن از كار مهلب و كار خوارج\r\nوقتى بشر به بصره آمد ، چنان كه در روايت ابو اسحاق آمده ، عبد الملك به دو نوشت :\r\n« اما بعد مهلب را با مردم شهرش سوى ازارقه فرست سران و « يكه سواران و مردم مجرب و معتبر شهر را برگزيند كه آنها را بهتر « مىشناسد . كار جنگ را به نظر وى واگذار كه من به تجربه و نيكخواهى « وى دربارهء مسلمانان اعتماد دارم ، از مردم كوفه نيز گروهى انبوه بفرست « و يكى از مردم شناخته و معتبر و و الا مقام و سرسخت را كه به دليرى و « جنگ آزمودگى شهره باشد ، سالارشان كن . مردم دو شهر را سوى « خوارج فرست كه هر كجا رفتند به دنبالشان بروند تا خدا نابودشان\r\n","description":"","footnote":"","page_name":" 3511 ","page_number":236},
  {"content":"\r\n« كند و ريشه آنها را بر آرد و سلام بر تو باد . » بشر ، مهلب را پيش خواند و نامه را به دو داد كه بخواند و به دو گفت هر چه را مىخواهد برگزيند و او جديع بن سعيد ازدى را كه دايى پسرش يزيد بود بگفت تا به ديوان آيد و كسان را برگزيند ، براى بشر ناگوار بود كه امارت مهلب از جانب عبد الملك آمده بود و نمىتوانست كسى جز او را بفرستد و كينهء او را به دل گرفت گفتى خطايى نسبت به بشر كرده بود . آنگاه بشر ، عبد الرحمن بن مخنف را پيش خواند و او را به نزد مردم كوفه فرستاد و دستور داد كه سواران و سران مردم دلير و معتبرشان را برگزيند .\r\nعبد الرحمن بن مخنف گويد : بشر بن مروان مرا پيش خواند و گفت : « منزلت و برترى خويش را به نزد من مىدانى ، مىخواستم ترا سالار اين سپاه كنم كه لياقت و كفايت و اعتبار و دليرى ترا دانسته‌ام ، مطابق انتظارى كه از تو دارم عمل كن ، اين فلان و فلان را بنگر ( ناسزاى مهلب مىگفت ) و اطاعت وى مكن و رأى وى را مپذير و در كارش كاستى آور و كوتاهى كن » گويد : دربارهء سپاه و نبرد دشمن و نظر در كار مسلمانان چيزى با من نگفت ،\r\nمرا بر ضد پسر عمويم تحريك مىكرد ، گويى بىخرد بودم يا كودك خصال و نادان كه از پيرى به مقام و وضع من انتظارى كه اين جوان از من داشت نمىشد داشت كه سن من از اين مرحله گذشته بود .\r\nگويد : و چون ديد كه من در پاسخ وى رغبتى نشان ندادم گفت : « چه انديشه دارى ؟ » گفتم ، « خدايت قرين صلاح بدارد مگر جز اجراى دستور تو دربارهء آنچه بخواهم يا نخواهم كارى توانم كرد . » گفت : « برو كه توفيق يا بى . » گويد : پس با وى وداع گفتم و از پيش او درآمدم .\r\n","description":"","footnote":"","page_name":" 3512 ","page_number":237},
  {"content":"\r\nآنگاه مهلب با مردم بصره برون شد و به رامهرمز جاى گرفت و با خوارج مقابل شد و خندق زد ، عبد الرحمن بن مخنف با مردم كوفه بيامد . بشر بن جرير سالار گروه شهريان كوفه بود . محمد بن عبد الرحمن سالار مردم تميم و همدان بود .\r\nاسحاق بن محمد بن اشعث سالار كنده و ربيعه بود ، زحر بن قيس سالار مذحج و اسد بود .\r\nعبد الرحمن در رامهرمز در يك ميلى يا يك ميل و نيمى مهلب جاى گرفت كه دو اردو همديگر را مىديدند و ده روز نگذشت كه خبر مرگ بشر بن مروان رسيد كه در بصره رخ داده بود و بسيار كس از مردم بصره و كوفه بازگشتند . بشر ، خالد ابن عبد الله را جانشين خود كرده بود ، جانشين وى در كوفه عمرو بن حريث بود از مردم كوفه زحر بن قيس و اسحاق بن محمد بن اشعث و محمد بن عبد الرحمن بازگشته بودند . عبد الرحمن بن مخنف پسر خويش جعفر را از پى آنها فرستاد كه اسحاق و محمد را پس آورد اما به زحر بن قيس دست نيافت . آن دو را دو روز بداشت آنگاه از آنها تعهد گرفت كه باز نگردند اما يك روز بماندند و بازگشتند و راهى ديگر گرفتند . از پى آنها آمدند اما به ايشان نرسيدند و آنها در اهواز به زحر بن قيس رسيدند و بسيار كس از آنها كه آهنگ بصره داشتند آنجا فراهم آمده بودند .\r\nخالد بن عبد الله خبر يافت و نامه اى به مردم نوشت و يكى را فرستاد كه به چهرهء مردم بزند و آنها را پس برد . نامهء وى را غلامش آورد و براى مردم كه به دور وى فراهم آمده بودند خواند كه چنين بود :\r\n« به نام خداى رحمان رحيم « از خالد بن عبد الله به هر كس از مؤمنان و مسلمانانى كه اين نامهء « من به آنها رسد . سلام بر شما و من حمد خدايى مىكنم كه خدايى جز او « نيست . اما بعد ، خدا جهاد را بر بندگان خويش مقرر داشته و اطاعت\r\n","description":"","footnote":"","page_name":" 3513 ","page_number":238},
  {"content":"\r\n« زمامداران را واجب كرده و هر كه جهاد كند براى خويشتن مىكند و « هر كه جهاد در راه خدا را واگذارد ، خدا از او بىنياز است و هر كه « نافرمانى زمامداران و قائمان به حق كند خدا بر او غضب آرد و در خور « آن شود كه به تن خود عقوبت بيند و خويشتن را به معرض آن آرد « كه مالش مصادره شود و عطايش لغو شود و به جاهاى دور و شهرهاى بد « تبعيد شود .\r\n« اى مسلمانان ، بدانيد كه نسبت به كى جرئت آورده‌ايد و نافرمانى « چه كسى كرده‌ايد . عبد الملك بن مروان امير مؤمنان است كه سستى ندارد « و با مردم نافرمان تساهل نيارد ، تازيانهء وى بر ضد عصيانگر و شمشير وى « بر ضد مخالف به كار است ، خويشتن را به معرض عقوبت نياريد كه من « از نصيحت گويى شما باز نماندم . بندگان خدا ، به جاى خويش و اطاعت « خليفهء خويش باز رويد و به عصيان و مخالفت باز مرويد كه بد مىبينيد به « خدا قسم ياد مىكنم كه از پس اين نامه هر عصيانگرى را به دست آرم « خونش را مىريزم ، ان شاء الله و سلام بر شما باد با رحمت خداى » و چنان بود كه چون يك سطر يا دو سطر از نامه را مىخواند زحر به دو مىگفت : « مختصر كن » ، غلام خالد به دو گفت : « به خدا سخن كسى را مىشنوم كه نمىخواهد آنچه را مىشنود بفهمد ، شهادت مىدهم كه به آنچه در اين نامه است اعتنا ندارد . » زحر به دو گفت : « اى بردهء عجمى آنچه را دستور دارى بخوان و پيش كسانت باز گرد كه نمىدانى ما چه در خاطر داريم . » و چون او خواندن خويش را به سر برد كسان به مضمون نامهء وى توجه نكردند و زحر و اسحاق بن محمد و محمد بن عبد الرحمن برفتند تا بيرون كوفه به دهكده اى رسيدند كه از آن خاندان اشعث بود و به عمرو بن حريث چنين نوشتند :\r\n","description":"","footnote":"","page_name":" 3514 ","page_number":239},
  {"content":"\r\n« اما بعد ، وقتى مردم از وفات امير كه خدايش رحمت كناد خبر « يافتند پراكنده شدند و كس با ما نماند . سوى امير و سوى شهرمان « آمده‌ايم و دوست داريم كه بىاجازه و اطلاع امير به كوفه در نياييم . »\r\nعمرو بن حريث به آنها نوشت :\r\n« اما بعد ، شما جاهاى خويش را رها كرده‌ايد و به نافرمانى و « مخالفت آمده‌ايد و پيش ما اجازه و امان نداريد » وقتى اين نامه به آنها رسيد منتظر ماندند تا شب در آمد و به خانه هاى خويش رفتند و همچنان ببودند تا حجاج بن يوسف بيامد .\r\nدر اين سال عبد الملك ، بكير بن وشاح را از خراسان برداشت و امية بن عبد الله بن خالد بن اسيد را ولايتدار آنجا كرد .\r\n\r\nسخن از سبب عزل بكير و ولايتدارى اميه\r\nبه گفتهء ابو الحسن ولايتدارى بكير بن وشاح بر خراسان تا وقتى كه اميه به ولايتدارى آنجا آمد دو سال بود كه ابن خازم به سال هفتاد و دوم كشته شد و اميه به سال هفتاد و چهارم آمد .\r\nسبب عزل بكير از خراسان بطورى كه در روايت مفضل آمده چنان بود كه وقتى بحير دربارهء سر ابن خازم هنگامى كه او را كشته بود چنان كرد كه از پيش ياد كرديم بكير بن وشاح او را بداشت و همچنان به نزد وى محبوس بود ، تا عبد الملك امية ابن عبد الله بن خالد را ولايتدار كرد ، و چون بكير خبر يافت كس پيش بحير فرستاد با وى صلح كند اما بحير نپذيرفت گفت : « بكير پندارد كه خراسان براى وى متفق مىماند » گويد : فرستادگان ميان آنها رفت و آمد كردند و بحير امتناع داشت . ضرار بن\r\n","description":"","footnote":"","page_name":" 3515 ","page_number":240},
  {"content":"\r\nحصين ضبى پيش وى رفت و گفت : « لجوج مباش ، پسر عمويت كس مىفرستد و از تو عذر مىخواهد . در چنگ اويى و شمشير به دست اوست كه اگر بكشدت بزى بسبب آن باد رها نكند ، اما نمىپذيرى ، توفيق ندارى ، صلح را بپذير و برون شو و به كار خويش باش . » گويد : بحير رأى را پذيرفت و با بكير صلح كرد و بكير چهل هزار براى او فرستاد و از بحير تعهد گرفت كه با وى نبرد نكند .\r\nگويد : تميميان خراسان اختلاف كرده بودند ، مقاعس و بطون طرفدار وى بودند ، مردم خراسان بيم كردند كه باز جنگ شود و ولايت به تباهى رود و دشمن مشترك بر آنها غلبه يابد\r\nو عبد الملك بن مروان نامه نوشتند كه سامان خراسان از پس فتنه تنها به وسيله يك قرشى ميسر مىشود كه بر او حسد نيارند و بر ضد او متعصب نباشند .\r\nعبد الملك گفت : « خراسان مرز مشرق است و در آنجا آن همه شر بوده اين تميمى آنجاست و مردم به تعصب افتاده‌اند و بيم دارند كه باز چنان شوند كه بوده‌اند و مرز و مردمش از دست برود خواسته‌اند كه كارشان را به يكى از قريش سپارم كه شنوا و مطيع وى باشند » امية بن عبد الله گفت : « اى امير مؤمنان يكى از خودت را آنجا فرست » گفت : « اگر در مقابل ابو فديك پس نيامده بودى آن كس تو بودى » گفت : « اى امير مؤمنان به خدا پس نيامدم مگر وقتى كه جنگاورى نيافتم و كسان مرا رها كردند و چنان ديدم كه پس آمدن سوى گروهى ديگر از آن بهتر كه جمع مسلمانان باقيمانده را به هلاكت دهم مرار بن عبد الرحمن اين را مىداند ، خالد بن عبد الله نيز خبر عذر مرا كه به دو رسيده براى تو نوشته . » گويد : خالد عذر اميه را براى عبد الملك نوشته بود و خبر داده بود كه كسان او را رها كرده بودند . مرار نيز گفت : « اى امير مؤمنان اميه راست مىگويد چندان\r\n","description":"","footnote":"","page_name":" 3516 ","page_number":241},
  {"content":"\r\nثبات ورزيد كه جنگاورى نماند و كسان از يارى وى باز ماندند . » گويد : پس عبد الملك او را ولايتدار خراسان كرد .\r\nگويد : و چنان بود كه عبد الملك اميه را دوست داشت و او را همانند فرزند خويش مىشمرد و كسان گفتند : « هيچكس را نديديم كه چون اميه به سبب هزيمت چنان عوض گيرد كه اميه گرفت از مقابل ابو فديك فرار كرد و ولايتدار خراسان شد . » گويد : در آن وقت بحير در سنج بود و از عبور اميه مىپرسيد و چون خبر يافت كه نزديك ابر شهر رسيده به يكى از عجمان اهل مرو به نام رزين يا زرير گفت :\r\n« راهى نزديك به من بنماى كه امير را از آن پيش كه بيايد ببينم و چنين و چنانت مىدهم با عطاى فراوان » ، وى راه را نيك مىدانست و او را ببرد و به يك شب از سنج به سرزمين سرخس رفت . آنگاه وى را سوى نيشابور برد و وقتى آنجا رسيد كه اميه به ابرشهر رسيده بود و او را بديد و از خراسان و چيزها كه مايهء صلاح مردم آنجا شود و اطاعتشان نكو شود و زحمت ولايتدار سبك شود با وى سخن كرد و مالهايى را كه بكير گرفته بود به دو خبر داد و از خيانت وى بيمش داد .\r\nگويد : آنگاه با اميه برفت تا به مرو رسيد . اميه سرورى بزرگوار بود ، متعرض بكير و عاملان وى نشد و خواست وى را بر نگهبانان بگمارد اما بكير نپذيرفت كه بحير بن ورقا را گماشت . كسانى از قوم بكير او را ملامت كردند و گفتند : « سالارى نگهبانان را نپذيرفتى و بحير را سالارى داد كه مىدانى ميان تو و او چگونه است . » گفت : « ديروز ولايتدار خراسان بودم و نيم نيزه پيش رويم مىبردند ، اكنون سالار نگهبانان شوم و نيم نيزه ببرم . » گويد : اميه به بكير گفت : « از كارهاى خراسان هر چه را خواهى انتخاب كن . »\r\n","description":"","footnote":"","page_name":" 3517 ","page_number":242},
  {"content":"\r\nگفت : « طخارستان » گفت : « از آن تو باشد . » گويد : بكير آماده شد و مال بسيار خرج كرد اما بحير به اميه گفت : « اگر بكير به طخارستان رود ترا خلع كند » و پيوسته او را بيم داد تا بيمناك شد و گفت پيش او بماند .\r\nدر اين سال حجاج بن يوسف سالار حج بود ، چنان كه محمد بن عمر گويد حجاج از آن پيش كه به مدينه رود قضاى آنجا را به عبد الله بن قيس بن مخرمه داده بود ، مدينه و مكه با حجاج بود ، عامل كوفه و بصره بشر بن مروان بود ، عامل خراسان امية بن عبد الله بود ، قضاى كوفه با شريح بن حارث بود و قضاى بصره با هشام بن هبيره .\r\nگويند : عبد الملك بن مروان در اين سال عمره كرد ، اما صحت اين را نمىدانيم .\r\nآنگاه سال هفتاد و پنجم در آمد .\r\n\r\nسخن از حوادث سال هفتاد و پنجم\r\nاز جمله حوادث سال اين بود كه محمد بن مروان به غزاى تابستانى رفت كه روميان از جانب مرعش آمده بودند .\r\nدر همين سال عبد الملك يحيى بن حكم بن ابى العاص را ولايتدار مدينه كرد .\r\nدر همين سال عبد الملك حجاج بن يوسف را ولايتدار عراق كرد ، بدون خراسان و سيستان .\r\nدر اين سال حجاج به كوفه آمد .\r\n","description":"","footnote":"","page_name":" 3518 ","page_number":243},
  {"content":"\r\nعبد الله نوهء عمار ياسر گويد : وقتى نامهء عبد الملك بن مروان دربارهء ولايتدارى عراق به حجاج بن يوسف رسيد و اين از پس مرگ بشر بن مروان بود با دوازده سوار كه بر اسبان اصيل بودند برون شد و هنگام بر آمدن روز وارد كوفه شد .\r\nگويد : بشر ، مهلب را به مقابلهء حروريان فرستاده بود ، حجاج از مسجد آغاز كرد و آنجا رفت و بالاى منبر رفت ، روى بسته بود و عمامهء حرير سرخ داشت . گفت :\r\n« مردم را بياريد » كه پنداشتند وى و يارانش از خوارجند و قصد وى كردند و چون مردم فراهم آمدند چهره بنمود و گفت :\r\n« من روشنگرم و از ارتفاعات مىنگرم « و چون عمامه را بردارم مرا خواهيد شناخت\r\n« به خدا من شر را به جاى خويش مىبرم و با معادل آن برابر مىكنم و همانند آن مجازات مىدهم سرها مىبينم كه رسيده و وقت چيدن آن رسيده . گويى مىبينم كه خونها ميان عمامه ها و ريشها روانست .\r\n« اى مردم عراق ، امير مؤمنان عبد الملك تيردانهاى خود را باز كرد و تيرهاى آن را امتحان كرد و مرا از همه محكمتر و سختتر يافت و سوى شما فرستاد ، به خدا دير باز به فتنه افتاده‌ايد و به راه گمراهى رفته‌ايد . به خدا شما را چون چوب پوست مىكنم و چون درخت قطع مىكنم\r\nو چون شتر بيگانه مىزنم . به خدا به وعدهء خويش وفا مىكنم و چون مقرر كنم به سامان مىبرم . از اين دسته بنديها و بگو مگو و چه بود و چه خواهد بود ، دست بداريد ، به خدا يا به راه حق مستقيم باشيد يا هر كدامتان را به تنش مشغول مىدارم . هر كس از همراهان مهلب را پس از سه روز بيابم خونش را بريزم و مالش را به غارت دهم . » آنگاه به خانه رفت و چيزى بيشتر از اين نگفت .\r\nگويد : در آغاز كه خاموشى وى طول كشيد محمد بن عمير ريگ برداشت و مىخواست به او بزند گفت : « خدايش بكشد چه بىزبان است ، و چه زشت به خدا\r\n","description":"","footnote":"","page_name":" 3519 ","page_number":244},
  {"content":"\r\nپندارم كه گفتارش از ديدارش بهتر نيست . » و چون حجاج سخن كرد ريگها از دست وى ريختن گرفت و او بىخبر بود . حجاج ضمن خطبهء خويش گفت : « روهايتان سياه باد خدا مثلى مىزند ، دهكده اى كه امن و آرام بود و روزيش از هر طرف به فراوانى مىرسيد ، آنگاه منكر نعمتهاى خدا شد و خدا به سزاى اعمالى كه مىكردند پردهء گرسنگى ترس بر آنها كشيد [ 1 
  ] » شما آنهاييد و امثال آنها ، فراهم شويد و به استقامت آييد ، به خدا چنان ذليلتان كنم كه به صلاح آييد و چون سنگ بكوبمتان كه به اطاعت آييد ، به خدا قسم يا به انصاف آييد و شايعه پراكنى نكنيد و از چنان بود و چنان بود و فلان به نقل از فلان گفت و پراكنده گويى ، چشم بپوشيد يا چنان با شمشير بزنمتان كه زنان بيوه شوند و فرزندان يتيم ، باطل را بگذاريد و از چند و چون دست برداريد . از اين دسته بنديها بگذريد ، هر كدامتان تنها سوار شود ، به خدا اگر به نافرمانى خو كنيد خراجى گرفته نشود و كس به جنگ دشمن نرود ، اگر به ناخواه به غزايتان نبرند به دلخواه نرويد .\r\nشنيده‌ام مهلب را رها كرده‌ايد و به نافرمانى و مخالفت به شهر خويش آمده‌ايد به خدا قسم ، پس از سه روز هر كه را به دست آورم گردنش را مىزنم »\r\nگويد : آنگاه سردستگان را خواست و گفت : « مردم را سوى مهلب فرستيد و رسيد ( برائت ) بياريد كه رسيده‌اند . شب و روز درهاى پل بسته نشود تا اين مدت بگذرد . »\r\nابو جعفر گويد : و چون روز سوم رسيد از بازار تكبيرى شنيد و برون شد و به منبر رفت و گفت : « اى مردم عراق و اهل اختلاف و نفاق و اخلاق بد ، تكبيرى شنيدم كه از نوع آن تكبيرها نبود كه هنگام ترغيب ، خدا را بدان منظور دارند بلكه از\r\n\r\n","description":"","footnote":"\r\n[ 1 
  ] وَضَرَبَ الله مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً من كُلِّ مَكانٍ فَكَفَرَتْ بِأَنْعُمِ الله فَأَذاقَهَا الله لِباسَ الْجُوعِ وَالْخَوْفِ بِما كانُوا يَصْنَعُونَ 16 : 112 ، نحل ، آية 113\r\n","page_name":" 3520 ","page_number":245},
  {"content":"\r\nجمله تكبيرها بود كه به منظور بيم دادن گفته شود و دانستم كه صدايى است كه طوفان از آن مىزايد . اى پسران كنيزان احمق و بندگان عصا و ابناى بيوگان ! چرا هر كس از شما به جاى خود ننشيند و خون خويش را محفوظ ندارد و جاى پاى خويش را نبيند ! قسم به خداى چندان از شما بكشم كه عقوبت سلف شود و عبرت خلف . »\r\nگويد : پس عمير بن ضابى تميمى حنظلى به پا خاست و گفت : « خداى امير را قرين صلاح بدارد ، من جزو اين گروهم و پيرى فرتوت و بيمارم ، اينك پسر من كه از من جوانتر است » گفت : « تو كيستى ؟ » گفت : « عمير بن ضابى تميمى » گفت : « ديروز سخن ما را شنيدى ؟ » گفت : « آرى » گفت : « مگر تو نبودى كه به غزاى امير مؤمنان عثمان رفتى ؟ » گفت : « چرا ؟ » گفت : « چرا اين كار را كردى ؟ » گفت : « پدرم را به زندان كرده بود كه پيرى فرتوت بود » گفت : مگر او نبود كه گفته بود :\r\n« قصد كردم و نكردم ، و ايكاش « زنان عثمان را به گريهء وى واداشته بودم . » به نظرم كشتن تو به صلاح دو شهر است ، اى كشيكبان برخيز و گردنش را بزن . » گويد : يكى برخاست و گردن وى را بزد و مالش را به غارت دادند .\r\nگويند : عنبسة بن سعيد به حجاج گفت : « اين را مىشناسى ؟ » گفت : « نه »\r\n","description":"","footnote":"","page_name":" 3521 ","page_number":246},
  {"content":"\r\nگفت : « اين يكى از قاتلان عثمان است » حجاج گفت : « اى دشمن خدا چرا سوى امير مؤمنان عوض نفرستادى ؟ » آنگاه بگفت تا گردنش را بزدند . سپس بانگزنى را بگفت تا بانگ زد بدانيد كه عمير بن ضابى كه بانگ را شنيده بود از پس سه روز بيامد و بگفتم تا او را بكشتند بدانيد كه هر كس از سپاه مهلب ، امشب در شهر به سر برد حرمت خداى از او برداشته شود .\r\nگويد : پس كسان بر پل ازدحام كردند و سر دستگان پيش مهلب رفتند كه به رامهرمز بود و دربارهء وصول كسان نامه از او گرفتند . مهلب گفت : « اكنون مرد نرى به عراق آمده ، اكنون با دشمن جنگ مىكنيد » راوى گويد : در آن شب چهار هزار كس از مردم مذحج از پل گذشتند و مهلب گفت : « مرد نرى به عراق آمده »\r\nابو الحسن گويد : وقتى نامهء عبد الملك براى كسان خوانده ميشد خواننده گفت : « اما بعد ، سلام بر شما كه من حمد خدا مىكنم » حجاج گفت : « نگهدار ، اى بندگان عصا ! امير مؤمنان به شما سلام مىگويد و كسى از شما جواب سلام نمىگويد ! اين نهيه اين جور ادبتان كرده ، به خدا شما را جور ديگر ادب مىكنم نامه را از سر آغاز كن » گويد : و چون به گفتهء وى رسيد كه اما بعد سلام بر شما ، هيچكس نماند كه نگفت : سلام بر امير مؤمنان با رحمت و بركات خداى .\r\nعمر بن سعيد گويد : وقتى حجاج به كوفه آمد با كسان سخن كرد و گفت :\r\n« اردوى مهلب را آشفته‌ايد . به روز سوم كسى از سپاه وى اينجا نباشد » و چون روز سوم گذشت يكى پيش وى آمد كه خون آلود بود .\r\nگفت : « كى چنينت كرد ؟ » گفت : « عمير بن ضابى برجمى كه گفتمش سوى اردوگاه خويش رود اما مرا\r\n","description":"","footnote":"","page_name":" 3522 ","page_number":247},
  {"content":"\r\nزد » و دربارهء او دروغ گفت .\r\nحجاج كس از پى عمير بن ضابى فرستاد او را بياوردند كه پيرى فرتوت بود به دو گفت : « چرا از اردوگاه خويش بازماندى ؟ » گفت : « من پيرى فرتوتم و نيروى تكان خوردن ندارم ، پسرم را به عوض خودم فرستاده‌ام كه از من دليرتر است و از من جوانتر ، درباره آنچه با تو مىگويم پرسش كن ، اگر راست گفته‌ام كه خوب و گرنه عقوبتم كن . » گويد : عنبسة بن سعيد گفت : « اين همانست كه به نزد كشتهء عثمان رفت و به چهرهء وى سيلى زد و بر او جست و دو دنده اش را شكست . » و حجاج بگفت تا گردنش را بزدند .\r\nعمرو بن سعيد گويد : به خدا ميان كوفه و حيره به راه مىرفتم كه شنيدم رجز مضرى خوانده مىشد ، سوى آنها رفتم و گفتم : « چه خبر ؟ » گفتند : « يكى به نزد ما آمده از بدترين طوايف عرب از اين طايفه ثمود ، لنگ رفتار ، پيچيده پاى ، كوچك ديده كه عمير بن ضابى سالار قوم را پيش آورد و گردنش را زد . »\r\nگويد : وقتى حجاج عمير بن ضابى را بكشت ابراهيم بن عامر يكى از مردم بنى غاضره بنى اسد عبد الله بن زبير را در بازار بديد و خبر از او پرسيد ابن زبير شعرى خواند به اين مضمون :\r\n« وقتى ابراهيم را ديدم به دو گفتم « چنان مىبينم كه كار « پيچيده شده و دشوار « آماده شو و بشتاب و به سپاه ملحق شو « كه جز سپاه از مهلكه مفر نيست « برگزين : يا پيش ابن ضابى ، عمير ، برو\r\n","description":"","footnote":"","page_name":" 3523 ","page_number":248},
  {"content":"\r\n« و يا پيش مهلب « اين دو كار نابه دلخواه است « كه براى خلاصى از آن بايد « بر اسبى نوسال نشينى « كه چون برف سپيد باشد « و چنان شد كه اگر خراسان پيش روى وى بود « آن را به جاى بازار مىديد « و يا نزديكتر . » آمدن حجاج به كوفه چنان كه گفته‌اند در ماه رمضان همين سال بود . وى حكم - ابن ايوب ثقفى را به امارت سوى بصره فرستاد و به دو گفت : « با خالد بن عبد الله سختى كند و چون خبر به خالد رسيد پيش از آنكه حكم به بصره آيد از آنجا برون شد و در جلحا فرود آمد مردم بصره از او بدرقه كردند و پيش از آنكه از نمازگاه خود برود يك هزار هزار ميان آنها تقسيم كرد .\r\nدر اين سال چنان كه در روايت ابو معشر آمده عبد الملك بن مروان سالار حج بود .\r\nدر همين سال يحيى بن حكم پيش عبد الملك بن مروان رفت و ابان بن عثمان را بر كار مدينه جانشين خويش كرد . عبد الملك به يحيى بن حكم گفت بر كار مدينه چنان كه بوده بود ، بماند . عامل كوفه و بصره حجاج بود .\r\nقضاى كوفه با شريح بود و قضاى بصره با زرارة بن اوفى .\r\nدر اين سال حجاج از كوفه به بصره رفت و ابو يعفور ، عروة بن مغيرة بن شعبه ، را در كوفه جانشين خود كرد كه همچنان ببود تا حجاج از پس حادثهء رستقباد . به كوفه باز آمد .\r\nدر همين سال در بصره بر حجاج بشوريدند .\r\n","description":"","footnote":"","page_name":" 3524 ","page_number":249},
  {"content":"\r\n\r\nسخن از سبب شوريدن بصريان بر ضد حجاج\r\nابو زهير عبسى گويد : حجاج بن يوسف از آن پس كه به كوفه آمد و ابن ضابى را بكشت بىفاصله از آنجا برون شد و سوى بصره رفت و آنجا سخنانى گفت همانند آنچه با مردم كوفه گفته بود و همان تهديدها را تكرار كرد .\r\nگويد : يكى از بنى يشكر را پيش وى آوردند و گفتند : « اين نافرمانى كرده است . » مرد يشكرى گفت : « من فتق دارم ، بشر آن را ديده و مرا معذور داشته مقررى خويش را نيز به بيت المال پس داده‌ام . » گويد : اما حجاج از او نپذيرفت و وى را بكشت از اين رو مردم بصره متوحش شدند و برون شدند چندان كه بر سر پل رامهرمز در مقابل كسى كه كسان را سان مىديد همديگر را لگدمال كردند و مهلب گفت : « مرد نرى سوى مردم آمده . » گويد : حجاج برون شد و به رستقباذ فرود آمد ، در اول شعبان سال هفتاد و - پنجم ، و آنجا كسان بر ضد حجاج بشوريدند ، سالارشان عبد الله بن جارود بود كه عبد الله بن جارود را كشت و هيجده سر فرستاد كه در رامهرمز ميان مردم نصب كردند و پشت مسلمانان نيرو گرفت و خوارج غمين شدند كه اميد داشته بودند ميان مردم تفرقه و اختلاف افتد .\r\nگويد : آنگاه حجاج به بصره بازگشت .\r\nگويد : سبب حادثه عبد الله بن جارود چنان بود كه حجاج وقتى مردم بصره را دعوت كرد كه\r\nسوى مهلب روند و روان شوند بيامد و در آخر شعبان به رستقباد .\r\nنزديك دستوى فرود آمد ، سران و بزرگان بصره نيز با وى بودند و ميان او و مهلب\r\n","description":"","footnote":"","page_name":" 3525 ","page_number":250},
  {"content":"\r\nهيجده فرسنگ فاصله بود .\r\nگويد : آنجا ميان كسان به سخن ايستاد و گفت : « چيزى كه ابن زبير بر مقرريهاى شما افزوده ، افزايش فاسقى منافق است و من آن را تأييد نمىكنم » گويد : عبد الله بن جارود عبدى به پا خاست و گفت : « اين افزايش فاسقى منافق نيست افزايش امير مؤمنان عبد الملك است كه براى ما به جاى نهاده » اما حجاج او را تكذيب كرد و تهديد كرد .\r\nگويد : پس ، ابن جارود بر ضد حجاج قيام كرد و سران قوم پيرو او شدند و نبردى سخت كردند كه ابن جارود و گروهى از ياران وى كشته شدند و سر وى را با سيزده كس از يارانش پيش مهلب فرستاد و سوى بصره بازگشت و به مهلب و عبد الرحمن بن مخنف نوشت :\r\n« اما بعد ، وقتى اين نامهء من به شما رسيد به خوارج حمله كنيد و السلام . » در همين سال مهلب و ابن مخنف ، ازارقه را از رامهرمز برون راندند .\r\n\r\nسخن از برون راندن خوارج و كار آنها در سال هفتاد و پنجم\r\nابو زهير عبسى گويد : با وصول نامهء حجاج كه به روز دوشنبه ده روز مانده از رمضان سال هفتاد و پنجم بود مهلب و ابن مخنف در رامهرمز به ازارقه حمله بردند و آنها را از رامهرمز برون راندند . نبرد سخت نشد . سوى آنها حمله بردند و پسشان راندند و آن جماعت چنان كه گفتى عقبدار سپاهند برفتند تا به شاپور در ناحيهء كازرون فرود آمدند . مهلب و عبد الرحمن نيز برفتند و در اول رمضان مقابل آنها جاى گرفتند .\r\nگويد : مهلب به دور خويش خندق زد ، مردم بصره گويند كه مهلب به\r\n","description":"","footnote":"","page_name":" 3526 ","page_number":251},
  {"content":"\r\nعبد الرحمن بن مخنف گفت : « اگر صلاح مىدانى به دور خويش خندق بزنى بزن » اما ياران عبد الرحمن نپذيرفتند و گفتند : « خندق ما شمشيرهايمان است . » گويد : و چنان شد كه شبانگاه خوارج سوى مهلب رفتند كه به دو شبيخون زنند و چون ديدند كه احتياط خويش بداشته سوى عبد الرحمن بن مخنف رفتند و ديدند كه خندق نزده\r\nو با وى به نبرد پرداختند كه يارانش از اطراف وى فرارى شدند ، عبد الرحمن پياده شد و همراه كسانى از ياران خويش بجنگيد كه كشته شد و آنها نيز اطراف وى كشته شدند و شاعرشان در اين باره شعرى گفت به اين مضمون :\r\n« اين اردوگاه مزين به كشتگان « از آن كيست ؟\r\n« كه همه مرده‌اند يا مقتول « مىبينيشان كه بادها « ريگها را بر آنها مىريزد « از پس آنكه دامن كشان « مىرفته‌اند . » اما مردم كوفه مىگويند : نامهء حجاج پيش مهلب و عبد الرحمن آمد كه وقتى اين نامهء من پيش شما رسيد به خوارج حمله كنيد و آنها به روز چهارشنبه ده روز مانده از رمضان سال هفتاد و پنجم به خوارج حمله بردند و جنگى سخت كردند كه پيش از آن نبردى چنان سخت ميانشان رخ نداده بود و اين از پس نيمروز بود .\r\nخوارج با همه نيروى خويش به مهلب بن ابى صفره پرداختند و او را سوى اردوگاهش پس راندند و او تنى چند از صلحاى قوم را پيش عبد الرحمن فرستاد كه به دو گفتند : « مهلب مىگويد : دشمن ما يكى است و مىبينى كه مسلمانان چه مىكشند خدايت رحمت كناد برادران خويش را كمك كن » و عبد الرحمن سوار از پى سوار\r\n","description":"","footnote":"","page_name":" 3527 ","page_number":252},
  {"content":"\r\nو پياده از پى پياده به كمك او فرستادن گرفت و چون پسينگاه شد و خوارج ديدند كه از اردوى عبد الرحمن سواره و پياده مىرسد بدانستند كه ياران وى اندك شده‌اند از اين رو پنج يا شش گروه مقابل اردوى مهلب نگهداشتند و با جمع و نيروى خويش سوى عبد الرحمن بن مخنف رفتند و چون عبد الرحمن ديد كه آهنگ وى كرده‌اند پياده شد قاريان نيز با وى پياده شدند . سالار قاريان أبو الأحوص يار عبد الله بن مسعود بود و خزيمة بن نصر پدر نصر عبسى همانكه با زيد بن على در كوفه كشته شد و همانجا با وى آويخته شد . از خواص قوم عبد الرحمن نيز هفتاد و يك كس با وى پياده شدند خوارج به آنها حمله بردند و عبد الرحمن با آنها نبردى سخت كرد آنگاه كسان از اطراف وى پراكنده شدند و وى با گروهى از مردم صبور كه ثبات ورزيده بودند به جاى ماند . پسرش جعفر بن عبد الرحمن از جمله كسانى بود كه پيش مهلب فرستاده بود و كسان را بانگ زد كه همراه وى پيش پدرش روند اما به جز گروهى اندك پيروى وى نكردند و او بيامد و چون نزديك پدرش رسيد خوارج ميان وى و پدرش حايل شدند و او بجنگيد تا از پا بيفتاد .\r\nگويد : عبد الرحمن بن مخنف با همراهان خويش بر تپه اى بلند نبرد كرد تا در حدود دو ثلث شب برفت سپس با آن گروه كشته شد .\r\nگويد : صبحگاهان مهلب بيامد\r\nو وى را به گور كرد و بر او نماز كرد و كشته شدن وى را براى حجاج نوشت كه حجاج نيز آن را براى عبد الملك بن مروان نوشت كه در منى مرگ وى را اعلام كرد و مردم كوفه را مذمت كرد .\r\nگويد ، حجاج عتاب بن ورقا را به سالارى سپاه عبد الرحمن بن مخنف فرستاد و به دو گفت به هنگام جنگ شنوا و فرمانبردار مهلب باشد و او اين را خوش نداشت اما از اطاعت حجاج چاره نداشت و بر گفتهء او اعتراض نمىتوانست كرد .\r\nگويند : عتاب بن ورقا بيامد و در اردوگاه جاى گرفت و با خوارج به نبرد\r\n","description":"","footnote":"","page_name":" 3528 ","page_number":253},
  {"content":"\r\nپرداخت . كار وى با مهلب بود اما كارهاى خويش را انجام مىداد و تقريبا دربارهء چيزى با مهلب مشورت نمىكرد و چون مهلب چنين ديد كسانى از مردم كوفه و از جمله بسطام بن مصقله را همدل خويش كرد و آنها را به مخالفت عتاب واداشت .\r\nيوسف بن يزيد گويد : عتاب پيش مهلب آمده بود كه از او بخواهد يارانش را مقررى دهد و مهلب او را بر نشيمنگاه خويش نشانيد .\r\nگويد : آنگاه با خشونت و قيافهء گرفته از مهلب خواست كه ياران وى را مقررى دهد .\r\nگويد : مهلب به دو گفت : « اى پسر زن بوگندو تو اينجايى ! » گويد : بنى تميم پندارند كه عتاب به دو پاسخ گفت . اما ديگران پندارند كه عتاب گفت : « به خدا مادرم عم و خال بسيار دارد و دوست دارم كه خدا ميان من و تو جدايى آرد . » گويد : ميانشان سخن رفت تا آنجا كه مهلب مىخواست چوب را به طرف وى بلند كند ، اما پسرش مغيره برجست و چوب را گرفت و گفت : « خدا امير را قرين صلاح بدارد ، پيرى از پيران عرب و معتبرى از معتبران قوم است ، اگر چيزى ناخوشايند از او شنيده اى از وى تحمل كن كه شايستهء اين كار هست . » گويد : مهلب تحمل كرد ، عتاب برخاست و از پيش وى برفت و بسطام بن مصقله پيش روى وى آمد و به دو ناسزا گفت و بد او گفت ، و او كه چنين ديد به حجاج نامه نوشت و از مهلب شكايت كرد و به دو گفت كه مهلب بىخردان شهر را بر ضد وى برانگيخته و از حجاج خواست كه او را پيش خود برد .\r\nگويد : نامه وقتى رسيد كه حجاج به دو حاجت داشت به سبب حوادثى كه از جانب شبيب بر معتبران كوفه رخ داده بود و كس پيش وى فرستاد كه بيا و كار سپاه را به مهلب واگذار و مهلب حبيب پسر خويش را به سپاه عتاب گماشت .\r\nگويد : چند تن از شاعران قوم دربارهء عبد الرحمن بن مخنف رثاهاى مفصل\r\n","description":"","footnote":"","page_name":" 3529 ","page_number":254},
  {"content":"\r\nگفتند .\r\nگويد : مهلب در حدود يك سال در شاپور ببود و با خوارج نبرد مىكرد .\r\nدر همين سال صالح بن مسرح يكى از بنى امرؤ القيس كه عقيدهء خوارج صفريه داشت به جنبش آمد . گويند وى نخستين كس از صفريه بود كه قيام كرد .\r\n\r\nسخن از جنبش صالح براى قيام و اعمال وى به سال هفتاد و پنجم\r\nگويند كه صالح بن مسرح يكى از بنى امرؤ القيس به سال هفتاد و پنجم حج كرد شبيب بن يزيد و سويد و بطين و امثال آنها با وى بودند در همين سال عبد الملك بن مروان نيز به حج آمده بود ، شبيب خواست او را به غافلگيرى بكشد اما چيزى از خبر آنها به عبد الملك رسيد و چون از حج بازگشت به حجاج نوشت كه از پى آنها باشد . و چنان بود كه صالح به كوفه مىآمد و كم و بيش يك ماه مىماند و ياران خويش را مىديد كه با آنها وعده نهد و چون حجاج از پى وى برآمد ديگر كوفه جاى وى نبود و از آنجا دورى گرفت .\r\nآنگاه سال هفتاد و ششم در آمد .\r\n\r\nسخن از حوادث سال هفتاد و ششم\r\nاكنون از قيام صالح بن مسرح و سبب قيام وى سخن مىكنيم .\r\nسبب قيام وى چنان كه در روايت قبيصة بن عبد الرحمن خثعمى آمده چنان بود كه صالح بن مسرح تميمى مردى زاهد و فروتن بود ، چهرهء زرد داشت و اهل عبادت\r\n","description":"","footnote":"","page_name":" 3530 ","page_number":255},
  {"content":"\r\nبود . وى به دار او سرزمين موصل بود و يارانى داشت كه قرآن به آنها مىآموخت و تعليم فقه مىداد و نقل برايشان مىگفت .\r\nراوى گويد : قبيصة بن عبد الرحمن كه عقيده خوارج داشت به كسان مىگفت كه نقلهاى صالح بن مسرح پيش اوست از او خواستند كه كتاب را بفرستد و چنان كرد ، نقل وى چنين بود :\r\n« حمد خدايى را كه آسمانها و زمين را آفريد و ظلمات و نور نهاد ، آنگاه كسانى كه كافر شده‌اند براى پروردگارشان همسنگ مىنهند [ 1 
  ] .\r\n« خدايا كسى را همسنگ تو نمىكنيم و جز به تو رو نمىآريم و جز ترا پرستش نمىكنيم كه خلقت و فرمان از آن تو است و سود و زيان از جانب تو است و سرانجام به سوى تو است . شهادت مىدهيم كه محمد بندهء تو است كه وى را برگزيده اى و پيمبر تو است كه او را انتخاب كرده اى و او را پسنديده اى كه رسالتهاى ترا ابلاغ كند و بندگانت را اندرز گويد . و نيز شهادت مىدهيم كه وى رسالت خويش را رسانيد و امت را اندرز گفت و به سوى حق دعوت كرد و به كار عدالت قيام كرد و به يارى دين پرداخت و با مشركان نبرد كرد تا خداى او را ببرد صلى الله عليه و سلم .\r\n« شما را به ترس خدا و بىعلاقگى دنيا و رغبت آخرت و تذكار بسيار مرگ و جدايى از فاسقان و دوستدارى مؤمنان سفارش مىكنم كه بىعلاقگى به دنيا بنده را به آنچه به نزد خداست راغب مىكند\r\nو تن وى را براى اطاعت خدا فراغت مىدهد ، و تذكار بسيار مرگ بنده را از پروردگار مىترساند چنان كه به دو پناه برد و به دو آرام گيرد ، جدايى از فاسقان در خور مؤمنان است كه خداى در كتاب خويش گفته :\r\n« * ( وَلا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِه إِنَّهُمْ كَفَرُوا بِاللَّه وَرَسُولِه 9 : *\r\n\r\n","description":"","footnote":"\r\n[ 1 
  ] الْحَمْدُ لِلَّه الَّذِي خَلَقَ السَّماواتِ وَالأَرْضَ وَجَعَلَ الظُّلُماتِ وَالنُّورَ ثُمَّ الَّذِينَ كَفَرُوا بِرَبِّهِمْ يَعْدِلُونَ 6 : 1 ( انعام - آيه 1 )\r\n","page_name":" 3531 ","page_number":256},
  {"content":"\r\n* ( وَماتُوا وَهُمْ فاسِقُونَ 9 : 84 ) * » [ 1 
  ] « يعنى : هيچوقت بر قبر يكى از آنها كه مرده نماز مبر و بر قبر وى مايست ، آنها خدا و پيمبرش را انكار كردند و در حال عصيان بمردند .\r\n« دوستدارى مؤمنان وسيلهء وصول به كرامت و رحمت و بهشت خداست خدا ما و شما را از جمله راستى پيشگان و صبوران بدارد .\r\n« بدانيد كه از جمله نعمتهاى خدا بر مؤمنان اين بود كه پيمبرى از خودشان ميان آنها بر انگيخت كه كتاب و حكمتشان آموخت و صافى و پاكيزه شان كرد و در كار دينشان توفيقشان داد كه با مؤمنان رؤف بود و رحيم تا وقتى كه وى را ببرد صلوات الله عليه .\r\n« پس از وى پرهيز كار صديق به رضاى مسلمانان عهده دار كار شد و به هدايت وى اقتدا كرد و به سنت وى رفتار كرد تا به خدا پيوست ، خدايش رحمت كناد . » « صديق عمر را جانشين كرد و كار رعيت را به او سپرد كه به كتاب خدا عمل كرد و سنت پيمبر خدا را زنده داشت و در كار حق سستى نكرد و در راه خدا از ملامتگر ملامتگرى بيم نياورد تا به پروردگار خويش پيوست كه رحمت خدا بر او باد .\r\n« از پس عمر مسلمانان عثمان را زمامدار كردند كه در كار غنيمت تبعيض كرد و حدود را معوق داشت و در كار داورى ستم كرد و مؤمن را زبون داشت و مجرم را عزيز داشت كه مسلمانان سوى وى رفتند و خونش بريختند و خدا و پيمبر و مؤمنان پارسا از او بيزار بودند .\r\n« از پس وى على بن ابى طالب كار كسان را عهده كرد و چيزى نگذشت كه مردان را در كار خدا حكميت داد و در كار اهل ضلالت شك آورد و تعويق آورد\r\n\r\n","description":"","footnote":"\r\n[ 1 
  ] توبه آيهء 84\r\n","page_name":" 3532 ","page_number":257},
  {"content":"\r\nو سستى كرد و ما از على و پيروانش بيزاريم .\r\n« خدايتان رحمت كناد براى نبرد با اين دسته هاى فراهم شده و پيشوايان ضلالت ستمگر و برون شدن از دار فنا به دار بقا و پيوستن به برادران مؤمن صاحب يقين ما كه دنيا را به آخرت فروختند و اموال خويش را به طلب رضاى خدا در سرانجام خرج كردند ، آماده شويد و از كشته شدن در راه خدا بيم مداريد كه كشته شدن از مردن آسانتر است . مرگ به وقت نامنتظر به شما مىرسد و شما را از پدرانتان و فرزندانتان و زنانتان و دنيايتان جدا مىكند اگر چه اين را به شدت ناخوش داريد و از آن بناليد . پس به دلخواه جانها و مالهاى خويش را به خدا بفروشيد\r\nتا به امان وارد بهشت شويد و سياه چشمان را به برگيريد ، خدا ما و شما را جزو سپاسگزاران و ذكر گويان بدارد كه از حق هدايت مىيابند و مطابق آن سلوك مىكنند . » عبد الله بن علقمه گويد : در آن اثنا كه ياران صالح پيش وى رفت و آمد داشتند روزى به آنها گفت : « نمىدانم در انتظار چيستيد و تا كى از پاى نشسته‌ايد ، اين ستم رواج يافته و اين عدالت از ميان رفته و اين زمامداران ، پيوسته با مردم سختتر و گردنفرازتر مىشوند و از حق دور تر و با پروردگار جسورتر .\r\n« پس آماده شويد و كس پيش ياران خويش كه در كار انكار باطل و دعوت حق ، همدلند بفرستيد ، تا پيش شما آيند و همديگر را ببينيم و در آنچه بايدمان كرد بينديشيم كه اگر قيام مىكنيم چه وقت قيام كنيم » گويد : پس ياران صالح كسان فرستادند و همديگر را براى اين منظور بديدند و در آن اثنا كه در اين كار بودند محلل بن وائل يشكرى با نامه اى از شبيب پيش صالح بن مسرح آمد كه چنين بود :\r\n« اما بعد ، دانستم كه آهنگ حركت داشته بودى و مرا نيز به اين كار دعوت كرده بودى و من دعوت ترا اجابت كردم اگر اكنون به اين كار مىپردازى ، پير\r\n","description":"","footnote":"","page_name":" 3533 ","page_number":258},
  {"content":"\r\nمسلمانانى و هيچكس از خودمان را با تو برابر نمىگيريم ، اما اگر قصد دارى آن روز را موخر دارى با من بگوى كه اجل صبح و شب مىرسد و بيم دارم مرگم بربايد و با ستمگران جهاد نكرده باشم و چه خسارتى است و چه فضيلتى متروك مىماند . خداى ما و ترا از جمله آن كسان كند كه از عمل خويش خدا و رضوان وى و ديدار روى او را منظور دارند و همنشينى صالحان در دار السلام ، و سلام بر تو باد . » گويد : و چون محلل بن وائل با اين نامهء شبيب پيش صالح آمد ، صالح به دو نوشت :\r\n« اما بعد ، نامه و خبر تو چندان تاخير شد كه آزرده شدم آنگاه يكى از مسلمانان خبر حركت و آمدن ترا داد ، خداى را بر قضاى پروردگار خويش ، ستايش مىكنم ، فرستادهء تو با نامه ات بيامد ، هر چه را در آن بود فهميدم .\r\nما در كار تهيه و آمادگى براى قياميم ، فقط انتظار تو مانع قيام من شده . پيش ما بيا و ما را به هر كجا مىخواهى ببر كه تو از جملهء آن كسانى كه از راى وى بىنياز نتوان بود و بى حضور وى كارها را به سر نمىتوان برد و سلام بر تو باد » گويد : و چون نامهء وى به شبيب رسيد كس فرستاد و تنى چند از ياران خويش و از جمله برادر خويش مصاد بن يزيد و محلل بن وائل يشكر و صقر بن حاتم تيمى شيبانى و ابراهيم بن حجر ، ابو الصقير ، محلمى و فضل بن عامر ذهلى را فراهم آورد ، آنگاه برون شد و به دارا پيش صالح بن مسرح رفت و چون او را بديد گفت :\r\n« خدايت رحمت كند قيام كنيم كه پيوسته سنت متروكتر مىشود و طغيان مجرمان بيشتر . » گويد : صالح كسان پيش ياران خويش فرستاد و براى شب چهارشنبه اول صفر سال هفتاد و ششم با آنها وعدهء قيام نهاد كه با همديگر فراهم آمدند و تهيه ديدند و آماده شدند كه آن شب قيام كنند و همگى در شب ميعاد به نزد وى فراهم آمدند .\r\nفروة بن لقيط ازدى گويد : به خدا با شبيب در مداين بودم كه از قيام آنها با\r\n","description":"","footnote":"","page_name":" 3534 ","page_number":259},
  {"content":"\r\nما سخن كرد .\r\nگويد : وقتى آهنگ قيام كرديم شب قيام پيش صالح بن مسرح فراهم آمديم ، رأى من به كشتن كسان بود از بس منكر و تعدى و تباهى كه در زمين ديده بودم ، پس به پا خاستم و گفتم : « اى امير مؤمنان راى تو دربارهء رفتار با اين ستمگران چيست ؟ آيا پيش از دعوت بكشيمشان يا پيش از نبرد دعوتشان كنيم ؟ من پيش از آنكه راى خويش را با من بگويى ، راى خويش را با تو مىگويم ، راى من اينست كه هر كه را عقيدهء ما ندارد ، نزديك باشد يا دور ، بكشيم كه ما سوى قومى گمراه و طغيانگر و ستمگر مىرويم كه فرمان خدا را رها كرده‌اند و شيطان بر آنها تسلط يافته . » گفت : « نه ، دعوتشان مىكنيم ، قسم بدينم هر كه عقيدهء تو ندارد دعوتت را نمىپذيرد و هر كه ترا محترم ندارد با تو نبرد مىكند و دعوت كردنشان براى رفع عذر و اتمام حجت بهتر است » گويد : گفتمش : « دربارهء كسى كه با ما نبرد كند و بر او ظفر يابيم راى تو چيست ؟\r\nدربارهء خونها و مالهايشان چه مىگويى ؟ » گفت : « اگر بكشيم و غنيمت گيريم از آن ماست و اگر در گذريم و ببخشيم حق ماست و از آن ماست . » گويد : سخن نيك گفت و صواب ، رحمت خدا بر او باد و بر ما نيز .\r\nابو مخنف گويد : صالح بن مسرح\r\nشبى كه قيام مىكرد به ياران خويش گفت : « بندگان خدا ! از خدا بترسيد و در كار جنگ هيچكس از مردم شتاب مكنيد مگر كسانى كه آهنگ شما كنند و مقابل شما آيند كه شما از اين رو قيام مىكنيد كه به خاطر خداى خشم آورده‌ايد كه محرمات وى شكسته و در زمين عصيان وى كرده‌اند و خون ناروا ريخته‌اند و اموال را به ناحق گرفته‌اند . نبايد كارهايى را بر كسانى عيب گيريد و خودتان مرتكب آن شويد كه شما مسئول همه اعمال خويشتنيد . بيشتر شما\r\n","description":"","footnote":"","page_name":" 3535 ","page_number":260},
  {"content":"\r\nپياده‌ايد . اينك اسبان محمد بن مروان در اين روستاست ، از آن آغاز كنيد ، بدان تازيد و پيادگان خويش را بر نشانيد و به وسيلهء آن بر دشمنان نيرو گيريد » گويد : پس برفتند و همان شب اسبان را بگرفتند و پيادگان خويش را بر آن نشاندند و پيادگانشان سوارگان شدند ، سيزده روز در سرزمين دارا ببودند كه مردم دارا و مردم نصيبين و مردم سنجار از بيم آنها حصارى شدند .\r\nگويد : صالح آن شب كه قيام مىكرد با يكصد و بيست و به قولى با يكصد و ده كس قيام كرد .\r\nگويد : محمد بن مروان كه در آن هنگام امير جزيره بود از قيام وى خبر يافت و كارشان را سبك گرفت و عدى بن عدى حارثى را با پانصد كس سوى آنها روانه كرد . عدى به دو گفت : « خدا امير را قرين صلاح بدارد مرا با پانصد كس سوى كسى مىفرستى كه از بيست سال پيش سر خوارج بوده و كسانى از مردم ربيعه با وى قيام كرده‌اند كه به نزد من شهره‌اند و با ما درگيرى داشته‌اند و يكيشان بهتر از يكصد سوار است . » محمد گفت : « پانصد كس ديگر اضافه مىكنم سوى آنها حركت كن . » گويد : پس عدى با هزار كس از حران روان شد و اين نخستين سپاه بود كه سوى صالح فرستاده مىشد ، وقتى عدى روان شد گفتى سوى مرگش مىكشند وى مردى زاهدمنش بود ، برفت تا به دوغان رسيد و با كسان آنجا فرود آمد و يكى از مردم بنى خالد را به نام زياد پسر عبد الله سوى صالح بن مسرح فرستاد كه گفت :\r\n« عدى مرا فرستاده و از تو مىخواهد كه از اين ولايت برون شوى و سوى ولايت ديگر روى و با مردم آنجا نبرد كنى كه عدى مقابله با ترا خوش ندارد . » صالح گفت : « پيش وى باز گرد و به دو بگو اگر عقيدهء ما دارى ، بنماى تا بدانيم و تا شبانگاه از مقابل تو و اين ولايت به ولايت ديگر مىرويم و اگر عقيدهء جباران و پيشوايان بد ، دارى در كار خويش بينديشيم ،\r\nاگر خواهيم از تو آغاز كنيم و اگر\r\n","description":"","footnote":"","page_name":" 3536 ","page_number":261},
  {"content":"\r\nخواهيم سوى ديگران رويم » گويد : فرستاده برفت و پيغام را با وى بگفت .\r\nعدى گفت : « بازگرد و به دو بگو به خدا من هم عقيدهء تو نيستم ولى نبرد با تو و نبرد با غير ترا خوش ندارم با كسى جز من نبرد كن » گويد : صالح به ياران خويش گفت : « برنشينيد » پس بر نشستند و آن مرد را پيش خود بداشت تا حركت كردند آنگاه وى را رها كرد و با ياران خويش برفت تا در بازار دوغان پيش عدى بن عدى رسيد كه به نماز نيمروز ايستاده بود و بىخبر بود كه ناگهان سواران نمودار شدند و چون سواران را بديدند همديگر را بانگ زدند .\r\nگويد : صالح ، شبيب را با يك دسته سوار به پهلوى راست ياران خود نهاد سويد بن سليم هندى شيبانى را با يك دسته سوار در پهلوى راست ياران خود نهاد و خود او با يك دسته سوار در قلب ايستاد و چون به آنها نزديك شد ديدشان كه آرايش ندارند و در هم ريخته‌اند ، شبيب را بگفت تا به آنها حمله برد ، آنگاه سويد به آنها حمله برد كه هزيمت شدند و نبرد نكردند .\r\nعدى بن عدى در نماز بود كه اسب وى را بياوردند كه بر آن نشست و راه خويش گرفت ، صالح بن مسرح بيامد و در اردوگاه وى جاى گرفت و هر چه را كه آنجا بود متصرف شد . فراريان عدى و پيشتازان اصحاب وى برفتند تا پيش محمد ابن مروان رسيدند كه خشمگين شد و خالد بن جزء سلمى را پيش خواند و او را با يك هزار و پانصد كس فرستاد . حارث بن جعونه ربيعى را نيز پيش خواند و با يك هزار و پانصد كس فرستاد . به آنها گفت : « سوى اين خارجيان اندك و خبيث رويد و شتاب كنيد ، هر كدامتان زودتر رسيد بر يار خويش سالارى دارد . » گويد : پس آن دو از پيش وى برون شدند و با شتاب برفتند و از صالح بن مسرح مىپرسيدند ، كه مىگفتندشان وى سوى آمد رفته است . و آنها از پى صالح\r\n","description":"","footnote":"","page_name":" 3537 ","page_number":262},
  {"content":"\r\nبرفتند تا پيش وى رسيدند كه به نزد مردم آمد فرود آمده بود . شبانگاه فرود آمدند و خندق زدند . با هم پيش او رسيده بودند و هر كدامشان با ياران خويش جدا بودند ، صالح ، شبيب را با گروهى از ياران خويش به مقابلهء حارث بن جعونهء عامرى فرستاد و خود او سوى خالد بن جزء سلمى رفت .\r\nابو مخنف به نقل از يكى از حاضران نبرد گويد : حريفان در آغاز پسينگاه پيش ما رسيدند ، صالح نماز پسين را با ما بكرد آنگاه ما را براى مقابلهء آنها بياراست نبردى سخت كرديم كه كسى سختتر از آن نكرده بود و چنان شديم كه به خدا ظفر را مىديديم ، يكى از ما به ده كس از آنها حمله مىبرد و هزيمتشان مىكرد ، به بيست كس حمله مىكرد و چنين مىشد ، سوارانشان در مقابل سواران ما ثبات نمىآوردند و\r\nچون دو اميرشان اين را بديدند ، پياده شدند و به همه همراهان خويش گفتند كه پياده شوند . در اين وقت كار چنان كه مىخواستيم نبود ، وقتى به آنها حمله مىبرديم پيادگانشان با نيزه ها جلو ما مىآمدند و تيراندازانشان تير به ما مىباريدند و در همين اثنا سوارانشان به ما مىتاختند ، تا شبانگاه با آنها نبرد كرديم كه شب ميان ما و آنها حايل شد ، زخم فراوان به ما زده بودند ، ما نيز زخم بسيار به آنها زده بوديم در حدود سى كس از ما كشته بودند ما نيز بيشتر از هفتاد كس از آنها كشته بوديم ، به خدا وقتى شب رسيد ما از آنها نفرت داشتيم و آنها از ما ، مقابلشان ايستاده بوديم اما آنها به طرف ما نمىآمدند ما نيز سوى آنها نمىرفتيم و چون شب شد آنها به اردوگاهشان باز رفتند ما نيز به اردوگاهمان آمديم و نماز كرديم و بياسوديم و پاره هاى نان بخورديم » گويد : آنگاه صالح ، شبيب و سران اصحاب خويش را پيش خواند و گفت :\r\n« دوستان من ، راى شما چيست ؟ » شبيب گفت : « راى من اينست كه ما با اين قوم تلاقى كرديم و با آنها نبرد كرديم و به خندق خويش پناه بردند ، نبايد مقابل آنها بمانيم »\r\n","description":"","footnote":"","page_name":" 3538 ","page_number":263},
  {"content":"\r\nصالح گفت : « رأى من نيز چنين است » گويد : پس به هنگام شب حركت كردند و برفتند تا سرزمين جزيره را سپردند و وارد سرزمين موصل شدند و در آنجا راه پيمودند تا به دسكره رسيدند و آنجا را نيز طى كردند و چون خبر به حجاج رسيد ، حارث بن عميرهء ذى المشعار همدانى را با سه هزار كس از مردم كوفه ، يك هزار از جنگاوران قديم و دو هزار از كسانى كه حجاج به تازگى حواله كرده بود ، سوى آنها فرستاد كه برفت و چون نزديك دسكره رسيد صالح بن مسرح به طرف جلولا و خانقين رفت ، حارث بن عميره نيز به دنبال وى رفت تا به دهكده اى رسيد به نام مدبج كه از سرزمين موصل بود ، ما بين موصل و سرزمين جوخى . در آن وقت صالح با نود كس بود . عميره ياران خويش را بياراست ابو الرواع شاكرى را بر پهلوى راست خويش نهاد زبير بن اروح تميمى را بر پهلوى چپ نهاد آنگاه به آنها حمله برد و اين پس از پسينگاه بود ، صالح نيز ياران خويش را سه گروه كرده بود : خود وى با يك گروه بود ، شبيب با يك گروه بر پهلوى راست بود و سويد بن سليم با يك گروه بر پهلوى چپ بود و هر گروه سى كس بود .\r\nگويد : و چون حارث بن عمير به سختى بر آنها حمله برد ، سويد بن سليم\r\nعقب رفت اما صالح بن مسرح به جاى ماند و كشته شد ، شبيب چندان ضربت زد كه از اسب بيفتاد ، در ميان پيادگان افتاده بود كه بدانها حمله برد تا عقب رفتند و بيامد تا به جاى صالح بن مسرح رسيد و او را كشته ديد و بانگ زد كه اى گروه مسلمانان سوى من آييد ، كه پيش وى آمدند ، به ياران خود گفت : « هر يك از شما پشت خويش را به پشت ديگرى دهد و چون دشمن سوى وى آمد با نيزه به دو ضربت زند تا وارد اين قلعه شويم و در كار خويش بينديشيم » گويد : چنين كردند و وارد قلعه شدند كه با شبيب هفتاد كس بودند هنگام شب بود ، حارث بن عميره آنها را در ميان گرفت و به ياران خويش گفت : « در را آتش\r\n","description":"","footnote":"","page_name":" 3539 ","page_number":264},
  {"content":"\r\nبزنيد و چون آتش شد آن را رها كنيد كه از آن خارج نتوانند شد تا صبح سوى آنها آييم . » گويد : بادر چنان كردند آنگاه سوى اردوگاه خويش رفتند ، شبيب با گروهى از ياران خويش از بالا بر آنها نمودار شد . يكى از آن قوم گفت : « اى زنازادگان ، مگر خدا شما را خوار نكرد ؟ » گفتند : « اى فاسقان ، شما با ما نبرد مىكنيد كه با شما نبرد مىكنيم زيرا خدا شما را نسبت به حقى كه ما بر آنيم نابينا كرده ، اما عذر شما به نزد خدا دربارهء دروغزدن بر مادران ما چيست ؟ » خردمندان قوم گفتند : « اين سخن را جوانان بىخرد ما گفته‌اند به خدا سخن آنها را نمىپسنديم و آن را روا نمىداريم » گويد : آنگاه شبيب به ياران خويش گفت : « اى كسان ، در انتظار چيستيد ، به خدا اگر اينان صبحگاهان به شما حمله آرند هلاك مىشويد » گفتند : « دستور خويش را بگوى » گفت : « شب پرده پوش است با من يا هر كس از خودتان كه مىخواهيد بيعت كنيد ، آنگاه برون شويم و در اردوگاهشان به آنها حمله بريم كه از اين ايمنند و اميدوارم خدا شما را بر آنها ظفر دهد » گويد : آمدند كه برون شوند و در ، آتش بود ، پس نمدها بياوردند و آن را به آب تر كردند كه بر آتش افكندند و از آن عبور كردند . حارث بن عميره و اهل اردوى وى غافل بودند و ناگهان شبيب و يارانش در دل اردوگاهشان با شمشيرها به آنها حمله بردند ، حارث چندان ضربت زد كه از پا در افتاد و يارانش او را ببردند و هزيمت شدند . اردوگاه را با هر چه در آن بود به آنها واگذاشتند و برفتند تا در مداين جا گرفتند . اين سپاه نخستين سپاهى بود كه شبيب آن را هزيمت كرد .\r\nگويد : صالح بن مسرح به روز سه شنبه سيزده روز مانده از جمادى الاول اين\r\n","description":"","footnote":"","page_name":" 3540 ","page_number":265},
  {"content":"\r\nسال كشته شد .\r\nدر همين سال شبيب وارد كوفه شد و زنش غزاله نيز همراه وى بود .\r\n\r\nسخن از ورود شبيب به كوفه و كار وى و كار حجاج در آنجا و سبب آنكه شبيب وارد كوفه شد\r\nسبب ورود شبيب به كوفه چنان كه در روايت قبيصة بن عبد الرحمن خثعمى آمده چنان بود كه وقتى صالح بن مسرح در مدبج كشته شد و ياران وى با شبيب بيعت كردند به طرف موصل رفت و سلامة بن سيارهء تيمى شيبانى را بديد و دعوتش كرد كه با وى قيام كند كه از پيش وقتى در ديوان و كار غزاها بوده بود او را مىشناخته بود .\r\nسلامه شرط كرد كه سى سوار برگزيند و سه شب از نزد وى غايب شود و او پذيرفت .\r\nسلامه سى سوار بر گزيد و با آنها سوى طايفهء عنزه رفت ، آهنگ آنها كرد تا انتقام خويش را بگيرد كه برادر وى فضاله را كشته بودند .\r\nگويد : قضيه چنان بود كه فضاله پيش از آن با هيجده كس برفته بود و به نزد آبى به نام شجره به سرزمين جال ، جاى گرفته بود كه درخت بزرگى آنجا بود و مردم عنزه آنجا بودند . و چون مردم عنزه وى را بديدند به همديگر گفتند : « آنها را مىكشيم و پيش امير مىبريم و عطيه مىگيريم و تقرب مىيابيم . » و بر اين كار هم سخن شدند . بنى نصر كه داييان فضاله بودند گفتند :\r\n« قسم به حرمت خداى كه در كار كشتن فرزند خويش با شما كمك نمىكنيم » اما مردم عنزه به آنها حمله بردند و نبرد كردند و آنها را بكشتند و سرهاشان را پيش عبد الملك ابن مروان آوردند ، به همين سبب آنها را در بانقيا جاى داد و مقررى معين كرد كه از پيش مقررى نداشتند ، به جز اندكى ، و سلامة بن سيار برادر فضاله به تذكار كشته شدن برادر و بازماندن داييانش از يارى او شعرى گفت به اين مضمون :\r\n","description":"","footnote":"","page_name":" 3541 ","page_number":266},
  {"content":"\r\n« پيش از آنكه « نصريان چنان كنند « گمان نداشتم كه داييان مرد « او را به كشته شدن تسليم كنند » گويد : قيام فضاله برادر سلامه پيش از قيام صالح بن مسرح و شبيب بود .\r\nو چون سلامه با شبيب بيعت كرد با وى چنان شرط كرد و با سى سوار برفت تا به محل عنزه رسيد و آنها را بنه به بنه مىكشت تا به گروهى از آنها رسيد كه خاله اش در ميانشان بود و روى فرزند خود افتاده بود كه پسرى بالغ بود .\r\nخاله اش پستانهاى خويش را برون آورد و گفت : « اى سلامه ، ترا به حق خويشاوندى اين ، قسم مىدهم » گفت : « نه به خدا ، من فضاله را از وقتى كه بر كنار درخت جاى گرفت نديده‌ام ، از روى او برخيز و گرنه اطرافت را با نيزه به هم وصل مىكنم » و زن از روى پسر خويش برخاست كه خون وى را بريخت .\r\nمفضل بن بكير گويد : شبيب با ياران خويش سوى راذان آمد و يكى از طوايف بنى تيم بن شيبان چون خبر آمدن او را شنيدند به فرار برون شدند . تنى چند از مردم ديگر نيز با آنها بودند و بيامدند تا به نزد دير خرزاد در مجاورت حولايا فرود آمدند . جمعشان نزديك به سه هزار كس بود شبيب با هفتاد كس بود يا اندكى بيشتر ، و چون به نزديك آنها فرود آمد از او بترسيدند و حصارى شدند .\r\nگويد : آنگاه شبيب با دوازده سوار سوى مادر خويش رفت كه در دامنهء ساتيدما در سايبانى از آن بدويان جاى داشت . گفت : « مادرم را بيارم و در اردوگاه خويش جاى دهم و هرگز از من جدا نشود مگر من بميرم يا او بميرد . » گويد : دو تن از مردم بنى تيم بن شيبان از بيم جان برون شدند و نزديك دير رسيدند و به جمعى از قوم خويش پيوستند كه در جال ، اندكى دور تر از خوارج\r\n","description":"","footnote":"","page_name":" 3542 ","page_number":267},
  {"content":"\r\nفرود آمده بودند ، شبيب پيشاپيش آن گروه دوازده نفرى به آهنگ مادر خويش كه در دامنه بود برون شد و به جمعى از بنى تيم بن شيبان برخورد كه بىخبر از همه جا در اموال خويش مقيم بودند و نمىپنداشتند كه شبيب در آنجا كه بودند بر آنها گذر كند يا متوجه آنها شود ، شبيب با سواران خويش بر آنها حمله برد و سى مرد پير را را بكشت كه حوثرة بن اسد و بربرة بن عاصم ، همان دو كس كه به نزديك دير آمده و به جال پيوسته بودند ، از آن جمله بودند .\r\nگويد : شبيب پيش مادر خود رفت و او را از دامنه بياورد .\r\nگويد : يكى از مردم دير ، از طايفهء بكر بن وايل از بالا بر ياران شبيب نمودار شد و چنان بود كه شبيب برادر خويش مضاد را نايب خويش كرده بود . مرد بكرى كه بر ياران وى نمودار شد سلام نام داشت پسر حيان كه گفت : « اى قوم قرآن ميان ما و شماست مگر گفتار خداى تعالى را نشنيده‌ايد كه گويد : * ( وَإِنْ أَحَدٌ من الْمُشْرِكِينَ اسْتَجارَكَ فَأَجِرْه حَتَّى يَسْمَعَ كَلامَ الله ثُمَّ أَبْلِغْه مَأْمَنَه 9 : 6 ) * » [ 1 
  ]\r\nيعنى : اگر يكى از مشركان از تو زينهار خواست وى را زينهار ده ، تا گفتار خدا را بشنود آنگاه وى را به امانگاهش برسان .\r\nگفتند : « چرا » گفت : « پس ، از ما دست بداريد تا صبح شود ، آنگاه امانمان دهيد كه رفتار ناخوشايندى با ما نداشته باشيد و پيش شما آييم و كار خويش را بر ما عرضه كنيد ، اگر آن را پذيرفتيم اموال و خونهاى ما بر شما حرام است و ما برادران شماييم و اگر نپذيرفتيم ما را به امانگاهمان پس بريد آنگاه دربارهء كار فيما بين ما و خودتان بنگريد . » گفتند : « چنين باشد » گويد : و چون صبح شد ، پيش خوارج آمدند ، ياران شبيب مقالت خويش را\r\n\r\n","description":"","footnote":"\r\n[ 1 
  ] توبه آيهء 6\r\n","page_name":" 3543 ","page_number":268},
  {"content":"\r\nبر آنها عرضه كردند و عقيدهء خويش را شرح دادند كه همه را پذيرفتند و با آنها بياميختند و همگى فرود آمدند و به همديگر پيوستند و چون شبيب بيامد به صلح بودند و ياران شبيب خبر خويش را با وى بگفتند كه گفت : « كار صواب كرديد و توفيق يافتيد و نكو كرديد » گويد : آنگاه شبيب حركت كرد و گروهى با وى برفتند و گروهى كه به صلح آمده بودند به جاى ماندند .\r\nگويد : در آن روز ابراهيم بن حجر محلمى ، ابو الصقير ، كه با بنى تيم بن شيبان بود و ميان آنها جاى داشته بود با شبيب حركت كرد ، شب به حدود سرزمين موصل و مرزهاى سرزمين جوخى رفت ، آنگاه راه آذربيجان گرفت .\r\nگويد : سفيان بن ابى العاليه خثعمى نيز با سپاهى بيامد كه گفته بودندش وارد طبرستان شود . سپس به دو گفتند باز گردد و با نزديك يك هزار كس بازگشت و با فرمانرواى طبرستان صلح كرد .\r\nعبد الله بن علقمهء خثعمى گويد : نامهء حجاج به نزد وى رسيد كه :\r\n« اما بعد ، با همراهان خويش برو و در دسكره جاى گير و آنجا بمان تا سپاه حارث بن عمير همدانى ، ابن ذى المشعار ، به تو رسد وى همان بود كه صالح بن مسرح را كشته بود با سواران ديدگاهها ، آنگاه سوى شبيب حركت كن و با وى نبرد كن . » گويد : و چون اين نامه به دو رسيد روان شد تا به دسكره رسيد . در كوفه و بصره به سپاهيان حارث بن عميره بانگ زدند كه هر كس از سپاه حارث بن عميره به دسكره پيش سفيان بن ابى العاليه نرود ، حرمت از او برداشته شود .\r\nگويد : كسان برون شدند و سوى وى رفتند ، سواران ديدگاهها نيز كه پانصد كس بودند و ابن ابجر تميمى سالارشان بود سوى وى آمدند ، به جز پنجاه كس كه به جاى ماندند . و كس پيش سفيان بن ابى العاليه فرستاد كه از اردوگاه مرو تا من پيش\r\n","description":"","footnote":"","page_name":" 3544 ","page_number":269},
  {"content":"\r\nتو آيم ، اما سفيان شتاب كرد و به طلب شبيب روان شد و در خانقين در دامنهء كوهى به دو رسيد و خازم بن سفيان خثعمى را كه از مردم بنى\r\nعمرو بن شهران بود بر پهلوى راست خويش نهاد ، عدى بن عميرهء شيبانى را بر پهلوى چپ خويش نهاد ، شبيب به صحرا مقابل آنها آمد آنگاه راه ديگر گرفت چنان كه گفتى مقابله با عدى را خوش ندارد . و چنان بود كه برادر خويش مصاد را با پنجاه كس در جاى فرو رفته اى كمين نهاده بود .\r\nگويد : و چون شبيب را بديدند ياران خويش را فراهم آورد و در دامنه راه مشرق گرفت كه گفتند : « دشمن خدا فرارى شد » و از پى وى برفتند .\r\nگويد : اما عدى بن عميرهء شيبانى گفت : « اى مردم با شتاب سوى آنها مرويد تا زمين را بسپريم و در آنجا بگرديم و اگر كمينى نهاده باشند از آن بپرهيزيم و گرنه از پى آنها توانيم رفت » گويد : ولى كسان از او نشنيدند و شتابان از دنبال خوارج رفتند و چون شبيب ديد كه از كمين گذشتند به طرف آنها بازگشت و چون كمين كردگان ديدند كه حريف از آنها گذشت سويشان آمدند ، پس شبيب از جلو به آنها حمله برد و كمين كردگان از پشت سر به آنها بانگ زدند كه كس با آنها نبرد نكرد و هزيمت رخ داد .\r\nگويد : ابن ابى العاليه يا حدود دويست كس ثبات ورزيد و با خوارج جنگى سخت و نكو كرد ، چندان كه پنداشت از شبيب و ياران وى انتقام گرفته .\r\nگويد : سويد بن سليم به ياران خويش گفت : « كسى از شما هست كه ابن ابى العاليه سالار قوم را بشناسد به خدا اگر او را بشناسم براى كشتن وى تلاش مىكنم . » شبيب گفت : « من او را بهتر از همه كس مىشناسم ، صاحب اسب پيشانى سفيد را مىبينى كه تيراندازان جلو او هستند ، او همانست اگر آهنگ وى دارى كمى مهلت بده »\r\n","description":"","footnote":"","page_name":" 3545 ","page_number":270},
  {"content":"\r\nگويد : آنگاه شبيب گفت : « اى قعنب با بيست كس حركت كن و از پشت سر سوى آنها برو » قعنب با بيست كس برفت و از سمت بالاى آنها بيامد و چون ديدند كه از پشت سر آهنگ آنها دارد ، پراكنده شدند و عرصه را رها كردند . سويد بن سليم به سفيان بن ابى العاليه حمله برد و با نيزه ضربتى به هم زدند كه از نيزه هاشان كارى نساخت ، آنگاه با شمشير به هم ضربت زدند ، سپس هر كدامشان گردن ديگرى را گرفت و به زمين غلطيدند و همچنان با همديگر كشاكش داشتند آنگاه از هم جدا شدند ، شبيب به آنها حمله برد كه عقب نشستند . يكى از غلامان سفيان به نام غزوان پيش وى آمد و از استر خويش پياده شد و گفت : « آقاى من سوار شو » و سفيان بر نشست اما ياران شبيب او را در ميان گرفتند كه غزوان به حمايت وى نبرد كرد تا كشته شد . پرچم سفيان نيز همراه غزوان بود .\r\nگويد : پس از آن سفيان بن ابى العاليه برفت تا به بابل مهروذ رسيد و آنجا\r\nفرود آمد و به حجاج نوشت :\r\n« اما بعد ، امير را كه خدايش قرين صلاح بدارد ، خبر مىدهم كه اين از دين برونشدگان را تعقيب كردم تا در خانقين به آنها رسيدم و با آنها نبرد كردم و خدا چهره هاشان را بزد و بر آنها ظفر يافتيم . و هنگامى كه چنين بوديم جمعى از آنها كه نهان بودند به كمكشان آمدند و به كسان حمله بردند و هزيمتشان كردند ، من با كسانى از مردم ديندار و صبور پياده شدم و با آنها نبرد كردم تا ميان كشتگان افتادم و مرا زخمدار ببردند و به بابل مهروذ رساندند . اينك آنجا هستم . سپاهى كه امير سوى من فرستاده بيامدند مگر سورة بن ابجر كه نيامد و در جنگ نبود و چون به بابل مهرود آمدم بيامد و سخنانى مىگويد كه نمىدانم و عذر نا معقول مىگويد و السلام . » گويد : و چون حجاج نامه را بخواند گفت : « كسى كه همانند وى عمل كرده باشد و چنين كوشيده باشد نكو كرده است » سپس به دو نوشت :\r\n","description":"","footnote":"","page_name":" 3546 ","page_number":271},
  {"content":"\r\n« اما بعد ، نكو كوشيده اى و تكليف خويش را به سر برده اى ، وقتى دردت سبك شد سوى كسان خويش بيا كه پاداش يا بى ، و السلام » گويد : حجاج به سورة بن ابجر نيز نوشت :\r\n« اما بعد ، اى پسر مادر سوره ، در خور تو نبود كه جرئت آرى و دستور مرا نديده بگيرى و از كمك سپاه من بازمانى ، وقتى اين نامه به تو رسيد يك مرد سخت كوش از همراهان خويش را پيش سپاهى فرست كه در مداين است كه پانصد كس از آنها را برگزيند و با آنها پيش تو آيد و با آنها برو تا با اين از دين بگشتگان مقابل شوى . دور انديشانه عمل كن . با دشمن خدعه كن كه بهترين ترتيب جنگ نيكو خدعه كردن است و السلام » گويد : و چون نامهء حجاج پيش سوره آمد عدى بن عميره را سوى مداين فرستاد كه هزار سوار آنجا بود و پانصد كس از آنها را برگزيد آنگاه پيش عبد الله ابن عصيفير رفت كه امير مداين بود ، به دوران امارت اول خويش ، به دو سلام گفت و عبد الله هزار درم به او داد و اسب داد و جامه پوشانيد . پس از آن عدى از پيش وى در آمد و با ياران خويش حركت كرد و بيامد تا پيش سورة بن ابجر رسيد كه به بابل مهروذ بود و او به طلب شب بيرون شد .\r\nگويد : شبيب در جوخى تاخت و تاز مىكرد و سوره از پى وى بود شبيب برفت تا به مداين رسيد . مردم مداين از وى احتراز كردند و حصارى شدند اما - بناهاى قديم مداين سست بود و شبيب وارد شهر شد و اسبان فراوان از آنجا به دست آورد كه به كار سپاه مىخورد و هر كه را ديد بكشت اما وارد خانه ها نشدند .\r\nگويد : آنگاه پيش وى آمدند و گفتند : « اينك سورة بن ابجر به مقابلهء تو مىآيد » كه با ياران خويش برون شد و برفت تا به نهروان رسيد . آنجا فرود آمدند و وضو كردند و نماز كردند ، آنگاه به قتلگاه ياران خويش كه على بن ابى طالب عليه السلام آنها را كشته بود رفتند و براى ياران خويش آمرزش خواستند و از على و\r\n","description":"","footnote":"","page_name":" 3547 ","page_number":272},
  {"content":"\r\nيارانش بيزارى كردند و بگريستند . گريستنشان دراز شد . آنگاه پل نهروان را ببريدند و در سمت شرقى آن جاى گرفتند .\r\nگويد : سوره بيامد و در قطراثا جاى گرفت . خبرگيرانش آمدند و خبر دادند كه شبيب به نهروان فرود آمده . پس او سران اصحاب خويش را پيش خواند و گفت : « كمتر شده كه در صحرا با اينان مقابله كنيد يا سوار باشيد و شما را آسيب نزنند و بر شما غلبه نيابند . به من گفته‌اند كه از يكصد بيشتر نيستند ، مگر اندكى .\r\nراى من اينست كه شما را نخبه كنم و با سيصد كس از مردم نيرومند و دليرتان حركت كنم و هم اكنون سوى آنها روم كه از شبيخون شما ايمنند ، به خدا اميدوارم كه خدا آنها را در قتلگاه يارانشان كه سابقا در نهروان كشته شده‌اند از پاى در آرد . » گفتند : « هر چه مىخواهى بكن » گويد : پس او خازم بن قدامهء خثعمى را بر سپاه خويش گماشت و از جمله ياران خويش ، سيصد كس از مردم نيرومند و چالاك و دلير برگزيد و با آنها سوى نهروان حركت كرد .\r\nشبيب خفته بود اما كشيك بانان نهاده بود و چون ياران سوره نزديك آنها رسيدند اعلام خطر كردند كه بر اسبان خويش نشستند و آرايش گرفتند و چون سوره و ياران وى به آنها رسيدند ديدندشان كه احتياط خويش بداشته‌اند و آماده شده‌اند .\r\nگويد : پس سوره و يارانش به آنها حمله بردند ، اما خوارج ثبات ورزيدند و ضربتشان زدند تا سوره و يارانش روى از آنها بگردانيدند . آنگاه شبيب ياران خويش را بانگ زد و به آنها حمله برد كه نبردگاه را رها كردند . خوارج به آنها حمله بردند سوره سوى اردوگاه خويش بازگشت سواران و نيرومندان قوم هزيمت شده بودند آنها را ببرد و راه مداين گرفت و از راهى كه شبيب در آن بود بگشت .\r\nشبيب از پى بود و اميد داشت به او برسد و اردوى او را بگيرد و مردم اردوى\r\n","description":"","footnote":"","page_name":" 3548 ","page_number":273},
  {"content":"\r\nهزيمت شده را آسيب بزند . با شتاب از پى آنها بيامد . سوره و كسان به مداين رسيدند و وارد آنجا شدند . شبيب بيامد تا به خانه هاى مداين رسيد ، به وقتى كه آنها وارد شهر شده بودند .\r\nگويد : ابن عصيفير و مردم مداين برون شدند و كسان ، خوارج را با تير بزدند و از بالاى خانه ها سنگ به آنها انداختند .\r\nگويد : شبيب با يارانش از مداين دور شد و از كلواذا گذشت كه تعداد بسيارى اسب از آن حجاج آنجا بود كه آن را بگرفت و برفت . سپس در سرزمين جوخى روان شد آنگاه راه تكريت گرفت .\r\nگويد : در آن اثنا كه سپاه سوره در مداين بود ، ميان مردم شايع شد كه اينك شبيب نزديك رسيده و مىخواهد همان شب به مردم مداين شبيخون زند و همه سپاه از آنجا حركت كرد و سوى كوفه رفت .\r\nعبد الله بن علقمهء خثعمى گويد : به خدا از مداين گريختند و گفتند امشب به ما شبيخون مىزنند در صورتى كه شب در تكريت بود .\r\nگويد : وقتى باقيماندهء سپاه پيش حجاج رسيد جزل بن سعيد كندى را فرستاد .\r\nفضيل بن خديج كندى گويد : چون باقيمانده سپاه پيش حجاج رسيد گفت :\r\n« خدا سوره را رو سياه كند اردو و سپاه را تباه كرد و به شبيخون زدن خوارج رفت به خدا به زحمتش مىاندازم » گويد : پس از آن سوره را به زندان كرد و بعد او را بخشيد .\r\nفضيل بن خديج گويد : حجاج ، عثمان بن سعيد را كه ملقب به جزل بود پيش خواند و به دو گفت : « براى حركت سوى اين از دين گشتگان آماده شو و چون با آنها مقابل شدى مانند مردم سبكسر شتاب مكن و مانند مردم سست و ترسو عقب مكش ، اى برادر بنى عمرى در پناه خدا باشى ، فهميدى »\r\n","description":"","footnote":"","page_name":" 3549 ","page_number":274},
  {"content":"\r\nگفت : « خدا امير را قرين صلاح بدارد بله فهميدم » به دو گفت : « پس حركت كن و در دير عبد الرحمن اردو بزن تا كسان پيش تو آيند . » گفت : « خدا امير را قرين صلاح بدارد از اين سپاه هزيمت شده كسى را همراه من مفرست كه ترس در دلهاشان جا گرفته و بيم دارم كه هيچكس از آنها براى تو و مسلمانان سودمند نباشند » گفت : « اين در اختيار تو است و چنان دانم كه راى نكو آوردى و درست گفتى » گويد : آنگاه حجاج ديوان داران را پيش خواند و گفت : « سپاه را به مردم حواله كنيد\r\nو چهار هزار كس را بيرون بزنيد ، از هر ناحيه هزار كس و در اين كار شتاب كنيد » گويد : پس سردستگان فراهم آمدند و ديوان داران نشستند . و سپاه را حواله كردند و چهار هزار كس را بيرون زدند و حجاج بگفت كه سوى اردوگاه روند و چون اردو زدند نداى حركت دادند كه حركت كردند . آنگاه بانگ زن حجاج بانگ زد كه هر كس از اين سپاه را پيدا كنيم كه به جاى مانده باشد حرمت از او برداشته شود .\r\nگويد : جزل بن سعيد روان شد ، عياض بن ابى لينه كندى را با مقدمهء سپاه از پيش فرستاد آنگاه برفت تا به مداين رسيد و سه روز آنجا ببود . ا بن عصيفير يك اسب و يك يابو و دو استر و دو هزار درم براى او فرستاد و كشتنى و علوفه چندان بداد كه براى سه روز كسان تا وقتى كه حركت كردند كافى بود ، و هر چه خواستند از كشتنى و علف كه ابن عصيفير داده بود بر گرفتند . » گويد : پس از آن جزل بن سعيد با كسان به دنبال شبيب بيرون شد و در سرزمين جوخى به او رسيد . شبيب از وى دورى مىگرفت و از روستايى به روستايى و از دهكده اى به دهكده اى مىرفت و به يك جا نمىماند به اين منظور كه جزل ياران خويش را پراكنده كند و با سپاهى اندك و بى آرايش با وى مقابل شود .\r\n","description":"","footnote":"","page_name":" 3550 ","page_number":275},
  {"content":"\r\nگويد : اما جزل بىآرايش حركت نمىكرد و هر جا فرود مىآمد به دور خويش خندق مىزد . و چون اين كار براى شبيب طولانى شد شبى به ياران خويش گفت كه راهى شدند .\r\nفروة بن لقيط گويد : در دير بيرما بوديم كه شبيب ما را پيش خواند . يكصد و شصت كس بوديم ، بر هر چهل تن از ياران خويش يكى را گماشت ، خود وى نيز با چهل كس بود . برادرش مصاد را بر چهل كس گماشت ، سويد بن سليم را با چهل كس روانه كرد ، محلل بن وائل را با چهل كس فرستاد . خبرگيرانش آمده بودند و گفته بودند كه جزل بن يزيد در دير يزدگرد فرود آمده .\r\nگويد : آن وقت بود كه ما را پيش خواند و آرايش داد و بگفت تا بر اسبان خويش توبره زديم و گفت : « آماده شويد و چون اسبان خوراك كرد برنشينيد و هر كدامتان با اميرى كه براى وى تعيين كرده‌ايم برويد و چشم به فرمان امير خويش داشته باشيد و از آن پيروى كنيد . » اميران ما را نيز پيش خواند و گفت : « مىخواهم امشب به اين اردو شبيخون برم » به برادر خويش مصاد گفت : « برو و سمت بالا گير و از پشت سر از جانب حلوان سوى آنها برو ، من نيز از سمت جلو خويش از جانب كوفه مىآيم . تو نيز اى سويد از جانب مشرق سوى آنها رو ، و تو نيز اى محلل از جانب مغرب سوى آنها رو .\r\nهر كدامتان از همان سو رويد كه گفته‌ام و از آنها روى مگردانيد و حمله بريد و باز حمله بريد و بانگشان زنيد تا فرمان من بيايد . » گويد : من جزو آن چهل بودم كه با شبيب بودند ، وقتى اسبان ما خوراك كرد و اين در آغاز شب بود كه كسان آرام گرفته بودند ، برون شديم و برفتيم تا به دير الخراره رسيديم ، معلوم شد قوم آنجا پادگانى نهاده‌اند و سالارشان عياض بن ابى لينه است .\r\nهمين كه به آنجا رسيديم مصاد برادر شبيب كه پيش از او رسيده بود . با چهل كس به آنها حمله برد . وى مىخواسته بود پيش از شبيب برود و از سمت بالاى\r\n","description":"","footnote":"","page_name":" 3551 ","page_number":276},
  {"content":"\r\nقوم در آيد و از پشت سر به آنها برسد ، چنان كه شبيب گفته بود ، اما چون اين گروه را بديد با آنها جنگ انداخت كه لختى ثبات ورزيدند و نبرد كردند سپس ما همگى سوى آنها رفتيم و حمله كرديم كه هزيمت شدند و راه بزرگ را پيش گرفتند ، ميان آنها و اردوگاهشان كه در دير يزدگرد بود در حدود يك ميل بيشتر نبود .\r\nگويد : شبيب به ما گفت : « اى گروه مسلمانان تعقيبشان كنيد و اگر توانستيد همراه آنها وارد اردوگاهشان شويد » و ما مصرانه به دنبالشان افتاديم و دمى از آنها غافل نبوديم . آنها به حال فرار هدفى جز اردوگاهشان نداشتند و چون به اردوگاه رسيدند يارانشان راهشان ندادند و ما را تير باران كردند .\r\nگويد : و چنان شده بود كه خبر خبرگيرانى كه داشته بودند آمدن ما را به آنها خبر داده بودند ، جزل به دور خويش خندق زده بود و احتياط كرده بود و پادگانى را كه ما در دير الخراره ديديم نهاده بود ، پادگان ديگرى نيز در سمت حلوان بر راه نهاده بود و چون ما به پادگان دير الخراره حمله برده بوديم پادگانهاى ديگر باز آمده بودند و فراهم شده بودند اما مردم اردوگاه راهشان نداده بودند و به آنها گفته بودند نبرد كنيد و حريف را با تير از خويش برانيد .\r\nجرير بن حسين كندى گويد : سالار دو پادگان ديگر يكى عاصم بن حجر بود بر پادگان سمت حلوان و و اصل بن حارث سكونى بر پادگان ديگر .\r\nو چون پادگانها فراهم آمدند شبيب بر آنها حمله آغاز كرد تا سوى خندقشان راند و مردم اردو ، خوارج را تير باران كردند و از خويش براندند ، و چون شبيب ديد كه به آنها دسترسى ندارد به ياران خويش گفت : « برويد و آنها را واگذاريد » و از راه به جانب حلوان رفت و چون به نزديك محل\r\nقلعهء حسين بن زفر فزارى رسيد ( قلعهء حسين بن زفر بعدها در آن محل به وجود آمد ) به ياران خويش گفت : « فرود آييد و اسبان خويش را خوراك دهيد و تيرهايتان را اصلاح كنيد و استراحت كنيد و دو ركعت نماز كنيد ، آنگاه سوار شويد . »\r\n","description":"","footnote":"","page_name":" 3552 ","page_number":277},
  {"content":"\r\nگويد : پس ، ياران وى فرود آمدند و چنان كردند ، آنگاه شبيب آنها را باز - گردانيد و بار ديگر سوى اردوگاه مردم كوفه رفت به آنها گفت : « به همان ترتيبى كه كه آغاز شب در دير بيرما آرايشتان دادم برويد و اردوگاهشان را چنان كه از پيش دستورتان داده‌ام در ميان گيريد . » گويد : پس با وى برفتيم ، مردم اردو پادگانها را پيش خود برده بودند كه از ما ايمنى يافته بودند ، ناگهان صداى پاى اسبان ما را شنيدند كه نزديك شده بود ، پيش از صبحگاه به آنها رسيديم و اردوگاهشان را محاصره كرديم و از هر سو به آنها بانگ زديم ، آنها از هر طرف به نبرد ما آمدند و تيراندازى سوى ما آغاز كردند .\r\nگويد : شبيب كس پيش برادر خويش مصاد كه از سمت كوفه با آنها به جنگ بود فرستاد كه سوى ما بيا و راه كوفه را براى حريفان باز كن .\r\nمصاد پيش وى آمد و آن سمت را رها كرد و ما از سه سمت با آنها به جنگ بوديم تا صبح شد و آنها را هزيمت نكرده بوديم كه به راه افتاديم و آنها را واگذاشتيم كه بنا كردند به ما بانگ بزنند كه اى سگان جهنم كجا مىرويد ؟ اى گروه از دين برونشدگان كجا مىرويد ؟ بمانيد تا سوى شما آييم . و ما در حدود يك و نيم ميل از آنها دور شديم .\r\nآنگاه فرود آمديم و نماز صبح بكرديم ، آنگاه راه براز الروز گرفتيم و سوى جرجرايا و نواحى مجاور آن رفتيم و آنها از پى ما آمدند .\r\nابو مخنف به نقل از آزاد شده اى غاضره يا قيصر نام گويد : « من به تجارت همراه سپاهى بودم كه از پى حروريان بودند ، سالار ما جزل بن سعيد بود كه از پى آنها مىرفت و با آرايش حركت مىكرد و هر جا فرود مىآمد خندق مىزد شبيب او را واگذاشته بود و در سرزمين جوخى و جاهاى ديگر مىرفت و خراج را مىشكست و چون به نظر حجاج اين كار به درازا كشيد نامه اى به جزل نوشت كه براى مردم\r\n","description":"","footnote":"","page_name":" 3553 ","page_number":278},
  {"content":"\r\nخوانده شد :\r\n« اما بعد ، من ترا با سواران شهر و سران قوم فرستادم و دستور « دادم اين از دين گشتگان گمراه گمرهىآور را تعقيب كنى تا با آنها مقابل « شوى و رهاشان نكنى تا بكشى و نابودشان كنى ، اما خفتن در دهكده ها و « خيمه زدن در خندقها را از حمله و نبرد خوارج كه با تو گفته بودم « آسانتر يافتى ، و السلام » گويد : در قطراثا و دير ابن مريم بوديم كه نامه را براى ما خواندند\r\nو اين براى جزل تحمل ناپذير بود و بگفت تا كسان حركت كنند كه مصرانه در تعقيب خوارج روان شدند و ما دربارهء اميرمان شايعه پراكنى كرديم و گفتيم معزول خواهد شد .\r\nاسماعيل بن نعيم همدانى برسمى گويد : حجاج سعيد بن مجالد را به سالارى اين سپاه فرستاد و گفت : « اگر با از دين گشتگان مقابل شدى به آنها حمله كن و مهلتشان مده و تعلل مكن و جنگ انداز و از خداى كمك بجوى و مانند جزل رفتار مكن . چون شير در تعقيب آنها باش چون گفتار از آنها بگرد . » گويد : جزل نيز در پى شبيب بود تا به نهروان رسيدند و با وى مقابل شدند و او در اردوگاه خويش بماند و به دور خود خندق زد .\r\nسعيد بن مجالد بيامد و وارد اردوگاه مردم كوفه شد ، با عنوان سالار ، ميان آنها به سخن ايستاد و حمد خداى كرد و ثناى او گفت : آنگاه گفت : « اى مردم كوفه ، وا مانديد و سستى كرديد و اميرتان را نسبت به خودتان خشمگين كرديد شما از دو ماه پيش به تعقيب اين بدويان حقير بوده‌ايد كه ولايتتان را به ويرانى داده‌اند . در دل اين خندقها مانده‌ايد و برون نمىشويد ، مگر وقتى كه خبر يابيد كه آنها رفته‌اند و در ولايتى ديگر جز ولايت شما جاى گرفته‌اند ، به نام خداى سوى آنها حركت كنيد . » گويد : پس سعيد بن مجالد روان شد و كسان را همراه خويش حركت داد ،\r\n","description":"","footnote":"","page_name":" 3554 ","page_number":279},
  {"content":"\r\nسواران اردو را به دور خويش فراهم آورد .\r\nگويد : جزل به دو گفت : « مىخواهى چه كنى ؟ » گفت : « مىخواهم با اين سواران به مقابلهء شبيب روم . » جزل به دو گفت : « با همه سپاه از سواره و پياده باش و در صحراى باز با شبيب روبرو شو كه به خداى سوى تو مىآيد ، ياران خويش را پراكنده مكن كه اين ترتيب براى آنها بدتر است و براى تو بهتر .\r\nسعيد گفت : « تو در صف بايست » جزل گفت : « اى سعيد پسر مجالد ، من با اين كار كه مىكنى موافقت ندارم و از اين كار تو بيزارم ، خدا و مسلمانان حاضر بشنوند . » سعيد گفت : « راى من چنين است اگر قرين صواب بود خدايم توفيق داده و اگر ناصواب بود شما از آن برى هستيد » گويد : پس جزل با صف مردم كوفه كه از خندق برونشان آورده بود بماند ، عياض بن ابى لينه كندى را بر پهلوى راست آنها نهاده بود و عبد الرحمن بن عوف ، ابو حميد رواسبى را ، بر پهلوى چپشان گماشته بود ، جزل با جماعت بايستاد ،\r\nسعيد ابن مجالد پيش رفت و روان شد و مردم را نيز با خويش ببرد .\r\nگويد : و چنان بود كه شبيب سوى براز الروز رفته بود و در قطيطيا فرود آمده بود و به دهقان آنجا گفته بود كه براى آنها چيزهاى بايسته بخرد و غذايى فراهم كند و او چنان كرده بود .\r\nشبيب وارد شهر قطيطيا شد و بگفت تا در را ببندند . هنوز غذا را نخورده بود كه سعيد بن مجالد با مردم سپاه در رسيد . دهقان بالاى حصار رفت و سپاهيان را بديد كه در كار آمدن بودند و به حصار نزديك شده بودند و چون فرود آمد رنگش بگشته بود .\r\nشبيب به دو گفت : « چرا مىبينمت كه رنگت دگرگون شده ؟ »\r\n","description":"","footnote":"","page_name":" 3555 ","page_number":280},
  {"content":"\r\nدهقان گفت : « سپاه از هر طرف ، سوى تو آمده » گفت : « چيزى نيست ، غذاى ما حاضر است ؟ » گفت : « آرى » گفت : « بيار » گويد : در بسته بود ، غذا را بياوردند كه بخورد و وضو كرد و دو ركعت نماز كرد آنگاه استرى خواست و بر آن نشست . سپاهيان بر در شهر فراهم آمدند بگفت تا در را گشودند و بر استر خويش برون شد و به آنها حمله برد و گفت : « حكميت خاص حكم حكيم است من ابو مدله‌ام اگر مىخواهيد به جاى مانيد » گويد : سعيد كسان و سواران خويش را فراهم مىكرد و از پى او مىفرستاد و مىگفت : « اينان كيانند ؟ به مقدار خورندگان يك سرند » و چون شبيب ديد كه آنها از هم جدا شدند و پراكندگى گرفتند ، همه سواران خويش را فراهم آورد و گفت به آنها حمله بريد و سالارشان را بنگريد كه به خدا او را مىكشم يا او مرا بكشد » ، اين بگفت و يكباره بر آنها حمله برد كه هزيمت شدند .\r\nگويد : سعيد بن مجالد به جاى ماند و به ياران خويش بانگ زد كه سوى من آييد ، من پسر ذى مرانم . و كلاه خويش را بگرفت و بر قرپوس [ 1 
  ] زين نهاد شبيب به دو حمله برد و با شمشير به سرش زد كه تا مغزش فرو رفت و بيجان بيفتاد سپاه هزيمت شد و بسيار كس از آنها كشته شد تا پيش جزل رسيدند .\r\nگويد : جزل پياده شد و بانگ برآورد كه اى مردم سوى من آييد ، عياض بن ابى لينه بانگ زد : « اى مردم اگر سالار نو آمدهء شما به هلاكت رسيده ، سالار ميمون فال مبارك زنده است و نمرده » گويد : جزل نبردى سخت كرد ، چندان كه از ميان كشتگانش برداشتند و سوى\r\n\r\n","description":"","footnote":"\r\n[ 1 
  ] كلمه متن\r\n","page_name":" 3556 ","page_number":281},
  {"content":"\r\nمداين بردند كه زخمدار بود . هزيمتيان سپاه به كوفه رفتند . آن روز خالد بن نهيك ذهلى بيشتر از همه كس كوشيده بود ،\r\nو نيز عياض بن ابى لينه كه از پاى افتاده بود و نجاتش دادند .\r\nاين حديث گروهى از كسان است ، اما حديث ديگر چنان است كه نبردشان ما بين دير ابى مريم و براز الروز بود و پس از آن جزل به حجاج نامه نوشت .\r\nگويد : شبيب بيامد و به نزديك كرخ از دجله عبور كرد و كس به بازار بغداد فرستاد و امانشان داد كه روز بازارشان بود و خبر يافته بود كه از او بيمناكند خواست امانشان دهد كه ياران وى مىخواستند از بازار ، اسب و جامه و چيزهاى بايستهء ديگر بخرند .\r\nگويد : آنگاه با ياران خود راه كوفه گرفت و آغاز شب راه پيمود تا به عقر الملك رسيد كه مجاور قصر ابن هبيره است ، و روز بعد شتابان برفت و شب را ما بين حمام عمر بن سعد و قبين به سر برد ، و چون حجاج از محل وى خبر يافت .\r\nسويد بن عبد الرحمن سعدى را پيش خواند و با دو هزار سوار نخبه روانه كرد و گفت : « سوى شب رو ، با وى مقابل شو ، پهلوى راست و چپ معين كن ، آنگاه با پيادگان با وى مقابله كن ، اگر از تو دور شد كارش مدار ، و تعقيبش مكن » گويد : سويد بن عبد الرحمن برون شد و در شوره زار اردو زد ، خبر يافت كه شبيب مىرسد و سوى او رفت و چنان بود كه گويا كسان را به طرف مرگ مىكشانند .\r\nگويد : حجاج ، عثمان بن قطن را نيز بگفت كه با كسان در شوره زار اردو زد و بانگ زد هر كس از مردم اين سپاه كه امشب را در كوفه به سر كند و در شوره زار پيش عثمان بن قطن نرود ، حرمت از او برداشته شود .\r\nگويد : و نيز سويد بن عبد الرحمن را بگفت تا با دو هزار كس همراهان خويش برود تا با شب مقابل شود . وى با ياران خويش عبور كرد و به زراره\r\n","description":"","footnote":"","page_name":" 3557 ","page_number":282},
  {"content":"\r\nرفت . آنجا آرايششان مىداد و ترغيبشان مىكرد كه گفتند شبيب رسيد . سويد پياده شد و همه يارانش با وى پياده شدند ، پرچم خويش را پيش فرستاد و تا انتهاى زراره رفت كه به دو گفتند شبيب از حضور تو خبر يافت و برفت و گدارى يافت و از فرات گذشت و از سمت ديگرى جز اينكه در آن جاى دارى آهنگ كوفه دارد . سپس به او گفتند : « مگر آنها را نمىبينى ؟ » گويد : سويد به ياران خويش بانگ زد كه در تعقيب خوارج سوار شدند ، شبيب به دار الرزق رسيد ، و آنجا فرود آمد ، به دو گفتند : « مردم كوفه همگى در شوره زار اردو زده‌اند » و چون كسان از حضور شبيب خبر يافتند به همديگر بانگ زدند\r\nو درهم شدند و مىخواستند وارد كوفه شوند كه گفتندشان سويد بن عبد الرحمن از پى دشمن است و به آنها رسيده و همراه سواران با آنها نبرد مىكند .\r\nعمر بن بشير گويد : وقتى شبيب به دير فرود آمد بگفت تا گوسفندى را براى وى آماده كنند ، دهقان بالا رفت و آنگاه پايين آمد كه رنگش ديگر شده بود ، به دو گفت : « چه شده ؟ » گفت : « به خدا جمعى انبوه سوى تو مىآيد . » گفت : « بريان آماده شد ؟ » گفت : « نه » گفت : « بگذار بپزد » گويد : « پس از آن دهقان بار ديگر بالا رفت و گفت : « به خدا قصر را در ميان گرفته‌اند » گفت : « بريان را بيار » و بى اعتنا به آنها خوردن آغاز كرد و چون فراغت يافت وضو كرد و با ياران خويش نماز نيمروز كرد ، آنگاه زره پوشيد و دو شمشير بياويخت و گرزى آهنين بر گرفت . آنگاه گفت : « استرى را براى من زين كنيد » گويد : برادرش مصاد گفت : « در چنين روزى استر زين مىكنى ؟ »\r\n","description":"","footnote":"","page_name":" 3558 ","page_number":283},
  {"content":"\r\nگفت : « بله ، استر را زين كنيد » پس از آن بر استر نشست و گفت : « اى فلان تو بر پهلوى راست باش و تو اى فلان بر پهلوى چپ باش » به مصاد نيز گفت : « تو بر قلب باش » و دهقان را بگفت تا در را به روى آنها گشود .\r\nگويد : به طرف آنها رفت و « حكميت خاص خدا است » مىگفت سعيد و يارانش عقب رفتند چندان كه نزديك به يك ميل فاصله گرفتند .\r\nگويد : سعيد مىگفت : « اى مردم همدان ، من پسر ذى مرانم سوى من آييد ، سوى من آييد ، » و گروهى را همراه پسر خود روانه كرد ، دريافته بود كه نبرد به ضرر اوست . شبيب به مصاد نگريست و گفت : « خدايم عزادار تو كند اگر پسرش را عزادارش نكنم » گويد : آنگاه وى را با گرز بكوفت كه بىجان بيفتاد و يارانش هزيمت شدند و آن روز از آنها بيشتر از يك كس كشته نشد .\r\nگويد : ياران سعيد بن مجالد به فرار برفتند تا پيش جزل رسيدند . جزل بانگشان زد كه اى مردم سوى من آييد ، سوى من آييد . عياض بن ابى لينه گفت : « اى مردم ، اگر سالار نو آمدهء شما به هلاكت رسيد اينك امير مبارك فال شماست سوى وى آييد و همراه وى جنگ كنيد » ، و كسانى سوى وى آمدند و كسانى به هزيمت سر خويش گرفتند » گويد : جزل نبردى سخت كرد ، چندان كه از پاى بيفتاد و خالد بن نهيك و عياض بن ابى لينه در مقابل وى نبرد كردند تا او را كه به سختى زخمدار بود نجات دادند .\r\nگويد : و كسان به هزيمت بيامدند تا وارد كوفه شدند ، جزل را ببردند و وارد مداين كردند و به حجاج بن يوسف نامه نوشت .\r\nثابت آزاد شدهء زهير گويد : نامه چنين بود :\r\n« اما بعد ، امير را كه خدايش قرين صلاح بدارد خبر مىدهم كه\r\n","description":"","footnote":"","page_name":" 3559 ","page_number":284},
  {"content":"\r\n« من همراه سپاهى كه مرا با آن به مقابلهء دشمن فرستاده بود برفتم دستور « و نظر امير را دربارهء آنها به كار بردم ، وقتى فرصت به دست مىآوردم « سوى آنها مىرفتم و همين كه از خطر بيم مىكردم مردم را از آنها « مىداشتم و پيوسته چنين بودم ، دشمن كوشش بسيار كرد ، اما مرا غافلگير « نتوانست كرد ، تا سعيد بن مجالد كه رحمت خداى بر او باد پيش من آمد « كه گفتمش تأمل كند و از شتابكارى منعش كردم و گفتمش جز با همهء « سپاه با آنها نبرد نكند ، اما فرمان من نبرد و با سواران به شتاب سوى « آنها رفت . مردم دو شهر را به شهادت گرفتم كه از كار وى بيزارم و آنچه « را مىكند خوش ندارم ، اما برفت و كشته شد كه خداى از او درگذرد ، « آنگاه مردم سوى من آمدند كه پياده شدم و آنها را سوى خويش خواندم و « پرچم خويش را برايشان برافراشتم و نبرد كردم تا از پاى افتادم و يارانم « مرا از ميان كشتگان برداشتند ، وقتى به خود آمدم يك ميل از نبردگاه « فاصله داشتم ، اينك در مداينم با زخمى كه شايد كسى به كمتر از آن بميرد « يا از مانند آن شفا يابد ، امير كه خدايش قرين صلاح بدارد از نيكخواهى « من دربارهء خودش و سپاهش و خدعه گرى با دشمنش و وضعى كه به روز « نبرد داشتم پرسش كند كه معلوم وى خواهد شد كه من اخلاص كرده‌ام « و نيكخواه بوده‌ام و السلام » گويد : حجاج به دو نوشت :\r\n« اما بعد ، نامهء تو به من رسيد كه آن را خواندم و همه چيزهايى را « كه در آن ياد كرده بودى فهم كردم و آنچه را دربارهء خويش گفته بودى « از نيك خواهى امير و تسلط بر مردم شهرت و سختى با دشمن تصديق مىكنم « و آنچه را كه در كار سعيد و شتاب وى سوى دشمن گفته بودى فهميدم ، « شتاب وى و تأمل ترا پسنديدم .\r\n","description":"","footnote":"","page_name":" 3560 ","page_number":285},
  {"content":"\r\n« شتاب وى او را به بهشت كشانيد و تامل تو چنان بود كه وقتى « فرصت به دست آمد آن را رها نكردى ، وقتى فرصت به دست نبود تلاش « نكردن از خردمندى است . صواب كردى و نيك كوشيدى كه پاداش « دارى و به نزد من از مردم شنوا و مطيع و نيكخواهى ،\r\nحيان بن ابجر را « پيش تو فرستادم كه مداوايت كند و زخمت را علاج كند ، دو هزار درهم « براى تو فرستادم كه در حاجات خويش و پيش آمدها صرف كنى ، و السلام » گويد : حيان بن ابجر كنانى پيش وى آمد ، حيان از مردم بنى فراس بود كه به وسيلهء داغ و چيزهاى ديگر علاج مىكردند و به مداواى وى پرداخت . عبد الله بن عصيفير هزار درم براى او فرستاد ، به عيادت وى مىآمد و با وى ملاطفت مىكرد و هديه مىداد .\r\nگويد : پس از آن شبيب سوى مداين آمد و بدانست كه با وجود شهر به مردم آنجا دسترس ندارد ، پس برفت تا به كرخ رسيد و از دجله عبور كرد و به آنجا رسيد و از كرخ كس پيش مردم بازار بغداد فرستاد كه در بازار خويش بمانيد كه زحمتى نخواهيد ديد و اين به روز بازارشان بود كه شنيده بود از او بيمناكند .\r\nگويد : سويد برفت و خانه هاى مزينه و بنى سليم را پشت سر خويش و ياران خويش نهاد . شبيب به آنها حمله اى بسيار سخت برد و اين به هنگام شب بود ، اما كارى از پيش نبرد و از جانب خانه هاى كوفه راه حيره گرفت . سويد از دنبال وى برفت و از او جدا نشد تا از خانه هاى كوفه گذشت و به جانب حيره رفت . سويد همچنان از پى وى بود تا به حيره رسيد و چون از پل حيره عبور كرد وى را رها كرد و به جاماند تا صبح شد . حجاج به دو پيغام داد كه شبيب را تعقيب كن كه به تعقيب وى رفت . شبيب نيز برفت و در ناحيهء سفلاى فرات هر كس از مردم قوم خويش را يافت به دو حمله برد و از راه خشكى از ماوراى خفان به سرزمينى به نام غلظه رفت و به كسانى از مردم بنى ورثه رسيد و به آنها حمله برد كه به زمينى سنگلاخ پناه بردند و\r\n","description":"","footnote":"","page_name":" 3561 ","page_number":286},
  {"content":"\r\nسنگهايى از نوع سنگ آسيا كه اطرافشان بود به وى پرتاب مىكردند و چون سنگها تمام شد بدانها رسيد و سيزده كس از آنها را بكشت كه حنظلة بن مالك و مالك ابن حنظله و حمران بن مالك همگان از بنى ورثه از آن جمله بودند .\r\nراوى گويد : اين حديث را عطاء بن عرفجهء ورثى براى من گفت .\r\nگويد : شبيب برفت تا بر كنار لصف كه آبى از آن قوم وى بود به طايفهء خويش رسيد ، فزر بن اسود يكى از مردم بنى صلت سر آب بود ، وى شبيب را از عقيده اش منع مىكرده بود و مىگفته بود عموزادگان خويش را تباه نكند و شبيب مىگفته بود « به خدا اگر هفت اسب داشته باشم به فزر حمله مىكنم . »\r\nگويد : و چون شبيب با سواران به نزديك آنها رسيد سراغ فزر را گرفت فزر از او گريخت و بر اسبى تيز تك از پشت خيمه ها برون شد و به صحرا زد كسان ديگر نيز از او گريختند . شبيب كه مردم صحرا را ترسانيده بود بازگشت و از راه قطقطانه برفت و از قصر مقاتل گذشت و از كنارهء فرات برفت و از حصاصه و انبار گذشت و برفت تا وارد دقوقا شد ، آنگاه به طرف نواحى نزديك آذربيجان رفت .\r\nگويد : حجاج او را رها كرد و سوى بصره رفت و عروة بن مغيرة بن شعبه را در كوفه نايب خويش كرد و ناگهان از جانب ماذرواسب دهقان بابل مهروذ و بزرگ آنجا نامه اى به عروه رسيد كه يكى از بازرگانان انبار از مردم ولايت من پيش من آمده و مىگويد كه شبيب قصد دارد در آغاز ماه آينده وارد كوفه شود خواستم اين را به تو خبر دهم تا در كار خويش بينديشى ، و چيزى نگذشت كه دو تن از خراجگزاران من پيش من آمدند و گفتند كه شبيب در خانيجار فرود آمده .\r\nگويد : عروه نامهء ماذر و اسب را بگرفت و بپيچيد و پيش حجاج فرستاد كه در بصره بود و چون حجاج نامه را بخواند با شتاب سوى كوفه آمد ، شبيب نيز بيامد تا بر كنار دجله به دهكده اى رسيد به نام حربى و از آنجا گذشت و گفت : « نام اين دهكده چيست ؟ »\r\n","description":"","footnote":"","page_name":" 3562 ","page_number":287},
  {"content":"\r\nگفتند : « حربى » گفت : « جنگى خواهد بود كه دشمنتان بدان بسوزد و جنگى كه به خانهء آنها مىبريد هر كه قيافه بين و عيافه بين باشد فال مىزند . » آنگاه پرچم خويش را برافراشت و به يارانش گفت : « برويم » و بيامد تا به عقرقوفا فرود آمد .\r\nگويد : سويد بن سليم به دو گفت : « اى امير مؤمنان بهتر بود ما را از اين دهكده كه نامى شوم دارد مىبردى » گفت : « من نيز فال زده‌ام به خدا از آن نمىروم تا وقتى كه سوى دشمن حركت كنم ، ان شاء الله شئامت آن به دشمن شما مىرسد كه در آنجا به آنها حمله مىكنيد و عقر ( هلاكت ) از آن دشمن خواهد بود » آنگاه به ياران خويش گفت : « اى كسان حجاج در كوفه نيست ان شاء الله براى رسيدن به كوفه مانعى نيست ، برويم » گويد : پس حركت كرد كه زودتر از حجاج به كوفه برسد ، عروه به حجاج نوشت كه شبيب با شتاب مىآيد و آهنگ كوفه دارد ، شتاب كن ، شتاب كن . و حجاج منزلها را در مىنورديد ، هر دو به طرف كوفه مىشتافتند . حجاج هنگام نماز نيمروز به كوفه رسيد ، شبيب هنگام نماز مغرب در شوره زار فرود آمد و نماز مغرب و عشا بكرد .\r\nآنگاه وى و يارانش اندك غذايى بخوردند ، سپس بر اسبان خويش نشستند و وارد كوفه شدند . شبيب بيامد تا به بازار رسيد و با شتاب برفت و در قصر را با گرز خويش بزد .\r\nابو المنذر گويد : ضربتى را كه شبيب به در قصر زد ديدم كه اثر بزرگى به جاى نهاده بود ، سپس بيامد و به نزد سكو توقف كرد و شعرى خواند .\r\nگويد : آنگاه به مسجد اعظم ريختند كه غالبا بسيار كس آنجا به نماز بودند .\r\nعقيل بن مصعب وادعى و عدى بن عمرو ثقفى و ابو ليث بن ابى سليم ، آزاد شدهء عنبسة\r\n","description":"","footnote":"","page_name":" 3563 ","page_number":288},
  {"content":"\r\nابن ابى سفيان را بكشت . ازهر بن عبد الله عامرى را نيز كشتند . به خانهء حوشب گذشتند كه سالار نگهبانان بود ، بر در وى بايستادند و گفتند : « امير ، حوشب را مىخواهد . » ميمون غلام حوشب يا بوى وى را برون آورد كه بر آن نشيند . گويى از آنها بدگمان شد و بدانستند كه بدگمان شده ، مىخواست وارد خانه شود گفتند :\r\n« همين جا باش تا يارت درآيد » حوشب گفتگو را شنيد و از قوم بدگمان شد و برون آمد و چون جمع آنها را بديد بدگمانيش بيفزود . مىخواست باز گردد كه با شتاب سوى او رفتند اما وارد خانه شد و در را بست كه ميمون غلامش را كشتند و يابويش را بگرفتند و برفتند تا به جحاف بن نبيط شيبانى گذشتند كه از طايفهء حوشب بود ، سويد به دو گفت : « پايين بيا » گفت : « چه كارم دارى ؟ » گفت : « مىخواهم قيمت بچه شترى را كه در صحرا از تو خريده بودم بپردازم » جحاف گفت : « اينك وقت پرداخت نيست و جاى اداى قرض نيست امانتدارى خويش را به ياد نياوردى مگر هنگام شب تاريك كه بر اسب خويش نشسته اى ، اى سويد خدا دينى را كه جز به كشتن خويشاوندان و ريختن خون مردم اين امت به صلاح نيايد و گمال نپذيرد رو سياه كند » گويد ، آنگاه برفتند تا به مسجد بنى ذهل رسيدند و ذهل بن حارث را ديدند ، وى در مسجد نماز مىكرد و نمازش طولانى مىشد ، وقتى رسيدند كه سوى منزل خويش مىرفت به دو حمله بردند كه خونش بريزند گفت : « خدايا از اينان و ظلمشان و جهالتشان به تو شكايت مىبرم ، خدايا من ضعيفم انتقام مرا از آنها بگير » پس به او ضربت زدند تا خونش را بريختند .\r\nگويد : پس از آن برفتند تا از كوفه برون شدند و سوى مردمه روان شدند .\r\n","description":"","footnote":"","page_name":" 3564 ","page_number":289},
  {"content":"\r\nابو بكر بن عياش گويد : نضر بن قعقاع ذهلى كه مادرش ناجيه دختر هانى بن قبيصه بود به دو رسيد و چون شبيب را بديد وحشت كرد و گفت : « اى امير سلام بر تو با رحمت خداى » سويد ميان سخن وى دويد و گفت : « واى تو بگو اى امير مؤمنان » و او گفت : « اى امير مؤمنان » گويد : عاقبت از كوفه برون شدند و راه مردمه گرفتند ، حجاج بگفت تا ندا دادند اى سوار خدا برنشين و خوشدل باش ، وى بالاى قصر بود ، چراغى آنجا بود كه با يكى از غلامان وى بود ، نخستين كسى كه سوى وى آمد عثمان بن قطن بود كه غلامانش و گروهى از كسانش با وى بودند ، گفت : « من عثمان بن قطنم ، به امير خبر دهيد كه من اينجا هستم ، دستور خويش را بگويد » گويد : غلام به دو گفت : « به جاى خود باش تا دستور امير بيايد » گويد : مردم از هر سو بيامدند ، عثمان شب را با كسانى از مردم كه آنجا فراهم آمدند ، به سر برد تا صبح شد ، آنگاه حجاج بشر بن غالب اسدى را كه از مردم بنى والبه بود با دو هزار كس فرستاد ، زايدة بن قدامهء ثقفى را نيز با دو هزار كس فرستاد ، ابو ضريس وابستهء بنى تميم را با هزار كس از وابستگان فرستاد ، عين صاحب حمام اعين وابستهء بشر بن مروان را نيز با هزار كس فرستاد .\r\nگويد و چنان شده بود كه عبد الملك بن مروان محمد بن موسى بن طلحه را به سيستان گماشته بود و فرمان خويش را براى او نوشته بود و به حجاج نوشته بود .\r\n« اما بعد ، وقتى محمد بن موسى پيش تو آمد دو هزار كس آماده كن و با وى سوى سيستان فرست و در كار فرستادن وى شتاب كن » به محمد بن موسى نيز گفته بود كه با حجاج مكاتبه [ 1 
  ] كند .\r\nگويد : و چون محمد بن موسى بيامد براى آماده شدن كسان معطل ماند نيكخواهانش گفتند : « اى امير زودتر سوى عمل خويش رو كه نمىدانى كار حجاج\r\n\r\n","description":"","footnote":"\r\n[ 1 
  ] كلمهء متن\r\n","page_name":" 3565 ","page_number":290},
  {"content":"\r\nچگونه خواهد بود و چه نظر خواهد داشت » اما محمد بن موسى همچنان بماند تا حادثهء شبيب رخ داد ، حجاج به وى گفت : « به مقابلهء شبيب و اين خارجيان مىروى و با آنها نبرد مىكنى سپس سوى عمل خويش مىروى . » گويد : حجاج جزو اين سالاران عبد الاعلى پسر\r\nعبد الله بن عامر قرشى و زياد ابن عمرو عتكى را نيز فرستاد .\r\nگويد : وقتى شبيب از كوفه برون شد و سوى مردمه رفت ، يكى از مردم حضرموت به نام ناجيه پسر مرثد آنجا بود كه عهده دار باج عبور بود ، وى به حمام رفت ، شبيب وارد حمام شد و او را برون كشيد و گردنش را بزد ، آنگاه شبيب به مقابلهء نضر بن قعقاع رفت ، وى با حجاج از بصره در آمده بود و چون حجاج منزلها را با شتاب مىسپرد وى را پشت سر نهاد . و چون شبيب او را با يارانش بديد بشناخت و گفت : « اى نضر پسر قعقاع ، حكميت خاص خداست » گويد : شبيب مىخواست اين سخن را به نضر تلقين كند ، اما نضر ندانست و گفت : « انا لله و انا اليه راجعون » گويد : ياران شبيب گفتند : « اى امير مؤمنان گويى مىخواهى گفتار خويش را به او تلقين كنى . » و به نضر حمله بردند و او را بكشتند .\r\nگويد : سالاران در ناحيهء سفلاى فرات فراهم آمدند اما شبيب سمتى را كه جمع اين فرماندهان آنجا بودند رها كرد و راه قادسيه گرفت . حجاج زحر بن قيس را با سپاهى نخبه ، يك هزار و هشتصد سوار ، فرستاد و به دو گفت : « شبيب را تعقيب كن و هر جا به او رسيدى با وى نبرد كن ، مگر اينكه در كار رفتن باشد كه اگر سوى تو باز نگشت يا فرود نيامد و مقابل تو توقف نكرد وى را رها كن ، اما اگر بماند از آنجا دور مشو تا با وى نبرد كنى » گويد : زحر برفت تا به سليحين رسيد . شبيب از آمدن وى خبر يافت و سوى وى آمد كه تلاقى كردند ، زحر عبد الله بن كنار نهدى را كه مردى دلير بود بر پهلوى\r\n","description":"","footnote":"","page_name":" 3566 ","page_number":291},
  {"content":"\r\nراست خويش نهاد ، عدى بن عدى كندى شيبانى را بر پهلوى چپ خويش نهاد .\r\nشبيب نيز همه سواران خود را يك گروه كرد و صف را بشكافت و آن را به هم ريخت و به نزد زحر رسيد و او پياده شد و نبرد كرد تا از پاى در آمد و يارانش هزيمت شدند كه پنداشتند زحر را كشته‌اند ، اما به هنگام سحر كه سرما در او اثر كرد برخاست و به راه افتاد و وارد دهكده اى شد و باقى شب را آنجا به سر برد كه وى را از آنجا سوى كوفه بردند ، ده و چند زخم نيزه و شمشير به سر و صورت داشت ، چند روز آنجا ببود . آنگاه پيش حجاج رفت كه بر چهره و روى زخمهاى وى پنبه بود .\r\nحجاج او را با خويشتن بر تخت نشانيد و به كسانى كه اطراف وى بودند گفت : « هر كه مىخواهد يكى از اهل بهشت را بنگرد كه ميان كسان راه مىرود اما شهيد است به اين نگاه كند . »\r\nگويد : ياران شبيب كه پنداشتند زحر بن قيس را كشته‌اند ، به دو گفتند : « يك سپاهشان را هزيمت كرديم و يكى از اميران بزرگشان را كشتيم ، اكنون آسوده خاطر برويم . » شبيب گفت : « كشتن اين مرد و هزيمت كردن اين سپاه ، اميران و سپاههايى را كه از پى شما فرستاده‌اند به ترس انداخته بياييد سوى آنها رويم كه به خدا اگر آنها را كشتيم ان شاء الله مانعى در راه وصول به حجاج و گرفتن كوفه نيست . » گفتند : « ما مطيع و تابع راى تو هستيم و در اختيار توايم » گويد : پس آنها را با شتاب ببرد تا به نجران رسيد ، نجران كوفه كه در ناحيهء عين التمر بود ، آنگاه در باره جمع قوم خبر جست گفتند كه در رود بار ناحيهء سفلاى فرات در بهفتاد پايين بيست و چهار فرسخى كوفه فراهم آمده‌اند .\r\nگويد : حجاج از حركت شبيب به جانب آنها خبر يافت و عبد الرحمن بن - غرق وابستهء ابن عقيل را كه مورد حرمت وى بود روانه كرد و گفت : « پيش اين جماعت ، يعنى جماعت اميران برو و خبرشان بده كه از دين گشتگان سوى آنها مىروند\r\n","description":"","footnote":"","page_name":" 3567 ","page_number":292},
  {"content":"\r\nو بگو اگر به جنگ پرداختند ، امير جماعت زايدة بن قدامه است . » گويد : ابن غرق پيش آنها رفت و قضيه را با آنها گفت و بازگشت .\r\nعبد الرحمن بن جندب گويد : وقتى شبيب به نزد ما رسيد هفت امير داشتيم كه زايدة بن قدامه امير جمع بود ، هر يك از اميران ياران خويش را جداگانه آرايش داده بودند : زياد بن عمرو عتكى بر پهلوى راست ما بود بشر بن غالب اسدى بر پهلوى چپ ما بود ، هر يك از اميران با ياران خويش ايستاده بودند .\r\nشبيب بيامد تا بر تپه اى بايستاد و از بالا به مردم نگريست ، وى بر اسبى تيره رنگ و پيشانى سپيد بود ، آرايش سپاه را بديد ، آنگاه سوى ياران خويش بازگشت و با سه گروه سوار بيامد و چون به كسان نزديك شد يك گروه سوار كه سويد بن سليم همراه آن بود برفت و مقابل پهلوى راست ما بايستاد ، گروه سوارى كه مصاد برادر شبيب با آن بود برفت و مقابل پهلوى چپ ما بايستاد . شبيب با يك گروه سوار بيامد و مقابل قلب بايستاد .\r\nگويد : زايدة بن قدامه روان شد و از پهلوى راست تا پهلوى چپ ميان مردم بگشت و آنها را ترغيب مىكرد و مىگفت :\r\n« اى بندگان خدا شما گروه بيشتريد و پاكانيد و گروه اندك خبيثان مقابل شما آمده‌اند ، خدايم به فدايتان كند ، در كار دو حمله يا سه حمله به آنها ثابت قدم باشيد آنگاه فيروزى رخ مىدهد و حايل و مانعى در مقابل آن نيست . مگر آنها را نمىبينيد ، به خدا دويست كس نيستند به مقدار خورندگان يك سرند ، اينان دزدانند و از دين گشتگان ، آمده‌اند خونهاى شما را بريزند و غنيمتتان را بگيرند ، نبايد آنها در كار گرفتن غنيمت ، از شما در كار محافظت آن نيرومندتر باشند كه آنها اندكند و شما بسيار ، آنها از جماعت بريده‌اند و شما به جماعت پيوسته‌ايد ، چشمها را فرو نهيد و با نيزه ها مقابل آنها رويد و حمله نكنيد تا دستورتان دهم . » آنگاه به جاى خويش باز آمد .\r\nگويد : سويد بن سليم به زياد بن عمرو حمله برد كه صفشان عقب رفت اما زياد\r\n","description":"","footnote":"","page_name":" 3568 ","page_number":293},
  {"content":"\r\nبا حدود يك نيمه از ياران خويش ثبات ورزيد . آنگاه سويد اندكى عقب رفت و دوباره حمله برد و لختى با نيزه ها بجنگيدند .\r\nفروه بن لقيط گويد : به خدا من آن روز با آنها بودم .\r\nگويد : لختى با نيزه ها ضربت زديم كه در مقابل ما ثبات ورزيدند چندان كه پنداشتيم از جاى نخواهند رفت . زياد بن عمرو به سختى نبرد مىكرد و بانگ مىزد :\r\n« اى سواران من » و با شمشير حمله مىبرد و سخت مىجنگيد . آن روز سويد بن سليم را ديدم كه دليرتر و جنگاورتر مردم عرب بود و كسى مقابل او نمىرفت .\r\nگويد : عاقبت اندكى از آنها فاصله گرفتيم و ديديمشان كه به هم مىريختند ، ياران شبيب به دو گفتند : « مگر نمىبينى كه در هم مىريزند ، به آنها حمله كن » گويد : اما شبيب گفت : « بگذاريدشان تا سبك شوند » و اندكى آنها را وا گذاشتند ، سپس بار سوم حمله برد كه هزيمت شدند . زياد بن عمرو را ديدم كه با شمشير مىزدندش اما هر شمشيرى كه به او مىخورد وا مىخورد و در هم مىشكست كه زره داشت . ديدمش كه بيشتر از بيست شمشير به او خورد اما هيچكدام آسيبش نزد ، عاقبت هزيمت شد . زخم كوچكى برداشته بود و اين به هنگام شب بود .\r\nگويد : آنگاه به عبد الاعلى پسر عبد الله بن عامر حمله برديم و او را هزيمت كرديم ، با ما نبرد چندانى نكرد ، لختى بجنگيد و شنيدم كه زخمى شده آنگاه به زياد ابن عمرو پيوست و به فرار برفتند و ما در سمت مغرب پيش محمد بن موسى رسيديم كه با ما سخت بجنگيد و ثبات ورزيد .\r\nعبد الرحمن بن جندب و فروة بن لقيط گويند : مصاد برادر شبيب به بشر بن غالب كه بر پهلوى چپ بود حمله برد كه سخت بكوشيد و بزرگى نمود و ثبات ورزيد پياده شد و كسانى از مردم صبور در حدود پنجاه كس با وى پياده شدند و با شمشيرهاى خويش ضربت زدند تا همگى كشته شدند . عروة بن ناجذ ازدى با آنها بود و مادرش زراره نيز بود كه در ميان ازديان تولد يافته بود و پسرانش به نام وى شهره\r\n","description":"","footnote":"","page_name":" 3569 ","page_number":294},
  {"content":"\r\nشده بودند .\r\nو چون بشر را بكشتند و يارانش هزيمت شدند به ابو ضريس وابستهء بنى تميم كه جانشين بشر بن غالب بود حمله بردند و او را هزيمت كردند كه تا محل اعين رسيد و آنجا به او و اعين حمله بردند و هر دو را هزيمت كردند و تا به نزد زايدة بن قدامه پيش راندند و چون پيش زايده رسيدند وى پياده شد و بانگ زد كه اى مسلمانان ، زمين ، زمين ، سوى من آييد ، سوى من آييد ، مبادا آنها بر كفرشان از شما بر ايمانتان ثابتقدمتر باشند .\r\nگويد : زايده همه شب با آنها بجنگيد تا سحر شد آنگاه شبيب با گروهى از ياران خويش به دو حمله برد و او و يارانش را بكشت كه پيكرهاشان به دور وى افتاده بود .\r\nعبد الرحمان بن جندب گويد : آن شب شنيدم كه زايدة بن قدامه بانگ برداشته بود و مىگفت : « اى مردم ! صبورى كنيد و ثبات ورزيد . شما كه ايمان داريد ، اگر خدا را يارى كنيد ياريتان كند و قدمهايتان را ثبات دهد » [ 1 
  ] و همچنان با آنها نبرد كرد و پيش رفت و روى نگردانيد تا كشته شد .\r\nفروة بن لقيط گويد : ابو الصقر شيبانى مىگفت كه زايدة بن قدامه را او كشته بود اما ديگرى نيز به نام فضل پسر عامر با وى در اين باب سخن داشت .\r\nگويد : وقتى شبيب زائدة بن قدامه را بكشت ابو الضريس واعين به قصرى بزرگ در آمدند شبيب به ياران خويش گفت : « شمشير از كسان بر داريد و آنها را به بيعت بخوانيد » هنگام سپيده دم بود كه آنها را به بيعت خواندند .\r\nعبد الرحمان بن جندب گويد : من جزو كسانى بودم كه پيش وى رفتند و بيعت كردند ، توقف كرده بود ، بر اسبى بود و سوارانش در اطراف او توقف كرده بود ، هر كه مىآمد با او بيعت كند شمشيرش را از دوشش بر مىداشتند و سلاحش\r\n\r\n","description":"","footnote":"\r\n[ 1 
  ] يا أَيُّهَا الَّذِينَ آمَنُوا إِنْ تَنْصُرُوا الله يَنْصُرْكُمْ وَيُثَبِّتْ أَقْدامَكُمْ 47 : 7 . محمد آيهء 7\r\n","page_name":" 3570 ","page_number":295},
  {"content":"\r\nرا مىگرفتند ، آنگاه به شبيب نزديك مىشد و به عنوان امارت مؤمنان به دو سلام مىگفت آنگاه رها مىشد .\r\nگويد : چنين بوديم تا وقتى سپيده دميد ،\r\nمحمد بن موسى در اقصاى اردوگاه بود و گروهى از يارانش نيز با وى بودند و چون سپيده دميد اذانگوى خويش را بگفت تا اذان گويد و چون شبيب اذان را شنيد گفت : « اين چيست ؟ » گفتند : « اين محمد بن موسى بن طلحه است كه از جا نرفته » گفت : « مىدانستم كه حمق و گردنفرازى وى به اين كار وادارش مىكند ، اينان را از ما دور كنيد كه فرود آييم و نماز كنيم » گويد : فرود آمد و اذان گفت ، آنگاه پيش ايستاد و با ياران خويش نماز كرد و اين دو آيه را خواند :\r\n« * ( وَيْلٌ لِكُلِّ هُمَزَةٍ لُمَزَةٍ 104 : 1 ) * » [ 1 
  ] و « * ( أَ رَأَيْتَ الَّذِي يُكَذِّبُ بِالدِّينِ 107 : 1 ) * » [ 2 
  ] يعنى : واى بر عيبجوى طعنه زن . مگر آنكه را كه تكذيب روز جزا مىكند نديدى ؟ پس از آن سلام نماز بگفت ، آنگاه سوار شدند و به آنها حمله برد كه گروهى از ياران محمد هزيمت شدند و گروهى ديگر به جاى ماندند .\r\nفروه گويد : هرگز فراموش نمىكنم كه وقتى به دو تاختيم با شمشير خويش جنگ مىكرد و اين آيات را مىخواند :\r\n« * ( الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ . وَلَقَدْ فَتَنَّا الَّذِينَ من قَبْلِهِمْ فَلَيَعْلَمَنَّ الله الَّذِينَ صَدَقُوا وَلَيَعْلَمَنَّ الْكاذِبِينَ 29 : 1 - 3 ) * [ 3 
  ] » يعنى : الف . لام . ميم . مگر اين مردم پنداشته‌اند ( به محض ) اينكه گويند ايمان داريم رها شوند و امتحان نشوند . كسانى را كه پيش از ايشان بودند امتحان كرديم\r\n\r\n","description":"","footnote":"\r\n[ 1 
  ] همزه آيه 1\r\n[ 2 
  ] ماعون آيه 1\r\n[ 3 
  ] عنكبوت آيه 1 و 2\r\n","page_name":" 3571 ","page_number":296},
  {"content":"\r\nتا خدا كسانى را كه راست گفتند معلوم كند و دروغگويان را نيز معلوم كند .\r\nگويد : و همچنان ضربت زد تا كشته شد .\r\nگويد : شنيدم كه يارانم مىگفتند شبيب بود كه او را كشته بود . پس از آن ما فرود آمديم و هر چه را كه در اردوگاه بود بگرفتيم و آنها كه با شبيب بيعت كرده بودند فرارى شدند و هيچكس از آنها به جاى نماند .\r\nدربارهء كار محمد بن موسى روايتى جز آنچه آوردم گفته‌اند از جمله اين كه عبد الملك بن مروان محمد بن موسى را ولايت سيستان داده بود و حجاج به دو نوشت :\r\n« تو عامل هر ولايتى كه از آنجا عبور مىكنى ، اينك شبيب در راه تو است » و محمد راه سوى وى بگردانيد . شبيب كس پيش او فرستاد كه فريبت داده‌اند و حجاج ترا سپر بلاى خويش كرده ، تو همسايه اى و حقى دارى به طرف كارى كه دستورت داده‌اند برو و من تعهد مىكنم كه آزارت نكنم .\r\nگويد : اما محمد به نبرد وى اصرار داشت . شبيب با وى مقابل شد و باز كس فرستاد اما او به نبرد اصرار داشت و هماورد خواست كه بطين و سپس قعنب آنگاه سويد به هماوردى وى رفتند اما هماوردى جز شبيب نخواست .\r\nبه شبيب گفتند : « ترا مىخواهد و به ما بى اعتناست » گفت : « چه مىانديشيد ، اشراف چنينند » گويد : آنگاه شبيب به هماوردى وى آمد ، گفت : « ترا به خدا خودت را به كشتن مده كه حق همسايگى دارى » گويد : اما محمد به نبرد وى اصرار داشت و شبيب به دو حمله برد و با عصاى آهنينى\r\nكه دوازده رطل شامى بود به دو زد و خودش را با سرش در هم شكست كه بيفتاد ، آنگاه وى را كفن كرد و به گور كرد و آنچه را از اردوى وى به غنيمت گرفته بودند بخريد و پيش كسانش فرستاد و از ياران خويش عذر خواست و گفت : « وى در كوفه همسايهء من بود و حق دارم آنچه را به غنيمت گرفته‌ام به بيدينان هبه كنم . »\r\n","description":"","footnote":"","page_name":" 3572 ","page_number":297},
  {"content":"\r\nابو عبيده گويد : محمد بن موسى با عمرو بن عبيد الله در فارس بود و با وى در نبرد ابى فديك حضور داشت و بر پهلوى چپ سپاه وى بود و به دليرى و جنگاورى شهره بود . عمرو بن عبيد الله دختر خويش ام عثمان را به دو داد ، خواهر وى زن عبد الملك بن مروان بود كه وى را ولايتدار سيستان كرد ، از كوفه گذشت كه حجاج آنجا بود به حجاج گفتند : « اگر اين با دليرى و خويشاوندىاى كه با عبد الملك دارد به سيستان رود و يكى از كسانى كه به تعقيب اويى به دو پناه برد او را از تو بدارد . » حجاج گفت : « تدبير چيست ؟ » گفتند : « پيش او روى و سلام گويى و از دليرى و جنگاورى وى سخن آرى و گويى كه شبيب در راه اوست و ترا خسته كرده و اميد دارى كه خدا ترا به دست محمد از او آسوده كند و شهرت و افتخار آن نصيب وى شود . » گويد : حجاج چنان كرد و محمد بن موسى سوى شبيب رفت كه به نبرد وى آمد . شبيب به دو گفت : « من خدعه حجاج را دانستم كه ترا فريب داد و سپر بلاى خويش كرد . چنين دانم كه ياران وى به هنگام خطر ترا رها كنند كه مانند يارانت از پا در آيى ، از من بشنو و دنبال كارت برو كه دريغم آيد كشته شوى » گويد : اما محمد بن موسى نپذيرفت و شبيب با وى هماوردى كرد و خونش بريخت .\r\nعبد الرحمان گويد : ابو برده پسر ابو موسى اشعرى از جمله كسانى بود كه آن شب با شبيب بيعت كرد و چون بيعت كرد شبيب به دو گفت : « تو ابو برده نيستى ؟ » گفت : « چرا » شبيب به ياران خويش گفت : « اى دوستان من ، پدر اين يكى از حكمان بود . » گفتند : « پس چرا اين را نكشيم ؟ »\r\n","description":"","footnote":"","page_name":" 3573 ","page_number":298},
  {"content":"\r\nگفت : « اين به سبب كارى كه پدرش كرده گناهى ندارد » گفتند : « بله » گويد : صبحگاهان شبيب سوى قصرى آمد كه ابو ضريس و اعين آنجا بودند\r\nكه تير به او انداختند و حصارى شدند ، آن روز شبيب آنجا ببود آنگاه برفت .\r\nگويد : ياران شبيب به دو گفتند : « مقابل كوفه كسى نيست كه مانع ما شود » و او نيك نگريست و ياران خويش را ديد كه زخمى شده بودند و به آنها گفت : « بيش از آنچه كرده‌ايد تكليفى نداريد » و آنها را از راه نفر و صراة و بغداد ببرد تا به خانيجار رسيد و آنجا مقيم شد » گويد : وقتى حجاج خبر يافت كه شبيب راه نفر گرفته پنداشت كه آهنگ مداين دارد كه دروازه كوفه بود و هر كه مداين را مىگرفت بيشتر سرزمين كوفه به دست وى بود و اين ، حجاج را به وحشت انداخت و كس فرستاد و عثمان بن قطن را پيش خواند و سوى مداين فرستاد و منبر و نماز و كمكهاى جوخى و خراج استان [ 1 
  ] را به دو سپرد .\r\nگويد : عثمان با شتاب روان شد و به مداين رفت . حجاج عبيد الله بن ابى عصيفير را از آنجا برداشت ، جزل چند ماهى آنجا بود و زخمهاى خويش را مداوا مىكرد . ابن ابى عصيفير به عيادت او مىرفت و حرمت مىكرد .\r\nگويد : و چون عثمان بن قطن به مداين آمد به عيادت جزل نرفت و به دو نپرداخت و لطفى نكرد . جزل گفت : « خدايا بخشش و كرم و بزرگوارى ابن ابى عصيفير را بيفزاى و تنگ چشمى و بخل عثمان بن قطن را نيز فزون كن » گويد : آنگاه حجاج ، عبد الرحمان بن محمد بن اشعث را پيش خواند و به دو گفت : « كسان را برگزين و به تعقيب اين دشمن برو » به دو گفت : شش هزار كس برگزيند و او سواران و سران قوم را برگزيد و شش هزار كس از قوم خويش ، كنده ، و از مردم حضرموت بيرون زد . حجاج گفت در كار\r\n\r\n","description":"","footnote":"\r\n[ 1 
  ] كلمهء متن\r\n","page_name":" 3574 ","page_number":299},
  {"content":"\r\nاردو زدن شتاب كند و او در دير عبد الرحمان اردو زد ، چون حجاج مىخواست آنها را روان كند چنين نوشت :\r\n« اما بعد ، شما عادت زبونان گرفته‌ايد و به روز نبرد پشت به « دشمن كرده‌ايد و اين رسم كافران است . بارها و بارها از شما در گذشته‌ام « اما به راستى قسم ياد مىكنم كه اگر اين كار را تكرار كنيد ، چنان « عقوبتتان كنم كه از اين دشمنى كه از آن به دل دشتها و دره ها مىگريزيد « و در فرو رفتگى رودها و پناهگاه كوهها نهان مىشويد ، سختتر باشد « هر كه به جان خويش علاقه دارد بترسد و مايهء زحمت خويش نشود كه « هر كه اخطار كرد عذر از ميانه برداشت ، اگر زنده اى را بانگ زنى « بشنود اما كسى را كه بانگ مىزنى زنده نيست و سلام بر شما »\r\nگويد : پس عبد الرحمان با كسان روان شد و چون به مداين رسيد يك روز و شب آنجا بماند و يارانش بايسته هاى خويش را خريدند ، آنگاه ميان كسان بانگ حركت زد كه حركت كردند و به راه افتادند .\r\nگويد : عبد الرحمان پيش عثمان بن قطن رفت ، پس از آن پيش جزل رفت و از زخمهاى وى پرسيد و لختى از او پرس و جو كرد و با وى سخن كرد .\r\nجزل به دو گفت : « اى عمو زاده تو به مقابلهء يكه سواران عرب و جنگ - آزمودگان و اسبپروردگان مىروى ، به خدا گويى از دنده هاى اسب خلق شده‌اند ، سپس بر پشت آن نشسته‌اند ، آنها شيران بيشه‌اند . يك سوارشان دليرتر از صد كس است اگر حمله نكنى حمله كند ، اگر از او دور شوند پيش آيد ، من با آنها نبرد كرده‌ام و آنها را آزموده‌ام ، وقتى در صحراى باز با آنها روبرو شده‌ام به من آسيب زده‌اند و به من برترى داشته‌اند و چون خندق زده‌ام و در تنگنايى با آنها نبرد كرده‌ام توفيقى داشته‌ام و ظفر يافته‌ام . تا آنجا كه توانى بى آرايش و بيرون خندق با آنها مقابله مكن »\r\n","description":"","footnote":"","page_name":" 3575 ","page_number":300},
  {"content":"\r\nگويد : سپس با جزل وداع كرد كه به دو گفت : « اينك فسيفساء اسب مرا ببر كه اسبى از آن پيشى نمىگيرد . » پس عبد الرحمان اسب را گرفت و با كسان سوى شبيب رفت و چون نزديك وى رسيد شبيب راه دقوقا و شهر رور گرفت عبد الرحمان از پى وى برفت و چون به سر حد رسيد بماند و گفت : « او به سرزمين موصل است بايد از ولايت خويش دفاع كنند يا وى را رها كنند » گويد : اما حجاج بن يوسف به دو نوشت :\r\n« اما بعد ، شبيب را تعقيب كن و هر كجا رفت به دنبالش برو تا به « او برسى و خونش را بريزى يا از آنجا برانى ، كه حكومت ، حكومت « امير مؤمنان است و سپاه سپاه اوست و السلام » گويد : وقتى عبد الرحمان نامهء حجاج را خواند از پى شبيب روان شد شبيب بجا مىماند و چون عبد الرحمان به وى نزديك مىشد شبيخون مىآورد اما مىديد كه به دور خويش خندق زده و احتياط بداشته و مىرفت و او را وا مىگذاشت . عبد الرحمان از پى او روان مىشد ، و چون خبر مىيافت كه عبد الرحمان حركت كرده و پيش مىرود با سواران رو سوى وى مىكرد و چون نزديك مىرسيد مىديد سواران و پيادگان را به صف كرده و تيراندازان را پيش انداخته\r\nو از غافلگيرى و خلل به دور است ، پس مىرفت و او را وا مىگذاشت .\r\nگويد : و چون شبيب ديد كه عبد الرحمان را غافلگير نمىكند و به او دست نمىيابد ، وقتى عبد الرحمان با سپاه نزديك او مىرسيد حركت مىكرد و ده تا بيست فرسخ مىرفت آنگاه در زمينى سنگلاخ و باير جاى مىگرفت و مىماند تا عبد الرحمان برسد و چون نزديك شبيب مىرسيد وى حركت مىكرد و ده يا بيست فرسخ مىرفت و باز در محلى سنگلاخ و سخت فرود مىآمد و مىماند تا عبد الرحمان نزديك شود .\r\n","description":"","footnote":"","page_name":" 3576 ","page_number":301},
  {"content":"\r\nعبد الرحمان بن جندب گويد : شبيب اين سپاه را به مشقت انداخت و سختى داد و اسبانشان را فرسوده و بى پا كرد كه محنتهاى گوناگون از او ديدند عبد الرحمان همچنان در تعقيب وى بود تا از خانقين عبور كرد ، آنگاه از جلولا گذشت و به تامرا رسيد ، سپس برفت تا در يكى از دهكده هاى موصل فرود آمد به نام « بت » كه سرحد ولايت بود و ميان آنجا تا سرزمين كوفه رودى به نام « حولايا » فاصله بود .\r\nگويد : عبد الرحمان بيامد و در رود حولايا و راذان بالا به سرزمين جوخى جاى گرفت ، در فرو رفتگيهاى رود فرود آمد و آنجا را پسنديد كه همانند خندق و حصار بود .\r\nگويد : شبيب كس پيش عبد الرحمان فرستاد كه اين روزها روزهاى عيد ما و شماست ، اگر خواهيد متاركه كنيد تا اين روزها را بگذرانيم .\r\nعبد الرحمان گفت : « بله » ، كه چيزى را بيشتر از طفره و متاركه خوش نداشت .\r\nگويد : عثمان بن قطن به حجاج نوشت :\r\n« اما بعد ، امير را كه خدايش قرين صلاح بدارد خبر مىدهم كه عبد الرحمان همه جوخى را يك خندق كرده و شبيب را رها كرده كه خراج آنجا را بكاهد و مردمش را بخورد و السلام » گويد : حجاج به دو نوشت :\r\n« اما بعد ، آنچه را دربارهء عبد الرحمان ياد كرده بودى فهم كردم « قسم به دينم كه چنان كرده ،\r\nسوى سپاه رو كه امير آنهايى و شتاب كن « كه با از دين گشتگان مقابل شوى كه خدايت بر آنها ظفر مىدهد ان شاء الله « و السلام » گويد : حجاج مطرف بن مغيرة بن شعبه را سوى مداين فرستاد و عثمان حركت كرد و پيش عبد الرحمان و مردم كوفه رفت كه بر رود حولايا نزديك بت اردو زده\r\n","description":"","footnote":"","page_name":" 3577 ","page_number":302},
  {"content":"\r\nبودند ، شب سه شنبه روز ترويه بود ، عثمان بر استرى بود و مردم را ندا داد كه اى مردم براى مقابله دشمن حركت كنيد .\r\nگويد : مردم به طرف او دويدند و گفتند : « ترا به خدا اينك شب است و كسان آمادهء جنگ نيستند ، امشب را به سر كن ، سپس مردم را با آرايش همراه ببر . » اما عثمان مىگفت : « بايد با آنها نبرد كنم كه فرصت از آن ما خواهد بود يا از آن آنها » عبد الرحمان بيامد و عنان مركب او را گرفت و قسمش داد كه پياده شود .\r\nعقيل بن شداد سلولى گفت : « نبرد با آنها را كه اكنون آهنگ آن دارى فردا مىكنى ، كه فردا براى تو و سپاه بهتر است ، اينك وقت با دو غبار است و شب آمده ، فرود آى و صبحگاهان ما را سوى آنها ببر » گويد : عثمان فرود آمد و باد بر او وزيد و از غبار به زحمت افتاد ، عامل خراج ، بوميان را پيش خواند كه سرا پرده اى براى وى به پا كردند كه شب را در آن به سر برد .\r\nگويد : صبحگاه روز چهار شنبه مردم بت پيش شبيب رفتند كه در دير آنها جاى گرفته بود و گفتند : « خدايت قرين صلاح بدارد تو بر ضعيفان و سرانه پردازان رحم مىكنى و كسانى كه بر آنها تسلط دارى با تو سخن مىكنند و از گرفتارىهاى خود شكايت پيش تو مىآرند و در كارشان مىنگرى و زحمت از آنها باز مىدارى اما اين قوم جبارانند و سخن نمىشنوند و عذر نمىپذيرند ، به خدا اگر خبردار شوند كه تو در دير ما جاى دارى وقتى به روى بى گفتگو ما را مىكشند ، اگر خواهى بر كنار دهكده جاى گير كه بر ضد ما دستاويز نداشته باشند . » شبيب گفت : « چنين مىكنم » آنگاه برون شد و كنار دهكده جاى گرفت .\r\nگويد : عثمان همه شب قوم را ترغيب مىكرد و چون صبح بر آمد و اين به\r\n","description":"","footnote":"","page_name":" 3578 ","page_number":303},
  {"content":"\r\nروز چهارشنبه بود ، با كسان برون شد ، بادى سخت به روى آنها وزيد و غبار برخاست و كسان بانگ بر آوردند كه ترا به خدا در چنين روزى ما را برون مبر كه باد رو به روى ماست و آن روز به جاى ماند .\r\nگويد : شبيب مىخواست با آنها نبرد كند و يارانش بيامدند و چون ديد كه آن قوم نيامدند به جاى ماند .\r\nو چون شب پنجشنبه در آمد ، عثمان برون شد و كسان را به ترتيب چهار ناحيه كوفه آرايش داد و مردم هر ناحيه را به يك طرف اردوگاه جاى داد و به آنها گفت : « با همين آرايش حركت كنيد . » از آنها پرسيد : « بر پهلوى راستتان كى بود ؟ » گفتند : « خالد بن نهيك بن قيس كندى . بر پهلوى چپ ما نيز عقيل بن شداد سلولى بود » گويد : پس عثمان آنها را خواست و گفت : « به جايى كه بوده‌ايد بايستيد كه من شما را بر پهلوها گماشتم ، ثبات ورزيد و پراكنده مشويد ، به خدا من از جاى نمىروم تا نخلهاى راذان از ريشه بر آيد » گفتند : « قسم به خدايى كه جز او خدايى نيست ما نيز فرار نمىكنيم تا ظفر يابيم يا كشته شويم » گفت : « خدايتان پاداش نيك دهد » گويد : آنگاه ببود تا با كسان نماز صبح بكرد ، آنگاه حركت كرد ، مردم تميم و همدان را در سمت رود حولايا نهاد كه پهلوى چپ بود . مردم كنده و ربيعه و مذحج و اسد را بر پهلوى چپ نهاد و خود او پياده شد و با پيادگان به راه افتاد .\r\nگويد : شبيب نيز حركت كرد ، آن روز با يكصد و هشتاد و يك كس بود ، از رود گذشت و به طرف آنها آمد ، وى بر پهلوى راست ياران خويش بود سويد بن سليم را بر پهلوى چپ نهاده بود . مصاد بن يزيد برادر خويش را بر قلب نهاده بود .\r\nآنگاه حمله بردند و از همديگر پيشى مىگرفتند .\r\n","description":"","footnote":"","page_name":" 3579 ","page_number":304},
  {"content":"\r\nنضر بن صالح گويد : عثمان پيوسته مىگفت : « اگر از مردن يا كشته شدن فرار كنيد فرار كردن سودتان ندهد كه در اين صورت جز مدت كمى برخوردار نخواهيد شد . » [ 1 
  ] آنها كه دين خود را محافظت مىكنند و از غنيمت خويش دفاع مىكنند كجا هستند ؟ » عقيل بن شداد حبشى سلولى گفت : « شايد من يكى از آنها باشم ، آنان در جنگ رودبار كشته شدند . » گويد : آنگاه شبيب به ياران خويش گفت : « من از سمت رودخانه به پهلوى چپ آنها حمله مىبرم و چون پهلوى چپ را هزيمت كردم ، پهلودار چپ من به پهلوى راست آنها حمله برد و قلب دار از جاى نرود تا دستور من بيايد . » آنگاه با پهلوى راست ياران خويش از سمت رودخانه بر پهلوى چپ عثمان بن قطن حمله برد كه هزيمت شدند . عقيل بن شداد پياده شد و بجنگيد تا كشته شد .\r\nدر آن روز مالك بن عبد الله همدانى مرهبى عموى عباس بن عبد الله كشته شد .\r\nگويد : شبيب وارد اردوگاه قوم شد . سويد بن سليم با پهلوى چپ شبيب بر پهلوى راست عثمان حمله برد و آن را به هزيمت داد . خالد بن نهيك كندى پهلودار راست پياده شد و نبردى سخت كرد شبيب از پشت سر به دو حمله برد ، خالد با مردم كنده و ربيعه بود و پهلوى راست سپاه با وى بود ، شبيب از او جدا نشد تا با شمشير بزد و او را بكشت .\r\nگويد : عثمان بن قطن با سر دستگان و بزرگان و سواران قوم كه با وى پياده شده بودند سوى قلب خوارج رفت كه برادر شبيب با شصت پياده آنجا بود و چون نزديك آنها رسيد با بزرگان و مردم صبور قوم حمله برد و چندان ضربت زدند كه آنها را پراكنده كردند ، شبيب با سواران از پشت سر به آنها حمله برد و ناگهان نيزه ها\r\n\r\n","description":"","footnote":"\r\n[ 1 
  ] لَنْ يَنْفَعَكُمُ الْفِرارُ إِنْ فَرَرْتُمْ من الْمَوْتِ أَوِ الْقَتْلِ وَإِذاً لا تُمَتَّعُونَ إِلَّا قَلِيلًا 33 : 16 - احزاب آيهء 16\r\n","page_name":" 3580 ","page_number":305},
  {"content":"\r\nدر پشتهايشان به كار افتاد كه آنها را به رو مىافكند سويد بن سليم نيز با سواران خويش حمله برد ، مصاد و يارانش نيز كه شبيب آنها را پياده كرده بود باز آمدند و لختى بجنگيدند ، عثمان بن قطن نبردى نكو كرد ، آنگاه خوارج حمله آوردند و آنها را در ميان گرفتند . مصاد برادر شبيب به عثمان حمله برد و با شمشير ضربتى به دو زد كه به دور خويش بگشت و گفت : « فرمان خدا نفاذ يافت . » ، آنگاه خوارج او را بكشتند .\r\nگويد : ابرد بن ربيعهء كندى نيز آن روز كشته شد ، وى بر تپه اى بود ، سلاح خويش را به طرف غلامش افكند و اسب خويش را به دو داد و بجنگيد تا كشته شد ، عبد الرحمان از پاى در آمد ، ابن ابى سبره جعفى كه بر استرى بود ، او را بديد و گفت : « برنشين . » عبد الرحمان گفت : « كى پشت سر مىنشيند ؟ » ا بن ابى سبره گفت : « سبحان الله ، تو اميرى و جلو مىنشينى . » گويد : عبد الرحمان بر نشست و به ا بن ابى سبره گفت : « به مردم بانگ بزن كه سوى دير ابو مريم روند . » ، كه او بانگ زد و به راه افتادند .\r\nگويد : و اصل بن حارث سكونى اسب عبد الرحمان را كه جزل به دو داده بود بديد كه در اردوگاه مىدويد و يكى از ياران شبيب آن را بگرفت و پنداشت عبد الرحمان هلاك شده و او را در ميان كشتگان مىجست اما نيافت و چون پرسش كرد گفتند : « يكى را ديديم كه از مركب خويش پياده شد و او را برداشت ، خود او بود ، هميندم از اين راه رفت . » گويد : و اصل بن حارث بر يابوى خويش به دنبال وى رفت ، غلام و اصل نيز با وى بود كه بر استرى نشسته بود ، و چون نزديك آنها رسيدند محمد بن ابى سبره به عبد الرحمان گفت : « به خدا دو سوار به ما رسيدند . » عبد الرحمان گفت : « مگر دو كس بيشترند ؟ »\r\n","description":"","footnote":"","page_name":" 3581 ","page_number":306},
  {"content":"\r\nگفت : « نه ؟ » گفت : « دو كس از دو كس وانماند . » گويد : و همچنان با ا بن ابى سبره سخن مىكرد كه گويى به آنها اعتنا نداشت تا آن دو كس رسيدند ، ا بن ابى سبره گفت : « خدايت قرين رحمت بدارد ، آن دو كس به ما رسيدند . » عبد الرحمان گفت : « پياده شويم . » گويد : پياده شدند و شمشيرها را كشيدند و سوى آنها رفتند ، و چون و اصل آنها را بديد بشناختشان و گفت : « شما آنجا كه بايد پياده مىشديد نشديد اينجا پياده مىشويد . » ، آنگاه عمامه از چهره پس زد كه او را بشناختند و خوش آمد گفتند .\r\nو اصل به ا بن اشعث گفت : « وقتى اسب تو را ديدم كه در اردوگاه مىدويد پنداشتم پياده مانده اى و يابويم را آوردم كه سوار شوى ، پس عبد الرحمان استر ابن ابى سبره را به دو داد و بر يابو نشست و برفت تا به دير اليعار رسيد .\r\nگويد : شبيب به ياران خويش بگفت تا شمشير از كسان بداشتند و آنها را به بيعت خواند و كسانى از پيادگان كه به جاى مانده بودند بيامدند و با وى بيعت كردند .\r\nابو صقر محلمى به دو گفت : « در دل رود هفت كس از كوفيان را كشتم كه آخرين آنها يكى بود كه در جامه‌ام آويخت و بانگ زد و مرا بترسانيد ، آنگاه به دو پرداختم و خونش را بريختم . » گويد : از مردم كنده يكصد و بيست كس كشته شده بود و از مردم ديگر يك هزار يا ششصد كس كشته شده بود . آن روز بيشتر سر دستگان كشته شده بودند .\r\nابو مخنف گويد : قدامة بن حازم خثعمى به من مىگفت كه آن روز جمعى از مردم خثعم كشته شده بودند .\r\n","description":"","footnote":"","page_name":" 3582 ","page_number":307},
  {"content":"\r\nگويد : عبد الرحمان آن شب را در دير اليعار به سر كرد ، دو سوار سوى وى آمدند و بالاى خانه پيش وى رفتند ، يكى نيز نزديك آنها ايستاد . يكى از سواران مدتى دراز با عبد الرحمان خلوت كرد و آهسته سخن مىكرد ، آنگاه وى و يارانش پايين آمدند ، مردم مىگفتند : « وى شبيب بود كه به وى نامه نوشته بود . » گويد : پس از آن عبد الرحمان در آخر شب حركت كرد و برفت تا به دير ابو مريم رسيد و ديد كه محمد بن عبد الرحمان بن ابى سبره براى سواران توده هاى جو و علف روى هم انباشته بود كه گويى قصرها بود و چندان شتر كه خواسته بودند براى آنها كشته بود كه بخوردند و اسبان خويش را علوفه دادند .\r\nگويد : مردم پيش عبد الرحمان فراهم آمدند و گفتند : « اگر شبيب بداند كه اينجا مانده اى بيايد و غنيمت او شوى ، مردم برفته‌اند و پراكنده شده‌اند و نيكانشان كشته شده‌اند تو نيز سوى كوفه رو . » عبد الرحمان سوى كوفه حركت كرد مردم نيز بازگشتند .\r\nعبد الرحمان در كوفه از حجاج نهان بود تا وقتى كه امان گرفت .\r\nدر اين سال عبد الملك بن مروان بگفت تا دينار و درهم سكه زدند .\r\nابى الزياد گويد : عبد الملك در اين سال درهم و دينار سكه زد و نخستين كس بود كه كار سكه زدن را انجام داد .\r\nابو هلال به نقل از پدرش گويد : مثقالهاى جاهليت كه عبد الملك بر اساس آن سكه زد بيست و دو قيراط بود يك حبه كم ، و ده دينار ، هفت مثقال جاهليت بود .\r\nهلال بن اسامه گويد : از سعيد بن مسيب پرسيدم : بر چه مقدار دينار زكات واجب مىشود ؟\r\nگفت : « از هر بيست مثقال شامى نيم مثقال . » گفتم : « تفاوت شامى با مصرى چيست ؟ »\r\n","description":"","footnote":"","page_name":" 3583 ","page_number":308},
  {"content":"\r\nگفت : « شامى همانست كه دينار را بر اساس آن سكه مىزدند كه بيست و دو قيراط يك حبه كم بود . » سعيد گويد : آن را مىشناختم ، مقدارى دينار به دمشق فرستادم كه بر همين اساس سكه زدند .\r\nدر همين سال يحيى بن حكم پيش عبد الملك بن مروان رفت و در ماه رجب ابان بن عثمان ، ولايتدار مدينه شد .\r\nدر همين سال ابان بن نوفل ، از مردم بنى عامر بن لوى ، به كار قضا گماشته شد .\r\nدر همين سال مروان بن محمد بن مروان تولد يافت .\r\nدر اين سال ابان بن عثمان كه امير مدينه بود سالار حج شد .\r\nدر اين سال عامل كوفه و بصره حجاج بن يوسف بود ، عامل خراسان امية ا بن عبد الله بن خالد بود ، قضاى كوفه با شريح بود و قضاى بصره با زرارة بن اعين .\r\n\r\nآنگاه سال هفتاد و هفتم در آمد\r\nدر اين سال شبيب ، عتاب بن ورقا رياحى و زهرة بن حويه را كشت .\r\n\r\nسخن از سبب كشته شدن عتاب بن ورقا و زهرة بن حويه\r\nسبب آن ، بطورى كه در روايت عبد الرحمان بن جندب و فروة بن لقيط آمده چنان بود كه وقتى شبيب سپاهى را كه حجاج به سالارى عبد الرحمان بن محمد بن اشعث به مقابلهء وى فرستاده بود ، هزيمت كرد ، و عثمان بن قطن را بكشت و اين در\r\n","description":"","footnote":"","page_name":" 3584 ","page_number":309},
  {"content":"\r\nتابستان بود و گرماى سخت ، گرما بر او و يارانش سخت شد و سوى ولايت بهراذان رفت و سه ماه تابستان را آنجا به سر كرد و بسيار كس از آنها كه دنيا مىخواستند سوى وى آمدند و به دو پيوستند ، و نيز بسيارى از آنها كه حجاج به سبب مال يا مظلمه اى در طلبشان بود . از جمله يكى از مردم قبيله بود به نام حر پسر عبد الله بن عوف كه دو تن از دهقانان نهر درقيط با وى بد كرده بودند و سخت گرفته بودند كه بدانها حمله برد و خونشان را بريخت و به شبيب پيوست و در بهراذان با وى بود و در همه جنگهاى وى تا وقتى كه كشته شد حضور داشت .\r\nگويند : وقتى حجاج همه كسانى را كه به فرار از تعهدى يا مظلمه اى پيش شبيب رفته بودند امان داد و اين از پس جنگ شوره زار بود . حر نيز جزو كسان ديگر سوى وى رفت . كسان آن دو دهقان به دادخواهى از او پيش حجاج آمدند ، وقتى او را پيش حجاج مىآوردند وصيت كرد كه از جان خويش نوميد بود ، حجاج به دو گفت : « اى دشمن خداى دو كس از خراجگزاران را كشتى ؟ » گفت : « خدايت قرين صلاح بدارد ، بدتر از اين نيز بود . » گفت : « چه بود ؟ » گفت : « برون شدن از اطاعت و بريدن از جماعت ، اما تو همه كسانى را كه سوى تو آمدند امان دادى و اينك امان نامهء تو و مكتوبى كه براى من نوشته اى . » حجاج گفت : « نزديك خطر بودى . بله چنين كرده‌ام . » و آزادش كرد .\r\nگويند : وقتى گرما برفت شبيب با حدود هشتصد كس از بهراذان حركت كرد و سوى مداين رفت كه مطرف بن مغيرة بن شعبه عامل آنجا بود\r\nو چون به پلهاى حذيفة بن يمان رسيد ماذرواسب بزرگ بابل مهروذ به حجاج نوشت :\r\n« اما بعد ، امير را كه خدايش قرين صلاح بدارد خبر مىدهم كه شبيب بيامده و به نزد پلهاى حذيفه جاى گرفته و ندانم آهنگ كجا دارد . » گويند : « و چون حجاج نامهء وى را بخواند ميان مردم به سخن ايستاد و حمد\r\n","description":"","footnote":"","page_name":" 3585 ","page_number":310},
  {"content":"\r\nخداى گفت و ثناى او كرد و سپس گفت :\r\n« اى مردم به خدا يا براى دفاع از ولايت و غنيمت خويش نبرد كنيد يا به طلب كسانى مىفرستم كه در سختى و خشم مطيعتر و شنواتر از شما باشند و با دشمنان نبرد كنند و غنيمتتان را بخورند . » گويد : كسان از هر سو به پا خاستند و گفتند : « ما با آنها نبرد مىكنيم و امير را خشنود مىكنيم ، امير ما را سوى آنها فرستد كه مايهء خرسندى وى خواهيم شد . » گويند : زهرة بن حويه نيز كه پيرى فرتوت بود و تاب ايستادن نداشت مگر آنكه دستش را بگيرند به پا خاست و گفت : « خداى امير را قرين صلاح بدارد ، تو مردم را پاره پاره سوى آنها مىفرستى ، يكباره همهء مردم را روانه كن و يكى ثابت قدم و دلير و جنگ آزموده را بفرست كه فرار را زشت داند و ثبات را مايهء فخر و بزرگى . » حجاج گفت : « تو چنانى ، حركت كن . » گفت : « خداى امير را قرين صلاح بدارد ، براى سالارى كسان يكى بايد كه نيزه و زره بردارد و شمشير بجنباند و بر پشت اسب نشيند و من تاب چيزى از اين كارها را ندارم كه ديده‌ام ضعيف است و فرسوده‌ام ، مرا با كسان همراه سالار قوم بفرست كه بر مركب توانم نشست و با امير در اردوگاه باشم و راى خويش را با وى بگويم . » حجاج گفت : « خدايت از جانب اسلام و مسلمانان نخستين ، پاداش نيك دهاد و نيز از جانب اسلام به دوران اخير پاداش نيك دهاد كه نيك خواهى كردى و راستى آوردى ، من همه مردم را روانه مىكنم ، اى مردم حركت كنيد . » گويد : پس مردم برفتند و حركت آغاز كردند و نمىدانستند سالارشان كيست .\r\nگويند : حجاج به عبد الملك بن مروان نوشت :\r\n","description":"","footnote":"","page_name":" 3586 ","page_number":311},
  {"content":"\r\n« اما بعد ، امير مؤمنان را كه خدايش گرامى بدارد خبر مىدهم كه شبيب نزديك مداين است و آهنگ كوفه دارد ، مردم كوفه در جنگهاى بسيار از نبرد وى ناتوان مانده‌اند\r\nكه در همه جا اميرانشان را مىكشد و سپاههايشان را مىشكند ، اگر امير مؤمنان صلاح داند كه مردم شام را سوى من فرستد كه با دشمن مردم كوفه نبرد كنند و ولايتشان را بخورند چنين كند و السلام . » گويد : وقتى نامهء حجاج پيش عبد الملك رسيد سفيان بن ابرد را با چهار هزار كس سوى وى فرستاد . حبيب بن عبد الرحمان حكمى را نيز كه از مردم مذحج بود با دو هزار كس فرستاد .\r\nگويد : مردم كوفه نيز براى رفتن سوى شبيب آماده مىشدند و نمىدانستند سالارشان كيست . مىگفتند : « فلان يا فلان را مىفرستد . » حجاج كس به طلب عتاب بن ورقا فرستاد كه پيش وى آيد . وى همراه مهلب بوده بود و جزو سپاهى كه بشر بن مروان به سالارى عبد الرحمان بن مخنف به مقابلهء قطرى فرستاده بود سالارى سواران كوفه داشته بود .\r\nعبد الرحمان دو ماه بيشتر سالار سپاه نبود كه حجاج به ولايتدارى عراق آمد و عبد الرحمان از پس آمدن وى به ماه رجب و شعبان سالار بود و در آخر رمضان قطرى او را بكشت و حجاج عتاب بن ورقا را سالار سپاه كوفه كرد كه سالارشان عبد الرحمان كشته شده بود و به دو دستور داد كه مطيع مهلب باشد و اين بر عتاب گران آمده بود و ميان وى و مهلب كدورت افتاده بود و عتاب به حجاج نوشته بود كه وى را از سالارى سپاه معاف دارد و به نزد خويش برد و چون نامهء حجاج به دو رسيد كه بيايد ، از اين خرسند شد .\r\nگويند : حجاج بزرگان كوفه و از آن جمله زهرة بن حويه سعدى از طايفهء بنى اعرج و قبيصة بن والق تغلبى را پيش خواند و گفت : « به نظر شما كى را سالار اين سپاه كنم ؟ »\r\n","description":"","footnote":"","page_name":" 3587 ","page_number":312},
  {"content":"\r\nگفتند : « اى امير رأى تو برتر است . » گفت : « كس به طلب عتاب بن ورقا فرستاده‌ام كه امشب يا شب بعد پيش شما مىرسد و اوست كه با سپاه حركت مىكند . » زهرة بن حويه گفت : « خداى امير را قرين صلاح بدارد كه سنگ سنگ شكن مىفرستى به خدا پيش تو باز نمىگردد مگر آنكه ظفر يابد ، يا كشته شود . » قبيصة بن والق گفت : « من راى خويش را مىگويم ، اگر خطا باشد\r\nاز پس كوشش در كار نيكخواهى امير مؤمنان و امير و عامهء مسلمانان گفته‌ام و اگر درست باشد خدايم توفيق داده است . ما مىگوييم و مردم مىگويند كه سپاهى از جانب شام سوى تو روان شده ، مردم كوفه هزيمت يافته‌اند و فرارى شده‌اند و صبورى را سبك گرفته‌اند و ننگ فرار برايشان آسان شده كه گويى دلهايشان با خودشان نيست و با جمعى ديگر است . اگر صلاح مىدانى به سپاه شام كه به كمك تو مىرسد بگويى احتياط خويش بدارند و به هنگام شب در انتظار شبيخون باشند ، چنين كن ، كه با مردى تندرو و پر حركت و سفرى و رهنورد نبرد مىكنى . مردم كوفه را براى نبرد وى آماده كرده اى اما به آنها چنان كه بايد اعتماد ندارى . اين قوم كه از شام سوى تو روانه شده‌اند برادران مردم كوفه‌اند . شبيب چنانست كه اينك به يك سرزمين است و ناگهان به سرزمينى ديگر است . بيم دارم به آنها تازد و غافلگير شوند ، اگر آنها هلاك شوند ما نيز هلاك شويم و عراق به هلاكت افتد . » حجاج گفت : « آفرين راى نكو آوردى و مشورت نيك دادى . » گويند : آنگاه حجاج عبد الرحمان بن غرق وابستهء بنى عقيل را سوى سپاه روان شده از شام فرستاد كه برفت و وقتى كه در هيت فرود آمده بودند نامهء حجاج را به آنها داد كه چنين بود :\r\n« اما بعد ، وقتى مقابل هيت رسيديد راه فرات و انبار را رها كنيد و راه عين - التمر گيريد تا به كوفه رسيد ان شاء الله . احتياط خويش بداريد و با شتاب حركت كنيد\r\n","description":"","footnote":"","page_name":" 3588 ","page_number":313},
  {"content":"\r\nو السلام . » گويد : قوم شتابان بيامدند ، عتاب بن ورقا نيز همان شب كه حجاج گفته بود مىرسد ، در رسيد و حجاج بگفت كه با كسان حركت كرد و در حمام اعين اردو زد .\r\nگويد : شبيب بيامد تا به كلواذا رسيد و آنجا از دجله عبور كرد و بيامد تا در شهر بردسير پايين جاى گرفت كه پل دجله ميان وى و مطرف بن مغيره فاصله بود .\r\nو چون شبيب به شهر بردسير فرود آمد مطرف پل را بريد و كس پيش شبيب فرستاد كه كسانى از سران اصحاب خويش را پيش من فرست كه با آنها قرآن را مطالعه كنم و در موضوع دعوت تو بنگرم .\r\nگويد : شبيب كسانى از سران اصحاب خويش و از جمله قعنب و سويد و محلل را سوى مطرف فرستاد و چون خواستند وارد كشتى شوند ، شبيب كس فرستاد كه وارد كشتى\r\nنشويد تا فرستادهء من از پيش مطرف باز گردد و چون فرستاده بيامد شبيب كس پيش مطرف فرستاد كه به شمار ياران من از ياران خويش پيش من فرست كه به نزد من گروگان باشند تا ياران مرا پس بفرستى .\r\nمطرف بفرستاده او گفت : « تو كه مرا بر ياران خويش امين ندانى ، پس من چگونه ياران خويش را پيش تو فرستم و ترا بر آنها امين بدانم . » گويند : فرستاده پيش شبيب بازگشت و پيام را با وى بگفت . شبيب به دو پيام داد : « مىدانى كه ما در كار دين خويش خيانت روا نمىداريم ، اما شما خيانت مىكنيد و آن را روا مىداريد . » گويد : پس مطرف ، ربيع بن يزيد اسدى و سليمان بن حذيفهء مزنى و يزيد بن ابى زياد آزاد شده و سالار كشيك بانان خويش را سوى او فرستاد كه چون پيش شبيب رسيدند ياران خويش را روانه كرد كه پيش مطرف رفتند و چهار روز بماندند كه پيغامها در ميانه بود اما بر چيزى اتفاق نكردند و چون شبيب بدانست كه مطرف\r\n","description":"","footnote":"","page_name":" 3589 ","page_number":314},
  {"content":"\r\nپيرو او نمىشود و به وى نمىپيوندد براى حركت سوى عتاب بن ورقا و سوى مردم شام آماده شد .\r\nفروة بن لقيط گويد : شبيب سران اصحاب خويش را پيش خواند و گفت : « اين ثقفى از چهار روز پيش ، مرا از نظرى كه داشتم بداشت ، با خويش گفته بودم با گروهى سوار برون شوم و با اين سپاه كه از شام مىآيد مقابل شوم به اين اميد كه غافلگيرشان كنم اگر احتياط نيز بداشته بودند مهم نبود كه دور از اين شهر با آنها مقابل مىشدم كه نه اميرى همانند حجاج داشتند كه به دو تكيه كنند و نه شهرى مانند كوفه كه بدان پناه برند ، امروز خبرگيرانم آمدند و خبر آوردند كه نخستين گروه آنها وارد عين التمر شده‌اند ، اكنون نزديك كوفه‌اند ، خبرگيران من از پيش عتاب ابن ورقا نيز آمده‌اند و گفته‌اند كه وى با جمع مردم كوفه در صراة فرود آمده ، بنابر - اين فاصلهء ما با آنها كم است حركت كنيم و به مقابلهء عتاب بن ورقا رويم . » گويد : مطرف كه مىترسيد خبر وى و اينكه كس پيش شبيب فرستاده به حجاج رسد سوى جبال رفت و مىخواست آنجا بماند و بنگرد كار فيما بين شبيب و عتاب چه مىشود .\r\nگويد : « شبيب كس پيش مطرف فرستاد كه اينك كه با من بيعت نكردى منصفانه به تو اعلام جنگ مىكنم . » گويد : مطرف به ياران خويش گفت : « برويم كه حجاج به ناچار با ما نبرد مىكند ، پس وقتى با ما نبرد كند كه نيروى بيشتر داشته باشيم . » پس حركت كرد و به مداين رفت .\r\nگويد : شبيب پل را ببست\r\nو برادر خويش مصاد را سوى مداين فرستاد . عتاب سوى وى آمد و در بازار حكمه جاى گرفت و چنان بود كه حجاج ، جمع اهل كوفه و جنگآورانشان را با جوانانى كه آماده حركت شدند ، حركت داده بود .\r\nجنگاوران چهل هزار كس بودند ، به جز جوانان . در آن هنگام چهل هزار كس از\r\n","description":"","footnote":"","page_name":" 3590 ","page_number":315},
  {"content":"\r\nجنگاوران و ده هزار كس از جوانان در بازار حكمه پيش عتاب رسيدند كه همگى پنجاه هزار كس بودند .\r\nگويد : حجاج همه قرشيان و مردم خاندانهاى عرب را به راه انداخت .\r\nعبد الرحمن بن جندب گويد : وقتى حجاج كسان را با عتاب به مقابلهء شبيب مىفرستاد او را بر منبر ديدم كه مىگفت : « اى مردم كوفه همگى با عتاب بن ورقا حركت كنيد . به هيچكس اجازه نمىدهم كه بماند مگر كسى كه او را به كارهاى خويش گماشته باشم ، بدانيد كه مجاهد صبور حرمت و برترى دارد و واماندهء فرارى زبونى و خشونت مىبيند . قسم به آن كس كه خدايى جز او نيست اگر در اين نبرد نيز مانند نبرد پيش عمل كنيد با شما خشونت كنم و به سختى مالشتان دهم . » گويد : آنگاه فرود آمد و مردم سوى عتاب كه در بازار حكمه بود روان شدند .\r\nفروة بن لقيط گويد : شبيب در مداين ما را سان ديد ، هزار كس بوديم ، ميان ما به سخن ايستاد ، حمد خدا گفت و ثناى او كرد ، سپس گفت : « اى گروه مسلمانان چنان بود كه خداى شما را كه يكصد يا دويست يا كمى بيشتر يا كمتر از اين بوديد ظفر مىداد اكنون صدها و صدهاييد ، بدانيد كه من نماز ظهر مىكنم آنگاه با شما حركت مىكنم . » گويد : پس شبيب نماز ظهر بكرد ، آنگاه ميان مردم بانگ زدند كه اى سپاه خدا برنشين و خوشدل باش . و ياران وى حركت كردند ، اما بنا كردند عقب بمانند و تاخير كنند و چون از ساباط گذشت و با وى فرود آمديم ، مدتى دراز براى ما نقل گفت و از ايام خدا سخن آورد و گفت كه به دنيا بىرغبت باشيم و به آخرت ترغيبمان كرد . پس از آن مؤذن خويش را بگفت تا اذان گفت ، آنگاه پيش ايستاد و با ما نماز پسينگاه كرد ، آنگاه حركت كرد و ما را به نزديك عتاب بن ورقا و ياران وى برد و چون آنها را بديد فرود آمد و مؤذن خويش را بگفت كه اذان گفت . آنگاه پيش ايستاد\r\n","description":"","footnote":"","page_name":" 3591 ","page_number":316},
  {"content":"\r\nو با ما نماز مغرب كرد .\r\nمؤذن وى سلام بن سيار شيبانى بود .\r\nگويد : و چنان بود كه خبرگيران عتاب بن ورقا پيش وى رفته بودند و خبر داده بودند كه شبيب سوى وى مىرود و او همه كسان را بياورده بود و آرايش داده بود و چنان بود كه در همان روز اول كه آمده بود خندق زده بود و هر روز چنان وا مىنمود كه مىخواهد به مقابلهء شبيب سوى مداين رود و چون خبر به شبيب رسيد گفت : « سوى وى روم خوشتر دارم كه او سوى من آيد » و سوى او رفت .\r\nگويد : و چون عتاب مردم را به صف كرد محمد بن عبد الرحمن را بر پهلوى راست خويش نهاد و به دو گفت : « برادرزاده‌ام تو مردى معتبرى ، صبورى كن و ثبات بيار . » گفت : « به خدا تا يكى با من ثبات كند نبرد مىكنم . » گويد : به قبيصة بن والق نيز كه بر يك سوم بنى تغلب بود گفت : « پهلوى چپ را عهده كن » قبيصه گفت : « من پيرى فرتوتم ، همين مرا بس كه زير پرچم خويش به جاى مانم ، نيروى ايستادن از من برفته و ايستادن نتوانم مگر آنكه مرا بردارند ، ولى اينك عبيد الله بن حليس و نعيم بن عليم ، هردوان تغلبى ( كه هر كدامشان بر يك سوم تغلبيان بودند ) هر كدامشان را مىخواهى بگمار كه هر كدام را بگمارى دورانديش و مصمم و لايق است .\r\nگويد : پس عتاب ، نعيم بن عليم را بر پهلوى چپ خويش گماشت ، حنظلة بن حارث يربوعى را كه پسر عموى عتاب بود و پير خاندان بود بر پيادگان گماشت و آنها را سه صف كرد كه يك صف مردان شمشيردار بودند و يك صف نيزه داران و صف ديگر تيراندازان .\r\nگويد : آنگاه عتاب ما بين پهلوى راست تا پهلوى چپ برفت و بر مردم هر پرچم مىگذشت و به ترس خداى ترغيبشان مىكرد و مىگفت : « صبورى كنند » و براى آنها\r\n","description":"","footnote":"","page_name":" 3592 ","page_number":317},
  {"content":"\r\nنقل مىگفت .\r\nتميم بن حارث ازدى گويد : عتاب پيش ما بايستاد و نقل بسيار گفت كه سه جمله از آن را به ياد دارم گفت : « اى اهل اسلام ، نصيب شهيدان از بهشت از همه كسان بيشتر است هيچكس از مخلوق خدا به نزد وى پسنديده تر از مردم صبور نيست . مگر نمىبينيد كه گويد : صبورى كنيد كه خدا يار صبورى كنان است [ 1 
  ] هر كه خداى عمل او را بپسندد منزلتى بزرگ دارد ،\r\nخدا هيچكس را از مردم ياغى منفورتر ندارد ، مگر نمىبينيد كه اين دشمن شما با شمشير به مسلمانان حمله مىبرد و عقيده دارند كه اين به نزد خدا مايهء تقربشان است . آنها بدترين مردم زمينند و سكان اهل جهنم نقل گويان كجايند ؟ » گويد : اين سخن را گفت اما كسى از ما به دو پاسخ نداد و چون چنين ديد گفت : « كى شعر عنتره را روايت مىكند ؟ » گويد : به خدا هيچكس به دو پاسخ نداد . گفت : « انا لله ، گويى مىبينمتان كه از اطراف عتاب بن ورقا گريخته‌ايد و او را رها كرده‌ايد كه باد در . . . نش بوزد . » گويد : آنگاه برفت و در قلب نشست ، زهرة بن حويه و عبد الرحمن بن محمد ابن اشعث و ابو بكر بن محمد عدوى نيز با وى نشسته بودند . شبيب پيش آمد ، ششصد كس با وى بود ، چهارصد كس از او عقب مانده بودند . گفت : « كسانى عقب مانده‌اند كه خوش ندارم ميان ما ديده شوند » گويد : شبيب ، سويد بن سليم را با دويست كس بر پهلوى چپ نهاد ، محلل بن وايل را با دويست كس در قلب نهاد و خود وى با دويست كس به طرف پهلوى راست رفت ، ما بين مغرب و عشا بود و مهتاب بر آمده بود ، بانگشان زد كه اين پرچمها از آن كيست ؟\r\nگفتند : « پرچمهاى ربيعه است . »\r\n\r\n","description":"","footnote":"\r\n[ 1 
  ] اصْبِرُوا إِنَّ الله مَعَ الصَّابِرِينَ 8 : 46 سورهء انفال ، آيهء 46\r\n","page_name":" 3593 ","page_number":318},
  {"content":"\r\nگفت : « پرچمهايى كه مدتها يار حق بوده و مدتها يار باطل بوده و از هر يك نصيبى داشته . به خدا با شما نبرد مىكنم و از نبردتان نيكى ذخيره مىكنم ، شما ربيعه‌ايد و من شبيبم ، ابو المدله ، حكميت خاص حكيم است اگر مىخواهيد ثبات كنيد . » گويد : آنگاه به آنها حمله برد روى بند بود ، مقابل خندق ، و آنها را پراكنده كرد . پرچمداران قبيصة بن والق و عبيد الله بن حليس و نعيم بن عليم ثبات كردند و كشته شدند و پهلوى چپ به تمامى هزيمت شد و كسانى از مردم بنى تغلب بانگ بر آوردند كه قبيصة بن والق كشته شد .\r\nشبيب گفت : « اى گروه مسلمانان قبيصة بن والق تغلبى را كشته‌ايد ، خداى تعالى گويد :\r\n« * ( وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ من الْغاوِينَ 7 : 175 ) * » [ 1 
  ] يعنى : حكايت كسى را كه آيه هاى خويش را به دو ( تعليم ) داديم و از آن به در شد و شيطان به دنبال او افتاد و از گمراهان شد براى آنها بخوان . اين مثل قبيصة بن والق پسر عموى شماست ، كه پيش پيغمبر خداى صلى الله عليه و سلم رفت و اسلام آورد ، سپس با كافران به جنگ شما آمد آنگاه بر پيكر قبيصه بايستاد . و گفت :\r\n« واى تو اگر بر اسلام نخستين خويش ثبات ورزيده بودى نيكروز بودى . » گويد : پس از آن شبيب از جانب پهلوى چپ بر عتاب بن ورقا حمله برد كه سالار آن محمد بن عبد الرحمن بود\r\nكه بر پهلوى راست همراه گروهى از بنى تميم و همدان نبرد كرد و نيكو نبرد كردند و همچنان ببودند تا بيامدند و به آنها گفتند عتاب ابن ورقا كشته شد كه پراكنده شدند .\r\nگويد : عتاب بن ورقا در قلب سپاه بر فرشى نشسته بود ، زهرة بن حويه نيز با\r\n\r\n","description":"","footnote":"\r\n[ 1 
  ] اعراف آيه 174\r\n","page_name":" 3594 ","page_number":319},
  {"content":"\r\nوى بود كه شبيب به جانب آنها آمد . عتاب به زهره گفت : « اى زهره پسر حويه اينك روزيست كه شمار بسيار است و لياقت اندك ، به جاى اين همه مردم دريغ از پانصد سوار مانند مردان تميم ، كسى نيست كه در مقابل دشمن ثبات كند ؟ كسى نيست كه به جان يارى كند ؟ » اما همه از اطراف وى پراكنده شدند و او را واگذاشتند .\r\nزهره گفت : « اى عتاب نكو كردى كه از كسى مانند تو بايسته بود و به خدا اگر تسليم آنها مىشدى ، بقاى تو اندكى بيشتر نبود ، خوشدل باش كه مرا اميد هست كه خدا در آخر عمر شهادت را به ما هديه كرد . » عتاب گفت : « خدايت بهترين پاداشى دهد كه براى نيكى مىدهد و ترغيب به ترس خداى . » گويد : و چون شبيب نزديك وى رسيد با گروه اندكى كه همراه وى ثبات كرده بودند به پا خاست ، كسان از راست و چپ رفته بودند . عمار بن يزيد كلبى به دو گفت : « خدايت قرين صلاح بدارد عبد الرحمن بن محمد گريخت و بسيار كس با وى فرارى شدند . » گفت : « از اين پيش نيز گريخته بود . اين جوان اهميت نمىدهد كه چه مىكند . » گويد : آنگاه لختى با آنها بجنگيد و مىگفت : « هرگز چنين نبردى نديده بودم ، هرگز به چنين نبردى مبتلا نشده بودم كه جنگاور اندك باشد و فرارى زياد . » گويد : يكى از مردم بنى تغلب از ياران شبيب به نام عامر پسر عمرو او را بديد ، عتاب خونى از قوم وى ريخته بود . عامر از جمله سواران بود . پيش شبيب رفت و گفت : « به خدا گمان دارم اين كه سخن مىكند عتاب بن ورقا است » آنگاه به دو حمله برد و با نيزه بزد كه بيفتاد . قاتل عتاب او بود .\r\nگويد : سواران ، زهرة بن حويه را لگد كردند و او با شمشير خويش كسان را مىراند ، پيرى فرتوت بود و توان برخاستن نداشت ، فضل بن عامر شيبانى بيامد و\r\n","description":"","footnote":"","page_name":" 3595 ","page_number":320},
  {"content":"\r\nاو را بكشت . آنگاه شبيب بيامد و او را افتاده ديد و بشناخت و گفت : « كى اين را كشت ؟ » فضل گفت : « منش كشتم . » شبيب گفت : « اين زهرة بن حويه است . به خدا اگر بر گمراهى كشته شدى بسا روزها كه در جنگهاى مسلمانان نيك كوشيدى و لياقت نمودى ، بسا سوار مشرك كه به هزيمت دادى\r\nو دسته هايشان كه به غزاى آن رفتى و دهكده هاى پر جمعيتشان كه گشودى اما در علم خدا چنان بود كه به يارى ستمگران كشته شوى . » فروة بن لقيط گويد : به خدا شبيب را ديدم كه غم زهره مىخورد و يكى از جوانان بكر بن وايل گفت : « از آغاز شب امير مؤمنان غم يكى از كافران مىخورد . » گفت : « تو گمراهى آنها را بهتر از من نمىدانى اما من از گذشته كارشان چيزها ميدانم كه تو نمىدانى و اگر بر آن ثابت مانده بودند برادران ما بودند . » گويد : عمار بن يزيد بن شبيب كلبى در نبرد كشته شد ، ابو خيثمة بن عبد الله نيز كشته شد .\r\nگويد : شبيب به اهل اردو و كسان دست يافت و گفت : « شمشير از آنها بداريد » به بيعتشان خواند و هماندم كسان با وى بيعت كردند و همان شب فرارى شدند .\r\nگويد : شبيب وقتى با آنها بيعت مىكرد مىگفت : « تا وقتى كه فرار كنند . » گويد : شبيب هر چه را در اردوگاه بود به تصرف آورد آنگاه كس فرستاد كه برادرش از مداين بيامد و چون به اردوگاه رسيد راه كوفه گرفت . دو روز در اردوگاه خويش در بيت قره بماند آنگاه به طرف مردم كوفه روان شد .\r\nگويد : سفيان بن اسود كلبى و حبيب بن عبد الرحمن حكمى ، از مردم مذحج با همراهانشان از مردم شام وارد كوفه شده بودند و حجاج را نيرو داده بودند كه به كمك آنها از مردم كوفه بىنياز شد و بر منبر كوفه به سخن ايستاد و حمد خدا\r\n","description":"","footnote":"","page_name":" 3596 ","page_number":321},
  {"content":"\r\nگفت و ثناى او كرد ، آنگاه گفت : « اما بعد ، اى مردم كوفه ، هر كه خواهد به شما نيرو گيرد خدايش نيرو ندهد و هر كه خواهد به وسيلهء شما ظفر يابد خدا ظفرش ندهد ، از پيش ما برويد و با ما به جنگ دشمن نياييد ، سوى حيره رويد و با يهودان و نصارى جاى گيريد و همراه ما به نبرد مياييد مگر كسى كه كارگزار ما بوده و كسى كه در جنگ عتاب بن ورقا حاضر نبوده . » فروة بن لقيط گويد : به خدا به تعقيب كسان روان شديم و من به عبد الرحمن ابن محمد و محمد بن عبد الرحمن همدانى رسيدم كه پياده مىرفتند ، گويى سر عبد الرحمن را مىبينم كه پر از گل است اما از آنها بگشتم و نخواستم بترسانمشان ، اگر حضورشان را به ياران شبيب خبر داده بودم همانجا كشته شده بودند . با خويشتن گفتم : « اگر كسانى همانند شما را از قوم خودم به كشتن دهم راى درست ندارم . » گويد : شبيب برفت تا در صراة فرود آمد .\r\nموسى بن سوار گويد : شبيب به آهنگ كوفه حركت كرد و چون به سورا رسيد مردم را بخواند و گفت : « كدامتان سر عامل سورا را براى من مىآوريد ؟ » گويد : بطين و قعنب و سويد و دو كس از ياران وى داوطلب شدند و شتابان برفتند تا به دار الخراج رسيدند ، عاملان در كار گرفتن خراج بودند ، وارد دار الخراج شدند و با كسان خدعه كردند و گفتند : « پيش امير آييد » گفتند : « كدام امير ؟ » گفتند : « اميرى كه از جانب حجاج به آهنگ اين شبيب فاسق آمده . » گويد : آنكه عامل خراج بود فريب خورد و چون نزديك وى رسيدند شمشير كشيدند و « حكميت خاص خداست » گفتند و گردن وى را بزدند و هر چه مال بود برگرفتند و به شبيب پيوستند .\r\nگويد : وقتى پيش شبيب رسيدند به آنها گفت : « براى ما چه آورده‌ايد ؟ »\r\n","description":"","footnote":"","page_name":" 3597 ","page_number":322},
  {"content":"\r\nگفتند : « سر اين فاسق را آورده‌ايم با هر چه مال به دست آورديم . » مال ، در كيسه هاى مخصوص بر چهارپايى بار بود . شبيب گفت : « چيزى را آورده‌ايد كه مايهء فتنهء مسلمانان است . غلام نيم نيزه را بيار . » گويد : با نيم نيزه كيسه ها را دريد و بگفت تا چهارپا را براندند . مال از كيسه ها بريخت تا به صراة رسيد . شبيب گفت : « اگر چيزى از آن مانده در آب بينداز . » گويد : آنگاه سفيان بن ابرد همراه حجاج به مقابلهء شبيب آمد ، پيش از آنكه با حجاج بيايد ، به نزد وى رفته بود و گفته بود : « مرا بفرست تا از آن پيش كه شبيب به نزد تو رسد با وى مقابل شوم » اما حجاج گفته بود : « خوش ندارم از هم جدا شويم تا با جمع شما با شبيب روبرو شوم و كوفه پشت سرمان باشد و قلعه به دستمان . » در اين سال شبيب براى بار دوم وارد كوفه شد .\r\n\r\nسخن از ورود شبيب به كوفه و جنگ وى با حجاج\r\nموسى بن سوار گويد : از آن پس كه سپاه شام به كوفه رسيد سبرة بن عبد الرحمن نيز از دسكره به كوفه آمد ، مطرف بن مغيره به حجاج نوشته بود كه شبيب نزديك من رسيده سپاهى سوى مداين فرست . و او سبرة بن عبد الرحمن را با دويست سوار بفرستاد و چون مطرف به آهنگ جبل برون شد ياران خويش را همراه برد\r\nو مقصد خويش را با آنها بگفت اما از سبره مكتوم داشت و چون به دهكده شاهى ( دسكرة الملك ) رسيد سبره را پيش خواند و مقصد خويش را با وى بگفت و او را به كار خويش خواند . سبره گفت : « بله من با توام » اما چون از پيش وى برفت كس فرستاد و ياران خويش را فراهم آورد و با آنها حركت كرد و در راه\r\n","description":"","footnote":"","page_name":" 3598 ","page_number":323},
  {"content":"\r\nمعلوم داشت كه عتاب بن ورقا كشته شده و شبيب سوى كوفه رفته .\r\nگويد : پس سبره بيامد تا به دهكده اى رسيد به نام بيطرى . شبيب نيز در حمام عمر فرود آمده بود ، سبره حركت كرد و از گدار دهكدهء شاهى از فرات گذشت و سواره برفت تا به نزد حجاج رسيد و ديد كه مردم كوفه مغضوب شده‌اند .\r\nگويد : سبره پيش سفيان بن ابرد رفت و قصهء خويش را با وى بگفت و از اطاعت خويش خبر داد و اينكه از مطرف جدايى گرفته و همراه عتاب نبوده و در هيچيك از جنگهاى مردم كوفه هزيمت نشده . گفت : « پيوسته عامل امير بوده‌ام و دويست كس با منند كه هرگز همراه من در هزيمتى شركت نداشته‌اند و مطيعند و در فتنه اى دخالت نداشته‌اند » گويد : سفيان پيش حجاج رفت و آنچه را سبره گفته بود به دو خبر داد حجاج گفت : « راست گفته و نكو گفته . بگو با ما در مقابلهء دشمنان حضور داشته باشد . » سفيان برفت و اين را با سبره بگفت .\r\nگويد : شبيب بيامد تا در محل حمام اعين جاى گرفت . حجاج ، حارث بن معاويهء ثقفى را پيش خواند و با گروهى از نگهبانان كه در نبرد عتاب حضور نداشته بودند و كسانى كه اهل عمل حكومت بودند با قريب دويست كس از مردم شام روانه كرد كه با قريب هزار كس برفت و در راه جاى گرفت .\r\nگويد : شبيب از آمدن حارث خبر يافت و با ياران خويش شتابان حركت كرد و چون به نزد وى رسيد حمله برد و او را بكشت و يارانش را هزيمت كرد هزيمتيان بيامدند و وارد كوفه شدند ، شبيب نيز بيامد و پل را بريد و پاى آن در سمت كوفه اردو زد و سه روز در اردوگاه خويش ببود كه روز اول حارث بن معاويه را كشته بود . به روز دوم حجاج آزادشدگان و غلامان خويش را كه همه مسلح بودند فرستاد كه دهانهء كوچه هاى كوفه را كه بدان سمت بود بستند . مردم كوفه نيز بيامدند و دهانهء كوچه هاى خويش را بستند كه بيم داشتند اگر نيايند دچار خشم حجاج و\r\n","description":"","footnote":"","page_name":" 3599 ","page_number":324},
  {"content":"\r\nعبد الملك بن مروان شوند .\r\nگويد : شبيب بيامد\r\nو در انتهاى شوره زار مجاور علف فروشان نزديك ايوان مسجدى بساخت كه تاكنون به پاست .\r\nگويد ، و چون روز سوم شد حجاج ابو الورد يكى از آزادشدگان خويش را كه زره [ 1 
  ] پوشيده بود روانه كرد و زره پوشان بسيار و غلامان خويش را همراه وى كرد گفتند : « اين حجاج است » شبيب به دو حمله برد و خونش بريخت و گفت : « اگر اين حجاج بود شما را از او آسوده كردم . » گويد : پس از آن حجاج غلام خويش طهمان را با جمعى به همان شمار و همان وضع فرستاد كه شبيب به دو حمله برد و خونش را بريخت و گفت : « اگر اين حجاج بود شما را از وى آسوده كردم » گويد : پس از آن به وقت بر آمدن روز حجاج از قصر در آمد و گفت :\r\n« استرى براى من بياريد كه از اين جا تا شوره زار بر آن نشينم » استرى براى وى آوردند كه دست و پاى آن سپيد بود . به دو گفتند : « خدايت قرين صلاح بدارد ، عجمان سوارى چنين استرى را در چنين روزى به فال بد مىگيرند » گفت : « استر را پيش من آريد كه اينك روزى سپيد پيشانى و سپيد دست و پاست . » گويد : آنگاه بر استر نشست و با مردم شام حركت كرد و از راه كوچه بريد برفت و بالاى شوره زار در آمد و چون شبيب و ياران وى را بديد فرود آمد ، شبيب\r\n\r\n","description":"","footnote":"\r\n[ 1 
  ] در متن كلمه تجفاف آمده كه چيزى بوده همانند زره اما نه حلقه بلكه صفحات آهنين پيوسته به هم بوده كه براى حفاظ اسب در نبردگاه به پهلوهاى آن مىبسته‌اند و احيانا مردان نيز به جاى زره به تن مىكرده‌اند اما كلمه اى معادل آن نيافتم و به حكم ضرورت زره را به كار بردم ( م )\r\n","page_name":" 3600 ","page_number":325},
  {"content":"\r\nبا سيصد سوار بود و چون حجاج را ديد كه سوى وى آمده با ياران خويش پيش آمد . سبرة بن عبد الرحمن پيش حجاج آمد و گفت : « امير دستورم مىدهد كه كجا باشم ؟ » گفت : « بر دهانهء كوچه ها بايست و اگر سوى شما آمدند و نبردى شد نبرد كنيد . » گويد : پس ابو سبره برفت و با جماعت كسان بايستاد .\r\nگويد : حجاج چهار پايهء خويش را خواست و بر آن نشست آنگاه بانگ زد :\r\n« اى مردم شام ، شما اهل اطاعت و شنوايى و صبورى و يقينيد و باطل اين كثافتها حق شما را باطل نمىكند ، چشم فرو نهيد و زانو بزنيد و با سر نيزه ها با اين قوم مقابل شويد . » گويد : پس كسان زانو زدند و نيزه ها را بالا بردند گفتى سنگستانى سياه بودند ، شبيب سوى آنها آمد و چون نزديك رسيد ياران خويش را بياراست ، به سه دسته : يك دسته با وى بودند ، يك دسته با سويد بن سليم ، و دستهء ديگر با محلل ابن وايل .\r\nگويد : شبيب به سويد گفت : « با سواران خويش به آنها حمله كن » سويد حمله برد كه ثبات ورزيدند و چون به نزديك نيزه ها رسيد سوى وى و يارانش جستند و با نيزه بزدند و پيش رفتند كه بازگشت .\r\nحجاج بانگ زد كه اى اهل شنوايى و اطاعت ، چنين كنيد ، اى غلام چهار پايهء مرا پيش ببر .\r\nگويد : شبيب ، محلل را بگفت تا به آنها حمله كند كه با وى نيز چنان كردند كه با سويد كرده بودند ، حجاج بانگشان زد كه اى اهل شنوايى و اطاعت چنين كنيد . اى غلام چهار پايهء مرا نزديك ببر .\r\nگويد : پس از آن شبيب با دستهء خويش حمله آورد كه در مقابل وى ثبات ورزيدند و چون به نيزه ها رسيد پيش روى او جستند و مدتى دراز با آنها بجنگيد ،\r\n","description":"","footnote":"","page_name":" 3601 ","page_number":326},
  {"content":"\r\nآنگاه مردم شام با نيزه او را بزدند و پيش رفتند تا به يارانش پيوست و چون ثبات آنها را بديد بانگ زد كه اى سويد با سواران خويش به مردم اين كوچه مقصودش كوچه لحام جرير بود حمله بر ، شايد كسانى را كه آنجا هستند برانى و از پشت سر به طرف حجاج آيى ما نيز از پيش روى به دو حمله بريم .\r\nگويد : سويد بن سليم جدا شد و به مردم كوچه حمله برد كه از بالاى خانه ها و دهانهء كوچه ها به او تير انداختند و بازگشت .\r\nگويد : و چنان بود كه حجاج عروة بن مغيرة بن شعبه را با سيصد كس از مردم شام به حفاظت خويش و يارانش گماشته بود كه از پشت سر به دو حمله نيارند .\r\nفروة بن لقيط گويد : آن روز شبيب به ما گفت : « اى اهل اسلام ما خويشتن را به خدا فروخته‌ايم و هر كه خويشتن را به خدا فروخته باشد رنج و آزارى را كه در راه خدا ببيند اهميت ندهد ، صبورى ، صبورى ، حمله اى مانند حملهء جنگهاى ديگرتان » گويد : آنگاه ياران خويش را فراهم آورد و چون حجاج بدانست كه به آنها حمله مىآورد به ياران خويش گفت : « اى اهل شنوايى و اطاعت در مقابل اين يك حمله ثبات آريد ، قسم به پروردگار آسمان كه از پى آن به جز فيروزى نيست . » پس آنها زانو زدند ، شبيب با همه يارانش حمله آورد و چون نزديك آنها رسيد حجاج به جمع كسان بانگ زد كه پيش روى او جستند و چندان با نيزه و شمشير ضربت زدند و پيش رفتند و شبيب و يارانش را كه با آنها به جنگ بودند عقب زدند تا به محل بستان زايده رسيدند .\r\nگويد : و چون به آنجا رسيدند شبيب به ياران خويش بانگ زد : « اى دوستان خدا ، زمين ، زمين . » آنگاه پياده شد و به ياران خويش گفت كه يك نيمهء آنها پياده شدند و يك نيمه را با سويد بن سليم گذاشت .\r\nگويد : حجاج بيامد تا به مسجد شبيب رسيد ، آنگاه بانگ زد كه اى مردم\r\n","description":"","footnote":"","page_name":" 3602 ","page_number":327},
  {"content":"\r\nشام ، اى اهل شنوايى و اطاعت\r\nبه خدايى كه جان حجاج به فرمان اوست اين آغاز فتح است » . آنگاه بالاى مسجد رفت ، نزديك بيست كس با وى بالا رفتند كه تير همراه داشتند ، به آنها گفت : « اگر نزديك ما آمدند تيربارانشان كنيد » گويد : بيشتر روز را به سختى جنگيدند و هر يك از دو گروه در مقابل گروه ديگر جاى خود را نگهداشت . آنگاه خالد بن عتاب به حجاج گفت : « به من اجازه بده با آنها نبرد كنم كه من خون باخته‌ام و در نيكخواهيم ترديد نيست » حجاج گفت : « اجازه دارى » گفت : « از پشت سرشان مىآيم و به اردوگاهشان حمله مىبرم » گفت : « هر چه به نظرت مىرسد بكن » گويد : پس خالد با گروهى از مردم كوفه برفت تا از پشت سر وارد اردوگاهشان شد و مصاد برادر شبيب را بكشت ، غزاله همسر وى نيز كشته شد ، فروة بن دفان كلبى او را كشت و اردوگاهشان را آتش زد . خبر به حجاج و شبيب رسيد .\r\nحجاج و يارانش به يكباره تكبير گفتند ، شبيب و همه پيادگانى كه با وى بودند بر اسبان خويش جستند ، حجاج به مردم شام گفت : « به آنها حمله كنيد كه از اين حادثه ترس در دلهاشان افتاده است . » گويد : مردم شام حمله بردند و آنها را هزيمت كردند و شبيب با گروه عقبداران به جاى ماند .\r\nاصغر خارجى به نقل از كسى كه همراه شبيب بوده گويد : وقتى كسان هزيمت شدند و شبيب از پل برفت سواران حجاج وى را تعقيب كردند .\r\nگويد : و چنان شد كه شبيب سر خويش را به حال چرت پايين انداخت گفتمش : « اى امير مؤمنان توجه كن و ببين پشت سر تو كيست ؟ » نگاه كرد اما بىاعتنا ماند و دوباره سر خويش را به حال چرت پايين انداخت .\r\nگويد : و چون نزديك ما رسيدند ، گفتم : « اى امير مؤمنان نزديك تو رسيدند . »\r\n","description":"","footnote":"","page_name":" 3603 ","page_number":328},
  {"content":"\r\nگويد : به خدا نظر كرد اما اعتنا نكرد و باز سر خود را به حال چرت پايين انداخت .\r\nگويد : آنگاه حجاج كس سوى سواران خويش فرستاد كه او را در سوزش و آتش خدا واگذاريد كه او را رها كردند و بازگشتند .\r\nابو عمرو عذرى گويد : وقتى شبيب عبور كرد پل را بريد .\r\nاما فروه گويد : وقتى هزيمت شديم من با وى بودم كه پل را تكان نداد ما را تعقيب نكردند تا از پل گذشتيم .\r\nحجاج وارد كوفه شد و به منبر رفت و حمد خداى كرد ، سپس گفت : « به خدا پيش از اين با شبيب نبرد نكرده بودند ،\r\nبه خدا فرارى شد و زنش را گذاشت كه نى در . . . نش بشكنند . » دربارهء جنگ حجاج با شبيب در كوفه روايت ديگر هست كه مزاحم بن زفر تيمى گويد : وقتى شبيب دسته هاى سپاه حجاج را بشكست ، حجاج به ما اجازه داد و در نشيمنگاه وى كه شب را آنجا به سر مىبرد پيش وى رفتيم . روى تختى بود و لحافى رويش بود . گفت : « شما را براى كارى خوانده‌ام كه انديشه و امان در آن هست به من مشورت دهيد ، اين مرد ميان جمع شما در آمده ، وارد حريمتان شده و جنگاورانتان را كشته ، به من مشورت دهيد » گويد : همه جا خاموش ماندند ، يكى با چهار پايهء خويش از صف جدا شد و گفت : « اگر امير اجازه‌ام دهد سخن كنم » گفت : « بگوى » گفت : « به خدا ، امير خدا را در نظر نگرفته و حرمت امير مؤمنان را نداشته و نيكخواه رعيت [ 1 
  ] نبوده » ، اين بگفت و با چهار پايهء خويش در صف نشست .\r\nگويد : وى قتيبه بود ، حجاج خشمگين شد و لحاف را پس زد و پاى خويش\r\n\r\n","description":"","footnote":"\r\n[ 1 
  ] كلمه متن\r\n","page_name":" 3604 ","page_number":329},
  {"content":"\r\nرا از تخت بياويخت ، گويى دو پاى او را مىبينم ، گفت : « اين كى بود كه سخن كرد ؟ » گويد : قتيبه با چهار پايهء خويش از صف در آمد و همان سخن را تكرار كرد . حجاج گفت : « راى درست چيست ؟ » گفت : « اين كه سوى وى روى و با وى بجنگى » گفت : « اردوگاهى براى من بجوى و صبحگاهان پيش من آى » گويد : ما برفتيم و عنبسة بن سعيد را لعنت مىگفتيم ، او بود كه دربارهء قتيبه با حجاج سخن كرده بود و وى را جزو ياران حجاج درآورده بود . صبحگاهان همگى وصيت كرديم و با سلاح برفتيم ، حجاج نماز صبح بكرد و به درون رفت . پس از آن فرستادهء وى دم به دم برون مىشد و مىگفت : « هنوز نيامده ، هنوز نيامده » و ما نمىدانستيم كه منظور او كيست . اطاقك از كسان پر شده بود ، باز فرستاده در آمد و گفت : « هنوز نيامده » قتيبه را ديديم كه در مسجد راه مىرفت ، يك قباى هراتى زرد به تن داشت با عمامه حرير سرخ ، شمشير پهنى آويخته بود كه حمايل كوتاه داشت گويى زير بغل وى بود ، دامن قباى خويش را زير كمربند نهاده بود ، زره به ساقهايش مىخورد در را براى او گشودند كه وارد شد و معطل نماند ، مدتى ببود آنگاه در آمد و پرچمى افراشته با وى بياوردند . حجاج دو ركعت نماز كرد ، آنگاه به پا خاست و سخن كرد ، پرچمى افراشته با وى بياوردند . حجاج دو ركعت نماز كرد ، آنگاه به پا خاست و سخن كرد ، پرچم را از باب الفيل برون بردند ، حجاج از دنبال آن برون شد ، استرى سرخ موى كه پيشانى و دست و پاى سپيد داشت بر در بود كه بر آن نشست غلامبچگان اسبها را پيش آوردند ، اما جز آن را نپذيرفت ، كسان بر نشستند ،\r\nقتيبه نيز بر اسبى نشست كه پيشانى و دست و پاى سپيد داشت قتيبه بر زين چون انارى مىنمود از بس كه زين بزرگ بود . راه دار السقايه گرفت تا به شوره زار رسيد كه اردوگاه شبيب آنجا بود و اين به روز چهارشنبه بود .\r\nگويد : دو گروه صبحگاه پنجشنبه به نبرد پرداختند روز جمعه صبحگاه نيز نبرد\r\n","description":"","footnote":"","page_name":" 3605 ","page_number":330},
  {"content":"\r\nانداختند و چون هنگام نماز شد خوارج هزيمت شدند .\r\nحجاج بن قتيبه گويد : شبيب بيامد ، حجاج اميرى به مقابلهء وى فرستاده بود كه او را كشته بود ، آنگاه امير ديگر فرستاده بود كه او را نيز كشته بود ، يكيشان اعين صاحب حمام اعين بود .\r\nگويد : پس شبيب بيامد و وارد كوفه شد ، غزاله نيز با وى بود كه نذر كرده بود در مسجد كوفه دو ركعت نماز كند و سورهء بقره و آل عمران را ضمن آن بخواند .\r\nگويد : و چنان كرد .\r\nگويد : شبيب در اردوگاه خويش اطاقكهاى نيين ساخته بود .\r\nگويد : حجاج به سخن ايستاد و گفت : « اى مردم عراق ، مىبينمتان كه در نبرد اين قوم نيكخواهى نمىكنيد ، به امير مؤمنان مىنويسم كه مردم شام را به كمك من فرستد . » گويد : قتيبه به پا خاست و گفت : « تو در نبرد آنها براى خدا و امير مؤمنان نيكخواهى نكرده اى . » محمد بن حفص گويد : حجاج گلوى قتيبه را با عمامه اش به سختى فشرد .\r\nدنبالهء روايت حجاج بن قتيبه چنين است كه گويد : حجاج گفت : « چرا » قتيبه گفت : « مرد معتبر را مىفرستى و مردم بى سر و پا را با وى همراه مىكنى كه از پيش وى مىگريزند و او شرم مىكند و نبرد مىكند تا كشته شود » گفت : « راى درست چيست ؟ » گفت : « اين كه خودت به روى و كسانى همانند تو همراهت بيايند و با جانهاى خويش به تو كمك كنند . » گويد : كسانى كه آنجا بودند وى را لعنت كردند ، حجاج گفت : « به خدا فردا به مقابلهء وى مىروم . »\r\n","description":"","footnote":"","page_name":" 3606 ","page_number":331},
  {"content":"\r\nگويد : و چون صبح شد كسان حاضر شدند . قتيبه گفت : « خدا امير را قرين صلاح بدارد ، قسم خويش را به ياد داشته باش » ، و باز كسان او را لعنت كردند .\r\nحجاج گفت : « برون شو و اردوگاهى براى من بجوى » گويد : پس قتيبه برفت حجاج و يارانش آماده شدند و حركت كردند ، به محلى رسيد كه كثيف بود ، محل زباله بود گفت :\r\n« جاى مرا اينجا بيندازيد » گفتند : « محل كثيف است » گفت : « كارى كه مرا سوى آن مىخوانيد كثيفتر است ، زمين زير آن پاكيزه است ، آسمان بالاى آن نيز پاكيزه است . » گويد : پس فرود آمد و كسان صف بستند . خالد بن عتاب بن ورقا مغضوب بود و جزو قوم نبود .\r\nگويد : شبيب و يارانش بيامدند و اسبان خويش را نزديك آوردند ، پياده مىآمدند . شبيب گفت : « از تيراندازى چشم بپوشيد زير سپرهاى خودتان بلغزيد و وقتى نيزه هاى آنها روى سپرها جاى گرفت آن را بالا ببريد و زير آن جاى گيريد و به پا خيزند و پاهايشان را قطع كنيد كه به اذن خداى هزيمت مىشوند . » گويد : پس خوارج بيامدند و به طرف آنها مىلغزيدند . خالد بن عتاب با خدمهء خويش بيامد و اردوگاهشان را دور زد و اطاقكهاى نيين را آتش زد و چون شعلهء آتش را بديدند و جز و وز آن را شنيدند روى بگردانيدند و آتش را در خيمهء خويش ديدند ، سوى اسبانشان دويدند و كسان از پى آنها رفتند و هزيمت رخ داد .\r\nگويد : حجاج از خالد بن عتاب خشنود شد و براى نبرد آنها براى وى پرچم بست .\r\nگويد : وقتى شبيب ، عتاب را كشته بود و مىخواست بار دوم وارد كوفه شود بيامد تا نزديك كوفه رسيد ، حجاج بن يوسف سيف بن هانى را فرستاد و يكى را همراه او كرد كه از شبيب براى وى خبر آرند . آنها سوى اردوگاه شبيب رفتند كه\r\n","description":"","footnote":"","page_name":" 3607 ","page_number":332},
  {"content":"\r\nمتوجه آمدنشان شد و آن كس را بكشت و سيف بگريخت يكى از خوارج به تعقيب وى آمد ، سيف اسب خويش را از جويى برجهانيد ، آنگاه از آن خارجى امان خواست به شرط آنكه با وى راست گويد ، و چون او را امان داد گفت كه حجاج او و يارش را فرستاده بود كه از شبيب براى وى خبر ببرند .\r\nخارجى گفت : « ما روز دوشنبه به طرف او مىرويم » گويد : سيف پيش حجاج آمد و خبر را با وى بگفت .\r\nحجاج گفت : « دروغ گفته و حماقت كرده » گويد : و چون روز دوشنبه شد ، خوارج حركت كردند و آهنگ كوفه داشتند ، حجاج حارث بن معاويه ثقفى را به مقابلهء آنها فرستاد كه شبيب در زراره به وى رسيد و او را بكشت و يارانش را هزيمت كرد و نزديك كوفه رسيد و بطين را باده سوار فرستاد كه بر كنار فرات در دار الرزق منزلگاهى براى وى بجويد .\r\nگويد : بطين بيامد ، حجاج حوشب بن يزيد را با گروهى از مردم كوفه فرستاده بود كه دهانهء كوچه ها را گرفتند ، بطين با آنها نبرد كرد اما بر آنها چيره نشد و كس پيش شبيب فرستاد كه سواران ديگرى به كمك او فرستاد كه اسب حوشب را پى كردند و او را هزيمت كردند كه جان برد .\r\nبطين سوى دار الرزق رفت و بر كنار فرات اردو زد ، شبيب بيامد و آن سوى پل جاى گرفت . حجاج كس به مقابلهء او نفرستاد ، پس شبيب برفت\r\nو در شوره زار ما بين كوفه و فرات فرود آمد و سه روز آنجا ببود كه حجاج كسى را به مقابلهء وى نفرستاد .\r\nگويد : به حجاج گفتند كه شخصا به مقابلهء وى رود و او قتيبه بن مسلم را فرستاد كه اردوگاهى براى وى آماده كردند و بازگشت و گفت : « راه را آسان يافتم به فال نيك حركت كن » ، حجاج ميان مردم كوفه ندا داد كه برون شدند ، سران قوم با وى بيامدند تا در اردوگاه جاى گرفتند و مقابل خارجيان بماندند .\r\n","description":"","footnote":"","page_name":" 3608 ","page_number":333},
  {"content":"\r\nگويد : بطين بر پهلوى راست شبيب بود ، قعنب وابستهء فرزندان ابى ربيعه با قريب دويست كس بر پهلوى چپ بود . حجاج ، مطر بن ناجيهء رياحى را بر پهلوى راست خويش نهاد ، خالد بن عتاب بن ورقا رياحى را با قريب چهار هزار كس بر پهلوى چپ نهاد و به دو گفت : « جاى خويش را به او معلوم مدار » و خالد جاى خويش را نهان كرد .\r\nگويد : حجاج ، ابو الورد غلام خويش را همانند خويش كرد و چون شبيب او را بديد حمله برد و با گرزى كه پانزده رطل وزن داشت بزد و او را بكشت . اعين صاحب حمام اعين كوفه را نيز كه وابستهء بكر بن وائل بود همانند خويش كرد كه شبيب او را بكشت .\r\nآنگاه حجاج بر استرى نشست كه پيشانى و دست و پاى سپيد داشت و گفت :\r\n« اين دين پيشانى و دست و پاى سپيد دارد » پيش برو .\r\nابو كعب گفت : « پرچم خويش را پيش ببر ، مرا ابن ابى عقيل مىگويند . » گويد : شبيب به خالد بن عتاب و يارانش حمله برد و آنها را تا ميدان ببرد ، به مطر بن ناجيه نيز حمله كردند و او را عقب راندند . در اين وقت حجاج پياده شد و ياران خويش را بگفت تا پياده شدند .\r\nحجاج بر گليمى نشست . عنبسة بن سعيد نيز با وى بود . در اين حال بودند كه مصقلة بن مهلهل ضبى لگام شبيب را گرفت و گفت : « دربارهء صالح بن مسرح چه مىگويى و در مورد وى چگونه شهادت مىدهى ؟ » شبيب گفت : « در اين حال و در اين وضع آشفته ؟ » و حجاج نظر مىكرد .\r\nگويد : شبيب از صالح بيزارى كرد . مصقله گفت : « خدا از تو بيزار باشد » و از او جدا شدند و به جز چهل سوار كه دليرترين ياران وى بودند ، ديگران سوى دار الرزق رفتند .\r\nحجاج گفت : « اختلاف كردند » و كس پيش خالد بن عتاب فرستاد كه سوى\r\n","description":"","footnote":"","page_name":" 3609 ","page_number":334},
  {"content":"\r\nآنها رفت و نبرد آغاز كرد ، غزاله كشته شد و سوارى سر وى را پيش حجاج مىآورد ، شبيب آن را بشناخت و علوان را بگفت تا به سوار حمله برد و او را بكشت و سر را بياورد كه بگفت تا آن را غسل دادند و به خاك سپرد و گفت : « وى - يعنى غزاله - خويشاوند نزديك شما بود . » آنگاه خوارج با عقبداران خويش برفتند ، خالد نيز پيش حجاج آمد\r\nو وى را از رفتن قوم خبر داد حجاج به دو گفت به شبيب حمله كند كه به آنها حمله برد ، هشت كس و از جمله قعنب و بطين و علوان و عيسى و مهذب و ابن عويمر و سنان او را تبعيت كردند و تا ميدان عقب راندند .\r\nگويد : در آن حال خوط بن عمرو سدوسى را پيش وى آوردند . شبيب به دو گفت : « اى خوط ، حكميت خاص خداست . » او نيز گفت : « حكميت خاص خداست » شبيب گفت : « خوط از ياران شماست اما دچار ترس شده بود » پس او را رها كرد ، عمير بن قعقاع را نيز پيش وى آوردند كه به دو گفت : « اى عمير حكميت خاص خداست » اما مقصود وى را نفهميد و مىگفت : « در راه خدا به جوانيم ببخش . » شبيب باز به او گفت : « حكميت خاص خداست » كه نجاتش دهد ، اما نفهميد و بگفت تا او را بكشتند .\r\nگويد : مصاد برادر شبيب كشته شد ، شبيب در انتظار كسانى بود كه به تعقيب خالد رفته بودند كه تأخير كردند ، وى را چرت گرفت كه حبيب بن حدره بيدارش كرد ، ياران حجاج به طرف او نمىآمدند كه از وى بيمناك بودند . آنگاه شبيب سوى دار الرزق رفت و زخميان نيمجان ياران خويش را فراهم آورد .\r\nگويد : آن هشت كس به محل شبيب بازگشتند و چون او را نديدند پنداشتند او را كشته‌اند ، مطر و خالد پيش حجاج بازگشتند كه به آنها گفت گروه هشت نفرى را تعقيب كنند . گروه هشت نفرى از پى شبيب رفتند تا از پل مداين گذشتند و وارد\r\n","description":"","footnote":"","page_name":" 3610 ","page_number":335},
  {"content":"\r\nديرى شدند كه آنجا بود ، خالد كه از پى آنها بود محاصره شان كرد ، اما به مقابلهء وى برون شدند و وى را نزديك دو فرسخ براندند و خويشتن را با اسب به دجله افكندند . خالد نيز با اسب به دجله زد و از آنجا در حالى كه پرچم خويش را به دست داشت عبور كرد .\r\nشبيب گفت : « خدايش بكشد ، چه سوارى ، چه اسبى ، اين نيرومندترين مردم است و اسبش قويترين اسب روى زمين است . » گفتند : « اين خالد بن عتاب است » گفت : « در كار دليرى ريشه دار است به خدا اگر مىدانستم از پى او مىرفتم اگر چه وارد جهنم شده بود . » ابو عمرو عذرى گويد : وقتى شبيب هزيمت شد ، حجاج وارد كوفه شد ، آنگاه بالاى منبر رفت و گفت : « به خدا تاكنون با شبيب چنين نبردى نكرده بودند ، به خدا به فرار رفت و زنش را وا گذاشت كه نى در . . . نش بشكنند . » گويد : آنگاه حبيب بن عبد الرحمن\r\nحكمى را پيش خواند و وى را با سه هزار كس از مردم شام به تعقيب شبيب فرستاد و به دو گفت : « از شبيخون وى بر حذر باش و هر كجا با وى تلاقى كردى با او نبرد كن كه خدا شوكت او را شكست و دندانش را شكست . » گويد : حبيب بن عبد الرحمن از پى شبيب برفت تا به انبار رسيد ، حجاج كس پيش عاملان خويش فرستاد كه به ياران شبيب برسانيد كه هر كس از آنها سوى ما آيد در امان است و هر كس از آنها كه بر اين عقيده ثابت نبود و از جنگ وامانده بود مىآمد و امان مىگرفت .\r\nگويد : پيش از آن نيز به روز هزيمت ، حجاج ميان آنها ندا داده بود كه هر كس از شما پيش ما آيد در امان است ، و بسيار كس از ياران شبيب پراكنده شده بودند .\r\n","description":"","footnote":"","page_name":" 3611 ","page_number":336},
  {"content":"\r\nگويد : شبيب خبر يافت كه حبيب بن عبد الرحمن در انبار فرود آمده و با ياران خويش بيامد و چون نزديك اردوگاه آنها رسيد فرود آمد و با ياران خويش نماز مغرب بكرد .\r\nابو يزيد سكسكى گويد : به خدا آن شب كه شبيب بيامد و به ما شبيخون زد من جزو مردم شام بودم وقتى شب در آمد حبيب بن عبد الرحمن ما را فراهم آورد و ما را چهار گروه كرد و گفت كه مىبايد هر يك از چهار گروه سمت خويش را محفوظ دارد و اگر گروهى به جنگ پرداخت ، گروه ديگر به كمك آن نيايد . كه شنيده‌ام اين خوارج نزديك ما هستند ، چنان دانيد كه به شما شبيخون مىزنند و با شما جنگ مىكنند .\r\nگويد : همچنان بر آرايش خويش بوديم تا شبيب بيامد و شبيخون زد و بر يكى از چهار گروه ما حمله برد كه سالارشان عثمان بن سعيد عذرى بود و مدتى دراز با آنها نبرد كرد . اما هيچكس از آنها از جاى نرفت ، آنگاه رهاشان كرد و سوى گروه ديگر رفت كه سالارشان سعد بن بجل عامرى بود . با آنها نيز نبرد كرد و هيچيك از آن گروه از جاى نرفت ، آنها را نيز رها كرد و سوى گروه ديگر رفت كه سالارشان نعمان بن سعد حميرى بود و به آنها دست نتوانست يافت . آنگاه سوى گروه ديگر رفت كه سالارشان ابن اقيصر خثعمى بود و مدتى دراز با آنها نبرد كرد اما كارى نساخت ، آنگاه به دور ما گشت كه به ما حمله مىبرد تا سه چهارم از شب گذشت و چندان سختى كرد كه گفتيم از ما جدا نمىشود ، آنگاه مدتى دراز پياده با ما نبرد كرد ، به خدا از ما و آنها دستها افتاد و چشمها دريد و كشته در ميانه بسيار شد . ما نزديك سى كس از آنها كشتيم ، آنها نيز نزديك يكصد كس از ما كشتند ، به خدا اگر چنان كه مىديديمشان از يكصد كس بيشتر بودند ما را نابود كرده بودند ، به خدا به همين ترتيب بودند و از ما جدايى نگرفتند كه از دست آنها خسته شديم ، آنها نيز از دست ما خسته شدند ، ما از آنها نفرت كرده بوديم ، آنها نيز از ما نفرت\r\n","description":"","footnote":"","page_name":" 3612 ","page_number":337},
  {"content":"\r\nكرده بودند .\r\nمىديدم كه يكى از ما يكى از آنها را با شمشير خويش مىزد و زيانش نمىزد از بس كه خسته و ناتوان بود . مىديدم كه يكى از ما نشسته نبرد مىكرد و از فاصله شمشير مىزد و از خستگى تاب برخاستن نداشت .\r\nگويد : و چون از ما نوميد شدند شبيب بر نشست آنگاه به كسانى از يارانش كه پياده شده بودند گفت : « برنشينيد » و چون بر پشت اسبان خويش جا گرفتند راه خويش گرفت و از پيش ما برفت .\r\nقروة بن لقيط دربارهء شبيب گويد : وقتى از پيش حريفان بازگشتيم سخت غمين بوديم و زخم بسيار داشتيم . به ما گفت : « اگر دنيا مىخواستيم اين حال كه داريم بسيار سخت بود اما در راه ثواب خداى اين بسيار آسان است . » گويد : يارانش گفتند : « اى امير مؤمنان راست گفتى » گويد : هرگز اين را فراموش نمىكنم كه رو به سويد بن سليم كرد و به دو گفت : « ديشب دو كس از آنها را كشتم كه يكيشان دليرترين مردم بود و ديگرى ترسوترين مردم . شبانگاه به طليعه دارى شما برون شدم و سه كس از آنها را ديدم كه وارد دهكده اى شدند كه بايسته هاى خويش را از آنجا بخرند . يكى از آنها بايستهء خويش را خريد و پيش از ياران خويش در آمد ، من نيز با وى در آمدم به من گفت :\r\n« گويى تو علف نخريدى » گفتمش : « مرا رفيقانى هست كه زحمت اين كار را از من برداشته‌اند . » به دو گفتم : « به نظر تو اين دشمن ما كجا فرود آمده ؟ » گفت : « شنيده‌ام كه نزديك ما فرود آمده به خدا دوست دارم با شبيبشان مقابل شوم . » گفتم : « اين را دوست دارى . » گفت : « آرى » گفتم : « پس احتياط خويش بدار كه به خدا من شبيبم » و شمشير خويش را\r\n","description":"","footnote":"","page_name":" 3613 ","page_number":338},
  {"content":"\r\nكشيدم ، به خدا كه بيفتاد و بىحركت شد .\r\nگفتمش : « واى تو بر خيز » ، و رفتم كه بنگرم و معلوم داشتم كه مرده است .\r\nگويد : بازگشتم و به ديگرى رسيدم كه از دهكده در آمد . به من گفت : « در اين وقت كه مردم سوى اردوگاه خويش مىروند كجا مىروى ؟ » اما من با وى سخن نكردم و برفتم كه اسبم مرا مىبرد ، او از پى من آمد تا به من رسيد ، راه او بگرفتم و گفتم : « چه مىخواهى ؟ » گفت : « به خدا تو از دشمنان مايى » گفتم : « به خدا آرى » گفت : « به خدا نخواهى رفت تا مرا بكشى يا ترا بكشم » گويد : پس به دو حمله بردم ، او نيز به من حمله آورد ، لختى با شمشير جنگيديم به خدا در كار دليرى و جنگاورى از او برتر نبودم جز اينكه شمشيرم برانتر از شمشير وى بود و خونش را بريختم .\r\nقروه گويد : برفتيم تا از دجله عبور كرديم آنگاه در سرزمين جوخى راه سپرديم تا بار ديگر به نزديك واسط از دجله عبور كرديم ، آنگاه راه اهواز گرفتيم و از آنجا سوى فارس رفتيم و از آنجا رهسپار كرمان شديم .\r\nبه گفتهء هشام در همين سال شبيب به هلاكت رسيد .\r\nاما به گفته واقدى هلاكت وى به سال هفتاد و هشتم بود .\r\n\r\nسخن از سبب هلاكت شبيب\r\nابو يزيد سكسكى گويد : حجاج ما را سوى وى ، يعنى شبيب ، فرستاد و مال بسيار ميان ما بخش كرد و به هر يك از زخمداران و مبتلايان قوم چيز داد . آنگاه به سفيان بن ابرد گفت : به مقابلهء شبيب رود و سفيان آماده شد ، اما اين كار بر حبيب\r\n","description":"","footnote":"","page_name":" 3614 ","page_number":339},
  {"content":"\r\nابن عبد الرحمن حكمى ناگوار آمد و گفت : « سفيان را سوى كسى مىفرستى كه هزيمتش كرده‌ام و يكه سواران اصحابش را كشته‌ام » گويد : سفيان را نيز پس از دو ماه فرستاد .\r\nگويد : شبيب در كرمان ببود تا نيرو گرفت و او و يارانش بياسودند ، آنگاه حركت كرد و راه بازگشت گرفت ، سفيان پاى پل دجيل اهواز به مقابله او رفت .\r\nحجاج به حكم بن ايوب كه شوهر دختر حجاج و عامل وى بر بصره بود نوشته بود :\r\n« اما بعد ، يكى دلير و معتبر از مردم بصره را با چهار هزار كس به مقابلهء شبيب فرست و بگو به سفيان بن ابرد ملحق شود و شنوا و مطيع او باشد » گويد : حكم ، زياد بن عمرو عتكى را با چهار هزار كس فرستاد اما هنگامى كه سفيان با شبيب تلاقى كرد ، هنوز پيش وى نرسيده بود .\r\nگويد : وقتى ميان سفيان و شبيب به نزد پل دجيل تلاقى شد ، شبيب به طرف سفيان عبور كرد و ديد كه سفيان با پيادگان موضع گرفته : مهاجرين صيفى عذرى را بر سوارگان گماشته بشر بن حسان فهرى را بر پهلوى راست خويش نهاده و عمر بن هبيره فزارى را بر پهلوى چپ نهاده شبيب نيز با سه گروه از ياران خويش بيامد :\r\nوى با يك گروه بود . سويد با يك گروه بود . قعنب محلمى نيز با يك گروه بود . محلل بن وائل را نيز در اردوگاه خويش نهاده بود .\r\nگويد : وقتى سويد كه بر پهلوى راست شبيب بود بر پهلوى چپ سفيان حمله برد\r\nو قعنب كه بر پهلوى چپ شبيب بود بر پهلوى راست حريف حمله برد خود شبيب به سفيان حمله برد و مدتى از روز را نبرد كرديم ، عاقبت جدا شدند و به جايى رفتند كه در آنجا بوده بودند ، شبيب و يارانش بيش از سى بار به ما حمله كرده بودند كه در هيچ يك از حمله ها از صف خويش نرفته بوديم . سفيان بن ابرد به ما گفت :\r\n« پراكنده شويد فقط پيادگان سوى آنها حمله برند » گويد : به خدا پيوسته با نيزه و شمشير به آنها ضربت زديم تا آنها را به\r\n","description":"","footnote":"","page_name":" 3615 ","page_number":340},
  {"content":"\r\nطرف پل رانديم و چون شبيب به پل رسيد پياده شد و قريب يكصد كس با او پياده شدند . تا هنگام شب با آنها به سختى نبرد كرديم چنان كه هيچ قومى سختتر از آن نبرد نكرده بود . وقتى پياده شدند چندان با نيزه و شمشير به ما ضربت زدند كه مانند آن را از هيچ قومى نديده بوديم .\r\nو چون سفيان ديد كه تاب مقاومت آنها ندارد و بيم ظفر يافتنشان هست تيراندازان را خواست و گفت : « تيربارانشان كنيد » ، و اين به هنگام شب بود . تلاقى دو گروه هنگام نيمروز رخ داده بود ، تيراندازان شبانگاه به طرف آنها تيراندازى كردند .\r\nسفيان بن ابرد تيراندازان را جداگانه به صف كرده بود و يكى را به سالارى آنها گماشته بود .\r\nگويد : و چون لختى تيراندازى كردند خوارج به طرف آنها حمله بردند و چون به تيراندازان ما حمله بردند ما نيز به آنها حمله برديم و آنها را از تيراندازان مشغول داشتيم و چون لختى تيراندازى كردند ، شبيب و يارانش برنشستند و به تيراندازان حمله بردند كه بيشتر از سى كس از آنها از پاى در آمدند .\r\nآنگاه با سواران خويش به طرف ما بگشت و يك راست سوى ما آمد و ما با نيزه ها با وى جنگيديم تا شب تاريك شد ، آنگاه بازگشت .\r\nگويد : در اين وقت سفيان به ياران خويش گفت : « اى مردم ، بگذاريدشان و تعقيبشان مكنيد تا صبحگاهان به آنها حمله بريم » گويد : پس دست از آنها بداشتيم و چيزى را خوشتر از اين نداشتيم كه از مقابل ما بروند .\r\nفروة بن لقيط گويد : وقتى به پل رسيديم شبيب گفت : « اى گروه مسلمانان عبور كنيد وقتى صبح شد سوى آنها رويم ان شاء الله » گويد : ما پيش از او عبور كرديم و او در آخر بماند و بر اسب خويش بيامد ، پيش روى اسب ، ماديانى بود كه وقتى روى پل بود اسب وى بر ماديان جست و ماديان بلرزيد و سم پاى اسب شبيب بر كنار كشتى فرود آمد و شبيب در آب افتاد\r\n","description":"","footnote":"","page_name":" 3616 ","page_number":341},
  {"content":"\r\nو چون بيفتاد گفت :\r\n« تا خدا كارى را كه انجام شدنى بود به پايان برد [ 1 
  ] » آنگاه همه پيكر وى در آب فرو رفت ، سپس بالا آمد و گفت : « اين نظم ( خداى ) نيرومند و داناست [ 2 
  ] »\r\nراوى گويد : اين حديث را ابو يزيد سكسكى براى من گفت وى از جمله شاميانى بود كه با شبيب نبرد مىكردند . فروة بن لقيط نيز كه در جنگهاى شبيب حاضر بوده بود چنين حديث كرد . اما يكى از قوم شبيب ، از بنى مرة بن همام ، مىگفت : « جمعى از عشيره شبيب همراه وى نبرد مىكردند ، و عقيدهء راسخ نداشتند و چنان بود كه شبيب از عشاير آنها بسيار كس كشته بود و اين قضيه دلهاشان را به درد آورده بود و كينه در سينه هاشان داشتند . يكى از ياران شبيب به نام مقاتل از بنى تميم بن شيبان ، بر بنى مرة بن همام حمله برده بود و يكى از آنها را كشته بود .\r\nشبيب به دو گفت : « چرا بىدستور من مرتكب كشتن آنها شدى ؟ » گفت : « خدايت قرين صلاح بدارد ، كافران قوم خويش را كشتم . كافران قوم ترا نيز كشتم » گفت : « مگر اختياردار منى كه كارها را بى راى من فيصل كنى ؟ » گفت : « خدايت قرين صلاح بدارد مگر جزو دين ما نيست كه هر كه را به خلاف عقيدهء ما باشد بكشيم ، چه خودى باشد چه بيگانه ؟ » گفت : « چرا » گفت : « چنان كرده‌ام كه بايد كرد ، به خدا اى امير مؤمنان يك دهم آنچه از قوم خودم كشته‌ام از قوم تو نكشته‌ام و براى تو اى امير مؤمنان روا نيست كه با قاتل كافران كينه توز شوى . »\r\n\r\n","description":"","footnote":"\r\n[ 1 
  ] لِيَقْضِيَ الله أَمْراً كانَ مَفْعُولًا 8 : 42 انفال آيه 42\r\n[ 2 
  ] ذلِكَ تَقْدِيرُ الْعَزِيزِ الْعَلِيمِ 6 : 96 انعام آيه 97\r\n","page_name":" 3617 ","page_number":342},
  {"content":"\r\nگفت : « بسبب اين ، كينه توز نيستم » گويد : كسان بسيار با شبيب بودند كه از عشايرشان كسان كشته بود گويند كه وقتى در آخر ياران خويش بود يكيشان با ديگران گفت : « مىخواهيد پل را ببنديم و هم اكنون انتقام خويش را از او بگيريم ؟ » سر پل را بريدند ، كشتىها كج شد ، اسب بترسيد و برميد كه شبيب در آب افتاد و غرق شد .\r\nراوى گويد : مرد مرى اين حديث را گفت ، كسانى از قوم شبيب نيز چنين مىگويند ، اما حديث عام همان حديث اول است .\r\nابو يزيد سكسكى گويد : به خدا ما براى بازگشتن آماده مىشديم كه پلدار بيامد و گفت : « اميرتان كجاست ؟ » گفتيم : « همين جاست » گويد : پلدار پيش او رفت و گفت : « خدايت قرين صلاح بدارد يكى از آنها در آب افتاد » .\r\nخوارج به يك ديگر بانگ زدند كه امير مؤمنان غرق شد . آنگاه راه بازگشت گرفتند و اردوگاه خويش را رها كردند كه هيچكس در آنجا نماند ، سفيان تكبير گفت ما نيز تكبير گفتيم ، آنگاه بيامد تا به نزد پل رسيد و مهاجرين صيفى را به اردوگاه آنها فرستاد ، معلوم شد جنبنده اى در آن نيست ،\r\nآنجا فرود آمد كه بيشتر از هر اردوى ديگر چيز داشت . صبحگاهان شبيب را جستيم تا در آورديمش كه زره به تن داشت . شنيدم كسان مىگفتند كه شكمش را شكافتند و دلش را در آوردند ، پاره اى سخت بود همانند سنگ كه به زمين مىزدند و به مقدار قامت انسان بالا مىجست .\r\nسفيان گفت : « خدا را ستايش كنيد كه شما را كمك كرد و اردوگاهشان به دست ما افتاد . » خلاد بن يزيد ارقط گويد : خبر مرگ شبيب را به مادرش مىدادند و مىگفتند : « كشته شده » اما باور نمىكرد و چون به دو گفتند : « غرق شده » باور كرد\r\n","description":"","footnote":"","page_name":" 3618 ","page_number":343},
  {"content":"\r\nو گفت : « وقتى متولد شد ديدم كه تيرى آتشين از من در آمد و دانستم كه جز آب آن را خاموش نمىكند » فروة بن لقيط ازدى عامرى گويد : پدر شبيب جزو سپاه سليمان بن ربيعه بود كه وليد بن عقبه به دستور عثمان او را با يارانش به كمك مردم شام فرستاده بود بر ضد روميان ، و چون مسلمانان باز آمدند ، اسيران را براى فروش بياوردند ، يزيد - بن نعيم پدر شبيب كنيزكى ديد سرخروى كه نه سفيد بود و نه كبود ، بلند قد و زيباروى و چشمگير كه او را بخريد و همراه آورد و اين به سال بيست و پنجم بود در آغاز سال .\r\nگويد : و چون او را به كوفه آورد گفت : « مسلمان شو » كه نپذيرفت ، پس او را بزد كه عصيانش بيفزود و چون چنين ديد بگفت تا او را درست كردند آنگاه وى را پيش خواند كه بياوردندش و چون بر وى در آمد از او بار گرفت و شبيب را بزاد و اين به سال بيست و پنجم بود به ماه ذى حجه به روز قربان كه روز شنبه بود .\r\nگويد : زن ، صاحب خويش را به شدت دوست داشت و با او سخن مىكرد به دو گفت : « اگر بخواهى اسلام را كه خواستى مىپذيرم . » گفت : « مىخواهم » گويد : پس زن اسلام آورد و وقتى شبيب را بزاد مسلمان بود ، مىگفت : « به خواب ديدم كه از پيشم شهابى درآمد و نور پاشيد و برفت تا به آسمان رسيد و به همه آفاق رسيد ، در اين حال بود كه در آب روان فراوان افتاد و خاموش شد . من او را در اين روز زادم كه خون مىريزند ،\r\nخواب خويش را چنين تعبير كردم كه اين پسر من خون بسيار مىريزد و كارش بالا مىگيرد و به سرعت بزرگ مىشود . » گويد : و چنان بود كه پدر شبيب او را با مادرش به صحرا مىبرد ، به سرزمين قومش بر سر آبى به نام لصف .\r\nموسى بن ابى سويد رازى گويد : سپاه مردم شام كه آمده بودند با خويشتن سنگ آورده بودند و مىگفتند : « در مقابل شبيب فرار نخواهيم كرد تا اين سنگ\r\n","description":"","footnote":"","page_name":" 3619 ","page_number":344},
  {"content":"\r\nفرار كند » سخنشان به شبيب رسيد و خواست با آنها حيله كند چهار اسب خواست و به دم آنها سپر بست ، به دم هر اسب دو سپر ، آنگاه هشت كس از ياران خويش را پيش خواند . غلامش حيان نيز با وى بود به دو گفت قمقمهء آبى با خويش بردارد .\r\nآنگاه برفت تا به كنار اردوگاه رسيد به ياران خويش گفت در اطراف اردوگاه باشند و هر دو مرد يك اسب همراه داشته باشند و اسب را با شمشير بزنند كه چون تيزى آن را بيابد در اردوگاه رها كنند . با آنها روى تپه اى نزديك اردوگاه وعده كرد و گفت : « هر كدامتان نجات يافتيد وعده گاه وى روى اين تپه . » گويد : اما ياران وى اقدام به كارى را كه گفته بود ناخوش داشتند و چون اين را بديد فرود آمد و با اسبان چنان كرد كه به آنها گفته بود . اسبان ميان اردوگاه دويد ، شبيب از پى آن در آمد و حكميت خاص خداست مىگفت . مردم به جان همديگر افتادند و يك ديگر را ضربت مىزدند ، اما سالارشان كه حبيب بن عبد الرحمن حكمى بود برخاست و بانگ زد : « اى مردم اين خدعه است روى زمين بيفتيد تا كار بر شما روشن شود . » گويد : چنان كردند و شبيب در اردوگاهشان بماند و چون ديد كه آنها آرام شدند ، او نيز روى زمين افتاد ضربت گرزى خورده بود كه بسستى افتاده بود و چون مردم آرام شدند و به خيمه هاى خويش رفتند ، در انبوه كسان برون شد و سوى تپه رفت و حيان را آنجا بديد و گفت : « اى حيان از اين آب بر سر من بريز » و چون سر خويش را پيش برد كه آب بر آن بريزد حيان به صدد آمد كه گردن او را بزند و با خويش گفت :\r\n« حرمت و ذكر خيرى بهتر از كشتن اين كسان نمىيابم و به نزد حجاج موجب امان من مىشود » اما از اين قصد بلرزيد و چون در گشودن قمقمه تأخير كرد شبيب گفت :\r\n« چرا در گشودن آن تأخير مىكنى ؟ » و كارد از پاپوش خويش بر گرفت و قمقمه را دريد و به حيان داد كه آب بر او ريخت .\r\nگويد : حيان مىگفت : « به خدا ترس و لرزه مرا مانع از آن شد\r\nكه نيت خويش را به كار بندم و گردن او را بزنم »\r\n","description":"","footnote":"","page_name":" 3620 ","page_number":345},
  {"content":"\r\nگويد : پس از آن شبيب به اردوگاه پيش ياران خويش رفت .\r\nابو جعفر گويد : در اين سال مطرف بن مغيره بر ضد حجاج قيام كرد و عبد الملك - بن مروان را خلع كرد و به جبال پيوست و آنجا كشته شد .\r\n\r\nسخن از سبب قيام مطرف و خلع كردن عبد الملك بن مروان\r\nيوسف بن يزيد ازدى گويد : پسران مغيرة بن شعبه بجز اعتبارى كه از پدر داشتند و منزلتى كه ميان قوم داشتند خودشان نيز شايسته و بزرگ و معتبر بودند .\r\nگويد : و چون حجاج بيامد و او را بديدند و با آنها سخن كرد ، بدانست كه مردان قومند و خويشاوندان وى . پس عروة بن مغيره را بر كوفه گماشت و مطرف بن مغيره را بر مداين و حمزة بن مغيره را بر همدان .\r\nحصين بن عبد الله ازدى گويد : « مطرف بن شعبه به مداين ، پيش ما آمد . به منبر رفت و حمد خدا گفت و ثناى او كرد ، آنگاه گفت : « اى مردم ، امير حجاج ، كه خدايش قرين صلاح بدارد مرا ولايتدار شما كرده و گفته به حق حكم كنم و به عدالت رفتار كنم ، اگر چنانچه او گفته عمل كردم نيكروزترين مردمم و اگر نكردم خويشتن را به گناه افكنده‌ام و نصيب خويش را تباه كرده‌ام . بدانيد كه پس از نيمروز براى شما مىنشينم حوايج خويش را پيش من آريد و موجبات صلاح خويش و صلاح ولايت را با من بگوييد كه تا آنجا كه بتوانم از نيكى با شما باز نمىمانم » گويد : آنگاه فرود آمد ، در اين هنگام در مداين از بزرگان شهر و خاندانهاى قوم ، كسان بودند و جنگاوران آنجا بودند كه اگر به سرزمين جوخى يا سرزمين انبار حادثه اى بود كس آنجا رفتن نمىبايست .\r\nگويد : وقتى مطرف از منبر فرود آمد برفت و براى مردم در ايوان نشست\r\n","description":"","footnote":"","page_name":" 3621 ","page_number":346},
  {"content":"\r\nحكيم بن حارث كه از سران ازد و معتبران قوم بود و بعدها حجاج\r\nاو را به كار بيت - المال گماشت سوى وى آمد و گفت : « خدايت قرين صلاح بدارد ، وقتى سخن كردى من از تو دور بودم ، آمدم كه ترا پاسخ گويم كه فرود آمده بودى ، آنچه را كه گفتى حجاج با تو گفته فهم كردم ، خدا گوينده و شنونده را قرين هدايت كند ، وعدهء عدالت دادى و براى عمل حق معونت خواستى ، خدايت بر اين قصد كه دارى اعانت كند كه در كار جلب رضاى خدا و مردم همانند پدرت هستى » گويد : مطرف به دو گفت : « نزديك من بيا » و جا خالى كرد كه پهلوى وى نشست .\r\nحصين بن يزيد گويد : مطرف از جملهء بهترين عاملانى بود كه به مداين آمده بودند مردم مشكوك را بهتر از همه سركوب مىكرد و بيش از همه مانع ستم بود .\r\nگويد : بشر بن اجدع همدانى ثورى كه مردى شاعر بود پيش وى آمد و شعرى خواند كه پس از تشبيب و ذكر يار از شبيب و ياران وى ياد كرد و چنين گفت :\r\n« سواران شيبان كه « نظير آنها شنيده نشده بود « به حصين و گروه وى حمله بردند « و به شب عيد او را از پاى بينداختند « نيزه هاشان ابن مجالد را به كشتن داد « هر گروهى كه به روذابار بود « ما بين نخلستان و بيابان « از ضربت نيزه ها « پراكنده شد . » مطرف گفت : « واى تو ، آمده اى ما را ترغيب كنى . » گويد : و چنان بود كه شبيب از ساتيدما پيش آمده بود و مطرف به حجاج نوشت :\r\n« اما بعد ، امير را كه خدايش مكرم بدارد خبر مىدهم كه شبيب سوى ما\r\n","description":"","footnote":"","page_name":" 3622 ","page_number":347},
  {"content":"\r\nمىآيد ، اگر راى امير باشد كه مرا به كسان كمك دهد تا مداين را مضبوط دارم ، چنين كند كه مداين در و قلعهء كوفه است . »\r\nگويد : حجاج بن يوسف سبرة بن عبد الرحمن بن مخنف را با دويست كس پيش وى فرستاد . شبيب بيامد تا به نزد پلهاى حذيفه فرود آمد ، پس از آن تا كلواذا پيش آمد و از دجله گذشت و بيامد تا در شهر برد سير جاى گرفت . مطرف بن مغيره در شهر قديم بود كه جايگاه كسرى و قصر ابيض آنجا بود . و چون شبيب در بهرسير جا گرفت مطرف پل ما بين خويش و شبيب را بريد و كس پيش شبيب فرستاد كه كسانى از صلحاى ياران خويش را پيش من فرست كه قران را با آنها بخوانم و در موضوع دعوت شما بنگرم » شبيب كسانى را فرستاد كه سويد بن سليم و قعنب و محلل بن وائل از آن جمله بودند و چون به نزديك گذرگاه رسيدند و خواستند در آن پايين روند شبيب به آنها پيام داد كه وارد كشتى مشويد با فرستاده من از پيش مطرف باز آيد . و كس پيش مطرف فرستاد كه تنى چند از ياران خويش را پيش من فرست تا وقتى كه ياران من باز گردند .\r\nمطرف بفرستاده وى گفت : « او را ببين و با وى بگوى تو كه درباره ياران خويش از من اطمينان ندارى ، من چگونه ياران خويش را سوى تو بفرستم و دربارهء آنها از تو اطمينان داشته باشم ؟ » شبيب به دو پيام داد : « تو دانسته اى كه ما در دين خويش ، خيانت را روا نمىداريم اما شما خيانت ميكنيد و آن را سبك ميگيريد . » گويد : پس مطرف ربيع بن يزيد اسدى و سليمان بن حذيفه مزنى و يزيد بن ابن زياد وابسته مغيره را كه سالار نگهبانان مطرف بود سوى وى فرستاد كه چون بدست وى افتادند ، ياران خويش را سوى مطرف فرستاد .\r\nنضر بن صالح گويد : به نزد مطرف بودم .\r\nراوى گويد : ندانم گفت جزو سپاهيان وى بودم يا به نزد وى بودم كه فرستادگان\r\n","description":"","footnote":"","page_name":" 3623 ","page_number":348},
  {"content":"\r\nشبيب پيش وى آمدند .\r\nگويد : مطرف من و برادرم را حرمت مىكرد و چيزى را از ما مكتوم نمىداشت . وقتى پيش وى آمدند ، هيچكس جز من و برادرم حلام بن صالح پيش وى نبود ، آنها شش كس بودند و ما سه كس بوديم ، آنها سلاح كامل داشتند و ما جز شمشير نداشتيم و چون نزديك آمدند سويد گفت : « سلام بر آنكه از پروردگار خويش بترسد و هدايت و اهل هدايت را بشناسد . » مطرف به دو گفت : « بله و به آنها سلام گفت » گويد : آنگاه آن گروه بنشستند ، مطرف به آنها گفت :\r\n« از كار خويش با من سخن كنيد و بگوييد چه مىخواهيد و سوى چه مىخوانيد ؟ » گويد : سويد حمد خدا گفت و ثناى او كرد سپس گفت : « اما بعد ، چيزى كه سوى آن مىخوانيم كتاب خداست و سنت محمد صلى الله عليه و سلم ، و اعتراضى كه بر قوم خويش داريم تبعيض در كار غنيمت است و معوق نهادن حدود و تسلط به زور . » مطرف به آنها گفت : « سوى حق دعوت كرده‌ايد و به ستم آشكار اعتراض كرده‌ايد ، در اين مورد تابع شما هستم ، شما نيز در چيزى كه بدان ، دعوتتان مىكنم تابع من شويد ، تا كار من و شما فراهم آيد و دست من و دستهاى شما يكى شود . » گفتند : « بيار ، بگو چه مىخواهى بگويى ، اگر چيزى كه ما را سوى آن مىخوانى حق باشد ، مىپذيريم » گفت : « شما را دعوت مىكنم كه با اين ستمكاران گناهكار بر ضد بدعتها كه آورده‌اند بجنگيم و سوى كتاب خدا و سنت پيمبر خدا دعوتشان كنيم ، و اينكه كار ميان مسلمانان به شورى باشد و هر كه را براى خويش پسنديدند خليفهء خويش كنند ، به همان صورت كه عمر بن خطاب كرد ، كه وقتى عربان دانند كه منظور شورى يكى پسنديده از قريش است رضايت دهند و تابعان شما و يارانتان بر ضد دشمن ، از جملهء آنها بسيار شود و كارى كه مىخواهيد انجام گيرد »\r\n","description":"","footnote":"","page_name":" 3624 ","page_number":349},
  {"content":"\r\nگويد : پس از نزد وى برجستند و گفتند : « اين چيزيست كه هرگز از تو نخواهيم پذيرفت . » گويد : و چون برفتند و نزديك بود از صفهء خانه برون شوند سويد بن سليم به مطرف نگريست و گفت : « اى پسر مغيره ، اگر اين قوم ستمگران خيانتگرند تو نيز خويشتن را به اختيار آنها نهاده اى » مطرف از اين سخن بر آشفت و گفت : « قسم به خداى موسى و عيسى راست گفتى . » گويد : آنها پيش شبيب رفتند و گفتار شبيب را با وى بگفتند كه در وى طمع بست و گفت : « صبحگاهان يكى از شما پيش وى رود » گويد : و چون صبح شد سويد بن سليم را پيش مطرف فرستاد و دستور خويش را با وى بگفت . سويد بيامد تا به در مطرف رسيد ، من بودم كه براى وى اجازه گرفتم و چون وارد شد و نشست خواستم بروم ، مطرف گفت : « بنشين كه چيزى را از تو پنهان نمىداريم » گويد : پس من بنشستم ، در آن وقت جوانى نرم رفتار بودم .\r\nسويد گفت : « اين كه چيزى را از او نهان نمىدارى كيست ؟ » گفت : « محترمى است و الا مقام ، پسر مالك بن زهير . » گفت : « به ! حرمت آوردى ، اگر دين وى به مقدار حرمتش باشد مرد تمام است . »\r\nگويد : آنگاه سويد روى به دو كرد و گفت : « آنچه را با ما گفته بودى در حضور امير مؤمنان بگفتيم ، به ما گفت : او را ببينيد و با وى بگوييد مگر ندانى كه اين كه مسلمانان بهترين خودشان را به ترتيب راى براى كارشان انتخاب كنند ، راى خردمندانه است كه از پس پيمبر صلى الله عليه سنت بر اين رفته است » ، اگر گفت چرا ، به دو بگوييد كه ما پسنديده ترين كس خويش را كه از همه بهتر تكليف خود را عهده تواند كرد برگزيده‌ايم و مادام كه تغيير نيارد و تبديل نكند عهده دار كار ماست . »\r\n","description":"","footnote":"","page_name":" 3625 ","page_number":350},
  {"content":"\r\nسويد گفت : « امير مؤمنان به ما گفت : « با مطرف بگوييد آنچه دربارهء شورى گفتى كه وقتى عربان بدانند كه قريش را منظور داريد پيروانتان از آنها بسيار شود ، اهل حق از اينكه كم باشند پيش خدا كاستى نگيرند و ستمگران را از اينكه بسيار باشند به نزد خدا بيكى نيفزايند . اينكه ما عقيدهء حق خويش را كه به سبب آن قيام كرده‌ايم رها كنيم و دعوت ترا دربارهء شررى بپذيريم گناهست و زبونى و تأييد اعانت ظالم و سستى . كه ما حق قريش را نسبت به اين كار از ديگر عربان بيشتر نمىدانيم » سويد ، به نقل گفتار شبيب چنين ادامه داد : و اگر پندارد كه قرشيان نسبت به به اين كار حقى بيشتر از ديگر عربان دارند ، با وى بگو : چرا چنين است ؟ اگر گفت كه به سبب خويشاوندى محمد است صلى الله عليه و سلم ، بگوى در اين صورت ، به خدا ، روا نبود كه صلحاى سلف يعنى مهاجران نخستين بر خاندان محمد زمامدارى كنند و بر خاندان ابو لهب نيز ، اگر جز آنها كسى به جا نمانده بود . اگر آنها نمىدانستند كه بهترين كسان به نزد خدا آنست كه پرهيزكارتر باشد ، و براى اين كار شايسته تر از همه كسى است كه پرهيزكارتر باشد و برتر و به عهده كردن امورشان تواناتر ، اگر نمىدانستند امور كسان را عهده نمىكردند . ما نخستين كسان بوده‌ايم كه منكر ستم شده‌اند و خود را تغيير داده‌اند و با احزاب جنگيده‌اند ، اگر پيرو ما شود حقوق و تكاليفى همانند ما دارد و او نيز يكى از مسلمانان است و اگر نشود او نيز يكى از مشركانيست كه با آنها دشمنى و نبرد مىكنيم .\r\nگويد : مطرف به دو گفت : « آنچه را گفتى فهم كردم . امروز برو تا در كار خويش بنگريم » پس سويد برفت و مطرف كسانى از معتمدان و نيكخواهان خويش و از جمله سليمان بن حذيفهء مزنى و ربيع بن يزيد اسدى را پيش خواند .\r\nنضر بن صالح گويد : من و يزيد بن ابى زياد ، آزاد شدهء مغيرة بن شعبه كه سالار\r\n","description":"","footnote":"","page_name":" 3626 ","page_number":351},
  {"content":"\r\nنگهبانان بود با شمشير بالاى سر وى ايستاده بوديم .\r\nمطرف با آنها گفت : « اى كسان ، شما نيكخواهان و دوستان منيد كه به صلاح و راى نكويتان اعتماد دارم ، به خدا پيوسته از اعمال اين ستمگران نفرت داشته‌ام و به دل منكر آن بوده‌ام و چندان كه توانسته‌ام به كردار و گفتار به تغيير آن پرداخته‌ام و چون گناه آنها بزرگى گرفت و اين قوم بيامدند كه با آنها نبرد مىكنند ، چنان ديدم كه اگر يارانى داشته باشم از مقاومت و مخالفت ستمگرانم چاره نيست . پس اين قوم را دعوت كردم و به آنها چنان و چنين گفتم آنها نيز به من چنين و چنان گفتند ، مرا سر جنگ اينان نيست و اگر از راى من و آنچه با آنها گفته‌ام پيروى كنند عبد الملك و حجاج را خلع مىكنم و سوى آنها مىروم و نبرد مىكنم » مزنى گفت : « نه آنها پيرو تو مىشوند نه تو پيرو آنها مىشوى پس اين سخن را نهان دار و با هيچكس مگوى » گويد : اسدى نيز سخنانى همانند اين گفت .\r\nگويد : آنگاه ابن زياد وابستهء وى زانو زد و گفت : « به خدا يك كلمه از آنچه ميان تو و اينان رفته از حجاج نهان نمىماند و بر هر كلمه ده كلمه نظير آن اضافه مىكنند ، به خدا اگر از حجاج بر ابرها گريزان شوى بكوشد تا به تو دست يابد و ترا با كسانت نابود كند ، فرار كن ، از اينجا كه هستى فرار كن ، كه مردم مداين از اين سو و آن سو ، و نيز مردم اردوگاه شبيب ، از آنچه ميان تو و شبيب رفته سخن دارند و پيش از آنكه امروز را شب كنى خبر به حجاج مىرسد ، پس جايى به جز مداين بجوى . » گويد : دو يار مطرف گفتند ، راى ما نيز چنين است كه او مىگويد .\r\nمطرف به آنها گفت : « شما چه مىكنيد ؟ » گفتند : « دعوت ترا مىپذيريم و بر ضد حجاج و غير حجاج ترا به جان يارى مىكنيم . »\r\n","description":"","footnote":"","page_name":" 3627 ","page_number":352},
  {"content":"\r\nگويد : آنگاه به من نگريست و گفت : « تو چه مىكنى ؟ » گفتم : « با دشمنت نبرد مىكنم تا وقتى ثبات كنى همراه تو ثبات مىكنم . » گفت : « از تو همين انتظار مىرفت . » گويد : مطرف ببود تا به روز سوم كه قعنب پيش وى آمد و گفت : « اگر پيرو ما مىشوى از جملهء مايى و اگر نمىپذيرى با تو نبرد مىكنيم » مطرف گفت : « امروز شتاب مياريد كه ما در انديشه‌ايم » گويد : آنگاه مطرف كس پيش ياران خويش فرستاد كه امشب همگىتان حركت كنيد و سوى دسكره رويد كه اينجا حادثه اى رخ داده است .\r\nآنگاه شبانه روان شد ، يارانش نيز با وى حركت كردند و چون به دير يزدگرد رسيد آنجا فرود آمد و قبيصة بن عبد الرحمن قحافى از مردم خثعم به دو رسيد كه وى را به همراهى خويش خواند كه بيامد و به دو جامه و مركب داد و خرجى داد ، آنگاه برفت تا به دسكره جاى گرفت .\r\nگويد : و چون مىخواست از دسكره حركت كند ، ناچار بود مقصود خويش را با يارانش در ميان نهد ، پس سران اصحاب خويش را فراهم آورد و خدا را ياد كرد چنان كه بايد و پيمبر خدا را صلوات گفت ، سپس گفت : « اما بعد ، خدا جهاد را بر بندگان خويش رقم زده و دستور عدل و احسان داده و در آيات منزل خويش فرموده :\r\n* ( تَعاوَنُوا عَلَى الْبِرِّ وَالتَّقْوى وَلا تَعاوَنُوا عَلَى الإِثْمِ وَالْعُدْوانِ وَاتَّقُوا الله إِنَّ الله شَدِيدُ الْعِقابِ 5 : 2 ) * [ 1 
  ] يعنى : به نيكى و پرهيزكارى همدستى كنيد و به بدكارى و تجاوزگرى همدستى مكنيد ، از خدا بترسيد كه خدا ، سنگين مجازات است .\r\n« و من شهادت مىدهم كه عبد الملك بن مروان و حجاج بن يوسف را خلع\r\n\r\n","description":"","footnote":"\r\n[ 1 
  ] سوره مائده آيهء 3\r\n","page_name":" 3628 ","page_number":353},
  {"content":"\r\nكرده‌ام ، هر كه مىخواهد همراه من باشد و با راى من هماهنگ است با من بيايد كه يارى بيند و حسن صحبت ، و هر كه خواهد هر جا مىخواهد برود كه خوش ندارم كسى كه سر نبرد با اهل جور ندارد همراه من بيايد ، شما را به كتاب خدا و سنت پيمبر وى و نبرد ستمگران مىخوانم و چون خدا كار ما را فراهم آورد اين كار ميان مسلمانان به شورى باشد كه هر كه را خواهند براى خويش برگزينند » گويد : پس ياران وى برجستند و با او بيعت كردند .\r\nگويد : آنگاه مطرف به جاى خويش رفت و كس به طلب سبرة بن عبد الرحمن و عبد الله بن كناز نهدى فرستاد و با آنها خلوت كرد و به همان ترتيبى كه همه ياران خويش را دعوت كرده بود ، دعوتشان كرد كه رضايت دادند ، اما چون مطرف حركت كرد با آن گروه از ياران مطرف كه همراه داشتند پيش حجاج رفتند كه با شبيب به جنگ بود و با وى در جنگ شبيب حضور يافتند .\r\nگويد : مطرف با ياران خويش از دسكره حركت كرد و سوى حلوان رفت حجاج در آن سال سويد بن عبد الرحمن سعدى را به عاملى حلوان و ماسبذان فرستاده بود و چون خبر يافت كه مطرف بن مغيره سوى سرزمين وى مىآيد بدانست كه اگر در كار وى ملايمت كند حجاج اين را از او نمىپذيرد .\r\nگويد : سويد مردم ولايت و كردان را براى مقابله فراهم آورد ، كردان تپهء حلوان را گرفتند ، سويد به طرف وى رفت و خوش داشت كه از نبرد وى بر كنار ماند و از زحمت حجاج مصون ماند و برون شدنش براى رفع بهانه بود .\r\nعبد الله بن علقمه خثعمى گويد : وقتى حجاج بن جاريهء خثعمى شنيد\r\nكه مطرف از مداين سوى جبل حركت كرده با نزديك سى كس از قوم خويش و ديگران از دنبال وى روان شد .\r\nگويد : من نيز جزو آنها بودم ، در حلوان به دو رسيديم و جزو كسانى بوديم كه در نبرد وى با سويد بن عبد الرحمن حضور داشتيم .\r\n","description":"","footnote":"","page_name":" 3629 ","page_number":354},
  {"content":"\r\nراوى گويد : نضر بن صالح نيز اين حديث را گفته است .\r\nعبد الله بن علقمه گويد : وقتى پيش مطرف بن مغيره رسيديم از آمدن ما خرسند شد و حجاج بن جاريه را پهلوى خويش نشانيد .\r\nنضر بن صالح و عبد الله بن علقمه گويند : وقتى سويد با همراهان خويش سوى آنها آمد ، با پيادگان توقف كرد و آنها را از حدود خانه ها بيرون نياورد ، پسر خويش قعقاع را با سواران پيش فرستاد ، آن روز سواران وى بسيار نبود .\r\nنضر بن صالح گويد : ديدمشان كه دويست كس بودند ، اما ابن علقمه گويد : از سيصد كمتر بودند .\r\nگويد : مطرف حجاج بن حارثه را پيش خواند و با گروهى نزديك به عدهء حريفان سوى آنها فرستاد كه به طرف قعقاع رفتند و سر جنگ وى داشتند و همه سواران به نام بودند .\r\nگويد : و چون سويد ديد كه به طرف پسر او آمدند غلام خويش را به نام رستم كه پس از آن در دير الجماجم پرچمدار بنى سعد بود و كشته شد ، روانه كرد .\r\nوى پيش حجاج بن حارثه آمد و آهسته به دو گفت : « اگر مىخواهيد از ولايت ما به ولايت ديگر رويد ، برويد كه ما سر نبرد شما نداريم و اگر قصد ما داريد ناچاريم از آنچه در تصرف داريم دفاع كنيم . » گويد : و چون اين را بگفت حجاج بن حارثه به دو گفت : « پيش امير ما برو و آنچه را به من گفتى با وى بگوى . » گويد : پس رستم پيش مطرف رفت و سخنانى را كه با حجاج بن حارثه گفته بود با وى بگفت .\r\nمطرف گفت : « قصد شما و ولايت شما ندارم » گفت : « پس از اين راه برو تا از ولايت ما برون شوى كه ما چاره نداريم جز اينكه مردم ببينند و بشنوند كه به مقابلهء تو آمده‌ايم . »\r\n","description":"","footnote":"","page_name":" 3630 ","page_number":355},
  {"content":"\r\nگويد : پس مطرف كس به طلب حجاج فرستاد كه بيامد و راه را پيش گرفتند تا به تپه رسيدند و معلوم شد كردان آنجا هستند ، مطرف پياده شد ، بيشتر يارانش نيز با وى پياده شدند ،\r\nاز جانب راست ، حجاج بن جاريه به طرف كردان بالا رفت و از جانب چپ سليمان بن حذيفه بالا رفت كه آنها را هزيمت كردند و كسان بكشتند و مطرف و يارانش به سلامت ماندند ، آنگاه برفتند تا نزديك همدان رسيدند كه آن را رها كرد و از سمت چپ سوى ماه دينار رفت .\r\nگويد : چون برادر مطرف ، حمزة بن مغيره عامل همدان بود نخواست وارد آنجا شود و حجاج نسبت به برادرش بدگمان شود .\r\nگويد : وقتى مطرف وارد سرزمين ماه دينار شد به برادر خويش حمزه نوشت :\r\n« اما بعد ، خرج ، بسيار شده و كار مصارف به سختى كشيده ، هر چه توانى از مال و سلاح به برادرت كمك كن » گويد : يزيد بن ابى زياد آزاد شدهء مغيره بن شعبه را پيش وى فرستاد كه بيامد و شبانگاه نامهء مطرف را پيش حمزه رسانيد كه چون او را بديد گفت : « مادرت عزا دارت شود ، مطرف را تو به كشتن دادى ؟ » گفت : « فدايت شوم ، من او را به كشتن ندادم مطرف خودش را و مرا به كشتن داد ، اى كاش ترا به كشتن ندهد » گفت : « واى تو ، كى او را به اين كار وادار كرد ؟ » گفت : « خاطرش او را به اين كار وادار كرد » گويد : آنگاه يزيد بن ابى زياد پيش حمزه نشست و ما وقع را براى او نقل كرد و خبرها را بگفت و نامهء مطرف را به او داد كه بخواند و گفت : « بله ، مال و سلاح براى او مىفرستم ولى پندارى اين نهان مىماند ؟ » گفت : « گمان ندارم نهان بماند »\r\n","description":"","footnote":"","page_name":" 3631 ","page_number":356},
  {"content":"\r\nحمزه گفت : « اگر در سودمندترين يارى ، يعنى يارى علنى از او باز بمانم در آسانترين يارى ، يعنى يارى نهانى ، از او باز نمىمانم » گويد : پس همراه يزيد بن ابى زياد براى وى مال و سلاح فرستاد و يزيد آن را پيش مطرف آورد . ما در يكى از روستاهاى ماه دينار بوديم به نام سامان كه نزديك اصفهان بود و عجمان آنجا منزل مىگرفتند .\r\nنضر بن صالح گويد : به خدا همين كه يزيد بن ابى زياد برفت شنيدم كه مردم اردو مىگفتند : « امير كس پيش برادر خويش فرستاده كه از او خرج و سلاح بخواهد . » گويد : پيش مطرف رفتم و قضيه را با وى بگفتم كه دست به پيشانى خود زد و گفت : « سبحان الله ، سلف گويد : چيست كه نهان مىماند ؟ گويد : چيزى كه نباشد . »\r\nگويد : همين كه يزيد بن ابى زياد پيش ما برگشت مطرف با ياران خويش حركت كرد و برفت تا در قم و كاشان و اصفهان جاى گرفت [ 1 
  ] .\r\nعبد الله بن علقمه گويد : وقتى مطرف در قم و كاشان جاى گرفت و آرام شد حجاج بن جاريه را پيش خواند و گفت : « از هزيمت شبيب در جنگ شوره زار با من سخن كن آيا وقتى جنگ شد آنجا بودى يا پيش از جنگ رفته بودى ؟ » گفتم : « نه ، حضور داشتم » گفت : « حكايت آنها را با من بگوى كه چگونه بود ؟ » گويد : و چون حكايت را بگفتم ، گفت : « خوش داشتم شبيب اگر چه گمراه بود ظفر يابد و گمراهى را بكشد . »\r\n\r\n","description":"","footnote":"\r\n[ 1 
  ] عبارت متن چنين است و ظاهراً تشويش مطلب از درك جغرافيايى راوى است كه قم و كاشان و اصفهان را از آنچه هست نزديكتر و شايد محلات وصل به هم مىپنداشته از اين گونه تساهل - ها در روايات كتاب مكرر هست . م .\r\n","page_name":" 3632 ","page_number":357},
  {"content":"\r\nگويد : پنداشتم چنين آرزو داشته بود از آن رو كه اميد مىداشته بود كه اگر حجاج هلاك شود ، مطلوب وى انجام مىشود .\r\nگويد : آنگاه مطرف عاملان خويش را بفرستاد .\r\nنضر بن صالح گويد : مطرف كارى خردمندانه كرد اما تقدير بر او چيره شد .\r\nگويد : همراه ربيع بن يزيد به سويد بن سرحان ثقفى و بكير بن هارون بجلى نوشت :\r\n« اما بعد ، ما شما را به كتاب خداى و سنت پيمبر وى مىخوانيم و « نبرد با كسانى كه از حق بگشته‌اند و غنيمت را خاص كرده‌اند و حكم « كتاب را رها كرده‌اند و چون حق غلبه يافت و باطل مغلوب شد و كلمهء « خدا برتر شد ، اين كار را ميان امت به شورى نهيم كه مسلمانان ، شخص « مورد پسند را براى خويش برگزينند ، هر كه اين را از ما بپذيرد « برادر دينى ماست و در زندگى و مرگ دوست ماست و هر كه نپذيرد « با وى نبرد كنيم و از خدا بر ضد وى كمك خواهيم كه همين حجت بر ضد « وى ما را بس و اين خسارت كه از نبرد در راه خدا بازمانده او را بس و « اين وهن كه در كار خدا با ستمكاران تساهل مىكند او را بس . خداى « نبرد را بر مسلمانان رقم زد و آن را ناخوشايند شمرد ، اما بىثبات بر كار « خداى و نبرد با دشمنان وى به رضوان او نتوان رسيد .\r\n« خدايتان قرين رحمت كند سوى حق آييد و هر كه را اميد اجابت « از او داريد به حق دعوت كنيد و هر چه را نمىداند به دو بشناسانيد ، هر كه « با راى ما موافق است و دعوت ما را مىپذيرد و دشمن ما را دشمن خويش « مىداند سوى من آيد خداى ما و شما را هدايت كند و توبهء ما و شما را « بپذيرد كه او توبه پذير است و مهربان و السلام . »\r\nگويد : و چون نامه به آن دو كس رسيد نهانى به نزد كسانى از مردم رى رفتند\r\n","description":"","footnote":"","page_name":" 3633 ","page_number":358},
  {"content":"\r\nو پيروان خويش را دعوت كردند و با نزديك يكصد كس از مردم رى در خفا برون شدند كه كس متوجه نشود و برفتند تا پيش مطرف رسيدند .\r\nگويد : براء بن قبيصه كه عامل حجاج بر اصفهان بود چنين نوشت :\r\n« اما بعد ، اگر امير را كه خدايش قرين صلاح بدارد به اصفهان و غير اصفهان نياز هست سپاهى انبوه سوى مطرف فرستد كه او و همراهانش را از ميان بردارد ، زيرا گروهى از يكى از شهرها سوى وى روان شده‌اند كه در جايى كه اكنون هست به دو ملحق شوند كه كارش مايه گرفته و پيروانش بسيار شده‌اند و السلام . » گويد : حجاج به دو نوشت :\r\n« اما بعد . وقتى فرستادهء من پيش تو آمد با كسان خويش اردو بزن و چون عدى بن وتاد بر تو گذر كرد با ياران خويش همراه وى حركت كن و شنوا و مطيع وى باش و السلام » گويد : و چون براء بن قبيصه نامهء حجاج را خواند برون شد و اردو زد .\r\nگويد : حجاج بن يوسف كسان را بيست بيست و پانزده پانزده و ده ده بر اسبان بريد سوى براء بن قبيصه مىفرستاد ، تا نزديك پانصد كس را پيش وى فرستاد ، خود او نيز دو هزار كس داشت .\r\nگويد : و چنان بود كه اسود بن سعد همدانى با خبر فتح حجاج در نبردى كه با شبيب در شوره زار داشت سوى رى آمد و از همدان و جبال عبور كرد و چون پيش حمزه رسيد وى عذر خويش را بگفت .\r\nاسود گويد : خبر حمزه را به حجاج رسانيدم ، گفت : « اين را شنيده بودم » و در نظر گرفت او را معزول كند اما بيم كرد اگر تدبير نكند مقاومت كند . پس كس پيش قيس بن سعد عجلى فرستاد كه سالار نگهبانان حمزه بود ، گروهى بسيار از بنى عجل و ربيعه نيز در همدان بودند فرمان ولايتدارى همدان را براى قيس فرستاد و به دو نوشت : « حمزه بن مغيره را در بند آهنين كن و بدار و تا دستور من پيش\r\n","description":"","footnote":"","page_name":" 3634 ","page_number":359},
  {"content":"\r\nتو آيد . » گويد : چون فرمان حجاج پيش . قيس آمد با گروهى بسيار از عشيرهء خويش بيامد و چون وارد مسجد شد هنگامى بود كه اقامهء نماز پسين را گفته بودند . با حمزه نماز كرد و چون حمزه برفت\r\nقيس بن سعد عجلى سالار نگهبانانش نيز با وى برفت و نامه اى را كه حجاج براى وى فرستاده بود به حمزه داد . » حمزه گفت : « شنوايى و اطاعت » گويد : « پس قيس ، حمزه را به بند كرد و بداشت و كار همدان را عهده كرد و عاملان خويش را بر آنجا گماشت و همه عاملان را از قوم خويش كرد و به حجاج نوشت :\r\n« اما بعد ، امير را كه خدايش قرين صلاح بدارد خبر مىدهم كه حمزة بن مغيره را به بند آهنين كردم و در زندان بداشتم و عاملان خويش را بر خراج گماشتم و كار وصول را به دست گرفتم ، اگر امير كه خدايش محفوظ بدارد اجازه مىدهد كه سوى مطرف روم ، اجازه دهد تا با قوم خويش و كسانى از مردم ولايتم كه اطاعت من مىكنند با وى جهاد كنم كه اميدوارم پاداش جهاد از خراج گرفتن بيشتر باشد « و السلام » گويد : و چون حجاج نامهء وى را بخواند بخنديد و گفت : « از اين ناحيه ايمنى يافتيم . » زيرا حضور حمزه در همدان براى حجاج سخت ناخوشايند بود كه بيم داشت برادر خويش را به سلاح و مال كمك دهد و نگران بود كه سر مخالفت داشته باشد و همچنان تدبير كرد تا او را برداشت و اطمينان يافت و به كار مطرف پرداخت .\r\nمطرف بن عامر گويد : وقتى حجاج نامهء قيس بن سعد عجلى را بخواند و گفتهء وى را بشنيد كه اگر امير بخواهد سوى مطرف روم و با وى جهاد كنم ، گفت : « چه نفرت دارم از اينكه عربان در سرزمين خراج فزونى گيرند . »\r\n","description":"","footnote":"","page_name":" 3635 ","page_number":360},
  {"content":"\r\nگويد : ابن غرق گفت : « وقتى اين سخن را از حجاج شنيدم دانستم كه چون فراغت يابد او را معزول مىكند . » نضر بن صالح گويد : حجاج به عدى بن وتاد ايادى كه عامل رى بود نوشت و دستور داد كه سوى مطرف حركت كند و بر ابن قبيصه گذر كند و چون فراهم شدند او سالار كسان باشد .\r\nعبد الله بن سليم ازدى گويد : در رى با عدى بن وتاد بر نشيمنگاه وى نشسته بودم كه نامهء حجاج پيش وى آمد كه آن را بخواند و به من داد كه خواندم چنين بود :\r\n« اما بعد : وقتى اين نامه را خواندى با سه چهارم از كسانى از مردم رى كه با تواند حركت كن و برو تا در جى بر ابن قبيصه گذر كنى . آنگاه همگى حركت كنيد ،\r\nوقتى تلاقى كرديد ، تو سالار كسانى تا وقتى كه خدا مطرف را بكشد ، و چون زحمت وى را از مسلمانان بس كرد ، با حمايت و حفاظت و رعايت خداى به سوى عمل خويش باز گرد . » گويد : وقتى نامه را خواندم به من گفت : « برخيز و آماده شو » گويد : عدى برون شد و اردو زد و دبيران را خواست و سه چهارم از مردم را احضار كرد . يك جمعه نگذشت كه روان شديم و برفتيم تا به جى رسيديم ، در آنجا قبيصهء قحافى به ما رسيد با نهصد كس از مردم شام كه عمرو بن هبيره نيز جزو آنها بود .\r\nگويد : در جى پيش از دو روز نمانديم ، آنگاه عدى بن وتاد با كسانى كه اطاعت وى مىكردند . حركت كرد سه هزار جنگاور از مردم رى با وى بود يك هزار جنگاور نيز با براء بن قبيصه بود كه حجاج از كوفه پيش وى فرستاده بود با نهصد كس از مردم شام و نزديك يك هزار كس از مردم اصفهان و از كردان كه نزديك به ششهزار جنگاور مىشدند ، آنگاه برفت تا به نزد مطرف بن مغيره رسيد .\r\n","description":"","footnote":"","page_name":" 3636 ","page_number":361},
  {"content":"\r\nعبد الله بن علقمه گويد : وقتى مطرف از آمدن آنها خبر يافت براى ياران خويش خندقى زد و در آن بودند تا وقتى سپاه بيامد .\r\nيزيد غلام عبد الله بن زهير گويد : در آن وقت من با مولاى خويش بودم .\r\nگويد : عدى بن وتاد بيامد و كسان را بياراست : عبد الله بن زهير را بر پهلوى راست خويش نهاد ، به براء بن قبيصه گفت : « بر پهلوى چپ باش » براء خشم آورد و گفت : « به من مىگويى بر پهلوى چپ باشم در صورتى كه من سالارى همانند تو هستم و سپاهم در پهلوى چپ است و يكه سوار مضر ، طفيل بن عامر را بر آن گماشته‌ام » گويد : اين گفته را به عدى بن وتاد رسانيدند كه به ابن اقيصر خثعمى گفت :\r\n« برو و سالار سواران باش ، سوى براء بن قبيصه برو و بگو به تو گفته‌اند مطيع من باشى از پهلوى راست و پهلوى چپ و سوار و پياده چيزى به تو مربوط نيست ، تو بايد دستور بگيرى و اطاعت كنى و كارى خلاف رضاى من نكنى كه از تو دلگير شوم . » گويد : عدى وى را حرمت مىكرده بود .\r\nگويد : پس از آن عدى عمر بن هبيره را بر ميسره گماشت و با يكصد كس از مردم شام روانه كرد كه برفت و با پرچم خويش بايستاد ، يكى از ياران وى به طفيل ابن عامر گفت :\r\n« پرچم خود را برگير و از ما كناره كن كه اينجا محل ماست » طفيل بن عامر گفت : « من با شما مجادله نمىكنم ، اين پرچم را براء بن قبيصه براى من بسته كه سالار ماست ، مىدانيم كه يار شما سالار همهء جمع است اگر از اين پرچم را براى اين يار شما بسته مبارك است و شنوا و مطيع اوييم . » عمر بن هبيره به آنها گفت : « آرام ، از برادر و عموزادهء خويش دست بداريد ، پرچم ما پرچم تو است اگر خواهى اين را به تو دهيم . » گويد : هرگز دو كس را چون آنها در وضع آن روز ، بردبار نديده بوديم .\r\n","description":"","footnote":"","page_name":" 3637 ","page_number":362},
  {"content":"\r\nگويد : عدى بن وتاد پياده شد و سوى مطرف حمله برد .\r\nعبد الله بن علقمه گويد : مطرف ، حجاج بن جاريه را بر پهلوى راست خويش نهاد ، ربيع بن يزيد اسدى را بر پهلوى چپ گماشت ، سليمان بن صخر مزنى را بر عقبداران گماشت و خود او پياده شده بود و با پيادگان بود .\r\nگويد : ديدمش كه با يزيد بن ابى زياد وابسته پدرش مغيره بن شعبه بود .\r\nگويد : وقتى دو قوم به يكديگر حمله بردند و به هم نزديك شدند مطرف به بكير بن هارون بجلى گفت : « سوى آنها رو و به كتاب خدا و سنت پيمبر دعوتشان كن و از كارهاى زشتشان سرزنششان كن . » گويد : بكير بن هارون روان شد بر اسب تيره رنگ ميانه سال و دم بلند خود بود و زره تن و زره سر و ساقبند داشت و نيزه به دست . زره خويش را با سربندى سرخ از حاشيهء برد محكم كرده بود با صدايى بلند بانگ زد : « اى اهل قبلهء ما و اهل ملت ما و اهل دعوت ما ، به نام خدايى كه خدايى جز او نيست و از نهان شما نيز مانند آشكارتان خبر دارد از شما مىخواهيم كه با ما انصاف كنيد و راست گوييد ، براى خدا نيكخواهى كنيد نه براى مخلوق ، به خاطر خداى دربارهء مخلوق نسبت به چيزهايى كه خدا از آنها مىداند ، شهادت دهيد ، مرا از عبد الملك بن مروان و از حجاج بن يوسف خبر دهيد مگر آنها را ستمگر و تبعيض كار و تابع هوس نمىدانيد كه به موجب گمان مىگيرند و به انگيزهء خشم مىكشند . » گويد : از هر سو بانگ بر آوردند كه اى دشمن خدا دروغ مىگويى چنين نيستند .\r\nگويد : بكير به آنها گفت : « واى شما دروغ به خدا مىبنديد كه شما را به عذابى هلاك كند ، و هر كه دروغ سازد نوميد شود [ 1 
  ] واى شما آيا چيزى مىدانيد كه خدا نمىداند از شما شهادت خواستم و خدا دربارهء شهادت مىگويد : * ( وَمن يَكْتُمْها 2 : *\r\n\r\n","description":"","footnote":"\r\n[ 1 
  ] وَيْلَكُمْ لا تَفْتَرُوا عَلَى الله كَذِباً فَيُسْحِتَكُمْ بِعَذابٍ وَقَدْ خابَ من افْتَرى 20 : 61 . طه آيه 63\r\n","page_name":" 3638 ","page_number":363},
  {"content":"\r\n* ( فَإِنَّه آثِمٌ قَلْبُه 2 : 283 ) * [ 1 
  ]\r\n« يعنى : و هر كه آن را ( شهادت را ) نهان كند دل وى گناهكار است . » گويد : صارم غلام عدى بن وتاد و پرچمدار وى بيامد و به بكير بن هارون بجلى حمله برد و با شمشير نبرد كردند ، از ضربت غلام عدى كار نساخت ، بكير او را با شمشير بزد و بكشت . آنگاه پيش آمد و گفت : « سوارى در مقابل سوارى » اما هيچكس سوى وى نيامد و او رجزى خواند به اين مضمون :\r\n« اى صارم ! « با شمشيرى تيز روبرو شدى « و شيرى يال دار » گويد : آنگاه حجاج بن جاريه كه بر پهلوى راست بود به عمر بن هبيره كه در پهلوى چپ بود و سالار آن طفيل بن عامر بود حمله برد و با طفيل رو به رو شد ، وى و طفيل دوستان نزديك بودند ، وقتى همديگر را شناختند كه شمشير به قصد همديگر بالا برده بودند و دست بداشتند .\r\nگويد : دو گروه مدتى دراز نبرد كردند ، عاقبت پهلوى چپ عدى بن وتاد از جاى برفت اما نه چندان دور ، و حجاج بن جاريه به جاى خويش باز رفت .\r\nگويد : پس از آن ربيع بن يزيد به عبد الله بن زهير حمله برد و مدتى دراز نبرد كردند ، عاقبت كسان به مرد اسدى حمله بردند و او را بكشتند .\r\nگويد : پهلوى چپ مطرف بن مغيره عقب رفت تا به نزد وى رسيد ، آنگاه عمر بن هبيره به حجاج بن هبيره و ياران وى حمله برد و مدتى دراز نبرد كرد ، حجاج احتياط خويش بداشت تا به نزد مطرف رسيد .\r\nگويد : ابن اقيصر خثعمى با سواران به سليمان بن صخر مزنى حمله برد و او را بكشت . سواران آنها برفتند تا به نزديك مطرف رسيدند و آنجا گروه سواران به\r\n\r\n","description":"","footnote":"\r\n[ 1 
  ] بقره آيهء 283\r\n","page_name":" 3639 ","page_number":364},
  {"content":"\r\nسختى نبرد كردند تا جنگ به نزديك مطرف رسيد .\r\nنضر بن صالح گويد : آن روز مطرف بانگشان مىزد كه اى اهل كتاب بياييد به گفتارى دل نهيد كه ميان ما و شما متبع باشد كه جز خدا را نپرستيم و كسى را با وى شريك نكنيم و بعضى از ما بعضى را غير خدا به خدايى نگيرد اگر پشت كردند بگو گواه باشيد كه ما گردن نهادگانيم [ 1 
  ] .\r\nگويد : و همچنان نبرد كرد تا كشته شد و عمر بن هبيره سرش را بريد گويند همو وى را كشته بود و چنان بود كه چند كس سوى وى رفته بودند ، اما عمر بن هبيره سر او را بريد\r\nو پيش عدى بن وتاد برد كه به وسيلهء آن حرمت يافت .\r\nگويد : آن روز عمرو بن هبيره نبرد كرد و كوششى شايسته كرد .\r\nابو مخنف گويد : حكيم بن ابى سفيان ازدى مىگفت كه يزيد بن ابى زياد آزاد - شدهء مغيرة بن شعبه را كه پرچمدار مطرف بود كشته بود .\r\nگويد : وارد اردوگاه مطرف شدند ، مطرف عبد الرحمن بن عبد الله ازدى را بر اردوگاه خويش گماشته بود كه كشته شد . وى مردى پارسا و زاهد و عفيف بود .\r\nابو مخنف گويد : زيد غلام آنها مىگفت . سر وى را همراه ابن اقيصر خثعمى ديده بود . گويد . خوددارى نتوانستم و گفتم : « به خدا او را كه نمازگزار و عابد بود و ياد خدا بسيار مىكرد كشته اى » گويد : پس او سوى من آمد و گفت : « تو كيستى ؟ » گويد : مولاى من گفت : « چه شده ؟ » گويد : ابن اقيصر سخن مرا با او بگفت .\r\nگفت : « عقلش كم است » گويد : عدى كسانى از مردم سختكوش را پيش حجاج فرستاد كه حرمتشان\r\n\r\n","description":"","footnote":"\r\n[ 1 
  ] يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا الله وَلا نُشْرِكَ به شَيْئاً وَلا يَتَّخِذَ بَعْضُنا بَعْضاً أَرْباباً من دُونِ الله فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ 3 : 64 . آل عمران 64\r\n","page_name":" 3640 ","page_number":365},
  {"content":"\r\nكرد و با آنها نكويى كرد .\r\nگويد : وقتى عدى به رى باز رفت مردم بجيله پيش وى آمدند و براى بكير ابن ماهان امان خواستند كه امانش داد . مردم ثقيف نيز براى سويد بن سرحان ثقفى امان خواستند كه امانش داد . هر كس كه با مطرف بوده بود عشيره اش براى او امان خواستند كه امانشان داد و نكو رفتارى كرد .\r\nگويد : و چنان بود كه كسانى از ياران مطرف را در اردوگاه وى محاصره كرده بودند كه بانگ زدند : « اى براء براى ما امان بگير . اى براء براى ما وساطت كن . » براء براى آنها وساطت كرد كه عدى وساطت وى را پذيرفت . هم او بسيار كس اسير گرفته بود كه همه را آزاد كرد .\r\nابو مخنف گويد : نضر بن صالح مىگفت كه نه حلوان پيش سويد بن عبد الرحمن رفته بود كه حرمتش كرده بود و عزت داشته بود ، پس از آن سوى كوفه رفته بود .\r\nعبد الله بن علقمه گويد : حجاج بن جاريه خثعمى به رى آمد كه جزو ديوان آنجا بود ، از عدى براى وى امان خواستند كه گفت : « اين مردى مشهور است كه با يار خويش شهرت يافته و اين نامهء حجاج است كه دربارهء وى به من نوشته . » عبد الله بن زبير گويد : من از جمله كسانى بود كه با عدى دربارهء حجاج بن جاريه سخن كردند و او نامهء حجاج بن يوسف را برون آورد كه چنين بود :\r\n« اما بعد ، اگر خدا حجاج بن جاريه را كشته خدايش لعنت كند كه همين را مىخواهم و خوش دارم و اگر زنده است آنجا وى را بجوى و به بند كن و پيش من فرست ، ان شاء الله و السلام » گويد : عدى به ما گفت : « دربارهء وى به من نوشته‌اند و ناچار بايد شنيد و اطاعت كرد ، اگر دربارهء او به من ننوشته بودند به خاطر شما امانش مىدادم و دست\r\n","description":"","footnote":"","page_name":" 3641 ","page_number":366},
  {"content":"\r\nاز او مىداشتم و به طلب وى بر نمىآمدم . » گويد : حجاج بن جاريه همچنان ترسان بود تا عدى بن وتاد معزول شد و خالد بن عتاب بيامد كه پيش او رفتم و دربارهء حجاج سخن كردم كه امانش داد .\r\nابو جعفر گويد : در اين سال ميان ازارقه ، ياران قطرى بن فجاه ، خلاف افتاد ،\r\nبعضى از آنها با قطرى مخالفت كردند و از او جدا شدند و با عبد رب الكبير بيعت كردند و بعضى ديگر بر بيعت قطرى بماندند .\r\n\r\nسخن از سبب وقوع اختلاف ميان خوارج از ارقه كه موجب هلاكشان شد\r\nيوسف بن يزيد گويد : مهلب از آن پس كه حجاج ، عتاب بن ورقا را از اردوى وى ببرد نزديك يك سال در شاپور ببود و با قطرى و يارانش ، خوارج ازارقه ، نبرد كرد ، آنگاه در نبرد بستان به آنها حمله برد و نبردى سخت كرد .\r\nگويد : كرمان در تصرف خوارج بود و فارس در تصرف مهلب بود و آنجا كه بودند به سختى افتادند كه از راه فارس چيزى به آنها نمىرسيد و از ولايت خويش دور افتاده بودند . پس حركت كردند و سوى كرمان رفتند . مهلب از پى آنها برفت و در جيرفت جاى گرفت . جيرفت شهر معتبر كرمان بود . مهلب بيشتر از يك سال آنجا با خوارج نبرد كرد و از همه فارس بيرونشان راند . و چون همهء فارس به تصرف مهلب آمد حجاج عاملان خويش را آنجا فرستاد و از مهلب بگرفت و چون اين خبر به عبد الملك بن مروان رسيد به حجاج نوشت :\r\n« اما بعد ، خراج كوهستان فارس را به دست مهلب واگذار كه سپاه « را نيرويى بايد و سپاهدار را كمكى بايد . ولايت فسا و دارا بگرد و ولايت « استخر را به وى واگذار » گويد : پس حجاج فارس را به مهلب واگذاشت و مهلب عاملان خويش را\r\n","description":"","footnote":"","page_name":" 3642 ","page_number":367},
  {"content":"\r\nبر آنجا گماشت كه مايهء پيروزى او بر ضد دشمن و سامان كار وى بود .\r\nشاعر ازدى در مقام عتاب با مهلب شعرى دارد به اين مضمون :\r\n« ما از قصرهاى دارابگرد دفاع مىكنيم « و براى مغيره و رقاد خراج مىگيريم » رقاد بن زياد مردى از طايفهء عتيك بود كه به نزد مهلب حرمت داشت .\r\nگويد : حجاج ، براء بن قبيصه را سوى مهلب فرستاد و به دو نوشت :\r\n« اما بعد ، به خدا چنان كه مىدانم اگر مىخواستى اين خارجيان « از دين گشته را در هم مىكوفتى ولى ادامهء بقاى آنها را دوست دارى « كه زمين اطراف خوبش را بخورى ، براء بن قبيصه را فرستادم\r\nتا ترا « به حمله سوى آنها وادارد وقتى سوى تو آمد با همه مسلمانان به آنها « حمله بر و با آنها به سختى نبرد كن و از تعلل و ياوه گويى و چيزهايى كه به « نظر من براى تو نه رواست و نه مجاز درگذر ، و السلام » گويد : مهلب پسران خويش را هر كدام با گروهى سوار روانه كرد و مردم را به ترتيب پرچمهايشان و صفهايشان و ناحيه هاشان روانه كرد .\r\nگويد : براء بن قبيصه بيامد كه او را بر تپه اى نزديك آنها جاى داد كه آنها را ببيند .\r\nدسته هاى سوار به سواران خوارج حمله آغاز كردند . پيادگان نيز به پيادگان حمله بردند و از نماز صبح تا نيمروز نبردى بسيار سخت كردند آنگاه برفتند .\r\nگويد : براء بن قبيصه پيش مهلب آمد و به او گفت : « به خدا هرگز نه سوارانى مانند پسران تو ديده‌ام و نه در ميان عربان سوارانى همانند سواران تو ، و نه قومى صبور و دلير چون اينان كه با تو نبرد مىكنند به خدا عذر تو مقبول است . » گويد : مهلب نيز با كسان بازگشت و چون هنگام پسين رسيد ، مهلب با مردم و پسران خويش و گروههاى سواره سوى خوارج رفت و مانند بار اول با آنها نبرد\r\n","description":"","footnote":"","page_name":" 3643 ","page_number":368},
  {"content":"\r\nكردند .\r\nابو طلحه گويد : يكى از گروههاى سوار آنها به مقابلهء يكى از گروه هاى سوار ما آمد و نبرد ميانشان سخت شد و هيچيك از دو گروه از جاى نرفت و نبرد كردند تا شب ميانشان حايل شد . يكى از آنها به ديگرى گفت : « شما از كدام طايفه‌ايد ؟ » گفتند : « از بنى تميم » آنها گفتند : « ما نيز از بنى تميم هستيم » گويد : و شبانگاه برفتند و مهلب به براء گفت : « چه ديدى ؟ » گفت : « قومى را ديدم كه مگر خدا ترا بر ضد آنها كمك كند » گويد : مهلب با براء بن قبيصه نكويى كرد و جايزه و مركب و جامه داد و بگفت تا هزار درم به دو دادند . آنگاه براء سوى حجاج رفت و مهلب را معذور دانست و آنچه را ديده بود با وى بگفت .\r\nگويد : آنگاه مهلب به حجاج نوشت :\r\n« اما بعد ، نامه امير ، كه خدايش قرين صلاح بدارد رسيد كه مرا « در كار اين خوارج برون شده از دين ، متهم داشته بود و دستور داده بود « بدانها حمله برم و فرستادهء وى را شاهد كنم ، چنين كردم ، از فرستادهء « خويش بپرسد كه چه ديده ، به خدا اگر من قدرت نابود كردن آنها « يا راندنشان را از اينجا كه هستند داشتم و از اين كار دست بداشته بودم با « مسلمانان خيانت كرده بودم و با امير مؤمنان وفا نكرده بودم\r\nو نيكخواه « امير كه خدايش قرين صلاح بدارد نبودم ، خدا نكند راى من چنين باشد « و در پيشگاه خدا چنين خطايى كرده باشم و السلام . » گويد : پس از آن مهلب هيجده ماه آنجا بود و با خوارج بجنگيد كه آنها را هزيمتى نكرد و در هيچ نبردى چنان نشد كه سپاه عراق را چنان آسيب زنند كه وا -\r\n","description":"","footnote":"","page_name":" 3644 ","page_number":369},
  {"content":"\r\nبمانند و از جنگ خوارج دست بدارند .\r\nگويد : سپس چنان شد كه يكى از خوارج به نام مقعطر از مردم بنى ضبه كه عامل قطرى بر يكى از نواحى كرمان بود با يك دسته از آنها به جايى مىرفت و يكى از خوارج را كه مردى دلير بود و به وى دلبسته بودند بكشت .\r\nگويد : خوارج پيش قطرى دويدند و اين را به دو خبر دادند و گفتند مرد ضبى را به دست ما بده تا او را به قصاص يارمان بكشيم .\r\nقطرى گفت : « راى من اين نيست كه با يكى كه تأويلى كرده و در كار تأويل خطا كرده چنين كنم . راى من اين نيست كه او را كه از مردم معتبر شماست و ميان شما سوابق دراز دارد بكشيد » گفتند : « بايد بكشيم . » گفت : « نه » گويد : ميانشان اختلاف افتاد و عبد رب الكبير را سالار خويش كردند و قطرى را خلع كردند . دسته اى از آنها نزديك به يك چهارم يا پنجم با قطرى بيعت كردند و نزديك به يك ماه صبح و شب با هم نبرد كردند .\r\nگويد : مهلب اين را براى حجاج نوشت بدين گونه :\r\n« اما بعد ، خدا صولت خوارج را ميان خودشان افكند ، « بيشترشان قطرى را خلع كرده‌اند و با عبد رب الكبير بيعت كرده‌اند و « دسته اى از آنها با قطرى مانده‌اند و صبح و شب با همديگر نبرد « مىكنند و اميدوارم كه اين كارشان سبب هلاكشان شود ان شاء الله « و السلام . » گويد : حجاج به دو نوشت :\r\n« اما بعد ، نامهء تو به من رسيد كه نوشته بودى ميان خوارج اختلاف افتاده ، وقتى اين نامه به تو رسيد ، در همين حال اختلاف و جداييشان به آنها حمله بر ، مبادا\r\n","description":"","footnote":"","page_name":" 3645 ","page_number":370},
  {"content":"\r\nاتفاق كنند و مقابله آنها براى تو سختتر شود ، و السلام » گويد : مهلب براى حجاج نوشت :\r\n« اما بعد . نامه امير به من رسيد و هر چه را در آن بود فهم كردم .\r\n« راى من اين نيست كه تا وقتى كه همديگر را مىكشند ، و شمار يك ديگر « را مىكاهند با آنها نبرد كنم . اگر بر اين حال ماندند همانست كه « مىخواهيم و مايهء هلاكتشان است و اگر فراهم آمدند ،\r\nچنين نشود تا « همديگر را ضعيف كرده باشند سپس به آنها حمله برم كه زبونترند و « شوكتشان كمتر است . ان شاء الله . و السلام » گويد : پس حجاج او را واگذاشت و مهلب خوارج را رها كرد كه تا يك ماه نبرد كردند و با آنها كارى نداشت .\r\nگويد : پس از آن قطرى با پيروان خويش سوى طبرستان رفت و همگيشان با عبد رب الكبير بيعت كردند . در اين وقت مهلب به آنها حمله برد كه با وى سخت نبرد كردند و چنان شد كه خداى آنها را بكشت و از آنها جز اندكى جان به در نبرد .\r\nاردوگاهشان با هر چه در آن بود به تصرف آمد و از آنها اسير گرفتند كه مسلمانان را اسير مىگرفته بودند .\r\nابو جعفر گويد : هلاكت قطرى و عبيدة بن هلال و عبد رب الكبير و ازارقه اى كه با آنها بودند در همين سال رخ داد .\r\n\r\nسخن از سبب هلاكت ازارقه\r\nسبب قضيه چنان بود كه وقتى كار ازارقه كه خبرشان را همين پيش بگفتيم به سبب اختلافى كه در كرمان ميانشان رخ داد به پراكندگى كشيد و بعضىشان با عبد رب الكبير شدند و بعضىشان با قطرى بودند و كار قطرى سستى گرفت به\r\n","description":"","footnote":"","page_name":" 3646 ","page_number":371},
  {"content":"\r\nآهنگ طبرستان روان شد . خبر به حجاج رسيد و چنان كه در روايت يونس بن يزيد آمده سفيان بن ابرد را با سپاهى انبوه از مردم شام به تعقيب قطرى فرستاد .\r\nگويد : سفيان برفت تا به رى رسيد و از پى خوارج روان شد .\r\nگويد : حجاج به اسحاق بن محمد بن اشعث ، سالار سپاهى از مردم كوفه كه در طبرستان بود نوشت كه شنوا و مطيع سفيان باش و اسحاق نيز با سفيان به تعقيب قطرى حركت كرد و برفتند تا در يكى از دره هاى طبرستان به دو رسيدند و با وى نبرد كردند كه يارانش از اطراف وى پراكنده شدند . قطرى در پايين دره از اسب بيفتاد و بغلطيد تا به عمق دره رسيد .\r\nمعاوية بن محصن كندى گويد : ديدمش كه افتاد اما نشناختمش . پانزده زن عرب را ديدم كه به زيبايى و منظر و وضع نكو چنان بودند كه پروردگارت خواسته بود ، پيرزنى نيز با آنها بود . من به آنها حمله بردم و آنها را پيش سفيان بن ابرد بردم و چون نزديك وى رسيديم ، پيرزن با شمشير خويش مرا به يكسو زد و با آن به گردنم زد كه زره سر را بدريد و پوست گلويم را بريد شمشير را بر گرفتم و به صورتش زدم كه پوست سرش را دريد و بيجان بيفتاد . زنان جوان را پيش سفيان بر مردم كه از كار پير زن بخنديد و گفت : « چرا اين زن را كه خدايش زبون بدارد كشتى ؟ » گفتم : « خدايت قرين صلاح بدارد مگر نديدى چگونه به من ضربت زد ، به خدا نزديك بود مرا بكشد . » گفت : « به خدا ديدم و ترا از اين كار كه كردى ملامت نمىكنم خدايش لعنت كند . » گويد : يكى از بوميان ، آنجا كه قطرى غلطيده بود به نزد وى رفته بود كه گفته بود : « آبم ده » كه سخت تشنه بود .\r\nبومى گفته بود : « چيزى به من بده تا آبت دهم » گفته بود : « واى تو به خدا جز اين سلاح كه مىبينى چيزى همراه ندارم كه\r\n","description":"","footnote":"","page_name":" 3647 ","page_number":372},
  {"content":"\r\nاگر آب برايم به يارى آن را به تو مىدهم . »\r\nگفته بود : « نه ، هم اكنون سلاح را به من بده » گفته بود : « نه ، اول آب برايم بيار » گويد : پس مرد بومى رفته بود و از بالا سنگى بزرگ به طرف قطرى غلطانيده بود كه به تهيگاهش خورده بود و ناكارش كرده بود ، آنگاه كسان را بانگ زده بود كه سوى وى رفته بودند . بومى قطرى را نمىشناخته بود ولى به سبب وضع نكو و سلاح كاملش ، او را از معتبران قوم پنداشته بود . چند كس از مردم كوفه و از جمله سورة بن ابجر تميمى و جعفر بن عبد الرحمن بن مخنف و صباح بن محمد ابن اشعث و بادام آزاد شدهء بنى اشعث و عمر بن ابى صلت وابستهء بنى نصر بن معاويه كه از دهقانان بود سوى قطرى رفته بودند و او را كشته بودند .\r\nگويد : همهء اين كسان مدعى كشتن قطرى بودند ، ابو الجهم بن كنانهء كلبى پيش آنها آمد و گفت : « سر را به من دهيد تا توافق كنيد » پس سر را به دو دادند كه پيش اسحاق بن محمد برد كه سالار مردم كوفه بود .\r\nجعفر به سبب كدورتى كه از پيش در ميان بوده بود پيش وى نرفت كه با او سخن نمىكرد . جعفر جزو همراهان سفيان بن ابرد بود و با اسحاق نبود وى به رى سالار ناحيهء شهريان بوده بود و چون سفيان بر مردم رى گذشت به دستور حجاج يكه سوارانشان را انتخاب كرد و همراه خويش ببرد . وقتى آن جماعت با سر بيامدند و دربارهء آن به نزد اسحاق دعوى آغازيدند اما سر به دست ابى الجهم بن كنانه كلبى بود به دو گفت : « سر را تو ببر و اين اختلاف گويان را رها كن . » گويد : ابو الجهم سر قطرى را ببرد تا به نزد حجاج رسيد . پس از آن سر را پيش عبد الملك بن مروان برد كه وى را به صف دو هزارىها بردند و مقررى شير - خوار گرفت يعنى براى خردسالانش در ديوان مقررى تعيين شد .\r\nگويد : آنگاه جعفر پيش سفيان آمد و گفت : « خدايت قرين صلاح بدارد\r\n","description":"","footnote":"","page_name":" 3648 ","page_number":373},
  {"content":"\r\nقطرى پدر مرا كشته بود و انديشه اى جز او نداشتم مرا با اين كسان كه دعوى كشتن وى كرده‌اند فراهم آر و از آنها بپرس مگر من پيشاپيش آنها نبودم كه پيشدستى كردم و ضربتى به دو زدم كه از پاى در آمد ، سپس آنها آمدند و با شمشيرهاى خويش او را بردند اگر اين را پذيرفتند راستى آورده‌اند و اگر نپذيرفتند من به خدا قسم ياد مىكنم كه قاتل قطرى بوده‌ام و اگر نمىخواهند آنها قسم ياد كنند كه قاتل وى بوده‌اند و از آنچه من مىگويم خبر ندارند و حقى در اين كار ندارم . » گفت : « اكنون كه ما سر را فرستاده‌ايم آمده اى ؟ » گويد : آنگاه جعفر از پيش وى برفت و يارانش به دو گفتند ، « به خدا از ميان اين گروه قاتل قطرى بودن به تو بيش از همه برازنده است . »\r\nگويد : « پس از آن سفيان بن ابرد سوى اردوگاه عبيدة بن هلال رفت كه در قومس در قصرى حصارى شده بود كه او را محاصره كرد و روزى چند با وى بجنگيد . آنگاه سفيان ما را بسوى آنها برد كه در ميانشان گرفتيم و بانگزن خويش را بگفت كه بانگشان زد كه هر كس يار خويش را بكشد و پيش ما آيد در امان است .\r\nگويد : آنها را همچنان در محاصره داشت تا به سختى افتادند و اسبان خويش را بخوردند ، آنگاه به مقابلهء وى بيرون شدند كه همه را بكشت و سرهاشان را پيش حجاج فرستاد .\r\nگويد : آنگاه سفيان وارد دنباوند و طبرستان شد و آنجا ببود تا حجاج پيش از جنگ جماجم او را معزول كرد .\r\nابو جعفر گويد : در اين سال بكير بن وشاح سغدى ، امية بن عبد الله بن خالد را بكشت .\r\n","description":"","footnote":"","page_name":" 3649 ","page_number":374},
  {"content":"\r\n\r\nسخن از اينكه چرا بكير بن وشاح امية بن عبد الله را كشت\r\nسبب اين ، چنان كه در روايت مفضل بن محمد آمده چنان بود كه امية بن عبد الله كه عامل عبد الملك بر خراسان بود ، بكير را به غزاى ما وراء النهر گماشت . پيش از آن نيز وى را ولايتدار طخارستان كرده بود . بكير براى حركت ، لوازم آماده كرد و مخارج بسيار كرد اما بجير بن ورقاء صريمى از او پيش اميه بدگويى كرد . چنان كه از پيش بيان كردم و اميه بگفت تا بكير به جاى ماند .\r\nگويد : پس از آن وقتى او را به غزاى ما وراء النهر گماشت آماده شد و براى فراهم آوردن اسب و سلاح به خرج افتاد و از مردان و بازرگانان سغد وام گرفت آنگاه بجير به اميه گفت اگر نهر ميان تو و او فاصله شد و شاهان را بديد خليفه را خلع كند و به سوى خويش دعوت كند ، اميه كس فرستاد كه به جاى باش شايد من به غزا روم و همراه من باشى .\r\nگويد : پس بكير خشم آورد و گفت : « گويى در صدد زيان زدن من است . » گويد : و چنان بود كه عتاب بن لقوه غدانى وام گرفته بود تا با بكير حركت كند و چون به جاى ماند ، طلبكاران وى را گرفتند كه به زندان افتاد و بكير قرض او را پرداخت كه از زندان در آمد . پس از آن اميه براى غزا آماده شد .\r\nگويد : اميه بگفت تا لوازم فراهم كنند و به غزاى بخارا رود ، آنگاه به ترمذ رود كه موسى بن عبد الله بن خازم آنجا بود . پس مردم آماده شدند و لوازم فراهم آوردند و اميه پسر خويش زياد را بر خراسان جانشين كرد . بكير نيز با او حركت كرد . در كشماهن اردو زد و روزى چند بماند ، آنگاه دستور حركت داد .\r\nبجير گفت : « بيم دارم مردم به جاى مانند به بكير بگوى از دنبال بيايد و مردم\r\n","description":"","footnote":"","page_name":" 3650 ","page_number":375},
  {"content":"\r\nرا روانه كند » گويد : پس اميه به بكير دستور داد و او بر دنباله بيامد تا به نهر رسيد اميه به دو گفت : « بكير عبور كن » عتاب بن لقوهء غدانى گفت : « خداى امير را قرين صلاح بدارد عبور كن و كسان از پى تو عبور كنند » گويد : پس اميه عبور كرد و كسان پس از او عبور كردند .\r\nگويد : آنگاه اميه به بكير گفت : « بيم دارم پسرم قلمرو خويش را مضبوط ندارد كه پسرى است نوسال ، سوى مرو باز گرد و كار آنجا را عهده كن كه تو را بر آن مىگمارم ، پسر مرا رونق بده و به كار وى پرداز » گويد : بكير سوارانى از مردم خراسان را كه مىشناخت و به آنها اعتماد داشت برگزيد و از نهر عبور كرد .\r\nگويد : سپس اميه سوى بخارا رفت مقدمهء سپاه وى با ابو خالد ثابت وابستهء خزاعه بود .\r\nگويد : وقتى بكير عبور كرد و اميه برفت عتاب بن لقوه به بكير گفت :\r\n« خودمان و عشايرمان را به كشتن داديم تا خراسان را مضبوط داشتيم ، آنگاه اميرى از قرشيان مىجستيم كه كار ما را فراهم آرد اما اميرى آمد كه با ما بازى مىكند و از زندانى به زندانى مىبرد . » بكير گفت : « راى تو چيست ؟ » گفت : « اين كشتىها را بسوزان و سوى مرو برو و اميه را خلع كن و در مرو بمان كه تا مدتى آنجا را بخورى . » گويد : احنف بن عبد الله عنبرى گفت : « راى درست همين است كه عتاب آورد . » بكير گفت : « بيم دارم اين سواران كه با منند به هلاكت رسند . »\r\n","description":"","footnote":"","page_name":" 3651 ","page_number":376},
  {"content":"\r\nگفت : « از نبودن مردان بيم دارى ، اگر اينان كه با تواند هلاك شوند من از مردم مرو هر چه بخواهى ميارم » گفت : « مسلمانان به هلاكت مىافتند » گفت : « همين بس است كه بانگزنى بانگ زند كه هر كه تسليم شود خراج از او بر مىدارم و پنجاه هزار كس از نمازگزاران بيايند كه نسبت به تو از اينان شنوا - تر باشند و مطيعتر . » گفت : « اميه و همراهان وى هلاك مىشوند » گفت : « چرا هلاك شوند ، لوازم و كس و دليرى و سلاح وسايل كامل دارند كه\r\nاز خويش دفاع كنند تا به چين رسند . » گويد : پس بكير كشتىها را بسوخت و به مرو بازگشت و پسر اميه را بگرفت و به زندان كرد و مردم را به خلع اميه خواند كه پذيرفتند .\r\nگويد : اميه خبر يافت و با مردم بخارا در مقابل اندك فديه اى صلح كرد و بازگشت و بگفت تا براى وى كشتى بگيرند كه گرفتند و فراهم آوردند .\r\nگويد : اميه به سران تميم كه همراه وى بودند گفت : « از كار بكير شگفتى نمىكنيد ، من به خراسان آمدم ، مرا از او بيم دادند و بر ضد او سخن آوردند و از او شكايت كردند و اموالى را كه برده بود ياد كردند ، از همهء اينها چشم پوشيدم و به جستجو از كار وى و عاملانش نپرداختم . آنگاه نگهبانى را بر او عرضه كردم كه نپذيرفت و معافش داشتم سپس او را ولايتدار كردم ، اما مرا از او بيم دادند كه گفتم بماند و اين به سبب حسن نظر با او بود . آنگاه وى را سوى مرو پس فرستادم و كار را به دو سپردم و اين همه را كفران كرد و مرا چنان كه مىبينيد عوض داد . » گويد : جمعى با وى گفتند : « اى امير ، اين كار او نبود ، عتاب بن لقوه به دو گفته بود كشتىها را بسوزاند . » گفت : « عتاب بن لقوه چيست ؟ مگر عتاب يك مرغ بيشتر است ؟ » و چون سخن\r\n","description":"","footnote":"","page_name":" 3652 ","page_number":377},
  {"content":"\r\nوى به عتاب رسيد در اين باب شعرى گفت به اين مضمون :\r\n« مرغان جوجه دار را سبكرو خواهى ديد « اى فرومايه تر از همه عربان « كار خويش را از روى ترس و سستى رها كردى « و از روى حماقت سوى ما آمدى « وقتى كوههاى سعد را مقابل خويش ديدى « از مقابل موسى و نوح بازگشتى . » گويد : وقتى كشتىها آماده شد اميه عبور كرد و سوى مرو آمد و موسى بن عبد الله را واگذاشت و گفت : « خدايا با بكير نيكى كردم و نيكى مرا سپاس نداشت و با من چنان كرد ، خدايا زحمت وى را از من بردار . » گويد : شماس بن زياد كه پس از كشته شدن ابن خازم از سيستان باز آمده بود و با اميه به غزا رفته بود گفت : « اى امير زحمت وى را از تو بر مىدارم ان شاء الله . » گويد : اميه شماس را با هشتصد كس از پيش فرستاد كه برفت تا به باسان فرود آمد كه از آن بنى نصر بود ، بكير به مقابلهء وى آمد كه مدرك بن انيف را همراه داشت\r\nاما پدر مدرك همراه شماس بود . بكير گفت : « در ميان مردم تميم كسى جز تو نبود كه با من نبرد كند ؟ » و او را تحقير كرد .\r\nشماس به دو پيغام داد : « تو حقيرتر و بدعملتر از منى كه با اميه وفا نكردى و سپاس نيكى وى را نداشتى كه وقتى آمد حرمتت كرد و متعرض تو و هيچيك از عاملانت نشد . » گويد : پس از آن بكير به او شبيخون زد و جمع وى را پراكنده كرد و گفت :\r\n« كسى از آنها را مكشيد ، سلاحشان را بگيريد » و چنان شد كه وقتى كسى را مىگرفتند سلاحش را مىگرفتند و رها مىكردند كه پراكنده شدند .\r\nگويد : شماس به دهكده اى از آن مردم طى به نام بوينه فرود آمد ، اميه بيامد\r\n","description":"","footnote":"","page_name":" 3653 ","page_number":378},
  {"content":"\r\nو در كشماهن جاى گرفت . شماس بن دثار پيش وى باز رفت . آنگاه اميه ثابت بن قطبه وابسته خزاعه را پيش فرستاد كه بكير با وى مقابل شد و ثابت را اسير كرد و جمع او را پراكنده كرد و خود او را به سبب منتى كه بر وى داشته بود رها كرد .\r\nگويد : ثابت پيش اميه بازگشت ، آنگاه اميه با كسان بيامد كه بكير با وى بجنگيد . ابو رستم خليل بن اوس عبشمى سالار نگهبانى بكير بود كه در آن روز سخت بكوشيد كه به دو بانگ زدند : « اى سالار نگهبانى عارمه ! » عارمه كنيز بكير بود . و او عقب رفت . بكير به دو گفت : « بى پدر بانگ اين قوم ترا از جاى نبرد كه عارمه نرى دارد كه از او دفاع كند ، پرچم خويش را پيش ببر . » گويد : پس بجنگيدند تا بكير عقب نشست و وارد حصار شد و در بازار قديم جاى گرفت ، اميه نيز در باسان جاى گرفت . تلاقى در ميدان يزيد مىشد . يك روز عقب نشستند و بكير از آنها حمايت كرد ، روز ديگر در انتهاى ميدان تلاقى شد و پاى يكى از مردم بنى تميم ضربت خورد كه آن را به زمين مىكشيد . هريم از او حمايت مىكرد . وى گفت : « خدايا مددمان كن و فرشتگان را به كمك ما فرست . » گويد : هريم به دو گفت : « اى مرد ، از خويشتن دفاع كن كه فرشتگان به تو نمىپردازند » و او حمله برد و باز همان سخن را بگفت كه خدايا فرشتگان را به كمك ما فرست .\r\nهريم گفت : « با اين سخن ما را واگذار تو را با فرشتگان وا مىگذارم و او را حفاظت كرد تا به كسان پيوست .\r\nگويد : يكى از مردم بنى تميم بانگ زد : « اى اميه رسوا كننده قريش . » گويد : « اميه سوگند ياد كرد كه اگر به او دست يافت سرش را ببرد . » و چون به او دست يافت وى را ما بين دو پنجره شهر سر بريد .\r\nگويد : روز ديگر تلاقى شد . بكير بن وشاح ضربتى به سر ثابت بن قطبه زد و بانگ زد : « من ابن وشاحم . »\r\n","description":"","footnote":"","page_name":" 3654 ","page_number":379},
  {"content":"\r\nگويد : حريث بن قطبه برادر ثابت به بكير حمله برد كه بكير عقب رفت و يارانش هزيمت شدند ، حريث به تعقيب بكير رفت تا به نزد پل رسيد و بانگ زد : « بكير كجا مىروى . » و بكير به دو حمله برد . حريث ضربتى به سر او زد كه زره سر را بريد و شمشير به سرش رسيد\r\nكه از پاى بيفتاد و يارانش او را برداشتند و به شهر بردند .\r\nگويد : بدين ترتيب با آنها نبرد مىكردند . صبحگاهان ياران بكير مىآمدند آراسته ، در جامه هاى رنگين و روپوشها و زير جامه هاى زرد و سرخ ، و اطراف شهر مىنشستند و بانگزنى بانگ مىزد هر كه تيرى سوى ما اندازد سر يكى از فرزندانش و كسانش را به طرف او مىاندازيم و هيچ كس تير به آنها نمىانداخت .\r\nگويد : بكير نگران شد و بيم كرد كه اگر محاصره دراز شود مردم از يارى او باز مانند از اين رو صلح خواست و آن را خوش داشت . ياران اميه نيز اين را خوش داشتند كه كسانشان در شهر بودند و به اميه گفتند : « با وى صلح كن . » گويد : و چنان بود كه اميه سلامت را دوست داشت و با بكير صلح كرد كه چهار صد هزار بابت او بپردازد و يارانش را چيز دهد و او را به هر يك از ولايتهاى خراسان كه خواست ، بر گمارد و سخن بجير را دربارهء او نشنود و اگر از او بدگمان بود به مدت چهل روز در امان باشد تا از مرو برون شود .\r\nگويد : اميه براى بكير از عبد الملك امان گرفت و براى وى خطى بر در سنجان نوشت و اميه وارد شهر شد .\r\nگويد : كسانى مىگويند بكير همراه اميه به غزا نرفت ، بلكه وقتى اميه به غزا مىرفت وى را بر مرو جانشين كرد ، پس بكير او را خلع كرد . اميه باز آمد و با وى نبرد كرد سپس با وى صلح كرد و وارد مرو شد .\r\nگويد : اميه به تعهد خويش درباره بكير عمل كرد و مانند پيش وى را حرمت مىكرد و اجازه ورود مىداد .\r\n","description":"","footnote":"","page_name":" 3655 ","page_number":380},
  {"content":"\r\nگويد : اميه كس فرستاد و عتاب بن لقوه را پيش خواند و به دو گفت : « تو بودى كه چنان مشورت دادى ؟ » گفت : « خدا امير را قرين صلاح بدارد ، آرى . » گفت : « چرا ؟ » گفت : « دستم تهى بود و قرض بسيار داشتم و از طلبكاران به زحمت بودم . » گفت : « واى تو مسلمانان را به جان هم انداختى و كشتىها را بسوختى . در صورتى كه مسلمانان در ولايت دشمن بودند و از خدا نترسيدى . » گفت : « چنين بود ، از خدا بخشش مىخواهم . » گفت : « قرض تو چه مقدار است ؟ » گفت : « بيست هزار . » گفت : « از دغلى با مسلمانان دست بر مىدارى تا قرض ترا بپردازم ؟ » گفت : « بله ، خدايم به فداى تو كند . » گويد : اميه بخنديد و گفت : « گمانم جز اينست كه مىگويى . اما قرض ترا مىپردازم » گويد : پس بيست هزار بابت وى بداد كه اميه مردى آسانگير و ملايم و بخشنده بود و هيچ يك از عاملان خراسان در آنجا همانند وى عطيه نداد .\r\nگويد : با وجود اين ، وى را خوش نداشتند كه سخت متكبر بود و مىگفت :\r\n« خراسان و سيستان مطبخ مرا كفايت نمىكند . »\r\nگويد : اميه بجير را از نگهبانى خويش عزل كرد و آن را به عطاء بن ابى السائب داد و حكايت كار بكير را و اينكه او را بخشيده بود براى عبد الملك نوشت .\r\nگويد : عبد الملك سپاهى به اميه حواله داد و كسان براى نايب گرفتن قرار\r\n","description":"","footnote":"","page_name":" 3656 ","page_number":381},
  {"content":"\r\nپرداخت مىكردند . شفيق بن سليل اسدى با يكى از مردم جرم قرار پرداخت كرد . اميه به گرفتن خراج پرداخت و با كسان سختى كرد . يك روز كه بكير در مسجد نشسته بود و جمعى از بنى تميم نيز پيش وى بودند از سختگيرى اميه با مردم سخن آوردند و مذمت وى كردند و گفتند : « در كار خراجگيرى ، دهقانان را بر ما مسلط كرده است . » بجير و ضرار بن حصن و عبد العزيز بن جارية بن قدامه در مسجد بودند . بجير اين را براى اميه نقل كرد كه باور نكرد . بجير به شهادت آن كسان متوسل شد و نيز شهادت مزاحم ابن ابى المجشر سلمى .\r\nگويد : اميه مزاحم را پيش خواند و از او پرسيد كه گفت : « شوخى مىكرد . » و اميه روى از او بگردانيد .\r\nگويد : پس از آن بجير پيش اميه آمد و گفت : « خدا امير را قرين صلاح بدارد . به خدا بكير مرا به خلع تو دعوت كرد و گفت : اگر تو نبودى اين قرشى را مىكشتم و خراسان را مىخوردم . » اميه گفت : « اين را باور نمىكنم كه با وجود آن كارها كه كرد امانش دادم و چيز دادم . » گويد : بجير ، ضرار بن حصين و عبد العزيز بن جاريه را پيش اميه آورد كه شهادت دادند كه بكير به آنها گفته بود : « اگر اطاعت من كرده بوديد ، اين قريشى مخنث را كشته بودم . » و ما را دعوت كرد كه ترا به غافلگيرى بكشيم .\r\nاميه گفت : « شما آنچه را شهادت مىدهيد بهتر دانيد اما دربارهء وى چنين گمان ندارم . اما وقتى چنين شهادت داده‌ايد واگذاشتن وى نشان عجز باشد . » و به حاجت خويش عبيده و سالار كشيكبانان خويش عطاء بن ابى السائب گفت :\r\n« وقتى بكير آمد و دو برادرزاده اش نيز با گردنفرازى بجاى نشستند و من برخاستم آنها را بگيريد . » گويد : اميه براى كسان نشست ، بكير با دو برادرزاده خويش بيامد و چون\r\n","description":"","footnote":"","page_name":" 3657 ","page_number":382},
  {"content":"\r\nنشستند اميه از تخت خويش برخاست و به اندرون رفت . كسان برون شدند . بكير نيز برون شد كه وى را با دو برادرزاده اش بداشتند .\r\nگويد : اميه بكير را پيش خواند و گفت : « تو بوده اى كه چنين و چنان گفته اى ؟ » گفت : « خدايت قرين صلاح بدارد . تحقيق كن و گفتهء زن تراشيده را مشنو . » گويد : اميه او را بداشت ، كنيز وى عارمه را نيز بگرفت و بداشت . احنف بن عبد الله عنبرى را نيز بداشت و گفت : « تو از جمله كسانى بوده اى كه دربارهء خلع با بكير سخن كرده اى . » گويد : روز بعد بكير را بياوردند . بجير و ضرار و عبد العزيز بن جاريه شهادت دادند كه آنها را به خلع اميه و كشتن وى به غافلگيرى دعوت كرده است .\r\nگويد : بكير گفت : « خدايت قرين صلاح بدارد تحقيق كن ، اينان دشمنان منند . » گويد : اميه به زياد بن عقبه كه سر مردم بيرون شهر بود و نيز ابن والان عدوى كه از سران بنى تميم بود و نيز به يعقوب بن خالد ذهلى گفت :\r\n« او را مىكشيد ؟ » اما آنها جواب ندادند .\r\nگويد : پس از آن به بجير گفت : « او را مىكشى ؟ » بجير گفت : « آرى . » پس بكير را به دو داد .\r\nيعقوب بن قعقاع اعلم ازدى كه دوست بكير بود از جاى خويش برخاست و اميه را نيز گرفت و گفت : « اى امير در مورد بكير خدا را به ياد تو مىآورم كه براى وى چنان تعهد كرده اى . » گفت : « اى يعقوب قومش كه بر ضدش شهادت داده‌اند او را مىكشند . »\r\n","description":"","footnote":"","page_name":" 3658 ","page_number":383},
  {"content":"\r\nگويد : عطاء بن ابى السائب ليثى سالار نگهبانان اميه به يعقوب گفت : « امير را رها كن . » و او گفت : « نه » . پس عطا او را با دستهء شمشير بزد كه به بينيش خورد و خون افتاد و برون رفت و به بجير گفت : « اى بجير ، كسان به هنگام صلح به بكير تعهد داده‌اند و تو از جمله آنها بوده اى . تعهد خود را مشكن . » گفت : « اى يعقوب من به او تعهد نداده‌ام . » گويد : آنگاه بجير شمشير اميه ، موصول را كه از اسوار ترجمان ، ترجمان ابن خازم ، گرفته بود ، برگرفت .\r\nبكير به دو گفت : « بجير اگر مرا بكشى كار بنى سعد را پراكنده مىكنى ، بگذار اين قرشى هر چه مىخواهد با من بكند . » بجير گفت : « نه به خدا ، اى پسر زن اصفهانى ، مادام كه من و تو زنده باشيم كار بنى - سعد سامان نگيرد . » گفت : « اى پسر زن تراشيده ، هر چه مىخواهى بكن . » گويد : پس بجير او را بكشت و اين به روز جمعه بود .\r\nگويد : اميه دو برادرزاده بكير را نيز كشت و عارمه كنيز بكير را به بجير بخشيد .\r\nگويد : درباره احنف بن عبد الله عنبرى با اميه سخن كردند كه او را از زندان خواست و گفت : « تو هم از جمله كسانى بودى كه به بكير مشورت دادى ؟ » و به او دشنام داد . آنگاه گفت : « ترا به اينان بخشيدم . » گويد : پس از آن اميه يكى از مردم خزاعه را به مقابله موسى بن عبد الله بن خازم فرستاد كه عمرو بن خالد كلابى او را به غافلگيرى كشت و سپاهش پراكنده شد . گروهى از آنها از موسى امان خواستند و با وى شدند و بعضيشان نيز سوى اميه بازگشتند .\r\nدر اين سال اميه ، به آهنگ غزا ، از نهر ، نهر بلخ ، گذشت و محاصره شد و\r\n","description":"","footnote":"","page_name":" 3659 ","page_number":384},
  {"content":"\r\nاو و يارانش به سختى افتادند ، و از آن پس كه نزديك هلاكت بودند ، نجات يافتند و او و سپاهى كه همراه داشت سوى مرو بازگشتند و عبدالرحمن بن خالد مخزومى به هجاى اميه شعرى گفت : به اين مضمون :\r\n« به اميه بگوى كه سزاى بدى را خواهد ديد « كه بدى را نيز سزايى هست « هر كه عتاب ترا تحمل كند يا رد كند « من عتاب ترا تحمل نمىكنم\r\n« نيكى ميان بديها كه مرتكب مىشوى « قسمت به قسمت محو شده است « هر كه به هنگام تقسيم نامها « ترا اميه ناميده كارى درست كرده است . » ابو جعفر گويد : در اين سال ابان بن عثمان كه امير مدينه بود سالار حج شد ، امير كوفه و بصره حجاج بن يوسف بود و امير خراسان امية بن عبد الله .\r\nابو معشر گويد : ابان بن عثمان به روزگار امارت مدينه دو بار حج كرد : به سال هفتاد و ششم و سال هفتاد و هفتم .\r\nگويند : هلاكت شبيب به سال هفتاد و هشتم بود . دربارهء هلاكت قطرى و عبيدة ابن هلال و عبد رب الكبير نيز چنين گفته‌اند .\r\nدر اين سال وليد غزاى تابستانى كرد .\r\nآنگاه سال هفتاد و هشتم در آمد .\r\n\r\nسخن از حوادث مهم سال هفتاد و هشتم\r\nاز جمله حوادث سال اين بود كه عبد الملك بن مروان ، امية بن عبد الله را از\r\n","description":"","footnote":"","page_name":" 3660 ","page_number":385},
  {"content":"\r\nخراسان برداشت و خراسان و سيستان را به حجاج بن يوسف پيوست و حجاج عاملان خود را بر آنجا گماشت .\r\n\r\nسخن از عاملانى كه حجاج بر خراسان و سيستان گماشت و سبب گماشتن ايشان\r\nگويند : وقتى حجاج از كار شبيب و قطرى فراغت يافت از كوفه به بصره رفت و مغيرة بن عبد الله را بر كوفه جانشين كرد . به قولى عبد الرحمن بن عبد الله حضرمى را جانشين كرد سپس او را معزول كرد و مغيرة بن عبد الله را به جايش گماشت . مهلب نيز كه از كار ازارقه فراغت يافته بود در بصره پيش حجاج آمد .\r\nابو المخارق راسبى گويد : وقتى مهلب بن ابى صفره از كار ازارقه فراغت يافت ، و اين به سال هفتاد و هشتم بود ، پيش حجاج آمد كه حجاج او را با خويش نشانيد و ياران سختكوش مهلب را پيش خواند و چون مهلب از سختكوشى يكى از ياران خويش سخن مىكرد حجاج سخن او را تصديق مىكرد و به آنها مركب داد و عطاهاى خوب داد و مقرريشان را بيفزود و گفت : « اينان اهل عملند و اموال حق آنهاست . اينان محافظان مرزها هستند و مايهء خشم دشمنان » يوسف بن ابى اسحاق گويد : حجاج مهلب را بر سيستان و خراسان گماشت ، مهلب به دو گفت : « كسى را به تو نشان دهم كه به كار سيستان داناتر از من باشد كه ولايتدار كابل و زابل بوده\r\nو از مردمش خراج گرفته و با آنها نبرد كرده و صلح كرده ؟ » گفت : « آرى ، كيست ؟ » گفت : « عبيد الله بن ابى بكره ؟ » ابو المخارق گويد : حجاج مهلب را بر خراسان گماشت و عبيد الله بن ابى بكره را بر سيستان . عامل آنجا امية بن عبد الله بود . وى عامل عبد الملك بود و حجاج وقتى\r\n","description":"","footnote":"","page_name":" 3661 ","page_number":386},
  {"content":"\r\nبه عراق فرستاده شد در كار او دخالت نداشت تا در اين سال كه عبد الملك او را برداشت و حكومت وى را به حجاج پيوست .\r\nگويد : پس مهلب سوى خراسان رفت و عبيد الله بن ابى بكره به سيستان و عبد الله بن ابى بكره باقى سال را آنجا سر كرد .\r\nاما مفضل بن محمد گويد : خراسان و سيستان در آغاز سال هفتاد و هشتم به قلمرو حجاج ، عراق ، پيوست و او عبيد الله بن ابى بكره را به خراسان گماشت و مهلب بن ابى صفره را به سيستان . اما مهلب سيستان را خوش نداشت و عبد الرحمن - ابن عبيد عبشمى را كه سالار نگهبانى حجاج بود بديد و گفت : « امير ولايت سيستان را به من داده و ولايت خراسان را به ابى بكره داده اما من خراسان را بهتر از او مىشناسم كه در ايام حكم بن عمرو غفارى آنجا را شناخته‌ام ابو بكره به كار سيستان تواناتر است با امير سخن كن كه مرا به خراسان فرستد و ابو بكره را به سيستان . » گفت : « خوب ، با زاذان فروخ نيز سخن كن كه مرا كمك كند . » گويد : مهلب با زاذان فروخ سخن كرد كه گفت : « خوب » گويد : عبد الرحمن به حجاج گفت : « مهلب را ولايت سيستان داده اى اما ابو بكره به كار آن تواناتر است . » زاذان فروخ گفت : « راست مىگويد » حجاج گفت : « فرمان او را نوشته‌ايم » زاذان فروخ گفت : « تغيير فرمان وى آسان است » گويد : « پس حجاج ابى بكره را به سيستان فرستاد و مهلب را به خراسان . » گويد : يك هزار هزار بابت خراج اهواز از مهلب مطالبه شد كه خالد بن عبد الله وى را به آنجا گماشته بود . مهلب به پسر خويش مغيره گفت : « خالد مرا ولايت اهواز داد و ترا ولايت استخر . حجاج يك هزار هزار از من مطالبه مىكند يك نيمه به عهدهء من و يك نيمه به عهدهء تو » و چنان بود كه مالى به نزد مهلب نمىماند ،\r\n","description":"","footnote":"","page_name":" 3662 ","page_number":387},
  {"content":"\r\nوقتى معزول مىشد قرض مىگرفت .\r\nگويد : با ابو ماويه آزاد شدهء عبد الله بن عامر سخن كرد .\r\nابو ماويه متصدى بيت المال عبيد الله بن عامر بوده بود . وى سيصد هزار به مهلب داد .\r\nخيره قشيرى زن مهلب گفت : « اين مقدار براى تعهد تو كافى نيست » و زيور و كالايى را كه داشت فروخت و پانصد هزار را تكميل كرد . مغيره نيز پانصد هزار پيش پدر فرستاد كه آن را پيش حجاج فرستاد .\r\nگويد : مهلب پسرش حبيب را بر مقدمهء خويش گماشت . وى پيش حجاج رفت و وداع گفت . حجاج بگفت تا ده هزار و استرى سبز به دو دادند .\r\nگويد : حبيب بر آن استر ، برفت و يارانش بر اسبان بريد بودند تا به خراسان رسيدند بيست روز راه پيمود . هنگام ورود بارهاى هيزم پيش روى آنها گذشت و استر رمان شد و از استر و رميدن وى در پى آن خستگى و تندروى شگفتى كردند .\r\nگويد : حبيب متعرض اميه و عاملان وى نشد . ده ماه آنجا ببود تا مهلب به سال هفتاد و نهم بيامد .\r\nدر اين سال وليد بن عبد الملك سالار حج بود . اين را از ابو معشر روايت كرده‌اند .\r\nدر اين سال امير مدينه ابان بن عثمان بود ، امير كوفه و بصره و خراسان و سيستان و كرمان حجاج بن يوسف بود ، مهلب در خراسان جانشين بود و عبيد الله بن ابى بكره در سيستان . قضاى كوفه با شريح بود . قضاى بصره چنان كه گفته‌اند با موسى بن انس بود .\r\nدر اين سال عبد الملك ، يحيى بن حكم را به غزا فرستاد .\r\nآنگاه سال هفتاد و نهم در آمد .\r\n","description":"","footnote":"","page_name":" 3663 ","page_number":388},
  {"content":"\r\n\r\nسخن از حوادث مهم سال هفتاد و نهم\r\nاز جمله حوادث اين سال طاعونى بود كه مردم شام بدان مبتلا شدند چنان كه نزديك بود از شدت آن نابود شوند و چنان كه گفته‌اند در اين سال كسى غزا نكرد ، به سبب طاعونى كه بود و بسيارى تلفات .\r\nدر اين سال روميان به مردم انطاكيه دست اندازى كردند .\r\nدر همين سال عبيد الله بن نبرد رتبيل رفت .\r\n\r\nسخن از نبرد عبيد الله و رتبيل\r\nابو المخارق راسبى گويد : وقتى حجاج مهلب را ولايتدار خراسان كرد و عبيد الله بن ابى بكره را ولايتدار سيستان كرد ، مهلب سوى خراسان رفت و عبيد الله ابن ابى بكره سوى سيستان . و اين به سال هفتاد و هشتم بود . عبيد الله بقيهء سال را آنجا ببود ، سپس به نبرد رتبيل رفت كه به صلح بود و پيش از آن خراجى از او مىگرفته بودند كه گاه مىشد دريغ مىكرد و نمىداد .\r\nگويد : حجاج كس پيش عبيد الله بن ابى بكره فرستاد كه با مسلمانانى كه به نزد تواند با رتبيل نبرد كن و باز مگرد تا سرزمينش را به غارت دهى و قلعه هايش را ويران كنى و جنگاورانش را بكشى و فرزندانش را اسير كنى .\r\nگويد : عبيد الله با مسلمانانى كه از مردم كوفه و بصره به نزد وى بودند حركت كرد . سالار مردم كوفه شريح بن هانى حارثى ضبابى بود كه از ياران على بوده بود .\r\nعبيد الله سالار مردم بصره بود و امير جمع نيز بود كه روان شد و در ولايت رتبيل پيش رفت و از گاو و گوسفند و اموال هر چه خواست گرفت و قلعه ها و حصارهايى\r\n","description":"","footnote":"","page_name":" 3664 ","page_number":389},
  {"content":"\r\nرا ويران كرد و بر زمينهاى بسيار از سرزمين آنها تسلط يافت . ياران رتبيل كه تركان بودند سرزمينى را پس از سرزمينى تخليه كردند و مسلمانان پيش رفتند\r\nتا نزديك شهر آنها رسيدند كه هيجده فرسنگ با آنجا فاصله داشتند . ياران رتبيل گردنه ها و دره ها را بستند و مسلمانان را در روستاها رها كردند كه در كار خويش فرو ماندند و پنداشتند كه به هلاكت افتاده‌اند .\r\nگويد : ابن ابو بكره كس پيش شريح بن هانى فرستاد كه من با اين قوم صلح مىكنم كه مالى به آنها بدهم و بگذارند بروم و كس فرستاد و بر هفتصد هزار درم صلح كرد .\r\nگويد : شريح ، عبيد الله را بديد و گفت : « بر هر چه صلح كنى حكومت بابت مقرريهايتان حساب مىكند . » گفت : « اگر همه عمر مقرريمان ندهند بهتر است كه هلاك شويم . » شريح گفت : « به خدا سنى از من گذشته ، لذتهايم نابود شده ، هر وقت شب و روز كه فرا مىرسد پندارم نمىرود تا من بميرم . از مدتها پيش طالب شهادت بوده‌ام . اگر اكنون از دستم برود گمان ندارم بدان برسم تا بميرم . » آنگاه گفت : « اى مسلمانان همديگر را بر ضد دشمنتان يارى كنيد . » عبيد الله به دو گفت : « تو پيرى و خرف شده اى » شريح گفت : « ترا همين بس است كه بگويند : بستان ابو بكره و حمام ابو بكره ، اى مسلمانان هر كس از شما شهادت مىخواهد پيش من آيد . » گويد : آن روز شريح رجزى مىخواند به اين مضمون :\r\n« با غم خويش پيرى را تحمل مىكنم « روزگارها ميان مشركان بوده‌ام « آنگاه پيمبر بيم رسان را ديده‌ام « پس از وى صديق او را و عمر را نيز\r\n","description":"","footnote":"","page_name":" 3665 ","page_number":390},
  {"content":"\r\n« جنگ مهران و جنگ شوشتر را ديده‌ام « و جماعت صفين و نهر را « و باجميرات و مشقر را « راستى كه اين عمر چه درازا است . » و همچنان نبرد كرد تا با گروهى از ياران خويش كشته شد و بعضىها نيز نجات يافتند و از ديار رتبيل بيامدند تا از آنجا خارج شدند و مسلمانانى كه به طرف آنها رفته بودند غذا پيش بردند و هر كس از آنها كه خورد و سير شد بمرد و چون كسان چنين ديدند از غذا دادنشان احتراز كردند . كم كمك روغن به آنها مىخورانيدند تا غذا خوردن توانستند .\r\nگويد : و چون خبر به حجاج رسيد از آنچه رخ داده بود بياشفت و سخت نگران شد و به عبد الملك نوشت :\r\n« اما بعد : سپاه امير مؤمنان كه در سيستان بود نابود شد\r\nو از آنها جز اندكى جان نبرد . دشمنان از اين دستبرد بر مسلمانان جرئت آورده‌اند و وارد ديارشان شده‌اند و بر همه قلعه ها و قصرهاشان تسلط يافته‌اند . قصد دارم سپاهى انبوه از مردم دو شهر سوى آنها فرستم خواستم راى امير مؤمنان را در اين باب بدانم . اگر فرستادن اين سپاه را تأييد كند چنان كنم و اگر تأييد نكند امير مؤمنان اختيار سپاه خويش را دارد ، اما بيم دارم اگر به همين زودى سپاهى انبوه سوى رتبيل و مشركان وى نرود بر همهء آن مرز تسلط يابند . » در اين سال مهلب به امارت سوى خراسان رفت و امية بن عبد الله از آنجا برفت .\r\nبه قولى در اين سال شريح قاضى از قضا كناره گرفت و ابى برده پسر ابو موسى اشعرى را نشان داد كه حجاج ابو موسى را از قضا معاف داشت و ابو برده را بر گماشت .\r\n","description":"","footnote":"","page_name":" 3666 ","page_number":391},
  {"content":"\r\nدر اين سال چنان كه در روايت ابو معشر هست ابان بن عثمان سالار حج بود .\r\nواقدى و ديگر سيرت نويسان نيز چنين گفته‌اند .\r\nدر اين سال ابان بن عثمان از جانب عبد الملك بن مروان امير مدينه بود .\r\nعامل عراق و همهء مشرق حجاج بن يوسف بود ، عامل خراسان مهلب بود از جانب حجاج . به قولى مهلب عهده دار جنگ خراسان بود و پسرش مغيره عهده دار خراج .\r\nقضاى كوفه با ابو برده پسر ابو موسى بود و قضاى بصره با موسى بن انس .\r\nآنگاه سال هشتادم درآمد\r\n\r\nسخن از حوادث مهمى كه به سال هشتادم بود\r\nدر اين سال چنان كه در روايت محمد بن عمر واقدى آمده سيلى در مكه آمد كه حاجيان را ببرد و مكه را آب گرفت و اين را سال جحاف گفتند كه سيل به هر چه رسيد آن را ببرد ( جحف ) ثعلبه گويد : سيل بيامد و حاجيان را از دل مكه ببرد به همين جهت سال جحاف نام گرفت . شتران را ديدم كه بار بر آن بود و مردان و زنان را كه سيل آنها را مىبرد و كس را دربارهء آنها چاره نبود ، گويى آب را مىبينم كه به ركن رسيده بود و بالا آمده بود .\r\nبه گفتهء واقدى در همين سال در بصره طاعون نابود كننده ( جارف ) رخ داد .\r\nدر همين سال مهلب نهر بلخ را طى كرد و به كش رفت .\r\nمفضل بن محمد گويد : وقتى مهلب در كش جا گرفت ، أبو الأدهم زياد بن عمرو زمانى بر مقدمهء وى بود با سه هزار كس كه پنج هزار كس بودند چون كه أبو الأدهم به تدبير و اندرزگويى و جنگآورى همسنگ دو هزار كس بود .\r\n","description":"","footnote":"","page_name":" 3667 ","page_number":392},
  {"content":"\r\nگويد : وقتى مهلب در كش بود ، پسر عموى شاه ختلان بيامد و او را به غزاى ختلان خواند ، مهلب پسر خويش يزيد را با وى فرستاد كه با اردوى خويش آنجا فرود آمد ، پسر عموى شاه نيز با اردوى خويش سوى ديگر جاى گرفت . در آن وقت پادشاه ، سبل بود ، سبل به پسر عموى خويش شبيخون زد و در اردوگاه وى تكبير گفتند ، پسر عموى سبل پنداشت كه عربان با وى خيانت كرده‌اند و به سبب اين كه از اردوگاهشان كناره گرفته از خيانت وى بيمناك بوده‌اند . سبل او را اسير كرد و به قلعهء خويش برد و او را بكشت .\r\nگويد : يزيد بن مهلب وارد قلعه سبل شد و با او صلح كردند كه فديه اى بدهند و فديه را براى وى بردند و او پيش مهلب بازگشت .\r\nگويد : مادر كسى كه سبل او را كشته بود به مادر سبل پيغام داد :\r\n« چگونه از پس آنكه سبل پسر عموى خويش را كشت اميد بقاى او را دارى ! وى هفت برادر داشت كه همه را كشت و تو مادر يك فرزندى . » گويد : مادر سبل پيغام داد كه شير ، فرزند كم دارد و خوگان فرزند بسيار دارند .\r\nگويد : مهلب پسر خويش حبيب را سوى ربنجن فرستاد كه با امير بخارا مقابل شد كه چهل هزار كس همراه داشت ، يكى از مشركان هماورد خواست و جبله غلام حبيب به هماوردى ، سه كس از آنها را بكشت . آنگاه بازگشت و اردو بازگشت و مشركان سوى ديار خويش رفتند .\r\nگويد : گروهى از دشمنان به دهكده اى فرود آمدند ، حبيب با چهار هزار كس به مقابلهء آنها رفت و نبرد كرد و بر آنها ظفر يافت و دهكده را سوخت و پيش پدر خويش بازگشت و آنجا را محترقه گفتند . به قولى آنكه دهكده را سوخت جبله غلام حبيب بود .\r\nگويد : مهلب دو سال در كش ببود ، به دو گفتند : « چه شود اگر سوى سغد و\r\n","description":"","footnote":"","page_name":" 3668 ","page_number":393},
  {"content":"\r\nماوراى سغد روى » گفت : « كاش نصيب من از اين غزا سلامت اين سپاه بود كه سالم به مرو بازگردند . » گويد : روزى يكى از دشمنان بيامد و از مهلب هماوردى خواست هريم بن عدى سوى وى رفت ، عمامه اى داشت كه آن را روى خود پيچيده بود ، به جويى رسيد و مشرك لختى به وى پرداخت ، عاقبت هريم او را بكشت و سلاحش را برگرفت .\r\nمهلب او را ملامت كرد و گفت : « اگر كشته شده بودى و هزار سوار به كمك من مىفرستادند ، به نظر من همسنگ تو نبودند » گويد : وقتى مهلب به كش بود ، از گروهى از مردم مضر بدگمان شد و آنها را بداشت و چون بيامد و صلح شد آنها را رها كرد . حجاج به دو نوشت : « اگر آزاد كردن آنها كار صواب بود بداشتنشان ستم بود . » مهلب گفت : « از آنها بيمناك شدم و بداشتمشان و چون ايمن شدم آزادشان كردم . » گويد : از جمله كسانى كه مهلب بداشته بود عبد الملك بن ابى شيخ قشيرى بود .\r\nگويد : آنگاه مهلب با مردم كش صلح كرد كه فديه اى بگيرد .\r\nگويد : نامهء ابن اشعث دربارهء خلع حجاج پيش مهلب آمد كه در كار خلع وى از مهلب كمك خواسته بود و او نامهء ابن اشعث را پيش حجاج فرستاد .\r\nدر همين سال حجاج عبد الرحمن بن محمد بن اشعث را براى نبرد رتبيل امير تركان به سيستان فرستاد .\r\nسيرت نويسان در اين باب اختلاف كرده كه چرا حجاج ،\r\nابن اشعث را به سيستان فرستاد و روزى كه حجاج او را به سيستان و جنگ رتبيل مىگماشت كجا بود .\r\n","description":"","footnote":"","page_name":" 3669 ","page_number":394},
  {"content":"\r\nيونس بن ابى اسحاق گويد : وقتى نامهء حجاج بن يوسف پيش عبد الملك رسيد كه خبر سپاه عبيد الله بن ابى بكره را در ولايت رتبيل با حوادثى كه بر آنها گذشته بود نوشته بود به پاسخ وى نوشت :\r\n« اما بعد ، نامهء تو كه از بليهء مسلمانان در سيستان سخن آورده « بودى به من رسيد . اينان جمعى بودند كه كشته شدن بر آنها رقم رفته بود « و سوى آرامگاههاى خويش رفتند و پاداششان به عهدهء خداست . اما « اينكه رأى مرا دربارهء فرستادن سپاه سوى مرزى كه مسلمانان در آنجا « آسيب ديده‌اند خواسته بودى ، رأى من اين است كه رأى خويش را كار « بندى كه هدايت يافته و موفق باشى » گويد : و چنان بود كه حجاج هيچكس را در عراق از عبد الرحمن بن محمد بن اشعث منفورتر نداشت و مىگفته بود : « هر وقت او را ديدم قصد كشتنش كردم . » شعبى گويد : پيش حجاج نشسته بودم كه عبد الرحمن بن محمد بن اشعث پيش وى آمد و چون حجاج او را بديد گفت : « راه رفتنش را ببين ! به خدا قصد كردم كه گردنش را بزنم . » گويد : وقتى عبد الرحمن برون مىرفت ، برون شدم و از او پيشى گرفتم و بر در سعيد بن قيس سبيعى منتظر او ماندم و چون پيش من رسيد گفتم : « از در به درون رويم ، مىخواهم سخنى با تو بگويم كه به قيد قسم پيش تو بماند و تا حجاج زنده است از آن سخن نيارى » گفت : « خوب » و من گفتهء حجاج را به او خبر دادم گفت : « به خدا چنان باشم كه حجاج پنداشته اگر براى زوال حكومت وى نكوشم و تا او هست و هستم از تلاش بمانم . » گويد : حجاج بن تجهيز بيست هزار كس از مردم كوفه و بيست هزار كس\r\n","description":"","footnote":"","page_name":" 3670 ","page_number":395},
  {"content":"\r\nاز مردم بصره پرداخت و در اين باب بكوشيد و تلاش كرد ، مقررى كسان را به تمام بداد و وادار كرد اسبان خوب و سلاح كامل فراهم آرند . سان ديدن مردم را آغاز كرد و هر كه را مىديد كه از شجاعت وى سخنى مىكند ، كمك نكو مىداد .\r\nگويد : عبيد الله بن ابى محجن ثقفى بر عباد بن حصين گذشت كه با حجاج بود و آهنگ عبد الرحمن بن ام حكم ثقفى داشت كه مردم را سان مىديد .\r\nعباد گفت :\r\n« اسبى جالبتر و نكوتر از اين نديده‌ام ، اسب نيروست و سلاح ، اين استر لندهور است . » و حجاج پانصد و پنجاه درم بر مقررى وى افزود . عطيهء عنبرى بر او گذشت حجاج گفت : « اى عبد الرحمن ، با اين نيكى كن . » گويد : و چون كار اين دو سپاه راست شد حجاج ، عطارد بن عمير تميمى را فرستاد كه در اهواز اردو زد . پس از آن عبيد الله بن حجر عامرى كلابى را فرستاد ، سپس تغيير راى داد و عبد الرحمن بن محمد بن اشعث را فرستاد و عبيد الله بن حجر را برداشت .\r\nگويد : عموى عبد الرحمن ، اسماعيل بن اشعث پيش حجاج آمد و گفت : « او را نفرست كه از مخالفت او بيمناكم . به خدا هر وقت از پل فرات گذشته از هيچيك از واليان اطاعت و تبعيت نكرده » حجاج گفت : « چنين نمىكند ، وى از من حساب مىبرد و به من علاقه دارد و مخالفت دستور من نمىكند و از اطاعتم به در نمىرود » و او را با سپاه فرستاد كه برفت و به سال هشتادم به سيستان رسيد و چون آنجا رسيد مردم را فراهم آورد .\r\nابو الزبير ارحبى همدانى كه همراه ابن اشعث بوده بود گويد : به منبر سيستان رفت و حمد خدا گفت و ثناى او كرد آنگاه گفت : « اى مردم ، امير حجاج مرا به مرز شما گماشته و دستور داده با دشمنتان كه ولايتتان را به غارت داده و نيكانتان را نابود كرده بجنگم ، مبادا كسى از شما به جاى ماند كه خويشتن را به معرض عقوبت آرد ، سوى اردوگاه خويش رويد و آنجا با كسان اردو زنيد . »\r\n","description":"","footnote":"","page_name":" 3671 ","page_number":396},
  {"content":"\r\nگويد : مردم همه در اردوگاه اردو زند ، بازارها براى آنها به پا شد و مردم را به فراهم كردن لوازم و ابزار جنگ وادار كرد . خبر به رتبيل رسيد و به عبد الرحمن ابن اشعث نامه نوشت و از آسيبى كه به مسلمانان زده بود عذر خواست و گفت كه اين كار را خوش نداشته و آنها به جنگ وادارش كرده‌اند و صلح خواست و پيشنهاد كرد كه خراج از او بپذيرد .\r\nگويد : اما عبد الرحمن به او پاسخ نداد و از او نپذيرفت .\r\nگويد : چيزى نگذشت كه عبد الرحمن با سپاه سوى رتبيل رفت و وارد نخستين سرزمين وى شد . رتبيل سپاه خويش را عقب مىكشيد و سرزمين را روستا به روستا و قلعه به قلعه به وى وا مىگذاشت . ابن اشعث هر شهرى را مىگشود ، عاملى آنجا مىگماشت و يارانى همراه او مىكرد\r\nو ما بين شهرها بريد مىنهاد . بر گردنه ها و دره ها مراقبان گماشت و در هر جاى خطرناك پادگان نهاد و چون بسيارى از سرزمين وى را بگرفت و دستش از گاو و گوسفند و غنايم فراوان پر شد مردم را از پيشروى در سرزمين رتبيل بداشت و گفت : « به همين مقدار كه امسال از ديار آنها گرفته‌ايم بس مىكنيم تا خراج آن را بگيريم و ولايت را نيك بشناسيم و مسلمانان بر راههاى آن جرئت آرند . آنگاه به سال آينده به ماوراى آن رويم و پيوسته به هر سال قسمتى از سرزمين آنها را بكاهيم تا عاقبت در اقصاى ولايت بر سر گنجها و فرزندانشان و قلعه هاى استوارشان با آنها نبرد كنيم و از ولايتشان نرويم تا خداى هلاكشان كند . » گويد : آنگاه عبد الرحمن به حجاج نامه نوشت و فتوحى را كه خدا در ديار دشمن نصيب وى كرده بود و كارها كه براى مسلمانان ساخته بود و نظرى كه دربارهء كار دشمنان داشت به وى خبر داد .\r\nاما راوى ديگر دربارهء كار ابن اشعث و سبب اين كه به ولايتدارى سيستان رسيد و سوى ولايت رتبيل رفت سخن ديگر آورده و گويد كه سبب آن بود كه حجاج\r\n","description":"","footnote":"","page_name":" 3672 ","page_number":397},
  {"content":"\r\nهميان بن عدى سدوسى را به كرمان فرستاده بود كه آنجا پادگان باشد و اگر عامل سيستان و سند را به كمك نياز افتاد به آنها كمك كند ، اما هميان و همراهان وى نافرمان شدند و حجاج ، ابن اشعث را به نبرد وى فرستاد كه وى را هزيمت كرد و به جايش بماند .\r\nگويد : پس از آن عبيد الله بن ابى بكره كه عامل سيستان بود بمرد و حجاج فرمان ابن اشعث را به ولايتدارى سيستان نوشت و سپاهى براى آنها مهيا كرد كه دو هزار هزار بجز مقرريهايشان بر آن خرج كرد كه سپاه طاوسان نام گرفت و به ابن اشعث دستور داد بر ضد رتبيل اقدام كند .\r\nدر اين سال ابان بن عثمان سالار حج بود . اين را از ابو معشر آورده‌اند .\r\nمحمد بن عمر واقدى نيز چنين گفته است .\r\nبعضىها گفته‌اند در اين سال سالار حج سليمان بن عبد الملك بود .\r\nدر اين سال عامل مدينه ابان بن عثمان بود . عامل عراق و سراسر مشرق\r\nحجاج بن يوسف بود . عامل خراسان مهلب بن ابى صفره بود ، از جانب حجاج .\r\nقضاى كوفه با ابو برده پسر ابو موسى بود . قضاى بصره با موسى بن انس بود .\r\nدر اين سال عبد الملك پسر خويش وليد را به غزا فرستاد .\r\nآنگاه سال هشتاد و يكم در آمد .\r\n\r\nسخن از حوادث سال هشتاد و يكم\r\nفتح قاليقلا ( گيلكيه ) در اين سال بود .\r\nعلى بن محمد گويد : عبد الملك به سال هشتاد و يكم پسر خويش عبيد الله بن عبد الملك را به غزا فرستاد و او قاليقلا را بگشود .\r\nدر همين سال بحير بن ورقا صريمى در خراسان كشته شد .\r\n","description":"","footnote":"","page_name":" 3673 ","page_number":398},
  {"content":"\r\n\r\nسخن از كيفيت كشته شدن بحير بن ورقا\r\nسبب كشته شدن وى آن بود كه بحير به دستور امية بن عبد الله بكير بن وشاح را كشته بود و عثمان بن رجا يكى از بنى عوف بن سعد ، از ابناء شعرى گفت و يكى از ابناء را از آل بكير به انتقام گرفتن ترغيب كرد به اين مضمون :\r\nبه خدا بر بليه صبر كردى و شكم خويش را از شراب صافى پر كردى انتقام را رها كردى و خواب را برگزيدى اگر از مردم عوف بن سعد بودى بحير را در خويش غوطه ور كرده بودى به بحير بگوى آسوده بخواب و از انتقامجويى مردم عوف باك مدار كه عوفيان مردم بزغاله چرانند گوسفند را بگذار كه انتقامتان از دست رفت و حكايت مردم مغرب و مشرق شديد به پا خيزيد كه اگر بكير بجاى بود صبحگاهان با سپاه سوى آنها حمله ميبرد »\r\nمحمد بن مفضل گويد : هفده كس از بنى سعد پيمان كردند كه به خونخواهى بكير برخيزند ، جوانى از آنها به نام شمردل از باديه سوى خراسان رفت و بحير را ديد كه ايستاده بود و به دو حمله برد و با نيزه بزد كه از پاى بيفتاد و پنداشت كه او\r\n","description":"","footnote":"","page_name":" 3674 ","page_number":399},
  {"content":"\r\nرا كشته است . كسان گفتند : « خارجى است » و او اسب تازان برفت و اسبش بلغزيد كه از آن بيفتاد و كشته شد .\r\nگويد : پس از آن صعصعة بن حرب عوفى از باديه در آمد ، چند گوسفند داشت كه بفروخت و خرى خريد و سوى سيستان رفت و با خويشاوندان بحير همسايه شد و با آنها خوشرفتارى كرد و گفت : « يكى از بنى حنيفه‌ام از مردم يمامه . » و پيوسته پيش آنها مىرفت و مجالست مىكرد تا با وى مأنوس شدند . پس به آنها گفت : « در خراسان ميراثى دارم كه به زور از من گرفته‌اند ، شنيده‌ام بحير در خراسان و الا قدر است نامه اى براى من به دو نويسيد كه مرا در كار گرفتن حقم كمك كند . » گويد : پس آنها به بحير نوشتند و صعصعه حركت كرد به مرو آمد . در آن وقت مهلب به غزا رفته بود .\r\nگويد : صعصعه در مرو گروهى از بنى عوف را بديد و كار خويش را با آنها بگفت . صيقل آزاد شدهء بكير برخاست و سر وى را ببوسيد . صعصعه به دو گفت :\r\n« خنجرى براى من بيار » گويد : صيقل خنجرى براى وى آماده كرد كه آن را سرخ كرد و چند بار در شير خر فرو برد . آنگاه صعصعه از مرو برفت و از نهر گذشت و به اردوگاه مهلب رسيد كه در اخرون بود و بحير را بديد و نامه را بداد و گفت : « من يكى از مردم بنى حنيفه‌ام از ياران ابى بكره بوده‌ام ، مالم در سيستان از دست برفت ، ميراثى در مرو دارم ، آمده‌ام آن را بفروشم و سوى يمامه باز گردم . » گويد : بحير بگفت تا خرجىاى به دو دادند و وى را جاى داد و به دو گفت :\r\n« هر كمكى مىخواهى از من بخواه » گفت : « پيش تو مىمانم تا كسان باز گردند . » گويد : آنگاه يك ماه يا نزديك يك ماه بماند و با وى به در و\r\nمجلس مهلب مىرفت تا به مصاحبت وى شناخته شد .\r\n","description":"","footnote":"","page_name":" 3675 ","page_number":400},
  {"content":"\r\nگويد : و چنان بود كه بحير از كشته شدن به غافلگيرى بيمناك بود و به هيچكس اطمينان نمىكرد و چون صعصعه با نامهء ياران وى بيامد و گفت : « يكى از مردم بكر بن وايلم » ، از وى اطمينان يافت .\r\nگويد : يك روز صعصعه بيامد ، بحير در مجلس مهلب نشسته بود پيراهنى و عبايى به تن داشت و پاپوش به پاى . پشت سر وى بنشست و سپس به دو نزديك شد و بر او افتاد گويى با وى سخن مىكرد و خنجر خويش را به تهيگاهش زد و در شكمش فرو برد . كسان گفتند : « خارجى است » ، و او بانگ زد : « اى خونيهاى بكير ، من خونخواه بكيرم . » گويد : ابو العجفا پسر ابى الخرقا كه در آن وقت سالار نگهبانى مهلب بود او را بگرفت و پيش مهلب برد كه به دو گفت : « تيره روز باشى ، انتقامت را نگرفتى ، خودت را نيز به كشتن دادى ، بحير چيزيش نيست » گفت : « ضربتى به دو زده‌ام كه اگر ميان كسان تقسيم شود خواهند مرد ، بوى شكمش را در دستم يافتم . » گويد : پس مهلب او را بداشت و كسانى از ابناء در زندان پيش وى رفتند و سرش را ببوسيدند .\r\nگويد : بحير روز بعد ، هنگام بر آمدن روز بمرد ، به صعصعه گفتند : « بحير مرد . » گفت : « اكنون هر چه مىخواهيد و نظر داريد دربارهء من بكنيد اكنون كه نذرهاى زنان بنى عوف مسجل شد و انتقام خويش را گرفتم ، اهميت نمىدهم كه چه خواهد شد به خدا بارها در خلوت فرصت اين كار به دست آمد اما خوش نداشتم كه نهانى او را بكشم . » مهلب گفت : « كسى را نديده‌ام كه نسبت به مرگ بىاعتناتر و صبورتر از اين باشد » آنگاه بگفت تا ابو سويقه عموزادهء بحير او را بكشد .\r\n","description":"","footnote":"","page_name":" 3676 ","page_number":401},
  {"content":"\r\nانس بن طلق به دو گفت : « واى تو ، بحير كشته شد ، اين را مكشيد » اما ابو سويقه نپذيرفت و او را بكشت و انس او را دشنام داد .\r\nديگران گفته‌اند : پيش از آنكه بحير بميرد مهلب ، صعصعه را پيش وى فرستاد ، انس بن طلق عبشمى به دو گفت : « اى بحير تو بكير را كشته اى ، اين را زنده بدار . » بحير گفت : « او را نزديك من آريد ، به خدا نبايد من بميرم و تو زنده باشى . » گويد : پس صعصعه را نزديك وى بردند و سر او را ميان دو پاى خويش نهاد و گفت : « بدكار تحمل كن كه شر به جا مانده است . » ابن طلق به بحير گفت : « خدايت لعنت كند ، من دربارهء او با تو سخن مىكنم و تو پيش روى من او را مىكشى . » گويد : بحير با شمشير خويش او را بزد تا بكشت . پس از آن بحير بمرد و مهلب گفت : « انا لله و انا اليه راجعون » در اين غزا بحير از دست رفت .\r\nگويد : مردم عوف بن كعب و ابناء به خشم آمدند و گفتند : « براى چه يار ما را كشتند ؟ انتقام خويش را گرفته بود . » مردم مقاعس و بطون با آنها به منازعه برخاستند چندان كه كسان بيم كردند كه حادثه بزرگ شود . خردمندان قوم گفتند : « خون صعصعه را به گردن گيريد و خون بحير را به عوض خون بكير گيريد . »\r\nپس خونبهاى صعصعه را بدادند يكى از ابناء به ستايش صعصعه شعرى گفت به اين مضمون :\r\n« چه جوانى بود كه همت وى « از بيابانها و درياها به آن سوى عراق گذشت « همچنان خويش را به كوشش واداشت .\r\n« تا در اخرون به بحير دست يافت . » گويد : ابو وكيع عبد ربه الكبير كه از طايفهء صعصعه بود سوى باديه رفت و\r\n","description":"","footnote":"","page_name":" 3677 ","page_number":402},
  {"content":"\r\nبه طايفهء بكير گفت : « صعصعه در كار خونخواهى يار شما كشته شد » كه خونبهاى او را دادند و براى صعصعه دو خونبها گرفته شد .\r\nابو جعفر گويد : به روايت ابو المخارق راسبى در اين سال عبد الرحمن بن محمد بن اشعث با سپاه عراق كه با وى بود ، به مخالفت حجاج برخاست و براى نبرد سوى وى آمدند .\r\nاما به پندار واقدى اين به سال هشتاد و دوم بود .\r\n\r\nسخن از سبب مخالفت عبد الرحمن با حجاج ، و كار وى به سال هشتاد و يكم\r\nپيش از اين گفتيم كه عبد الرحمن به سال هشتادم به ولايت رتبيل رفت و دربارهء كارهاى خويش در آنجا به حجاج نامه نوشت و به دو گفت كه بعد چه بايد كرد . اينك كار او را در سال هشتاد و يكم از روايت ابو المخارق راسبى ياد مىكنيم .\r\nگويد : حجاج در پاسخ نامه عبد الرحمن نوشت :\r\n« اما بعد ، نامهء تو پيش من آمد و آنچه را در آن ياد كرده بودى « فهميدم ، نامهء تو نامهء كسى است كه متاركه را دوست دارد و به آرامش « دلبسته است و با دشمنان اندك زبون كه يك سپاه سخت كوش و لايق « مسلمانان را نابود كرده‌اند مدارا كرده . قسم به دينت اى پسر مادر « عبد الرحمن ، وقتى تو با سپاه و نيروى من\r\nاز اين دشمن دست مىدارى « از مسلمانانى كه كشته شده‌اند چشم مىپوشى ، راى تو را رأى مدبرانه « نمىدانم بلكه چنان دانم كه ضعف و آشفته خيالى ترا بدين واداشته « است . نظر مرا كه گفته بودم در سرزمينشان پيش روى و قلعه هايشان را « ويران كنى و جنگاوران را بكشى و فرزندانشان را اسير كنى ، عمل « كن . »\r\n","description":"","footnote":"","page_name":" 3678 ","page_number":403},
  {"content":"\r\nگويد : آنگاه نامه اى از پى آن فرستاد كه چنين بود :\r\n« اما بعد ، مسلمانانى را كه با تواند بگوى زراعت كنند و اقامت « گيرند تا خدا ظفرشان دهد كه آنجا خانهء آنهاست » آنگاه نامه اى ديگر فرستاد كه چنين بود :\r\n« اما بعد ، به دستورى كه دربارهء پيشروى در سرزمين دشمن داده « بودم عمل كن و گرنه اسحاق بن محمد سالار كسان است ، وى را با كارى كه « به دو سپرده‌ام واگذار . » گويد : عبد الرحمن وقتى نامهء حجاج را خواند گفت : « من زحمت اسحاق را تحمل مىكنم . » و به دو تعرض كرد .\r\nاسحاق گفت : « چنين مكن » گفت : « قسم به پروردگار اين - مقصودش قرآن بود - اگر با كسى گفتى ترا مىكشم » ، اما او پنداشت كه مقصودش شمشير است و دست خويش را به دستهء شمشير نهاد .\r\nگويد : پس از آن عبد الرحمن كسان را پيش خواند و حمد خداى گفت و ثناى او كرد ، سپس گفت : « اى مردم ، من نيكخواه شمايم و مصلحت شما را دوست دارم و به همه چيزهايى كه مايهء سود شماست نظر دارم . دربارهء كار شما و دشمن نظرى داشتم كه با خردمندان و جنگ آزمودگان شما مشورت كردم و آن را پسنديدند و به صلاح حال و آيندهء شما دانستند ، آن را به اميرتان حجاج نوشتم و نامه اى از وى براى من آمده كه ناتوان و ضعيفم مىخواند و دستور مىدهد با شتاب ، شما را در سرزمين دشمن پيش ببرم ، همان ديارى كه ديروز برادرانتان در آن به هلاكت رسيده‌اند . من يكى از شما هستم اگر عمل كنيد ، عمل مىكنم و اگر نپذيريد نمىپذيرم . » گويد : كسان برجستند و گفتند : « نه ، از دشمن خدا نمىپذيريم و شنوا و مطيع\r\n","description":"","footnote":"","page_name":" 3679 ","page_number":404},
  {"content":"\r\nاو نيستيم . » مطرف بن عامر كنانى گويد : پدرم نخستين كسى بود كه آن روز سخن كرد وى شاعر و سخندان بود ، از آن پس كه حمد خدا گفت و ثناى او كرد گفت : « اما بعد ، حجاج دربارهء شما همان نظر دارد كه گويندهء سلف داشت\r\nوقتى به برادر خويش مىگفت : غلامت را بر اسب نشان اگر هلاك شد ، شده و اگر نجات يافت از آن تست . حجاج اهميت نمىدهد كه شما را به خطر افكند و شما را سوى ديارى پر از كوه و دره براند كه اگر ظفر يافتيد و غنيمت يافتيد ، ولايت را بخورد و مال را به تصرف آرد و موجب فزونى قدرت او شود و اگر دشمنتان ظفر يافت شما دشمنان مبغوض باشيد كه رنجشان را اهميت ندهد و نگاهشان ندارد . دشمن خدا را خلع كنيد و با عبد الرحمن بيعت كنيد شما را شاهد مىگيرم كه من نخستين كسم كه او را خلع مىكنم . » گويد : كسان از هر سو بانگ زدند . « چنين كرديم ، چنين كرديم ، دشمن خدا را خلع كرديم . » گويد : عبد المؤمن بن شبث تميمى دومى بود كه برخاست . وقتى عبد الرحمن آمده بود وى سالار نگهبانى او بود گفت : « اى بندگان خدا اگر اطاعت حجاج كنيد تا هستيد اين ولايت را ولايت شما كند و چون فرعون كه سپاه را دور از ديار مىداشت شما را دير بدارد ، كه شنيده‌ام وى نخستين كس بود كه سپاهيان را دير مىداشت . و چنان دانم كه هرگز محبوبان را نبينيد تا بيشترتان بميريد . با اميرتان بيعت كنيد و سوى دشمنتان باز گرديد و او را از ديارتان برانيد . » گويد : پس مردم به طرف عبد الرحمن جستند و با وى بيعت كردند عبد الرحمن گفت : « با من بيعت مىكنيد بر خلع حجاج ، دشمن خدا و يارى من و نبرد با وى به همراه من تا وقتى كه خدا او را از سرزمين عراق برون كند » ، و مردم با وى بيعت كردند .\r\n","description":"","footnote":"","page_name":" 3680 ","page_number":405},
  {"content":"\r\nگويد : در آن وقت از خلع عبد الملك سخنى نياورد .\r\nعمر بن ذر نقل گوى مىگفت : كه پدرش آنجا با عبد الرحمن بوده بود كه وى را زده بود و بداشته بود به سبب آنكه وى همه به برادرش قاسم بن محمد پرداخته بود و چون كار مخالفت پيش آمد وى را پيش خواند و مركب داد و جامه پوشانيد و مقررى داد و او نيز با كسان همراه وى بيامد و نقل گوى و سخنور بود .\r\nمنخل بن حارث عبدى گويد : وقتى عبد الرحمن از سيستان باز آمد عياض بن هميان بكرى را امارت بست داد و عبد الله بن عامر تميمى را امير زرنك كرد ، آنگاه كس پيش رتبيل فرستاد و با وى صلح كرد بر اين قرار كه اگر ابن اشعث غلبه يافت مادام كه هست خراج بر او نباشد و اگر هزيمت شد و سوى رتبيل آمد وى را پناه دهد .\r\nخشينة بن وليد عبسى گويد : وقتى عبد الرحمن از سيستان حركت كرد و راه عراق گرفت اعشى بر اسبى پيش روى او مىرفت و شعرى مىخواند به اين مضمون :\r\n« بسيار فاصله است ميان آن كس كه « خانه اش در ايوان است « ايوان خسرو كه گلها دارد و دهكده ها « و آنكه در زابلستان بوده است « ثقيف دو دروغپرداز دارد دروغپرداز سلف و دروغپرداز دومين « پروردگارم يك روز يا شب « ما را بر نصف همدان تسلط دهد « تا هر چه بوده تسلى يابد « ما سوى كفرانگر فتنه افكن مىرويم « كه از پس ايمان\r\n","description":"","footnote":"","page_name":" 3681 ","page_number":406},
  {"content":"\r\n« در كار كفر طغيان كرده است « همراه ما سرور و الا قدر ، عبد الرحمن است « با جمعى از مردم قحطان « به شمار چون ملخان « و گروهى انبوه و پر سر و صدا از پسران عدنان .\r\n« به حجاج دوستدار شيطان بگوى « در مقابل جمع مذحج و همدان « مقاومت آرد « كه جام زهر قاتل به او نوشانند « و سوى دهكده هاى پسر مروانش رانند » گويد : عبد الرحمن ، عطية بن عمرو عنبرى را بر مقدمهء خويش گماشت . حجاج سپاه سوى او فرستاد و با هر سپاهى مقابل مىشد آن را هزيمت مىكرد . حجاج پرسيد .\r\n« اين كيست ؟ » گفتند : « عطيه » اعشى دربارهء عطيه شعرى دارد به اين مضمون :\r\n« وقتى دربندهاى فارس را « يكى يكى پشت سرمان نهادى « عطيه را با سپاه روان كن « كه آنها را متوجه تو كند » گويد : عبد الرحمن با كسان روان بود . سراغ ابو اسحاق سبيعى را گرفت كه وى را جزو ياران خويش نوشته بود و مىگفته بود : « دايى من هستى » به دو گفتند : « چرا پيش عبد الرحمن نمىروى كه سراغ ترا گرفته ، » اما نخواست پيش وى آيد .\r\n","description":"","footnote":"","page_name":" 3682 ","page_number":407},
  {"content":"\r\nگويد : عبد الرحمن برفت تا به كرمان رسيد و خرشة بن عمرو تميمى را بر آنجا گماشت ، ابو اسحاق نيز آنجا بماند و در فتنه اى دخالت نكرد تا جنگ جماجم رخ داد .\r\nگويد : وقتى كسان وارد فارس شدند ، مردم با همديگر فراهم آمدند و گفتند :\r\n« ما كه حجاج عامل عبد الملك را خلع كرده‌ايم ، عبد الملك را نيز خلع كرده‌ايم » و دربارهء عبد الرحمن همسخن شدند .\r\nنخستين كسى كه عبد الملك بن مروان را خلع كرد چنان كه در روايت ابو الصلت تميمى آمده تيحان بن ابجر بود ، از مردم بنى تيم الله ، كه به سخن ايستاد و گفت : « اى مردم من ابو ذبان را خلع مىكنم چنان كه اين پيراهنم را بيرون مىكنم . » گويد : پس از آن مردم بجز اندكى ، عبد الملك را خلع كردند و به طرف ا بن اشعث جستند و با وى بيعت كردند . بيعت وى چنين بود كه بر كتاب خدا و سنت پيمبر خدا و خلع پيشوايان ضلالت و جهاد با منحرفان بيعت مىكنيد ؟ و چون مىگفتند : « آرى » با آنها بيعت مىكرد .\r\nگويد : و چون خبر خلع به حجاج رسيد به عبد الملك نامه نوشت و كار عبد الرحمن را به دو خبر داد و خواست كه با شتاب سپاه سوى وى روانه كند .\r\nگويد : آنگاه بيامد و در بصره جا گرفت .\r\nگويد : و چنان بود كه مهلب از مخالفت عبد الرحمن همانوقت كه در سيستان بود خبر يافت و به دو نوشت :\r\n« اما بعد ، اى پسر محمد به مرحلهء طغيانى دراز بر ضد امت محمد پاى نهاده اى ، خدا را ، خدا را ، به خويشتن بنگر و خودت را به كشتن مده و خون مسلمانان را مريز و جماعت را به تفرقه مينداز و بيعت را مشكن ، اگر گويى از اين كسان بر خويشتن بيم دارم ، حق است كه از خدا بر خويشتن بيشتر از مردم بترسى . به سبب ريختن\r\n","description":"","footnote":"","page_name":" 3683 ","page_number":408},
  {"content":"\r\nخون و شكستن حرام ، خويشتن را به معرض عقوبت خداى ميار و سلام بر تو باد . » گويد : مهلب به حجاج نوشت :\r\n« اما بعد ، مردم عراق سوى تو روان شده‌اند چون سيلى كه از بالا سرازير شود و چيزى آن را باز ندارد تا به قرارگاه رسد . مردم عراق در آغاز حركت حريصند و مشتاق زنان و فرزندان خويش و چيزى آنها را باز ندارد تا به نزد كسان خويش افتند و فرزندان خويش را ببويند . در آن وقت با آنها مقابله كن كه خدا ترا بر ضد آنها يارى كند ان شاء الله » گويد : و چون حجاج نامهء وى را بخواند گفت : « خدايش چنين و چنان كند به خدا در انديشهء من نبوده بلكه خير خواهى عموزادهء خويش كرده است . » گويد : و چون نامهء حجاج به عبد الملك رسيد سخت بيمناك شد از تخت خويش به زير آمد و كس فرستاد و خالد بن يزيد بن معاويه را پيش خواند و نامه را به دو داد كه بخواند و چون نگرانى سخت وى را بديد گفت : « اى امير مؤمنان اگر اين حادثه از جانب سيستان است بيم مكن اگر از جانب خراسان بود مىبايست بترسى . » گويد : عبد الملك برون شد و ميان كسان به سخن ايستاد و حمد خدا گفت و ثناى او كرد ، آنگاه گفت : « مردم عراق عمر مرا دراز يافته‌اند و در سرانجام من شتاب دارند ، خدايا دليران شام را بر آنها مسلط كن تا به رضايت تو و اصل شوند و چون به رضايت تو و اصل شدند به خشم تو نرسند » ، آنگاه فرود آمد .\r\nگويد : حجاج در بصره بماند ، براى مقابلهء ابن اشعث آماده مىشد و رأى مهلب را نديده گرفت . هر روز صد و پنجاه و ده و كمتر از سواران شام بر اسبان بريد از جانب عبد الملك به نزد وى مىرسيد . نامه ها و فرستادگان وى نيز هر روز به نزد عبد الملك مىرسيد با خبر ابن اشعث كه به كدام ولايت فرود آمده و از كدام ولايت حركت مىكند و كدام يك از مردم به دو پيوسته‌اند .\r\n","description":"","footnote":"","page_name":" 3684 ","page_number":409},
  {"content":"\r\nفضيل بن خديج گويد : من جزو ديوان كرمان بودم ، چهار هزار كس از مردم كوفه و بصره آنجا بودند و چون ابن اشعث بر آنها گذشت با وى حركت كردند .\r\nگويد : حجاج مصمم شد براى مقابلهء ابن اشعث حركت كند با مردم شام برفت تا به شوشتر جاى گرفت . مطهر بن حرعكى يا جذامى و عبد الله بن رميثهء طايى را پيش فرستاد كه مطهر ، سالار جمع بود كه برفتند تا به دجيل رسيدند ، ا بن اشعث گروهى را\r\nبه سالارى عبد الله بن ابان خازنى جدا كرده بود با سيصد سوار كه پيشتازان وى و سپاه وى بود بودند و چون مطهر بن حر به آنها رسيد عبد الله بن رميثهء طايى را بگفت كه به آنها حمله برد ، گروه عبد الله هزيمت شد و سوى وى بازگشت و يارانش زخمدار شده بودند .\r\nابو الزبير همدانى گويد : جزو ياران ابن اشعث بودم كه آنها را فراهم آورد و گفت : « از اين محل به طرف حريف عبور كنيد . كسان از همانجا كه گفته بود اسب به دجيل راندند ، به خدا خيلى زود بيشتر سواران ما عبور كردند و هنوز كامل نشده بودند كه به مطهر بن حر و طايى حمله برديم به روز قربان سال هشتاد و يكم و هزيمتشان كرديم و بسيار كس از آنها را بكشتيم و اردوگاهشان را به تصرف آورديم . » گويد : وقتى خبر هزيمت به حجاج رسيد كه با كسان سخن مىكرد ابو كعب ا بن عبيد بن سرجس بالاى منبر رفت و خبر هزيمت كسان را با وى بگفت كه گفت : « اى مردم سوى بصره حركت كنيد كه محل اردو و جنگاوران و آذوقه و لوازم است و اينجا كه ما هستيم تحمل سپاه نداريد : آنگاه راه بازگشت گريافتند مىكشتند و بنه ا نها را كه از ، سواران مردم عراق از دنبال وى دا مانده ى را كون يك زاويه رسيدند و كس فرستاد كه آذوقهء بازرگانان را كه در بازار بصره بود بگرفتند و پيش متعلق به آنها بود تصرف مىكردند . حجاج برفت و به چيزى نمىپرداخت تاب\r\n","description":"","footnote":"","page_name":" 3685 ","page_number":410},
  {"content":"\r\nوى آوردند و بصره را به مردم عراق واگذاشت . عامل وى در آنجا حكم ابن ايوب ثقفى بود .\r\nگويد : مردم عراق بيامدند تا وارد بصره شدند . حجاج وقتى اين آسيب را ديد و راه بازگشت گرفت نامهء مهلب را خواست و آن را بخواند و گفت : « پدر خوب ، چه جنگ آزموده مرديست ، راى درست را به ما گفت ، اما نپذيرفتيم . » به روايت ديگر در آن هنگام عامل بصره حكم بن ايوب بود كه كار نماز و زكات را عهده دار بود و عبد الله بن عامر بن مسمع عهده دار نگهبانى بود حجاج با سپاه خويش بيامد تا به رستقباذ جا گرفت كه از توابع دستوى بود از ولايت اهواز و آنجا اردو زد . ا بن اشعث نيز بيامد و به شوشتر جا گرفت كه ميان آنها رودى فاصله بود . حجاج ، مطهر بن حر عكى را با دو هزار كس فرستاد كه پادگانى را از آن ابن اشعث تار و مار كردند ، ابن اشعث شتابان بيامد و با آنها نبرد كرد\r\nو اين به شبانگاه عرفه بود به سال هشتاد و يكم .\r\nگويند : كه يك هزار و پانصد كس از مردم شام را بكشتند و باقيمانده به هزيمت پيش وى آمدند . حجاج پنجاه هزار هزار همراه داشت كه ميان سران سپاه خويش پخش كرد و متعهد آن كرد . آنگاه به هزيمت سوى بصره روان شد .\r\nگويد : ا بن اشعث با ياران خويش سخن كرد و گفت : « حجاج كه چيزى نيست ، ما آهنگ نبرد عبد الملك داريم . » گويد : مردم بصره از هزيمت حجاج خبر يافتند ، عبد الله بن عامر بن مسمع مىخواست پل را در مقابل وى ببرد اما حكم بن ايوب يكصد هزار به دو رشوه داد كه از اين كار دست بداشت . حجاج وارد بصره شد و كس پيش ابن عامر فرستاد و يكصد هزار را از او پس گرفت .\r\nابو الزبير همدانى گويد : وقتى عبد الرحمن بن محمد وارد بصره شد و همه كسانى كه آنجا بودند از قاريان و كهنسالان ، بر نبرد حجاج و خلع عبد الملك با وى بيعت\r\n","description":"","footnote":"","page_name":" 3686 ","page_number":411},
  {"content":"\r\nكردند .\r\nگويد : يكى از مردم ازد ، از تيرهء جهاضم ، به نام عقبة بن عبد الغافر كه صحبت پيمبر يافته بود شتابان بيامد و با عبد الرحمن بر نبرد حجاج بيعت كرد .\r\nگويد : حجاج به دور خويش خندق زد ، عبد الرحمن نيز به دور بصره خندق زد . ورود عبد الرحمن به بصره در آخر ذى حجه سال هشتاد و يكم بود .\r\nدر اين سال سليمان بن عبد الملك سالار حج بود . از ابو معشر چنين روايت كرده‌اند ، واقدى نيز چنين گفته است .\r\nتولد ابن ابى ذئب در اين سال بود .\r\nدر اين سال عامل مدينه ابان بن عثمان بود ، عامل عراق و مشرق ، حجاج بن يوسف بود . عامل جنگ خراسان مهلب بود . و عامل خراج آنجا مغيرة بن مهلب بود از جانب حجاج . قضاى كوفه با ابو برده پسر ابو موسى بود ، قضاى بصره با عبد الرحمن بن اذينه بود .\r\nآنگاه سال هشتاد و دوم درآمد .\r\n\r\nسخن از حوادث سال هشتاد و دوم\r\nاز جمله حوادث سال ، نبردهايى بود كه در زاويه ميان حجاج و عبد الرحمن رخ داد .\r\nا بن زبير همدانى گويد : ورود عبد الرحمن به بصره در آخر ذى حجه بود ، در محرم سال هشتاد و دوم نبرد كردند ، روزى از دو سوى حمله آغاز كردند و نبردشان سخت شد و مردم عراق آنها را هزيمت كردند كه تا پيش حجاج رفتند و عراقيان بر كنار خندقها با آنها نبرد كردند و همه قرشيان و ثقفيان هزيمت شدند .\r\nعبيد بن موهب غلام حجاج در اين باب شعرى دارد به اين مضمون :\r\n","description":"","footnote":"","page_name":" 3687 ","page_number":412},
  {"content":"\r\n« براء و عموزاده اش مصعب « گريزان شدند « قرشيان نيز گريزان شدند « مگر خاندان سعيد . » گويد : آنگاه در محرم ، در آخرين روز ماه همان روز كه مردم عراق مردم شام را هزيمت كردند حمله از دو سوى آغاز شد و پهلوى راست و چپ شاميان عقب رفت .\r\nنيزه ها در هم ريخت و صفشان شكست چنان كه عراقيان به ما نزديك شدند و چون حجاج چنين ديد زانو زد و در حدود يك وجب از شمشير خود را از نيام در آورد و گفت : « چه مردى بود مصعب ، چه بزرگوار بود وقتى حادثه بر او فرود آمد » به خدا دانستم كه آهنگ فرار ندارد .\r\nگويد : با چشم به پدرم اشاره كردم كه اجازه دهد و او را با شمشير بزنم ، اما پدرم اشاره اى تند به من كرد كه آرام ماندم ، و چون نيك نگريستم سفيان بن ابرد كلبى را ديدم كه از پهلوى راست به آنها حمله برد و هزيمتشان كرد ، گفتم : « اى امير بشارت كه خدا دشمن را هزيمت كرد » به من گفت : « برخيز و بنگر . » گويد : برخاستم و نگريستم و گفتم ، « خدا هزيمتشان كرد » گفت : « اى زياد بر خيز و بنگر » گويد : پس او برخاست و نظر كرد و گفت : « درست است خدايت قرين صلاح بدارد ، به طور قطع هزيمت شده‌اند » پس او به سجده افتاد .\r\nگويد : وقتى بازگشتم پدرم دشنامم داد و گفت : « مىخواستى من و خاندانم را به هلاكت دهى »\r\nگويد : عبد الرحمن بن عوسجه پدر ابو سفيان نهمى در نبردگاه كشته شد ، عقبة بن عبد الغافر ازدى جهضمى و گروه قاريان به يك جا كشته شدند . عبد الله بن رزام حارثى نيز كشته شد . عبد الله بن عامر بن مسمع نيز كشته شد و سر او را پيش حجاج\r\n","description":"","footnote":"","page_name":" 3688 ","page_number":413},
  {"content":"\r\nآوردند كه گفت : « نمىدانستم اين از من جدا شده تاكنون كه سر او را پيش من آوردند . » گويد : سعيد بن يحيى آن روز با يكى هماوردى كرد و او را بكشت پنداشته‌اند وى آزاد شدهء مفضل بن عباس بود و مردى دلير بود به نام نصير و چون حجاج راه رفتن وى را ميان دو صف بديد و چنان بود كه ترتيب راه رفتن وى را نمىپسنديده بود گفت : « هرگز او را بر اين گونه راه رفتن ملامت نمىكنم . » گويد : طفيل بن عامر بن واثله نيز كشته شد وى در فارس هنگامى كه با عبد الرحمن از كرمان سوى حجاج مىآمده بود شعرى گفته بود به اين مضمون :\r\n« به حجاج بگوييد كه عذاب « بر او سايه افكنده است « وقتى به كوفه و بصره رسيم « او فرارى شود « و ملعون زاده راه فرار ندارد » حجاج گفت : « چيزى را براى ما خواستى كه خدا مىدانست در خور تو بود و در دنيا به تو داد ، در آخرت نيز عذابت خواهد كرد » گويد : كسان هزيمت شدند ، عبد الرحمن سوى كوفه رفت ، كسانى از مردم كوفه كه با وى بودند همراهش رفتند و نيز آن گروه از سواران بصره كه نيروى رفتن داشتند .\r\nگويد : وقتى عبد الرحمن سوى كوفه رفت مردم بصره به طرف عبد الرحمن بن عباس مطلبى رفتند و با وى بيعت كردند كه به همدستى آنها پنج روز با حجاج به سختى نبرد كرد ، آنگاه برفت و به ابن اشعث پيوست گروهى از مردم بصره نيز از پى مطلبى رفتند و به ابن اشعث پيوستند .\r\nگويد : حريش بن هلال سعدى از مردم بنى انف الناقه ، كه زخمى بود سوى\r\n","description":"","footnote":"","page_name":" 3689 ","page_number":414},
  {"content":"\r\nصفوان رفت و از زخم خويش بمرد .\r\nزياد بن مقاتل از مردم بنى قيس بن ثعلبه در نبردگاه كشته شد وى سالار جمع بنى بكر بن وائل بود و در سپاه اشعث سالارى پيادگان داشت .\r\nهشام بن ايوب ثقفى گويد : حجاج باقيماندهء محرم و اول صفر را در بصره ببود آنگاه ايوب بن حكم ثقفى را بر بصره گماشت .\r\nگويد : ابن اشعث سوى كوفه رفت كه حجاج ، عبد الرحمن حضرمى را كه جدش همپيمان حرب بن اميه بوده بود بر آنجا گماشته بود .\r\nيونس بن ابى اسحاق گويد : وى چهار هزار كس از مردم شام را با خود داشت .\r\nسهم بن عبد الرحمن جهنى گويد : شاميانى كه با عبد الرحمن حضرمى بودند ، دو هزار كس بودند .\r\nگويد : و چنان بود كه حنظلة بن وراد ، از بنى رياح و ابن عتاب بن ورقا كار مداين را به عهده داشتند ، مطر بن ناجيهء يربوعى كار كمكها را داشت وقتى از كار ابن اشعث خبر يافت بيامد تا نزديك كوفه رسيد و ابن حضرمى از بيم وى با شاميانى كه همراه داشت در قصر حصارى شد . مطر آنها را محاصره كرد كه به صلح آمدند كه برون شوند و قصر را به وى واگذارند و با آنها صلح كرد .\r\nيونس بن ابى اسحاق گويد : آنها را ديدم كه شتابان از قصر فرود مىآمدند درهاى قصر را براى مطر بن ناجيه گشوده بودند ، كسان بر در ازدحام كردند و مطر به زحمت افتاد شمشير خويش را كشيد و لب استرى از آن مردم شام را كه از قصر برون مىشدند بزد و بينداخت ، سپس وارد قصر شد و كسان بر او فراهم آمدند و هر كدام را دويست درم داد .\r\nگويد : ديدم كه درمها را ميان آنها تقسيم كرد ، ابو السفر از جمله كسانى بود كه درم گرفت . پس از آن ابن اشعث به هزيمت سوى كوفه رفت و كسانى از دنبال\r\n","description":"","footnote":"","page_name":" 3690 ","page_number":415},
  {"content":"\r\nوى آنجا آمدند .\r\nابو جعفر گويد : به گفتهء بعضىها جنگ دير الجماجم ميان حجاج و ابن اشعث در همين سال بود .\r\nواقدى گويد : جنگ دير الجماجم در شعبان همين سال بود .\r\nاما به گفتهء بعضىها به سال هشتاد و سوم بود\r\n\r\nسخن از جنگ دير الجماجم و سبب رفتن ابن اشعث به آنجا و آنچه ميان وى و حجاج رفت\r\nابو الزبير همدانى ارحبى گويد : من زخمدار بودم وقتى ابن اشعث سوى كوفه رفت مردم كوفه به پيشواز وى آمدند و از پل زبارا گذشته بود كه به دو رسيدند وقتى نزديك پل رسيد به من گفت : « راى من اينست كه از راه بگردى كه مردم زخم ترا نبينند كه من خوش ندارم كه با زخميان به آنها برسم ، چنين كن » گويد : من از راه بگشتم و كسان بيامدند ، وقتى ابن اشعث وارد كوفه شد همهء مردم به دو گرويدند ، مردم همدان پيش از همه آمدند و به نزديك خانهء عمرو بن حريث اطراف او را گرفتند . اما گروهى از مردم تميم كه زياد نبودند پيش مطر بن ناجيه رفتند و مىخواستند به دفاع از او نبرد كنند اما تاب نبرد كسان نياوردند .\r\nعبد الرحمن بگفت تا نردبانها و قرقره ها آوردند و نهادند كه كسان بالاى قصر روند كه برفتند و قصر را گرفتند . مطر را پيش عبد الرحمن آوردند كه به دو گفت : « مرا زنده بدار كه من بهترين سواران توام و از همه كارآمدترم . » گويد : عبد الرحمن بگفت تا مطر را بداشتند . پس از آن وى را پيش خواند و از او در گذشت . مطر با وى بيعت كرد . آنگاه مردم بيامدند و با او بيعت كردند . مردم بصره نيز بيامدند ، پادگانها و مرزداران نيز تسليم شدند . از جمله كسانى كه از بصره\r\n","description":"","footnote":"","page_name":" 3691 ","page_number":416},
  {"content":"\r\nپيش وى آمدند عبد الرحمن بن عباس مطلبى بود كه بدين شهره بود كه پس از برون شدن ابن اشعث از بصره به مدت سه روز در آنجا با حجاج نبرد كرده بود . وقتى اين خبر به عبد الملك بن مروان رسيد گفت : « خدا عدى الرحمان را بكشد كه فرار كرد اما جوانان قريشى سه روز پس از او جنگ كردند . » گويد : حجاج از بصره بيامد و در دشت راه پيمود تا ما بين قادسيه و عذيب رسيد . وى را از ورود به قادسيه مانع شدند . ابن اشعث ، عبد الرحمن بن عباس مطلبى را با سپاهى انبوه از مردم كوفه و بصره به مقابلهء او فرستاد كه\r\nنگذاشتند وارد قادسيه شود . آنگاه هماهنگ وى راه پيمودند تا به وادى السباع رسيدند . آنگاه برفتند تا حجاج در دير قره فرود آمد و عبد الرحمن بن عباس در دير الجماجم فرود آمد . پس از آن ابن اشعث نيز بيامد و در دير الجماجم جا گرفت و حجاج همچنان در دير قره بود . بعدها حجاج مىگفته بود مگر عبد الرحمن وقتى ديد كه من در دير قره جاى دارم و او در دير الجماجم جاى گرفته فال نمىزد .\r\nگويد : مردم كوفه و بصره و مرزداران و پادگانها در دير الجماجم فراهم آمدند و نيز قاريان دو شهر دربارهء جنگ با حجاج همسخن شدند كه همگى وى را منفور داشتند . در اين هنگام يكصد هزار جنگاور بودند ، از جمله مقررى بگيران ، و به همين شما را از آزادشدگان خويش همراه داشتند گويد : براى حجاج نيز از آن پيش كه در دير قره فرود آمد از طرف عبد الملك ابن مروان كمك رسيده بود . حجاج پيش از آنكه در دير قره جاى گيرد مىخواسته بود به طرف هيت و ناحيه جزيره رود به اين منظور كه نزديك شام و جزيره باشد ، كه كمك شام از نزديك به دو رسد و نيز به جزيره كه قيمتهاى آن از آن بود نزديك باشد ، اما چون به دير قره رسيد گفت : « اين منزلگاه از امير مؤمنان دور نيست . فلاليج و عين التمر نيز مجاور ماست » و آنجا فرود آمد اما به دور اردوگاه خود خندق زده بود . ابن اشعث نيز خندق زده بود .\r\n","description":"","footnote":"","page_name":" 3692 ","page_number":417},
  {"content":"\r\nگويد : كسان هر روز برون مىشدند و نبرد مىكردند و چنان بود كه يكى از دو گروه خندق خويش را به گروه ديگر نزديكتر مىكرد و چون گروه ديگر چنين مىديد ، خندق خويش را به حريف نزديكتر مىكرد .\r\nگويد : نبرد ميان دو گروه سخت شد و چون سران قريش و مردم شام كه به نزد عبد الملك بودند و وابستگان او خبر يافتند گفتند : « اگر برداشتن حجاج مردم عراق را راضى مىكند برداشتن حجاج ، از نبرد با مردم عراق آسانتر است وى را بردار تا مردم عراق به اطاعت آيند و خونهاى ما و آنها محفوظ ماند . » گويد : عبد الملك پسر خويش عبد الله را فرستاد و كس پيش برادر خويش محمد بن مروان فرستاد كه بسرزمين موصل بود و گفت پيش حجاج رود كه هر دو به نزد وى فراهم آمدند و هر كدام با سپاه خويش بودند . به آنها دستور داده بود كه با مردم عراق سخن كنند كه حجاج از آنجا برداشته شود و مقرريهايشان را نيز چون مقررى مردم شام بدهند ، ابن اشعث به هر يك از ولايتهاى عراق كه بخواهد جاى گيرد و تا زنده است و عبد الملك زمامدار است ولايتدار آنجا باشد ، اگر اين را پذيرفتند حجاج از عراق برداشته شود و محمد بن مروان\r\nامير عراق باشد و اگر نخواستند بپذيرند حجاج سالار جمع شاميان است و عهده دار نبرد و محمد بن مروان و عبد الله بن عبد الملك مطيع وى باشند .\r\nگويد : هيچ چيز براى حجاج سختتر و خشمانگيزتر و دردناكتر از اين نبود كه بيم داشت بپذيرند و از عراق برداشته شود . پس به عبد الملك نوشت :\r\n« اى امير مؤمنان ، به خدا اگر مرا به خاطر مردم عراق بردارى « چيزى نمىگذرد كه به مخالفت تو برخيزند و سوى تو آيند . اين كار « جرئتشان را فزون مىكند . مگر نديدى و نشنيدى كه مردم عراق با اشتر « بر ضد پسر عفان برخاستند و چون از آنها پرسيد كه چه مىخواهند ؟\r\n« گفتند : برداشتن سعيد بن عاص . و چون او را برداشت سال به سر نرفته\r\n","description":"","footnote":"","page_name":" 3693 ","page_number":418},
  {"content":"\r\n« بود كه سوى وى رفتند و خونش بريختند ، در آهن ، آهن كارگر شود ، خدا « در آنچه خواهى براى تو نيكى آرد و سلام بر تو باد . » گويد : اما عبد الملك مصر بود كه به منظور جلوگيرى از نبرد اين چيزها به مردم عراق عرضه شود . وقتى محمد و عبد الله با حجاج فراهم آمدند ، عبد الله بن عبد الملك برون شد و گفت : « اى مردم عراق ، من عبد الله پسر امير مؤمنانم و او چنين و چنان به شما عرضه مىكند » و آن چيزها را ياد كرد .\r\nگويد : گفتند : « امشب باز مىگرديم » و برفتند و پيش ابن اشعث فراهم آمدند و هيچ سردار و سرور قوم و يكه سوارى نبود كه نيامد . ابن اشعث حمد خداى گفت و ثناى او كرد سپس گفت :\r\n« اما بعد اكنون چيزى به شما مىدهند كه گرفتن آن فرصتى است و بيم دارم كه فردا براى مردم صاحب رأى مايهء حيرت شود اكنون با آنها برابريد ، اگر زاويه را به حساب مىگيرند شما نيز جنگ شوشتر را به حساب داريد ، آنچه را عرضه مىدارند بپذيريد كه نيرومنديد و توانا و قوم از شما بيمناكند و شما آنها را به كاستى برده‌ايد به خدا اگر بپذيريد تا وقتى كه هستيد پيوسته نسبت به آنها جسور باشيد و به نزد آنها نيرومند به شمار آييد » گويد : اما كسان از هر سوى برجستند و گفتند : « خداى آنها را به هلاك انداخته\r\nو اينك در سختى و تنگى و گرسنگى و كمبودى و ذلتاند و ما شمار بسيار و نرخ ارزان و آذوقه نزديك داريم ، نه به خدا نمىپذيريم . » و بار ديگر عبد الملك را خلع كردند .\r\nگويد : عبد الله بن ذواب سلمى و عمير بن تيحان ، نخستين كسانى بودند كه در جماجم عبد الملك را خلع كردند ، و اتفاق قوم در كار خلع وى كه در جماجم رخ داد ، از اتفاقشان كه در فارس بود ، كاملتر بود .\r\nگويد : محمد بن مروان و عبد الله بن عبد الملك پيش حجاج رفتند و گفتند :\r\n","description":"","footnote":"","page_name":" 3694 ","page_number":419},
  {"content":"\r\n« اينك تو و اردوگاه و سپاه ، مطابق راى خويش كار كن كه ما دستور داريم شنوا و مطيع تو باشيم . » حجاج گفت : به شما گفته بودم كه در اين كار جز شما هدفى ندارند . » سپس گفت : « من براى شما نبرد مىكنم ، كه قدرت من قدرت شماست » گويد : از آن پس وقتى با وى ملاقات مىكردند به عنوان امارت به وى سلام مىگفتند .\r\nگويد : به پندار ابو يزيد سكسكى حجاج نيز وقتى آنها را مىديد سلام امارت مىگفت اما كار نبرد را به وى واگذاشتند كه به عهده گرفت .\r\nمحمد بن سايب كلبى گويد : وقتى كسان در جماجم فراهم آمدند شنيدم كه عبد الرحمن بن محمد مىگفت : « به خدا پسران مروان را به زن كبود چشم عيب مىكنند ، به خدا نسبتى درستتر از آن ندارند ، بدانيد كه پسران ابى العاص كافرانى از مردم صفوريه‌اند ، اگر خلافت از آن قريش باشد شوكت قريش به دست من شكسته شد ، و اگر از آن عربان باشد من پسر اشعث بن قيسم » ، و صداى خود را بلند كرد كه كسان بشنوند .\r\nگويد : آنگاه براى نبرد آماده شدند ، حجاج ، عبد الرحمن بن سليم كلبى را بر پهلوى راست خويش نهاد و عمارة بن تميم لخمى را بر پهلوى چپ خويش نهاد و سفيان بن ابرد كلبى را بر سواران خويش گماشت و عبد الرحمن بن حبيب حكمى را بر پيادگان خويش گماشت .\r\nابن اشعث نيز حجاج بن جاريه خثعمى را بر پهلوى راست خويش گماشت ، ابرد بن قرهء تميمى را بر پهلوى چپ گماشت ، عبد الرحمن بن عباس بن ربيعهء هاشمى را بر سواران خويش گماشت و محمد بن سعد بن وقاص را بر پيادگان خويش گماشت عبد الله بن رزام حارثى را بر سوارانى گماشت كه اسبانشان زره داشت ، جبلة بن زحر بن قيس جعفى را بر قاريان گماشت ،\r\nپانزده كس از مردم قريش و از جمله عامر\r\n","description":"","footnote":"","page_name":" 3695 ","page_number":420},
  {"content":"\r\nشعبى و سعيد بن جبير و أبو البختري طايى و عبد الرحمن بن ابى ليلى با وى بودند .\r\nگويد : پس از آن هر روز به يك ديگر حمله مىبردند و نبرد مىكردند لوازم مردم عراق از كوفه و اطراف آن مىرسيد و چنان كه مىخواستند در رفاه بودند اما برادرانشان از مردم بصره و شام در سختى بودند ، قيمتهاشان گران بود و خوردنى كم داشتند و گوشت نداشتند و چنان بودند كه گفتى در محاصره‌اند .\r\nبا وجود اين صبحگاه و پسين سوى مردم عراق مىآمدند و به سختى نبرد مىكردند . يك بار حجاج خندق خويش را نزديك مىبرد ، بار ديگر آنها نزديك مىآوردند ، تا روزى كه جبلة بن زحر كشته شد .\r\nدر آن روز ، كسان را به مقابلهء كميل بن زياد نخعى فرستاد كه مردى بود در نبرد معتبر و دلير و به نزد كسان معتمد ، و دستهء سوار وى دستهء سوار قاريان نام داشت ، كه از حملهء حريفان از جاى نمىرفتند و چون حمله مىبردند به جان مىكوشيدند و به اين ترتيب شهره بودند . روزى اين دسته به نبرد آمدند ، كسان نيز آمدند ، حجاج نيز ياران خويش را بياراست آنگاه با صفهاى خويش حمله آورد ، ابن اشعث با هفت صف بيامد كه يكى از پى ديگرى بود ، حجاج براى مقابله با دستهء سوار قاريان كه با جبلة بن زحر بود ، سه دسته سوار معين كرد و جراح بن عبد الله حكمى را بر آنها گماشت كه سوى دستهء سوار قاريان رفتند .\r\nابو يزيد سكسكى گويد : به خدا من جزو سپاهى بودم كه براى مقابلهء جبلة بن زحر معين شد .\r\nگويد : سه بار بر او و يارانش حمله برديم ، هر دسته سوار يك بار حمله مىبرد و به خدا چيزى از آنها نكاستيم .\r\nدر اين سال مغيرة بن مهلب در خراسان درگذشت .\r\nمفضل بن محمد گويد : مغيرة بن مهلب در مرو جانشين پدر بود بر همه كار وى ، و در رجب سال هشتاد و دوم بمرد . خبر به يزيد رسيد و مردم از او بدانستند\r\n","description":"","footnote":"","page_name":" 3696 ","page_number":421},
  {"content":"\r\nاما به مهلب نگفتند ، يزيد مىخواست وى را خبردار كند و بگفت تا زنان فغان برداشتند .\r\nمهلب گفت : « اين چيست ؟ » گفتند : « مغيره بمرد »\r\nگويد : مهلب انا لله گفت و بناليد چنان كه ناليدن بر او چيره شد و يكى از خاصانش او را ملامت كرد ، پس مهلب ، يزيد را پيش خواند و سوى مرو فرستاد ، هنگامى كه دربارهء كارها به دو دستور مىداد اشك بر ريشش سرازير بود .\r\nگويد : حجاج به مهلب نامه نوشت و مرگ مغيره را تسليت گفت كه سرور بود .\r\nگويد : وقتى كه مغيره بمرد مهلب مقيم كش ما وراء النهر بود كه با مردم آنها جنگ داشت .\r\nگويد : يزيد با شصت و به قولى هفتاد سوار روان شد كه مجاعة بن عبد الرحمن عتكى و عبد الله بن معمر بن سمير يشكرى و دينار سيستانى و هيثم بن منخل جرموزى و غزوان اسكاف ، بزرگ زم كه به دست مهلب مسلمان شده بود ، و ابو محمد زمى و عطيه وابسته عتيك از آن جمله بودند .\r\nگويد : در بيابان نسف پانصد كس از تركان به آنها رسيدند و پرسيدند : « شما كيستيد ؟ » گفتند : « بازرگانانيم » گفتند : « پس بارهايتان كو ؟ » گفتند : « از پيش فرستاده‌ايم » گفتند : « چيزى به ما بدهيد » گويد : يزيد دريغ كرد ، اما مجاعه جامه و مقدارى كرباس و يك كمان به آنها داد كه برفتند ، آنگاه نامردى كردند و باز سوى آنها آمدند .\r\n","description":"","footnote":"","page_name":" 3697 ","page_number":422},
  {"content":"\r\nيزيد گفت : « من آنها را بهتر مىشناختم . » گويد : با تركان نبرد كردند و نبردشان سخت شد ، يزيد بر اسبى كوتاه بود ، يكى از خوارج نيز با وى بود كه وقتى يزيد او را گرفته بود گفته بود : « مرا زنده بدار » و يزيد از او درگذشته بود ، به دو گفت : « بيار آنچه دارى » و خارجى به تركان حمله برد و با آنها در آميخت و پشت سر آنها رسيد و يكى از آنها را بكشت ، بار ديگر حمله برد و با آنها درآميخت و از آنها جلو افتاد و يكيشان را بكشت ، آنگاه پيش يزيد بازگشت .\r\nگويد : يزيد نيز يكى از بزرگانشان را بكشت ، ساق يزيد تير خورد ، كار تركان بالا گرفت ، ابو محمد زمى بگريخت . يزيد در مقابل آنها پايمردى كرد تا به يكسو شدند و گفتند : « ما نامردى كرده‌ايم ولى نخواهيم رفت تا همگى بميريم يا شما بميريد يا چيزى به ما دهيد . » گويد : يزيد قسم ياد كرد كه چيزى به آنها نخواهد داد .\r\nمجاعه گفت : « ترا به خدا مغيره هلاك شد و ديدى كه مهلب از مصيبت وى چه كشيد ، ترا به خدا خودت را به كشتن مده » گفت : « مغيره از مدت خويش بيشتر نماند و من نيز از مدت خويش بيشتر نخواهم ماند » گويد : مجاعه يك عمامهء زرد سوى تركان انداخت كه بگرفتند و برفتند .\r\nگويد : آنگاه ابو محمد زمى با چند سوار و خوراكى بيامد . يزيد به دو گفت :\r\n« اى ابو محمد ما را به دشمن تسليم كردى ؟ » گفت : « رفته بودم براى شما كمك و خوراكى بيارم »\r\nگويد : رجز گوى جماعت رجزى به اين مضمون خواند :\r\n« يزيد ، اى شمشير ابو سعيد « كسان و سپاهيان و جماعت دانند\r\n","description":"","footnote":"","page_name":" 3698 ","page_number":423},
  {"content":"\r\n« كه در جنگ تركان سرسخت بودى . » و هم اشقرى در اين باب شعرى گفت به اين مضمون :\r\n« تركان دانند كه وقتى « با جمعشان مقابل شد « شهابى ديدند كه ظلمات را مىشكافت « با جوانانى همانند شيران بيشه « كه بجز هميارى و صبورى « پناهگاهشان نبود « مىديديم كه خون بر قوم مىريخت « اما باك نداشتند و آزرده نبودند .\r\n« بر اسبانى بودند كه چندان « در نبردگاه مىرفتند « كه خون مىبلعيدند « در قلمرو مرگ تا وقتى كه شب تاريك شد « هيچيك از دو گروه « نه پشت بكردند « و نه هزيمت شدند . » در اين سال مهلب با مردم كش در مقابل فديه اى صلح كرد و از آنجا به آهنگ مرو حركت كرد\r\n\r\nسخن از سبب باز آمدن مهلب از كش\r\nمفضل بن محمد گويد : مهلب از گروهى از مردم مضر بدگمان شد و آنها را\r\n","description":"","footnote":"","page_name":" 3699 ","page_number":424},
  {"content":"\r\nبداشت ، و چون از كش بيامد آنها را به جا گذاشت ، حريث بن قطبه آزاد شدهء خزاعه را نيز آنجا نهاد و گفت وقتى فديه را به تمام گرفتى گروگانها را پس بده .\r\nگويد : مهلب از نهر عبور كرد و چون به بلخ رسيد آنجا بماند و به حريث نوشت كه بيم دارم اگر گروگانها را به آنها بدهى به تو حمله آرند وقتى فديه را گرفتى گروگانها را رها مكن تا به سرزمين بلخ رسى .\r\nگويد : حريث به شاه كش گفت : « مهلب به من نوشته گروگانها را نگهدارم تا به سرزمين بلخ رسم ، اگر آنچه را به عهده دارى زودتر به من دهى گروگانهايت را بدهم و بروم و به او بگويم كه وقتى نامهء او رسيد كه آنچه را به عهده داشتند گرفته بودم و گروگانها را داده بودم » گويد : پس با شتاب مال صلح را بگرفت و كسانى از آنها را كه به دست داشت پس داد و به راه افتاد . تركان راه بر او گرفتند و گفتند : « براى خودت و همراهانت فديه بده\r\nكه ما به يزيد بن مهلب برخورديم و او نيز براى خويشتن فديه داد . » حريث گفت : « در اين صورت مرا نيز مادر يزيد زاده » و با آنها نبرد كرد و از آنها بكشت و اسير گرفت كه در مقابل اسيران فديه دادند كه بر آنها منت نهاد و آزادشان كرد و فديه را نيز پس داد .\r\nگويد : اين سخن حريث كه در اين صورت مرا نيز مادر يزيد زاده به مهلب رسيد و گفت : « اين بنده خوش ندارد كه خويشاوندش او را زاده باشد » و خشمگين شد .\r\nگويد : و چون حريث به بلخ پيش مهلب رسيد از او پرسيد : « گروگانها چه شد ؟ » گفت : « چيزى را كه به عهده داشتند گرفتم و آنها را رها كردم » گفت : « مگر ننوشته بودم كه آنها را رها نكنى ؟ » گفت : « وقتى نامهء تو رسيد كه آزادشان كرده بودم و چيزى را كه از آن بيمناك\r\n","description":"","footnote":"","page_name":" 3700 ","page_number":425},
  {"content":"\r\nبودى از پيش برداشتم . » گفت : « دروغ مىگويى ، به آنها و شاهشان تقرب جستى از نامهء من كه به تو نوشته بودم مطلعش كردى » و بگفت تا او را برهنه كنند .\r\nگويد : حريث از برهنه شدن بناليد چندان كه مهلب پنداشت كه پيس دارد .\r\nپس او را برهنه كرد و سيصد تازيانه بزد .\r\nحريث گفت : « خوش داشتم ششصد تازيانه‌ام زده بود اما برهنه‌ام نكرده بود كه برهنه شدن را خوش نداشتم و از آن شرم داشتم . » گويد : آنگاه حريث قسم ياد كرد كه مهلب را بكشد .\r\nگويد : يك روز مهلب بر نشسته بود ، حريث نيز بر نشسته بود وقتى پشت سر مهلب مىرفت به دو غلام خويش گفت كه او را ضربت بزنند . يكيشان دريغ كرد و از او جدا شد و برفت و آن ديگرى كه تنها ماند جرئت نياورد كه به مهلب حمله كند .\r\nگويد : وقتى حريث بازگشت به غلام خويش گفت : « چرا از كشتن وى باز ماندى ؟ » گفت : « به خدا بر تو بيم داشتم ، به خدا دربارهء خودم نگران نبودم ، مىدانستم كه اگر او را بكشم تو كشته مىشوى ، ما نيز كشته مىشويم ، با تو نظر داشتم و اگر مىدانستم از كشته شدن مصون مىمانى او را كشته بودم . » گويد : پس از آن حريث پيش مهلب نرفت و چنان وانمود كه بيمار است .\r\nمهلب خبر يافت كه او بيمار نمايى مىكند و قصد كشتن وى دارد و به ثابت بن قطبه گفت : « برادرت را پيش من بيار كه او مانند يكى از فرزندان من است و آنچه دربارهء وى كردم به خاطر وى و تأديب وى بود . گاه باشد كه يكى از فرزندانم را بزنم و ادب كنم . » گويد : ثابت پيش برادر رفت و او را قسم داد و از او خواست كه برنشيند و پيش مهلب\r\n","description":"","footnote":"","page_name":" 3701 ","page_number":426},
  {"content":"\r\nرود ، اما حريث دريغ كرد و از مهلب بيم كرد و گفت : « به خدا از پس آنكه با من چنان كرد پيش وى نمىآيم ، از او اطمينان ندارم ، او نيز از من اطمينان ندارد . » گويد : و چون ثابت برادر حريث چنين ديد به دو گفت : « به خدا اگر رأى تو چنين است بيا پيش موسى بن عبد الله بن خازم رويم » كه ثابت بيم داشت حريث مهلب را به غافلگيرى بكشد و همگيشان كشته شوند .\r\nگويد : پس با سيصد كس از خدمه و خاصان عرب خويش حركت كردند .\r\nابو جعفر گويد : در اين سال مهلب بن ابى صفره در گذشت .\r\n\r\nسخن از سبب درگذشت مهلب و جاى آن\r\nمفضل گويد : وقتى مهلب از كش بازگشت آهنگ مرو داشت و چون به زاغول مرو روذ رسيد بيمارى باد در تنش افتاد و به قولى بيمارىاى طاعون مانند گرفت ، پس حبيب و ديگر فرزندان خويش را كه آنجا بودند پيش خواند و چند تير بخواست كه به هم بسته شد و گفت : « مىتوانيد اين تيرها را يك جا بشكنيد ؟ » گفتند : « نه » گفت : « مىتوانيد وقتى پراكنده شد آن را بشكنيد ؟ » گفتند : « آرى » گفت : « جماعت نيز چنين است . دربارهء رعايت خويشاوند به شما سفارش مىكنم كه رعايت خويشاوند عمر را دراز مىكند و مال را بسيار مىكند و شمار را فزون . مبادا از خويشاوندان ببريد كه بريدن از خويشاوند عذاب جهنم دارد و مايهء ذلت و كاستى مىشود ، دوستى كنيد و رعايت همديگر كنيد و كار خويش را فراهم آريد و اختلاف مكنيد . با همديگر نيكى كنيد تا كارتان فراهم آيد ، فرزندان يك مادر اختلاف مىكنند چه رسد به فرزندان زنان مختلف . مطيع حكومت و قرين جماعت\r\n","description":"","footnote":"","page_name":" 3702 ","page_number":427},
  {"content":"\r\nباشيد ، كردارتان بهتر از گفتار باشد كه من خوش دارم كه مرد به عمل بيشتر از سخن باشد ، از خيره گويى و خطاى گفتار بپرهيزيد ، كه باشد كه مرد را قدم بلغزد و به هلاكت افتد . حق ملازمان خويش را بشناسيد ، كسى كه صبح و پسين پيش شما آيد همين خدمت او را بس ، بخشش را بر امساك برگزينيد . مرد عرب كه چون وعده دهى پيش روى تو جان دهد ، وقتى با وى نيكى كنى چه مىكند ؟ در كار نبرد تأمل و تدبير كنيد كه در كار نبرد ، از شجاعت سودمندتر است و چون تلاقى شود قضا فرود آيد ، اگر كسى دور انديشى كند و بر دشمن چيره شود گويند : به كار از راهش در آمد و ظفر يافت و او را ستايش كنند و اگر از پس تأمل ظفر نيافت گويند : خطر نكرد و تباهى نياورد ، قضا غالب بود . از خواندن قرآن و آموختن سنت و رسوم صلحا باز نمانيد در مجالس خويش از سبكسرى و پرگويى بپرهيزيد . يزيد را جانشين خويش مىكنم حبيب را به كار سپاه مىگمارم تا آنها را پيش يزيد برساند ، با يزيد مخالفت مكنيد . » گويد : مفضل گفت : « اگر يزيد را برترى نداده بودى ما او را برترى مىداديم . »\r\nگويد : آنگاه مهلب بمرد ، با حبيب وصيت كرده بود و حبيب بر او نماز كرد آنگاه سوى مرو رفت . يزيد ، درگذشت مهلب را براى عبد الملك نوشت و اينكه وى را جانشين خويش كرده است .\r\nگويد : به قولى مهلب به هنگام مرگ و وصيت گفته بود اگر كار به دست من بود سرور فرزندانم حبيب را به كار مىگماشتم .\r\nگويد : درگذشت وى در ذى حجه بود به سال هشتاد و دوم .\r\nگويد : نهار بن توسعهء تميمى در رثاى وى شعرى گفت به اين مضمون :\r\n« بدانيد كه از پس مهلب « غزاى غنا بخش برفت\r\n","description":"","footnote":"","page_name":" 3703 ","page_number":428},
  {"content":"\r\n« و گشاده دستى و بخشش بمرد « كه اين هر دو در مروروذ « در گور وى جاى گرفت « و از مشرق و مغرب نهان ماند « وقتى گويند كدام يك از كسان « بيش از همه به كسان نعمت داد ؟\r\n« مهلب را نام بريم و باك نداريم « سرزمينهاى هموار و سنگلاخ را « بر روى ما گشود « با سپاهيانى كه گفتى « دسته هاى شتر مرغ بودند « كه با نيزه ها بدان مىزديم « و گفتى آن را با ارغوان تازه مىآراستيم « مردم قحطان و قبايل هم پيمان آن « از طوايف بكر و تغلب « آنجا فراهم آمدند « قبايل معد به پرچم او پناه آورده بودند « و جان و مادر و پدر به فداى او مىكردند . » در اين سال حجاج بن يوسف از پس مرگ مهلب يزيد بن مهلب را ولايتدار خراسان كرد .\r\nدر همين سال عبد الملك ، ابان بن عثمان را از مدينه برداشت . به گفتهء واقدى برداشتن وى سيزده روز رفته از جمادى الآخر بود .\r\nگويد : در همين سال عبد الملك ، هشام بن اسماعيل مخزومى را ولايتدار\r\n","description":"","footnote":"","page_name":" 3704 ","page_number":429},
  {"content":"\r\nمدينه كرد و چون هشام ولايتدار مدينه شد نوفل بن مساحق عامرى را از قضاى مدينه برداشت ، يحيى بن حكم بود كه نوفل بن مساحق را به قضاى مدينه گماشته بود و همين كه يحيى از مدينه برداشته شد و ابان ولايتدار شد وى را بر قضاى مدينه باقى گذاشت . مدت ولايتدارى ابان در مدينه هفت سال و سه ماه و سيزده روز بود .\r\nگويد : وقتى هشام بن اسماعيل ، نوفل بن مساحق را از قضاى مدينه برداشت عمرو بن خالد زرقى را به جايش گماشت .\r\nدر اين سال چنان كه در روايت ابى معشر آمده ابان بن عثمان سالار حج بود .\r\nحجاج ولايتدار كوفه و مشرق بود ، ولايتدار خراسان يزيد بن مهلب بود از جانب حجاج .\r\nآنگاه سال هشتاد و سوم در آمد\r\n\r\nسخن از حوادث سال هشتاد و سوم\r\nاز جمله حوادث اين سال هزيمت عبد الرحمن بن محمد بن اشعث بود كه در دير الجماجم رخ داد .\r\n\r\nسخن از سبب هزيمت عبد الرحمن بن محمد\r\nابو زبير همدانى گويد : من جزو سواران جبلة بن زحر بودم و چون مردم شام پياپى به دو حمله بردند عبد الرحمن بن ابى ليلى فقيه به ما بانگ زد و گفت : « اى گروه قاريان ، فرار هيچيك از مردم زشتتر از فرار شما نيست . شنيدم على ، كه خدا در صف صالحان منزلتش را بالا ببرد و وى را نيكوترين پاداش شهيدان و صديقان دهد ، به روزى كه با مردم شام مقابل شديم مىگفت : « اى مردم هر كه ببيند ستمى\r\n","description":"","footnote":"","page_name":" 3705 ","page_number":430},
  {"content":"\r\nمىكنند يا به منكرى مىخوانند و به دل منكر آن شود قرين سلامت و برائت باشد و اگر به زبان منكر آن شود پاداش يابد و از يار خويش برتر باشد و هر كه با شمشير به انكار آن برخيزد كه كلمه خداوند برتر شود و كلمهء ستمگران پايين رود ، راه هدايت يافته و قلبش از يقين روشن شده . با اين منحرفان حادثه آور بدعتگر كه جاهل حقند و آن را نشناخته‌اند و به ستم پرداخته‌اند و منكر آن نيستند نبرد كنيد . » گويد : أبو البختري گفت : « اى مردم براى حفظ دين و دنياى خويش با آنها نبرد كنيد كه به خدا اگر بر شما غلبه يابند دينتان را تباه كنند و بر دنيايتان مسلط شوند . » گويد : شعبى گفت : « اى مردم اسلام ، با آنها نبرد كنيد و از نبردشان باك مداريد\r\nكه به خدا در بسيط زمين قومى را نمىشناسيم كه از آنها ستمگرتر باشند و در كار حكومت جابرتر ، سوى آنها بشتابيد . » گويد : سعيد بن جبير گفت : « با همت و يقين با آنها نبرد كنيد و از نبردشان باز نمانيد كه گنهكارند و در كار حكومت جبار و در كار دين ستمگر ، ضعيفان را زبون كرده‌اند و نماز را از ميان برده‌اند . » ابو الزبير گويد : براى حمله به آنها مهيا شديم ، جبله به ما گفت : « وقتى حمله برديد از سر صدق حمله كنيد و روى مگردانيد تا صفشان را بشكافيد . » گويد : به آنها حمله برديم و در كار نبردشان بكوشيديم و نيرو نموديم و سه گروه را بزديم تا از هم جدا شد آنگاه برفتيم تا صفشان را شكافتيم و چندان ضربتشان زديم كه از صف برفتند . آنگاه بازگشتيم و جبله را ديديم كه از پا در آمده بود و ندانستيم چگونه كشته شده بود .\r\nگويد : و اين ، ما را متزلزل كرد و بترسيديم و به جايى كه بوديم توقف كرديم ، قاريان ما فراهم بودند و با همديگر از مرگ جبلة بن زحر سخن داشتيم ، گفتى هر يك از ما با مرگ وى پدر يا برادر خويش را از دست داده بود ، بلكه در آنجا مرگ\r\n","description":"","footnote":"","page_name":" 3706 ","page_number":431},
  {"content":"\r\nوى براى ما سختتر مىنمود .\r\nگويد : أبو البختري طايى به ما گفت : « مرگ جبلة بن زحر چنين در شما اثر نكند ، وى يكى از شما بود كه مرگش به هنگام در رسيد و نمىشد كه اجلش پيش و پس شود ، همه تان آنچه را كه وى چشيده مىچشيد و دعوتتان مىكنند و اجابت مىكنيد . » گويد : در چهرهء قاريان نگريستم ، آثار غم بر چهره هاشان عيان بود ، زبانها از كار افتاده بود و نوميدى آنها آشكار بود .\r\nابو يزيد سكسكى گويد : وقتى جبله و يارانش به ما حمله كردند عقب رفتيم ، به تعقيب ما آمدند و يك گروه ما جدا شد و به يك سو رفت . نيك نگريستيم ياران جبله ياران ما را تعقيب مىكردند و او در انتظار بازگشت ياران خويش بر بلندىاى ايستاده\r\nبود ، يكى از ما گفت : « به خدا اين جبلة بن زحر است ، اكنون كه يارانش به نبرد اشتغال دارند و از او غافلند حمله بريد شايد او را بكشيد . » گويد : پس به دو حمله برديم ، شهادت مىدهم كه عقب نرفت ، بلكه با شمشير به ما حمله آورد و چون از بلندى فرود آمد با نيزه ها به دو ضربت زديم و از اسبش بينداختيم كه بىجان بيفتاد . در اين وقت يارانش ما را بديدند و چون آنها را بديديم ، از آنها دور شديم و چون او را كشته ديدند ، از انا لله گفتن و ناليدنشان خرسند شديم و اين را در اثناى نبرد كردن و حمله آوردنشان بدانستيم .\r\nعبد الرحمن جهنى گويد : وقتى جبله كشته شد ، كسان از كشته شدن وى متزلزل بودند تا بسطام بن مصقلهء شيبانى پيش ما آمد و مردم از آمدنش دل گرفتند و گفتند :\r\n« اين ، جاى جبله را مىگيرد . » گويد : أبو البختري اين سخن را از يكيشان شنيد و گفت : « روسياه باشيد اگر وقتى يكيتان كشته شد پنداريد كه بر شما تسلط يافته‌اند ، اگر اكنون ابن مصقله كشته شود ، دل به هلاكت نهيد و گوييد هيچكس نماند كه همراه وى نبرد توان كرد ، حقا\r\n","description":"","footnote":"","page_name":" 3707 ","page_number":432},
  {"content":"\r\nبايد از شما نوميد بود . » گويد : بسطام از رى آمده بود ، در راه با قتيبه تلاقى كرده بود كه قتيبه او را سوى حجاج و مردم شام خوانده بود اما بسطام وى را سوى عبد الرحمن و مردم عراق خوانده بود و هيچيك از ديگرى نپذيرفته بود . بسطام گفته بود : « اگر با مردم عراق بميرم بهتر از آنست كه با مردم شام زندگى كنم . » گويد : بسطام در ماسبذان بوده بود وقتى بيامد به عبد الرحمن گفت : « مرا سالار سواران ربيعه كن » و عبد الرحمن چنان كرد . بسطام به سواران ربيعه گفت : « اى مردم ربيعه ، مرا هنگام جنگ خشونتى هست آن را تحمل كنيد . » گويد : بسطام مردى دلير بود ، يك روز براى نبرد با كسان برفت و با سواران ربيعه حمله برد ، تا وارد اردوگاه حريفان شد و آنجا نزديك به سى زن از كنيز و آزاده گرفتند كه آنها را بياورد و چون نزديك اردوگاه خويش رسيد ، آنها را پس فرستاد كه برفتند و وارد اردوگاه حجاج شدند .\r\nگويد : حجاج گفت : « برايشان بهتر بود ، اين قوم زنان خويش را محفوظ داشتند ، به خدا اگر آنها را پس نفرستاده بودند ، فردا كه غلبه مىيافتم زنانشان را اسير مىكردم » گويد : پس از آن روز ديگرى نبرد كردند ، عبد الله بن مليل همدانى با گروه سواران خويش حمله برد تا وارد اردوگاه حريفان شد\r\nو هيجده زن را اسير كرد .\r\nطارق بن عبد الله اسدى نيز كه تيراندازى ماهر بود با وى بود . پيرى از مردم شام از خيمهء خويش در آمد ، اسدى به يكى از ياران خويش مىگفت : « حايل اين پير مباش شايد به تيرش بزنم يا به دو حمله برم و با نيزه بزنمش » اما شنيد كه پير با صداى بلند مىگفت : « خدايا ما و آنها را به سلامت فراهم كن » گويد : مرد اسدى گفت : « خوش ندارم چنين كسى را بكشم » گويد : آنگاه ابن مليل زنان را ، نه چندان دور ، بياورد . آنگاه رهاشان كرد و\r\n","description":"","footnote":"","page_name":" 3708 ","page_number":433},
  {"content":"\r\nحجاج سخنى همانند سخن پيشين گفت .\r\nهشام به نقل از پدرش گويد : وليد بن نحيت كلبى از مردم بنى عامر با گروه خويش سوى جبلة بن زحر آمد و از بلندىاى سوى وى سرازير شد وليد مردى چهارشانه بود و چون تلاقى كردند ضربتى به سر جبله زد كه بيفتاد و هزيمت در يارانش افتاد و سر او را بياوردند .\r\nعوانهء كلبى گويد : وقتى سر جبلة بن زحر را پيش حجاج آوردند آن را بر دو نيزه كرد ، آنگاه گفت : « اى مردم شام ، بشارت كه اين آغاز فتح است ، به خدا هرگز فتنه اى نبوده كه خاموش شود مگر آنكه يكى از بزرگان يمنى در اثناى آن كشته شود ، اين از بزرگان آنهاست . » گويد : يك روز ديگر به نبرد آمدند ، يكى از مردم شام بيامد و هماورد خواست ، حجاج بن جاريه سوى او رفت و حمله برد و با نيزه بزد و وى را بينداخت ، يارانش حمله آوردند و او را ببردند ، معلوم شد يكى از مردم خثعم بود به نام ابو الدرداء .\r\nگويد : حجاج بن جاريه گفت : « تا وقتى كه افتاد نشناختمش ، اگر شناخته بودمش با او هماوردى نمىكردم خوش ندارم يكى همانند او از قوم من كشته شود . » گويد : ابو حميد ، عبد الرحمن بن عوف رواسبى ، به نبردگاه آمد و هماورد خواست ، پسر عموى وى كه از مردم شام بود سوى وى آمد با شمشير نبرد كردند و هر كدامشان مىگفتند : « من جوان كلبيم » آنگاه به همديگر گفتند : « تو كى هستى ؟ » و چون از يك ديگر پرسش كردند ، جدا شدند .\r\nگويد : عبد الله بن رزام حارثى سوى گروه حجاج رفت و گفت : « يكى يكى سوى من آييد » يكى سوى وى آمد كه او را بكشت و سه روز چنين كرد كه هر روز يكى را مىكشت ، و چون روز چهارم شد ،\r\nباز بيامد ، گفتند : « آمد ، خدايش نيارد »\r\n","description":"","footnote":"","page_name":" 3709 ","page_number":434},
  {"content":"\r\nوقتى هماورد طلبيد حجاج به جراح گفت : « به مقابلهء او رو . » گويد : پس جراح به مقابلهء او رفت و عبد الله بن رزام كه دوست وى بود به دو گفت : « واى تو ، اى جراح چرا به مقابلهء من آمدى ؟ » گفت : « به بليه افتادم . » گفت : « مىخواهى كار خيرى كنم ؟ » گفت : « چگونه ؟ » گفت : « از مقابل تو هزيمت شوم و تو سوى حجاج برگردى و به نزد وى جلوه كنى و ستايش تو كند . من نيز گفتهء كسان را دربارهء هزيمت خويش از مقابل تو به خاطر سالم ماندنت تحمل مىكنم كه نمىخواهم از قوم خويش يكى چون تو را بكشم . » گفت : « چنين كن » گويد : پس حمله آورد كه با وى همسازى كرد .\r\nگويد : و چنان بود كه زبان كوچك حارثى قطع شده بود و زود تشنه مىشد .\r\nغلام وى همراهش بود كه قمقمه آبى همراه داشت و همين كه تشنه مىشد غلام آبش مىداد ، حارثى همسازى كرد و جراح مصممانه به دو حمله برد كه قصد كشتن وى داشت . غلامش به دو بانگ زد كه اين مرد به كشتن تو مصمم است . پس حارثى به طرف او رفت و با گرز به سرش كوفت كه از پاى بيفتاد و به غلام خويش گفت : « از آب قمقمه به چهره اش بزن و آبش بده » و غلام چنان كرد .\r\nگويد : آنگاه حارثى گفت : « اى جراح ، بد جورى پاداش مرا دادى من براى تو سلامت خواستم و تو مىخواستى مرا بكشى » جراح گفت : « چنين قصدى نداشتم » حارثى گفت : « برو كه ترا به سبب خويشاوندى و همطايفگى رها مىكنم . » صالح بن كيسان گويد : سعيد حرشى مىگفت : « من آن روز در صف نبرد بودم\r\n","description":"","footnote":"","page_name":" 3710 ","page_number":435},
  {"content":"\r\nكه يكى از مردم عراق به نام قدامة بن حريش تميمى بيامد و ميان دو صف ايستاد و گفت : « اى گروه عجمزادگان شام ، ما شما را به كتاب خداى و سنت پيمبر وى دعوت مىكنيم ، اگر نمىپذيريد يكى از شما به مقابلهء من آيد . » گويد : پس يكى از مردم شام به مقابلهء وى آمد كه او را بكشت و همچنان تا چهار كس را بكشت و چون حجاج چنين ديد ، بانگزنى را گفت كه بانگ زد : كسى به مقابلهء اين سگ نرود .\r\nگويد : پس مردم از مقابلهء وى خوددارى كردند .\r\nسعيد حرشى گويد : من به حجاج نزديك شدم و گفتم : « خداى ، امير را قرين صلاح بدارد ، تو چنان ديده اى كه كس به مقابلهء اين سگ نرود . اين كسان كه هلاك شده‌اند به سبب اجلشان هلاك شده‌اند ، اين مرد نيز اجلى دارد و اميدوارم اجلش رسيده باشد ، به ياران من كه همراهم آمده‌اند اجازه بده كه يكى از آنها به مقابلهء وى رود . » حجاج گفت : « عادت اين سگ چنين است\r\nو مردم را مرعوب كرده است ، به يارانت اجازه مىدهم هر كه مىخواهد برود . » صالح بن كيسان گويد : سعيد حرشى سوى ياران خويش رفت و به آنها خبر داد ، و چون آن مرد بانگ زد و هماورد خواست يكى از ياران حرشى به هماوردى وى رفت و قدامه او را بكشت و اين به سعيد گران آمد و تحمل ناپذير بود به سبب سخن حجاج .\r\nگويد : پس از آن قدامه بانگ زد و هماورد خواست . سعيد نزديك حجاج رفت و گفت : « خدا امير را قرين صلاح بدارد به من اجازه بده به مقابلهء اين سگ روم . » گفت : « اين كار از تو ساخته است ؟ » سعيد گفت : « آرى چنانم كه خواهى »\r\n","description":"","footnote":"","page_name":" 3711 ","page_number":436},
  {"content":"\r\nحجاج گفت : « شمشيرت را به بينم » گويد : پس او شمشير خويش را به حجاج داد . حجاج گفت : « شمشيرى سنگينتر از اين به نزد من هست » و شمشير را به دو داد . آنگاه به سعيد نگريست و گفت : « زره ات خوب است و اسبت نيرومند ، نمىدانم با اين سگ چگونه خواهى بود ؟ » سعيد گفت : « اميدوارم خدا مرا بر او ظفر دهد » حجاج گفت : « با بركت خداى برو » سعيد گويد : به مقابلهء وى رفتم و چون نزديكش رسيدم گفت : « اى دشمن خداى بايست » و من ايستادم و از اين كار وى خرسند شدم ، گفت : « برگزين : يا فرصت دهى و من سه ضربت به تو زنم يا من فرصت دهم و سه ضربت به من زنى ، آنگاه فرصت دهى كه من بزنم . » گفتمش : « به من فرصت ده » گويد : پس او سينه به قرپوس [ 1 
  ] زين نهاد و گفت : « بزن » و من شمشيرم را با دو دست گرفتم و به زره سر او زدم كه فرصت داده بود اما كارى نساخت و از شمشير و ضربت خويش دلگير شدم ، آنگاه چنان ديدم كه ضربتى به شانهء او بزنم كه يا آن را قطع كنم يا دست وى را در كار ضربت زدن سست كنم . پس ضربتى زدم كه كارى نساخت و از اين ، دلگير شدم . كسانى نيز كه حاضر نبودند و در اردوگاه بودند و كار مرا شنيدند دلگير شدند . ضربت سوم نيز چنين بود .\r\nگويد : او شمشير كشيد و گفت : « فرصت بده » و من فرصت دادم و او ضربتى به من زد كه مرا بينداخت . آنگاه از اسب خويش پياده شد و بر سينه‌ام نشست و از پاپوش خويش خنجرى ، يا كاردى ، درآورد و آن را به گلوى من نهاد و مىخواست سرم را ببرد به دو گفت : « ترا به خدا ، از كشتن من به اندازهء رها كردنم اعتبار و نيكنامى نخواهى يافت . »\r\n\r\n","description":"","footnote":"\r\n[ 1 
  ] كلمه متن\r\n","page_name":" 3712 ","page_number":437},
  {"content":"\r\nگفت : « تو كيستى ؟ » گفتم : « سعيد حرشى » گفت : « بهتر ، اى دشمن خدا برو و آنچه را ديدى با يارت بگو . » سعيد گويد : « من شتابان برفتم تا پيش حجاج رسيدم كه گفت : « چه ديدى ؟ »\r\nگفتم : « امير بهتر داند » ابو يزيد گويد : أبو البختري طايى و سعيد بن جبير مىگفتند : « روا نيست كه هيچكس بميرد مگر با اجازهء خدا كه مكتوبى مدت دار است هر كه پاداش دنيا خواهد از آنش دهيم و هر كه پاداش آخرت خواهد از آنش دهيم [ 1 
  ] » آنگاه حمله مىبردند تا صف را بشكافند .\r\nابو المخارق گويد : يكصد روز با آنها نبرد كرديم كه من روزها را شمار مىكردم .\r\nگويد : صبحگاه روز سه شنبه يك روز رفته از ماه ربيع الأول سال هشتاد و سوم همراه ابن اشعث در دير الجماجم جاى گرفتيم و به روز چهارشنبه چهارده روز رفته از جمادى الاخر هنگام نيمروز هزيمت شديم ، در صورتى كه هيچوقت نسبت به آنها جسورتر از آن روز نبوديم و آنها را ناچيزتر نمىديديم .\r\nگويد : به روز چهارشنبه ، چهارده روز رفته از جمادى الاخر به مقابلهء آنها رفتيم ، آنها نيز به مقابلهء ما آمدند . بيشتر روز به خوبى با آنها نبرد كرديم . از هزيمت بيمى نداشتيم كه بر آن قوم برترى داشتيم ، در آن هنگام سفيان بن ابرد كلبى با سواران از جانب پهلوى راست ياران خويش بيامد تا نزديك ابرد بن قرهء تميمى رسيد كه بر پهلوى چپ سپاه عبد الرحمن بن محمد بود ، به خدا چندان جنگ نكرد كه هزيمت شد و كسان از كار وى متحير شدند كه مردى دلير بود و به فرار\r\n\r\n","description":"","footnote":"\r\n[ 1 
  ] ما كانَ لِنَفْسٍ أَنْ تَمُوتَ إِلَّا بِإِذْنِ الله كِتاباً مُؤَجَّلًا وَمن يُرِدْ ثَوابَ الدُّنْيا نُؤْتِه مِنْها وَمن يُرِدْ ثَوابَ الآخِرَةِ نُؤْتِه مِنْها 3 : 145 ( سورهء آل عمران آيه 139 )\r\n","page_name":" 3713 ","page_number":438},
  {"content":"\r\nعادت نداشت كسان پنداشتند كه وى را امان داده‌اند و قرار كرده كه كسان را به هزيمت دهد .\r\nگويد : و چون ابرد تميمى به هزيمت رفت در سمت وى صفها در هم ريخت و كسان سر خويش گرفتند و به هر سوى روى نهادند ، عبد الرحمن به منبر رفت و بنا كرد بانگ مىزد كه اى بندگان خدا سوى من آييد ، من ابن اشعثم .\r\nگويد : عبد الله بن رزام حارثى بيامد و زير منبر ابن اشعث بايستاد عبد الله بن ذواب سلمى نيز بيامد و نزديك وى بايستاد و ثبات ورزيد تا مردم شام به دو نزديك شدند كه تيرهايشان به دو مىرسيد . گفت : « اى ابن رزام به اين پيادگان و سوارگان حمله كن . » پس ابن رزام به آنها حمله برد تا دور شدند\r\nآنگاه سواران و پيادگان ديگر از شاميان آمدند كه گفت : « اى ابن ذواب به آنها حمله كن » و او حمله برد تا دور شدند و او همچنان ببود و از منبر دور نشد تا مردم شام وارد اردوگاهش شدند و تكبير گفتند .\r\nگويد : عبد الله بن يزيد ازدى كه مليكه دختر برادرش زن عبد الرحمن بود ، بالاى منبر رفت و گفت : « فرود آى كه بيم دارم اگر فرود نيايى اسير شوى ، شايد اگر به روى به وقت ديگر جمعى را براى مقابله با دشمن فراهم آرى كه خدا به وسيلهء آن هلاكشان كند » پس ابن اشعث فرود آمد . مردم عراق اردوگاه را رها كردند و هزيمت شدند و به چيزى نمىپرداختند .\r\nگويد : ابن اشعث با ابن جعدة بن هبيره برفت ، كسانى از خاندانش نيز با وى بودند و چون در فلوجه مقابل دهكدهء بنى جعده رسيدند وسيلهء عبورى خواستند و براى عبور در آن نشستند ، بسطام بن مصقله به آنها رسيد و گفت : « ابن اشعث در اين كشتى است ؟ » اما به دو جواب ندادند و بدانست كه ميان آنهاست و شعرى به اين مضمون خواند :\r\n« جانى كه بر آن بيمناكى نجات نيابد\r\n","description":"","footnote":"","page_name":" 3714 ","page_number":439},
  {"content":"\r\n« قيس ولايت را به آتش كشيد « و چون بيفروخت گريزان شد . » پس از آن برفت تا به خانهء خويش رسيد ، سلاح داشت و بر اسب خويش بود ، فرود نيامد ، دخترش پيش وى آمد و در او آويخت ، كسانش نيز آمدند و گريستن آغاز كردند ، آنها را اندرز داد و گفت : « گريه مكنيد پنداريد اگر از شما جدا شوم چه مدت ميان شما مىمانم تا بميرم ؟ اگر بميرم آنكه اكنون روزيتان مىدهد زنده است و نمردنيست و از پس مرگ من نيز چون وقت زنده بودنم شما را روزى مىدهد » آنگاه با كسان خويش وداع گفت و از كوفه برون شد .\r\nمحمد بن سايب كلبى گويد : به وقت نيمروز بود كه هزيمت شدند . من دوان بيامدم ، نيزه و شمشير و سپر همراهم بود ، همان روز پيش كسان خود رسيدم و چيزى از سلاح را نينداخته بودم .\r\nگويد : حجاج گفت : « رهاشان كنيد كه پراكنده شوند ، تعقيبشان مكنيد » و بانگزن بانگ زد كه هر كه برود در امان است . پس از جنگ نبرد ، محمد بن مروان سوى موصل بازگشت و عبد الله بن عبد الملك سوى شام رفت و عراق را به حجاج واگذاشتند .\r\nگويد : حجاج بيامد و وارد كوفه شد و مصقلة بن كرب عبدى را كه مردى سخندان بود پهلوى خويش نشانيد و گفت : « صفت هر كس را روبرو بگوى ،\r\nكسانى را كه با آنها نكويى كرده‌ايم ناسپاسى و زشت پيمانيشان را بگوى و از هر كس عيبى مىدانى عيب او را بگوى و تحقيرش كن . » گويد : و چنان بود كه هر كس مىخواست بيعت كند به دو مىگفت : « شهادت مىدهى كه كافر شده اى ؟ » اگر مىگفت : « بله » با وى بيعت مىكرد و گرنه او را مىكشت .\r\nگويد : يكى از مردم خثعم كه آن سوى فرات از كسان كناره گرفته بود پيش\r\n","description":"","footnote":"","page_name":" 3715 ","page_number":440},
  {"content":"\r\nوى آمد كه از وضع وى پرسيد .\r\nگفت : « آن سوى اين آب كناره گرفته بودم و منتظر كار كسان بودم تا تو غلبه يافتى و آمدم كه همراه ديگر كسان با تو بيعت كنم . » گفت : « در انتظار ماندى ؟ شهادت مىدهى كه كافرى ؟ » گفت : « چه بد مردى هستم اگر از پس آنكه هشتاد سال خدا را پرستيده‌ام ، به كفر خويش شهادت دهم . » گفت : « در اين صورت ترا مىكشم . » گفت : « اگرم بكشى ، به خدا از عمر من بيش از مدت تشنه شدن خرى نمانده و صبح و شب در انتظار مرگم . » گفت : « گردنش را بزنيد » و گردن او را بزدند .\r\nگويند : اطراف حجاج قرشى و شامى يا كسى از دو گروه نبود كه بر او رحمت نفرستاد و از كشته شدن وى غمين نشد .\r\nگويد : كميل بن زياد نخعى را پيش خواند و به دو گفت : « تو بودى كه مىخواستى از عثمان امير مؤمنان قصاص گيرى ؟ هميشه مىخواستم به تو دست يابم . » گفت : « به خدا نمىدانم كه از كداممان بيشتر خشمگينى ؟ از عثمان كه خويشتن را به معرض قصاص آورد يا از من كه از او درگذشتم » آنگاه گفت : « اى مرد ثقفى ، دندان براى من مفشار و چون تودهء شن بر من مريز و چون گرگ دندان منماى ! به خدا از عمر من بيشتر از مدت تشنه شدن خرى نمانده كه صبحگاه آب مىخورد و شامگاه مىميرد شبانگاه آب مىخورد و صبحگاه مىميرد ، هر چه مىخواهى بكن كه وعده گاه به نزد خداست و از پس كشته شدن حساب هست . » حجاج گفت : « حجت بر ضد تو است » گفت : « اگر داورى به دست تو باشد چنين است »\r\n","description":"","footnote":"","page_name":" 3716 ","page_number":441},
  {"content":"\r\nگفت : « بله ، از جمله قاتلان عثمان بوده اى و امير مؤمنان را خلع كرده اى بكشيدش . » گويد : پس او را پيش آوردند و بكشتند . قاتل وى ابو الجهيم بن كنانهء كلبى بود ، از بنى عامر بن عوف پسر عم منصور بن جمهور .\r\nگويد : پس از كميل يكى ديگر را پيش حجاج آوردند كه به دو گفت : « مردى را مىبينم كه گمان ندارم به كفر خويش شهادت دهد . » گفت : « مرا در مورد خودم مىفريبى ، من كافرترين مردم روى زمينم ، و كافرتر از فرعون مقتدر . » گويد : حجاج بخنديد و او را رها كرد .\r\nگويد : حجاج يك ماه در كوفه بماند و مردم كوفه را از خانه هاى كوفه بر كنار داشت .\r\nگويد . و هم در اين سال ، از آن پس كه ابن اشعث در دير الجماجم هزيمت شد ، در مسكن ميان وى و حجاج نبرد رخ داد .\r\n\r\nسخن از سبب نبرد مسكن و كيفيت آن\r\nابو يزيد سكسكى گويد : از پس نبرد جماجم محمد بن سعد بن ابى وقاص برفت و در مداين جا گرفت و بسيار كس بر او فراهم آمد . عبيد الله بن عبد الرحمن قرشى سوى بصره رفت كه ايوب بن حكم عموزادهء حجاج عامل آنجا بود و شهر را بگرفت . آنگاه عبد الرحمن بن اشعث سوى بصره رفت و عبيد الله پيش وى آمد و گفت : « قصد جدايى از تو نداشتم و بصره را براى تو گرفتم . » گويد : حجاج برون شد و از مداين آغاز كرد و پنج روز آنجا بماند و كسان را بنزد گذرگاهها مهيا كرد و چون محمد بن سعد از عبور آنها خبر يافت با ياران خود\r\n","description":"","footnote":"","page_name":" 3717 ","page_number":442},
  {"content":"\r\nبه ابن اشعث پيوست ، حجاج سوى آنها رفت و كسان با ابن اشعث سوى مسكن رفتند كه بر كنار دجيل بود ، مردم كوفه و فراريان از اطراف سوى وى آمدند و كسان ، به سبب فرار همديگر را ملامت كردن گرفتند و بيشترشان با بسطام بن مصقله پيمان مرگ كردند . عبد الرحمن براى ياران خويش خندق زد و از يك سوى آب انداخت كه جنگ از يك سمت باشد .\r\nگويد : خالد بن جرير قسرى با جمعى از سپاهيان كوفه از خراسان پيش وى آمد و پانزده روز از ماه شعبان را به سختى نبرد كردند تا زياد بن غنيم قينى كه عهده - دار پادگانهاى حجاج بود كشته شد و كشته شدن وى حجاج و ياران وى را به سختى متزلزل كرد .\r\nابو جهضم ازدى گويد : حجاج همه شب ميان ما راه مىرفت و مىگفت : « شما اهل اطاعتيد و آنها اهل معصيت ، شما در كار رضاى خدا مىكوشيد و آنها در كار خشم خدا مىكوشند ، خداى را با شما رسمى نكو هست\r\nكه در هر نبردى صميمانه بكوشيد و در مقابل آنها صبورى كنيد به دنبال آن نصرت و ظفرتان دهد . صبحگاهان مصممانه سوى آنها رويد كه من در ظفر شك ندارم ان شاء الله » گويد : هنگام سحر ما را آرايش داده بود و چون صبح شد به مقابلهء آنها رفتيم و سخت بجنگيديم .\r\nگويد : عبد الملك بن مهلب با گروهى پيش ما آمد كه گروهى به دور وى بود در آن وقت سواران سفيان بن ابرد هزيمت شده بودند حجاج به دو گفت : « اى عبد الملك اين پراكندگان را فراهم آر ، شايد من با آنها حمله برم » و چنان كرد و كسان از هر سو حمله بردند و مردم عراق نيز هزيمت شدند ، أبو البختري طايى و عبد الرحمن بن ابى بليلى كشته شدند پيش از آنكه كشته شوند گفته بودند : « هر دم فرارى شدن براى ما زشت است » و كشته شدند .\r\nگويد : بسطام بن مصقله با چهار هزار كس از مردم مصمم كوفه و بصره پيش\r\n","description":"","footnote":"","page_name":" 3718 ","page_number":443},
  {"content":"\r\nرفت كه نيام شمشيرها را شكستند . مصقله به آنها گفت : « اگر چنان بود كه وقتى از مرگ مىگريزيم از آن نجات مىيافتيم ، مىگريختيم ولى مىدانيم كه مرگ به زودى به ما مىرسد پس ، از آنچه به ناچار مىرسد ، كجا مىگريزيم ، اى قوم شما بر حقيد ، در راه حق بجنگيد ، به خدا اگر بر حق نبوده باشيد مردن با عزت از زندگى با ذلت بهتر است . » گويد : بسطام و يارانش نبردى سخت كردند كه در اثناى آن بارها مردم شام را عقب راندند و عاقبت حجاج گفت : « تيراندازان را بياريد و جز آنها كسى با اينان نبرد نكند » . و چون تيراندازان به مقابلهء آنها آمدند و كسان از هر سو در ميانشان گرفتند يكسره كشته شدند بجز اندكى .\r\nگويد : بكير بن ربيعه ضبى را به اسيرى گرفتند و پيش حجاج آوردند كه او را بكشت .\r\nابو الجهضم گويد : اسيرى را بياوردم كه حجاج او را به دليرى مىشناخت و گفت : « اى مردم شام از جمله كارهاى خدا براى شما اين است كه اين جوان ، يكه سوار مردم عراق را به اسيرى آورده كه من گردنش را بزنم » و او را كشت .\r\nگويد : ابن اشعث همراه هزيمتيان سوى سيستان رفت ، حجاج ، عمارة بن تميم لخمى را به تعقيب آنها فرستاد محمد پسر حجاج نيز با وى بود\r\nاما عماره سالار جمع بود . عماره از پى عبد الرحمن برفت و در شوش به دو رسيد كه لختى از روز بجنگيد آنگاه با ياران خويش هزيمت شد كه برفتند تا به شاپور رسيدند ، كردان نيز به جمع عبد الرحمن پيوستند و به دور وى فراهم آمدند و عمارة بن تميم بر سر گردنه با آنها نبردى سخت كرد . عاقبت عماره با بسيار كس از يارانش زخمدار شدند و گردنه را به آنها واگذاشتند و عبد الرحمن برفت تا به كرمان رسيد .\r\nواقدى گويد : نبرد زاويه به نزديك بصره در محرم سال هشتاد و سوم رخ داد .\r\n","description":"","footnote":"","page_name":" 3719 ","page_number":444},
  {"content":"\r\nمنخل بن حابس عبدى گويد : وقتى عبد الرحمن بن محمد وارد كرمان شد ، عمرو بن لقيط عبدى كه از جانب وى عامل كرمان بود بيامد و ضيافتى ترتيب داد كه فرود آمد . پيرى از مردم عبد القيس به نام معقل بيامد و گفت : « به خدا اى ابن اشعث شنيده‌ايم كه ترسو بوده اى . » عبد الرحمن گفت : « به خدا ترسو نبودم پيادگان را مقابل پيادگان فرستادم ، سواران را به سواران پيوستم ، سواره نبرد كردم ، پياده نبرد كردم ، در هيچ نبردى هزيمت نشدم و عرصه را به حريف وانگذاشتم مگر وقتى كه جنگاورى در مقابل نديدم و كس نبود كه همراه من نبرد كند با ملكى در افتادم كه مدت معين دارد . » گويد : آنگاه عبد الرحمن با همراهان خويش برفت و به بيابان كرمان زد .\r\nهشام بن ايوب ثقفى گويد : وقتى ابن اشعث به بيابان كرمان رفت و مردم شام از پى او رفتند ، يكى از مردم شام در بيابان وارد قصرى شد . در آنجا نوشته اى ديد كه يكى از مردم كوفه چيزى از شعر ابو جلدهء يشكرى را نوشته بود ، از قصيده اى دراز ، به اين مضمون :\r\n« اى دريغ واى اندوه واى داغ دل « از آنچه بر ما رخ داد « دين و دنيا هر دو را واگذاشتيم « حليله ها و فرزندان را رها كرديم « نه مردم ديندار بوديم كه « وقتى به بليه افتاديم صبورى كنيم « و نه مردم دنيا بوديم كه اگر « به دينى اميدوار نيستيم « از دنيا دفاع كنيم\r\n« خانه هاى خويش را\r\n","description":"","footnote":"","page_name":" 3720 ","page_number":445},
  {"content":"\r\n« به اوباش عك و نبطيان دهكده ها و اشعريان « واگذاشتيم » گويد : ابن اشعث برفت تا به زرنگ رسيد كه شهر سيستان بود و يكى از مردم بنى تميم به نام عبد الله بن عامر بعار از طايفهء بنى مجاشع بن دارم عامل آنجا بود كه عبد الرحمن وى را گماشته بود و چون عبد الرحمن به هزيمت آنجا رسيد در شهر را ببست و نگذاشت وارد شهر شود ، عبد الرحمن چند روزى آنجا بماند اميد داشت در شهر گشوده شود و وارد شود و چون ديد به شهر دسترسى ندارد حركت كرد و سوى بست رفت كه يكى از مردم بكر بن وائل به نام عياض پسر هميان پدر ابو هشام سندوسى را بر آنجا گماشته بود .\r\nگويد : عياض از ابن اشعث پيشواز كرد و گفت : « فرود آى » و عبد الرحمن بيامد و آنجا فرود آمد . عياض انتظار كشيد و چون ياران عبد الرحمن غافل شدند و از دور وى پراكنده شدند ، به دو تاخت و او را به بند كرد كه مىخواست با تسليم وى از حجاج امان بگيرد و به نزد وى منزلت يابد .\r\nگويد : رتبيل كه از آمدن عبد الرحمن خبر يافته بود ، با سپاهيان خويش به پيشواز وى روان شد ، و بيامد تا بست را محاصره كرد و آنجا فرود آمد و كس پيش مرد بكرى فرستاد كه به خدا اگر آزارش كنى كه خرده چيزى به چشمش افتد يا زيانش زنى يا يك موى از او كم شود ، از اينجا نروم تا ترا پايين بكشم و با همه كسانت بكشم و فرزندانتان را اسير كنم و اموالتان را ميان سپاه تقسيم كنم .\r\nگويد : بكرى به دو پيغام داد : « ما را به جان و مال امان بده و ما عبد الرحمن را به حال سلامت با همه اموالش به تو تسليم مىكنيم . » گويد : پس رتبيل به اين قرار با آنها صلح كرد و امانشان داد كه در را بر روى ابن اشعث گشودند و او را رها كردند كه پيش رتبيل آمد و گفت : « اين ، بر اين شهر عامل من بود و وقتى او را گماشتم مورد اعتماد و اطمينان من بود و اما خيانت كرد و با من\r\n","description":"","footnote":"","page_name":" 3721 ","page_number":446},
  {"content":"\r\nچنان كرد كه ديدى ، اجازه بده او را بكشم . » گويد : رتبيل گفت : « من او را امان داده‌ام و خوش ندارم كه با وى نامردى كنم . » گفت : « پس اجازه ده او را فرو كشم و بيازارم و تحقير كنم » گفت : « اين كار رواست » گويد : عبد الرحمن بن اشعث با مرد بكرى چنان كرد . آنگاه با رتبيل وارد ولايت او شد . رتبيل وى را به نزد خويش جاى داد و حرمت كرد و بزرگ داشت بسيار كس از هزيمتيان نيز با وى بودند .\r\nگويد : پس از آن بيشتر هزيمتيان و جمع ياران عبد الرحمن و كسانى از سران و سرداران كه اميد امان نداشتند\r\nو در همه جنگها همراه ابن اشعث بر ضد حجاج عمل كرده بودند و بار اول امان او را نپذيرفته بودند و بر ضد وى به جان كوشيده بودند از پى ابن اشعث و به جستجوى وى آمدند تا به سيستان رسيدند كه در آنجا از جمع آنها و پيروانشان از مردم سيستان و مردم شهر نزديك به شصت هزار كس فراهم شد كه به نزديك عبد الله بن عامر بعار فرود آمدند و وى را محاصره كردند و به عبد الرحمن كه به نزد رتبيل بود نامه نوشتند و از آمدن و شمار و جماعت خويش به دو خبر دادند .\r\nگويد : عبد الرحمن بن عباس مطلبى ، پيشواى نماز آنها بود . به ابن اشعث نوشتند سوى ما بيا شايد سوى خراسان حركت كنيم كه سپاهى بزرگ از ما آنجا هست و شايد با ما براى نبرد با اهل شام بيعت كنند ، خراسان ولايتى فراخ است و آنجا مردان و قلعه ها هست .\r\nگويد : عبد الرحمن با ياران خويش سوى آنها رفت و عبد الله بن عامر بعار را محاصره كردند تا از قلعه فرود آوردند و عبد الرحمن بگفت تا او را بزدند و عذاب دادند و بداشتند .\r\n","description":"","footnote":"","page_name":" 3722 ","page_number":447},
  {"content":"\r\nگويد : عمارة بن تميم با مردم شام سوى آنها آمد ، ياران عبد الرحمن به دو گفتند : « از سيستان برويم و اينجا را به وى واگذاريم و سوى خراسان شويم . » عبد الرحمن گفت : « يزيد بن مهلب در خراسان است ، جوانى است دلير و سر سخت و حكومت خويش را به شما وا نمىگذارد ، اگر وارد آنجا شويد با شتاب سوى شما آيد ، مردم شام نيز از تعقيبتان دست بر نمىدارند نمىخواهم كه مردم خراسان و مردم شام بر ضد شما فراهم آيند و بيم دارم كه به منظور نرسيد .\r\nگفتند : « مردم خراسان از ما هستند و اميدواريم اگر وارد آنجا شديم كسانى از آنها كه تبعيت ما مىكنند ، بيشتر از آنها باشند كه با ما نبرد مىكنند ، خراسان سرزمينى دراز و پهناور است . در آنجا هر چه خواهيم دور رويم و بمانيم تا خدا حجاج يا عبد الملك را هلاك كند ، يا كار خويش را بنگريم . » عبد الرحمن گفت : « به نام خداى حركت كنيد » گويد : پس برفتند تا به ولايت هرات رسيدند و ناگهان عبيد الله بن عبد الرحمن قرشى با دو هزار كس از اردوى ابن اشعث برون شد و از او جدايى گرفت و راهى جز راه آنها گرفت . صبحگاهان ابن اشعث ميان كسان به سخن ايستاد و حمد خدا گفت و ثناى او كرد آنگاه گفت : « اما بعد ، در اين نبرد با شما بودم\r\nو در هر نبرد همراهتان ثبات آوردم تا وقتى كه كس از شما در نبردگاه نماند و چون ديدم كه نبرد نمىكنيد به پناهگاه و امانگاهى آمدم و آنجا ببودم . آنگاه نامه هايتان پيش من آمد كه سوى ما بيا كه فراهم شده‌ايم و كارمان يكى شده شايد با دشمن خويش نبرد كنيم . من پيش شما آمدم و چنان ديديد كه سوى خراسان شوم و پنداشتيد كه به دور من فراهم مىشويد و از من جدا نمىشويد . اينك عبيد الله بن عبد الرحمن چنان كرد كه ديديد ، مرا همين حادثه از شما بس ، هر چه مىخواهيد بكنيد ، من نيز سوى همان يارم مىروم كه از پيش وى به نزد شما آمدم ، هر كس از شما كه خواهد همراه من بيايد ، بيايد و هر كه اين را خوش ندارد ، در پناه خدا هر جا مىخواهد برود . »\r\n","description":"","footnote":"","page_name":" 3723 ","page_number":448},
  {"content":"\r\nگويد : گروهى از آنها از وى جدا شدند و گروهى با وى بماندند ، بيشتر سپاه بجاى ماند و چون ابن اشعث برفت سوى عبد الرحمن بن عباس رفتند و با وى بيعت كردند ابن اشعث به نزد رتبيل رفت . آن گروه نيز راه خراسان گرفتند تا به هرات رسيدند و آنجا به رقاد ازدى برخوردند كه از طايفهء عتيك بود و او را بكشتند و يزيد بن مهلب به مقابلهء آنها آمد .\r\nاما مفضل بن محمد گويد كه وقتى ابن اشعث در نبرد مسكن هزيمت شد ، سوى كابل رفت و عبد الله بن عبد الرحمن سوى هرات رفت و ابن اشعث را به سبب فرارى شدن نكوهش كرد و عيب او گفت .\r\nگويد : عبد الرحمن بن عباس به سيستان آمد كه ياران فرارى ابن اشعث به دو پيوستند و با جمعى كه گويند بيست هزار كس بود سوى خراسان رفت و در هرات جاى گرفت كه آنجا با رقاد بن عبيد عتكى رو به رو شدند و او را بكشتند .\r\nگويد : عبد الرحمن بن منذر از مردم عبد القيس نيز همراه عبد الرحمن بن عباس مطلبى بود .\r\nگويد : يزيد بن مهلب كس پيش عبد الرحمن مطلبى هاشمى فرستاد كه ولايتهاى ديگر گسترده است و كسان هستند كه آسانتر از من خورده مىشوند و نيروى كمتر دارند . سوى ولايتى رو كه جزو حكومت من نباشد كه نبرد ترا خوش ندارم ، اگر خواهى براى كمك به اين سفر مالى به تو دهم دريغ نكنم .\r\nگويد : عبد الرحمن هاشمى به دو پيغام داد كه ما براى نبرد يا اقامت به اين ولايت نيامده‌ايم مىخواهيم بياساييم آنگاه برويم ان شاء الله و حاجتى به مال تو نداريم .\r\nگويد : فرستادهء يزيد برفت ، اما هاشمى خراج گرفتن آغاز كرد و چون خبر به يزيد رسيد گفت : « كسى كه مىخواهد بياسايد و برود خراج نمىگيرد » پس مفضل را با چهار هزار و به قولى شش هزار كس فرستاد\r\nو خود با چهار هزار كس از\r\n","description":"","footnote":"","page_name":" 3724 ","page_number":449},
  {"content":"\r\nپى وى روان شد .\r\nگويد : يزيد خويشتن را با سلاح وزن كرد كه چهارصد رطل بود . گفت :\r\n« چنين مىبينم كه براى جنگيدن سنگين شده‌ام ، كدام اسب مرا تواند برداشت . » آنگاه اسب خويش ، كامل ، را خواست و بر آن نشست و جديع بن يزيد دايى خويش را بر مرو جانشين كرد و از راه مروروذ حركت كرد و پيش قبر پدر رسيد و سه روز آنجا ببود و به هر كدام از همراهان خويش صد درم داد . آنگاه سوى هرات رفت و كس پيش عبد الرحمن هاشمى فرستاد كه « بياسودى و چاق شدى و خراج گرفتى خراجى كه گرفته اى از آن تو باشد اگر بيشتر خواهى بيشترت دهيم برو كه به خدا خوش ندارم كه با تو نبرد كنم .\r\nگويد : اما عبد الرحمن هاشمى جز نبرد نخواست . عبيد الله بن عبد الرحمن نيز با وى بود . آنگاه هاشمى نهانى كس پيش سپاهيان يزيد فرستاد و وعده هاى خوب داد و آنها را سوى خويش خواند ، بعضى از آنها به يزيد خبر دادند كه گفت : « كار از حدود گله گذشت از آن پيش كه اين ، مرا شام كند او را ناشتا كنم . » گويد : آنگاه يزيد سوى هاشمى رفت و دو سپاه نزديك هم رسيدند و براى نبرد آماده شدند ، براى يزيد كرسىاى نهادند كه بر آن نشست و مفضل برادرش را به كار نبرد گماشت .\r\nگويد : يكى از ياران هاشمى به نام خليد عينين از مردم عبد القيس بر اسب خويش بيامد و به بانگ بلند شعرى خواند كه مىخواست يزيد را تحريك كند و او دير مدت خاموش ماند چندان كه پنداشتند به هيجان آمده آنگاه يكى را گفت بانگ بزن و صداى خويش را به گوش اينان برسان .\r\nخليد بار ديگر شعرى خواند و يزيد را تحقير كرد . يزيد به مفضل گفت :\r\n« سواران خويش را سپاه پيش ببر » پس او با سواران پيش رفت و دو گروه درگير شدند و چندان جنگى در ميانه نرفت كه كسان از اطراف عبد الرحمن هاشمى پراكنده\r\n","description":"","footnote":"","page_name":" 3725 ","page_number":450},
  {"content":"\r\nشدند . عبد الرحمن پايمردى كرد و جمعى از اهل همت با وى ثبات ورزيدند . بنى عبد نيز با وى ثبات كردند ، سعد بن نجد قردوسى به حليس شيبانى كه پيش روى عبد الرحمن بود حمله برد ، حليس با نيزه او را بزد و از اسبش بينداخت ، اما يارانش به حمايت او آمدند . حريفان بر ياران عبد الرحمن فزونى گرفتند و آنها هزيمت شدند ، يزيد گفت : « از تعقيبشان دست بدارند . » هر چه را كه در اردوگاهشان بود به تصرف آوردند و گروهيشان را اسير گرفتند ، يزيد ، عطاء بن ابى سايب را به اردوگاه گماشت و گفت : « هر چه را در آنجا هست مضبوط دار . » سيزده زن گرفتند كه پيش يزيد آوردند كه آنها را به مرة بن عطا سپرد كه سوى دو طبس برد ، آنگاه به عراق فرستاد .\r\nگويد : يزيد به سعد بن نجد گفت : « كى با نيزه ترا زد ؟ » گفت : « حليس شيبانى ، اما به خدا من وقتى پياده باشم از او در حال سوارى نيرومندترم . » گويد : اين سخن به حليس رسيد و گفت : « به خدا دروغ مىگويد ، من سوار باشم يا پياده از او نيرومندترم » گويد : عبد الرحمن بن منذر فرارى شد و سوى موسى بن عبد الله بن خازم رفت .\r\nگويد : محمد بن سعد بن ابى وقاص و عمر بن موسى بن عبيد و عياش بن اسود زهرى و هلقام بن نعيم و فيروز حصين و ابو العلج وابستهء عبيد الله بن معمر و يكى از خاندان ابى عقيل و سوار بن مروان و عبد الرحمن بن طلحه و عبد الله بن فضاله زهرانى جزو اسيران بودند .\r\nگويد : عبد الرحمن هاشمى سوى سند رفت و عبيد الله بن عبد الرحمن سوى مرو رفت .\r\nگويد : پس از آن يزيد سوى مرو رفت و اسيران را همراه صبرة بن نخف\r\n","description":"","footnote":"","page_name":" 3726 ","page_number":451},
  {"content":"\r\nسوى حجاج فرستاد و ابن طلحه و عبد الله بن فضاله را آزاد كرد ، كسانى دربارهء عبيد الله ابن عبد الرحمن سعايت كردند كه يزيد او را بگرفت و به زندان كرد .\r\nجابر بن عماره يكى از مردم بنى حنيفه گويد : يزيد بن مهلب ، عبد الرحمن بن طلحه را به نزد خويش بداشت و او را امان داد و او قسم ياد كرده بود كه هر جا يزيد ابن مهلب را ببيند به سپاسدارى از منت وى ، برود و دستش را ببوسد .\r\nگويد : محمد بن سعد بن ابى وقاص به يزيد گفت :\r\n« ترا به حق دعوتى كه پدرم از پدرت كرد قسم مىدهم » و يزيد آزادش كرد و اين سخن كه دربارهء دعوت پدرش از پدر يزيد گفت حديثى دارد كه تا حدى دراز است .\r\nهشام بن ايوب ثقفى گويد : يزيد بن مهلب باقيماندهء اسيران را پيش حجاج فرستاد ، از جمله عمر بن موسى بود كه حجاج به دو گفت : « تو سالار نگهبانى عدى - الرحمان بودى ؟ » گفت : « خدا امير را قرين صلاح بدارد فتنه اى بود كه نكوكار و بدكار در آن افتاد . خدا ترا بر ما تسلط داد اگر ببخشى از بردبارى و بزرگوارى تو است و اگر عقوبت كنى ستمگران گنهكار را عقوبت كرده اى » حجاج گفت : « اين كه گفتى كه نيكو كار و بدكار به فتنه افتاد دروغ گفتى كه بدكاران در آن فتادند ، و نيكوكاران بر كنار ماندند . اين كه به گناه خويش معترف شدى شايد سودت دهد » ، پس او را كنار زدند و كسان اميد داشتند به سلامت ماند تا وقتى كه هلقام بن نعيم را بياوردند و حجاج به دو گفت : « به من بگوى از پيروى عبد الرحمن چه اميد داشتى ؟ اميد داشتى كه جانشين شوى ؟ » گفت : « آرى ، چنين اميد داشتم و طمع مىداشتم كه مرا به مقامى برد كه تو نسبت به عبد الملك دارى . » گويد : پس حجاج خشمگين شد و گفت گردنش را بزنند كه او را كشتند .\r\nگويد : در اين وقت به موسى بن عمر نگريست كه وى را به كنارى نگهداشته\r\n","description":"","footnote":"","page_name":" 3727 ","page_number":452},
  {"content":"\r\nبودند و گفت : « گردنش را بزنيد » آنگاه بقيهء اسيران را نيز كشتند .\r\nگويد : حجاج ، عمرو بن ابى قره كندى حجرى را كه مردى معتبر بود و خاندانى كهن داشت امان داده بود ، به دو گفت : « اى عمر تو به من مىگفتى كه ابن اشعث را خوش ندارى و پيش از او اشعث را خوش نمىداشته اى آنگاه پيرو عبد الرحمن شدى به خدا پيروى آنها را ناخوش نداشتى ، اما از اين كار طرفى نبستى . » گويد : وقتى كسان در جماجم هزيمت شدند بانگزن حجاج بانگ زده بود كه هر كه به رى پيش قتيبة بن مسلم رود ، همين رفتن امان اوست ، و بسيار كس پيش قتيبه رفتند كه عامر شعبى از آن جمله بود .\r\nگويد : روزى حجاج از شعبى سخن آورد و گفت : « كجاست و چه مىكند ؟ » يزيد بن مسلم به دو گفت : « اى امير شنيده‌ام به رى پيش قتيبة بن مسلم رفته است . » گفت : « كس مىفرستم كه او را پيش ما آرند . »\r\nگويد : پس حجاج به قتيبه نوشت : « اما بعد وقتى در اين نامهء من نگريستى شعبى را پيش من فرست و سلام بر تو باد » و شعبى را سوى حجاج روانه كردند .\r\nشعبى گويد : من دوست ابن ابى مسلم بودم ، وقتى مرا پيش حجاج مىبردند ابن ابى مسلم را ديدم و گفتم : « مرا مشورت گوى » گفت : « به خدا نمىدانم چه مشورت دهم اما هر چه مىتوانى پوزش بخواه . » گويد : ديگر نيكخواهان و دوستان من نيز چنين گفتند . وقتى پيش حجاج رفتم به خدا چنان ديدم كه به خلاف رأى آنها كار كنم ، سلام امارت گفتم آنگاه گفتم : « اى امير ! كسان به من گفته‌اند به خلاف آنچه به نزد خداى ، حق به شمار است ، از تو پوزش بخواهم اما به خدا در اينجا جز حق نخواهم گفت ، به خدا بر ضد تو برخاستيم و\r\n","description":"","footnote":"","page_name":" 3728 ","page_number":453},
  {"content":"\r\nتحريك كرديم و هر چه توانستيم كوشيديم اما كارى از پيش نبرديم ، نه نيرومندان بدكار بوديم نه پرهيزكاران نكوكار ، خدا ترا يارى كرد و بر ما ظفر داد اگر سطوت كنى به سبب گناهان ماست و كارهايى كه كرده‌ايم و اگر ببخشى به اقتضاى بردبارى تو است كه بر ضد ما حجت داشته اى . » حجاج گفت : « به خدا سخن ترا خوشتر دارم از آنكه پيش ما آيد كه شمشيرش از خونهاى ما چكان است و گويد نكردم و نبودم ، اى شعبى به نزد ما امان دارى ، برو . » گويد : چون كمى برفتم گفت : « شعبى بيا » گويد : دلم بيمناك شد ، اما گفتار وى را كه شعبى امان دارى به ياد آوردم و دلم آرام گرفت ، حجاج گفت : « شعبى پس از جدايى از ما مردم را چگونه يافتى ؟ » گويد : وى مرا حرمت مىكرده بود ، گفتمش : « خدا امير را قرين صلاح بدارد ، به خدا از پس تو پيوسته بىخواب بودم ، عرصه را تنگ يافتم ، قرين ترس شدم و ياران شايسته را از دست دادم و كسى را همانند امير نيافتم . » گفت : « شعبى برو » و من برفتم .\r\nخالد بن قطن حارثى گويد : اعشى همدان را پيش حجاج آوردند كه گفت :\r\n« بيا ، اى دشمن خدا شعر خويش را كه گفته اى : بزرگوارى بين اشج است\r\nو قيس ، بخوان ، بيت خويش را بخوان . » اعشى گفت : « شعرى را كه دربارهء تو گفته‌ام مىخوانم » گفت : « بخوان » گويد : و او شعرى را خواندن گرفت به اين مضمون :\r\n« خدا نور خويش را كامل مىكند « و نور بدكاران را خاموش مىكند\r\n","description":"","footnote":"","page_name":" 3729 ","page_number":454},
  {"content":"\r\n« اهل حق را در همه جا غلبه مىدهد « و هر كه را سر سخت باشد « با ضربت شمشير اصلاح مىكند « و عراق و مردم آن را ذليل مىكند « به سبب آنكه پيمان محكم را شكسته‌اند « و بدعت آورده‌اند و گفتارى حيرتآور « كه به پيشگاه خدا راه ندارد « و به سبب اين كه بيعت از پس بيعت شكسته‌اند « كه امروز بسته‌اند و فردا خلاف آن كرده‌اند « پروردگارشان دلهاشان را « از ترس آكنده است « كه تنها از روى بيم به كسان نزديك شوند « نه راستى گفتار دارند نه صبورى « همه گردنفرازى دارند و زياده طلبى « ديدى كه خداى جمعشان را پراكنده كرد « و در ولايتها متفرق كرد « كشتگانشان ، كشتگان ضلالت و فتنه‌اند « و قومشان ذليل و فرارى شده « آن صبحگاه كه به ابن يوسف حمله برديم « و جوش و خروش به راه انداختيم « دو خندق را سپرديم اما « سوى مرگ رفتيم كه در كمينگاه بود « حجاج مقابل صفهاى ما بكوشيد\r\n","description":"","footnote":"","page_name":" 3730 ","page_number":455},
  {"content":"\r\n« و براى اين كار وعده اى نهاده بود « با صفى كه وقتى خودهاى آن جلوه مىكرد « گفتى برق در اطراف آن بود « با صفهاى فشرده سوى او رفتيم « و چيزى نگذشت كه حجاج شمشير كشيد « و جمع ما هزيمت شد و پراكنده شد « سپاه امير مؤمنان و سواران و قدرت وى « عزيز و مؤيد شد « امير مؤمنان را اين ظفر « بر قومى كه ستمگران و حسودان بودند « مبارك باد « قومى كه به پا خاستند « و از ستم اميران خويش شكايت داشتند « ولى خودشان از همه ستمگران ستمگرتر بودند « بنى مروان را بهترين پيشوايان يافتيم « و به حلم و بزرگوارى از همه مردم برتر . » با اشعارى ديگر كه دراز است .\r\nگويد : مردم شام گفتند : « خدا امير را قرين صلاح بدارد نكو گفته » اما حجاج گفت : « نه نكو نگفته ، شما نمىدانيد از آن چه منظور داشته » آنگاه گفت : « اى دشمن خدا ما ترا بر اين گفتار نمىستاييم كه اين سخنان را از روى تأسف گفته اى كه چرا حريفان ما غلبه نيافته‌اند و مظفر نشده‌اند ، ترا از اين نپرسيديم ، گفتهء خويش را بيار كه گويى : بزرگوارى ميان اشج است و قيس » گويد : اعشى آن شعر را بخواند تا به آنجا رسيد كه گفته بود : « به به از اين\r\n","description":"","footnote":"","page_name":" 3731 ","page_number":456},
  {"content":"\r\nپدر و فرزند . » در اينجا حجاج گفت : « به خدا پس از اين هرگز براى كسى به به نخواهى گفت . » گويد : پس او را پيش آورد و گردنش را بزد .\r\nابو جعفر گويد : ابو مخنف دربارهء كسانى كه يزيد بن مهلب اسير كرده بود و پيش حجاج فرستاده بود و هزيمتيان ابن اشعث در نبرد مسكن روايت ديگر آورده از جمله اين كه وقتى ابن اشعث هزيمت شد با ديگر هزيمتيان سوى رى رفت كه عمرو بن ابى الصلت وابسته بنى نصر بن معاويه بر آنجا تسلط داشت ، عمر سوارى به نام بود ، هزيمتيان به دو پيوستند پس از آن قتيبة بن مسلم از جانب حجاج سوى رى آمد كه وى را ولايتدار آنجا كرده بود و آن كسان كه از پيش گفتم كه مهلب اسيرشان كرد و پيش حجاج فرستاد و ديگر هزيمتيان ابن اشعث كه به رى رفته بودند ، به عمر ابن ابى الصلت گفتند ترا سالار خويش مىكنيم كه همراه ما با قتيبه نبرد كنى . عمر با پدرش ، ابو الصلت مشورت كرد كه گفت : « پسركم به خدا اگر اينان زير پرچم تو بيايند ، اهميت نمىدهم كه همين فردا كشته شوى . » گويد : پس عمر پرچم بست و روان شد اما هزيمت شد و يارانش نيز هزيمت شدند و سوى سيستان گريختند ، هزيمتيان ، آنجا فراهم آمدند و به عبد الرحمن بن محمد نامه نوشتند كه نزد رتبيل بود . پس از آن كار آنها با يزيد بن مهلب چنان شد كه از پيش ياد كردم .\r\nابو عبيده گويد : وقتى يزيد بن مهلب مىخواست اسيران را پيش حجاج فرستد ، برادرش حبيب گفت : « اگر ابن طلحه را بفرستى با چه رويى به مردم يمنى نگاه خواهى كرد ؟ » يزيد گفت : « در كار حجاج دخالت نمىتوان كرد » گفت : « دل به معزولى ده و ابن طلحه را نفرست كه وى را بر ما منت\r\n","description":"","footnote":"","page_name":" 3732 ","page_number":457},
  {"content":"\r\nاست . » گفت : « منت او چه بوده ؟ » گفت : « در مسجد جماعت مهلب را به مطالبهء دويست هزار نگهداشته بودند كه طلحه پرداخت . » گويد : پس يزيد ، ابن طلحه را رها كرد و ديگران را فرستاد و فرزدق شعرى گفت به اين مضمون :\r\n« ابن طلحه در جنگ هرات « وقتى قوم خويش را بديد « آنها را قومى نكو يافت . » گويند : وقتى اسيران را از پيش يزيد بن مهلب به نزد حجاج آوردند به حاجب خويش گفت : « وقتى سرور آنها را خواستم فيروز را بيار » تخت وى را نهادند ، در آن هنگام وى در واسط نى بود كه هنوز شهر واسط بنيان نشده بود آنگاه به حاجب خويش گفت : « سرورشان را بيار » و او به فيروز گفت : « برخيز » حجاج به فيروز گفت : « اى ابو عثمان چرا با اينان همراه شدى كه نه گوشت تو از گوشت آنهاست و نه خونت از خونشان ؟ » گفت : « فتنه اى بود كه همه را گرفت ما نيز در آن بوديم » گفت : « اموال خويش را بنويس . » گفت : « پس از آن چه ؟ » گفت : « اول بنويس . » گفت : « پس از آن جانم در امان است ؟ » گفت : « بنويس . سپس بينديشم » گفت : « غلام ، بنويس : يك هزار هزار ، دو هزار هزار » و از مال بسيار سخن آورد .\r\n","description":"","footnote":"","page_name":" 3733 ","page_number":458},
  {"content":"\r\nحجاج گفت : « اين مالها كجاست ؟ » گفت : « پيش من است . » گفت : « همه را بده » گفت : « جانم در امان است ؟ » گفت : « به خدا مىدهى و پس از آن ترا مىكشم » گفت : « به خدا مال و جانم را با هم نگيرى » حجاج به حاجب گفت : « كنارش ببر » كه او را كنار برد .\r\nسپس حجاج گفت : « محمد بن سعد بن ابى وقاص را بيار » . حجاج او را پيش خواند و گفت : « هى ، اى سايهء شيطان و گردنفرازتر و مغرورتر از همه كسان ، از بيعت يزيد بن معاويه باز ميمانى و مانند حسين و ابن عمر مىشوى ، پس از آن بانگزن بندهء بنى نصر - منظورش عمر بن ابى الصلت بود - مىشوى » ، اين بگفت و با چوبى كه به دست داشت چندان به سر او زد كه خونين شد .\r\nمحمد به دو گفت : « اى مرد تسلط يافته اى ، تساهل كن » حجاج دست از او بداشت . محمد گفت : « اگر خواهى به امير مؤمنان بنويس اگر جواب بخشش آمد در آن شريكى و مورد ستايش ، و اگر جز آن باشد معذور باشى . » حجاج دير بينديشيد ، آنگاه گفت : « گردنش را بزن » و گردنش را زدند .\r\nآنگاه عمر بن موسى را پيش خواند و گفت : « اى بندهء زن ، با گرز بالاى پسر زن بافنده مىايستى ، در حمام فارس با وى شراب مىخورى و چنان سخن مىكنى ، فرزدق كجاست ؟ برخيز و شعرى را كه دربارهء او گفته اى بخوان . » و فرزدق شعرى به اين مضمون خواند :\r\n« . . . ت را براى زنان رنگ كردى « اما كسى نبودى كه به روز نبرد\r\n","description":"","footnote":"","page_name":" 3734 ","page_number":459},
  {"content":"\r\n« دليران را رنگ كنى » گفت : « به خدا آن را از زنان و الا قدر تو برداشتم » پس حجاج بگفت تا گردن او را زدند .\r\nپس از آن عبد الله بن عبد الرحمن را پيش خواند كه پسرى نوسال بود و گفت : « خدا امير را قرين صلاح بدارد ، من گناهى ندارم پسرى كمسال بودم همراه پدر و مادرم ، كارى به دست من نبود ، هر جا بودند با آنها بودم » گفت : « در همهء اين فتنه ها مادرت همراه پدرت بود ؟ » گفت : « بله » گفت : « لعنت خدا بر پدرت » آنگاه هلقام بن نعيم را پيش خواند و گفت : « گيرم ابن اشعث آن خواست كه مىخواست ، تو از همراهى او چه اميد داشتى ؟ » گفت : « اميد داشتم ملك از آن وى شود و مرا ولايتدار عراق كند چنان كه عبد الملك ترا ولايتدار كرد . » گفت : « حوشب گردنش را بزن » حوشب برخاست ، هلقام به دو گفت : « اى پسر لطيفه ، دمل را مىفشارى ؟ » و حوشب گردنش را بزد .\r\nآنگاه عبد الله بن عامر را پيش آوردند و چون پيش روى حجاج بايستاد به دو گفت : « اى حجاج چشمت بهشت نبيند اگر از كارهاى پسر مهلب - درگذرى ؟ » گفت : « چه كرد ؟ » عبد الله شعرى خواند به اين مضمون :\r\n« وى در رها كردن كسان خاندان خويش « زرنگى كرده اما مردم مضر را\r\n","description":"","footnote":"","page_name":" 3735 ","page_number":460},
  {"content":"\r\n« در بندهاى آهنين سوى تو كشانيده است « قوم ترا در مقابل مرگ خاندان خويش « سپر كرده كه قوم تو به نزد وى « كم كماهميتتر بوده است . » گويد : حجاج سر فرو برد و دير بينديشيد ، سخن در قلب وى نشست اما گفت : « اين به تو چه مربوط ! گردنش را بزن » كه گردنش را زدند .\r\nگويد : اما اين سخن در خاطر حجاج بود تا وقتى كه يزيد بن مهلب را از خراسان برداشت و وى را بداشت .\r\nگويد : آنگاه بگفت تا فيروز را شكنجه دادند ، از جمله شكنجه ها كه بوى داد اين بود كه تراشه هاى نى پارسى بر او مىبستند و روى زمينش مىكشيدند تا تنش را به درد آنگاه سركه و نمك بر او مىريختند و چون به حال مرگ افتاد به مأمور شكنجه گفت : « مردم ترديد ندارند كه من كشته شده‌ام ، مالهايى پيش كسان سپرده‌ام كه هرگز به شما نخواهند داد ،\r\nمرا به مردم بنمايانيد تا بدانند كه من زنده‌ام و مال را بدهند . » گويد : پس او را به در شهر بردند كه ميان كسان بانگ زد و گفت : « هر كه مرا مىشناسد مىشناسد ، و هر كه نميشناسد من فيروز حصينم ، مرا پيش كسان مالهاست ، هر كه چيزى از من پيش وى هست بر او حلال است و يكدرم از آن را به كسى ندهد ، حاضر به غايب بگويد . » گويد : پس حجاج بگفت تا او را بكشتند .\r\nاين را از ابو بكر هذلى روايت كرده‌اند .\r\nابن شوذب گويد : عاملان حجاج به دو نوشتند كه ذميان مسلمان شده‌اند و به شهرها آمده‌اند .\r\nگويد : پس حجاج به بصره و ديگر شهرها نوشت كه هر كه ريشه از دهكده اى\r\n","description":"","footnote":"","page_name":" 3736 ","page_number":461},
  {"content":"\r\nدارد بايد به آنجا رود . كسان برون شدند و اردو زدند ، و گريستن آغاز كردند و بانگ مىزدند : « واى محمدم ، واى محمدم » و نمىدانستند كجا روند ، و قاريان بصره به فكر افتادند كه همراه ابن اشعث با حجاج نبرد كنند .\r\nشيبانى گويد : حجاج در جنگ زاويه يازده هزار كس را كشت تنها يكى از آنها را نگهداشت كه پسرش در مكتب حجاج بوده بود و به دو گفت : « مىخواهى به خاطر تو پدرت را ببخشم ؟ » گفت : « آرى » گويد : پس او را به پسرش واگذاشت گويد : حجاج كسان را به عنوان امان فريب داد ، بانگزنى را گفت كه هنگام هزيمت بانگ زد : « بدانيد كه فلانى و فلانى امان ندارند » و كسانى از بزرگان قوم را نام برد اما نگفت مردم امان دارند . و عامه گفتند : همه مردم جز اين چند كس امان يافته‌اند و به حوزه تسلط وى آمدند و چون فراهم آمدند به آنها گفت : اسلحهء خود را بگذارند ، آنگاه گفت : « اكنون كار شما را با كسى وا مىگذارم كه ميان شما و آنها خويشاوندىاى نيست » و عمارة بن تميم لخمى را بگفت تا آنها را پيش آورد و همه را بكشت .\r\nهشام بن حسان گويد : شمار كسانى كه حجاج دست بسته آنها را كشت به يكصد و بيست يا يكصد و سى هزار رسيد .\r\nدربارهء هزيمت ابن اشعث روايت ديگرى جز آنچه گذشت آورده‌اند از جمله اين كه ابن اشعث و حجاج در مسكن از سرزمين ابرقباذ فراهم آمدند ، سپاه ابن اشعث بر كنار رودى بود به نام خداش كه منتهاى رود تيرى بود ، حجاج نيز بر كنار رود افريذ فرود آمد ، هر دو سپاه ما بين دجله و سيب و كرخ بود . يك ماه و به قولى كمتر ، نبرد كردند و حجاج به جز راهى كه در آنجا دو گروه تلاقى مىكردند راهى به طرف حريفان نمىدانست . پس از آن يك پير چوپان را به نام زورقا پيش وى آوردند\r\n","description":"","footnote":"","page_name":" 3737 ","page_number":462},
  {"content":"\r\nكه راهى را از پشت كرخ به دو نشان داد كه شش فرسنگ طول داشت و از بيشه زارها و باتلاقها مىگذشت . حجاج چهار هزار كس از معتبران مردم شام را برگزيد و به سردارشان گفت : « اين بومى پيش روى تو برود ، اين چهار هزار درم نيز با تو باشد ، اگر ترا نزديك اردوگاه آنها برد اين مال را به دو بده و اگر دروغ گفته بود گردنش را بزن ، اگر ديديشان با همراهان خويش به آنها حمله كن و شعارتان اى حجاج اى حجاج باشد . » پس سردار هنگام نماز پسين برفت ، و چون او با همراهان خويش برفت سپاه حجاج و سپاه ابن اشعث مقابل شد و اين به وقت نماز پسين بود و تا شبانگاه نبرد كردند ، آنگاه حجاج عقب نشست و از سيب عبور كرد كه بر آن پل بسته بود ، ابن اشعث وارد اردوگاه وى شد و هر چه را آنجا بود غارت كرد . به دو گفتند بهتر است حجاج را تعقيب كنى .\r\nگفت : « خسته و وامانده‌ايم . » و سوى اردوگاه خويش بازگشت ، ياران وى سلاح بيفكندند و بيارميدند كه از جان خويش ايمن بودند كه ظفر يافته بودند .\r\nگويد : هنگام نيمشب آن گروه به كسان ابن اشعث حمله بردند و شعار خويش را بانگ مىزدند و كسى كه از گروه ابن اشعث بود نمىدانست به كدام سو رو كند ، دجيل از راست بود و دجله پيش روى كه سيلابى بىمانند در آن روان بود ، غرقشدگان بيشتر از كشتگان بودند ، حجاج بانگ را شنيد و از سيب به طرف اردوگاه خويش عبور كرد و سواران خويش را به طرف حريفان روان كرد . دو گروه در اردوگاه ابن اشعث تلاقى كردند ، ابن اشعث با سيصد كس از نبردگاه كناره گرفت و از كنارهء دجله برفت تا به دجيل رسيد و با كشتى از آن گذشت ، اسبان خويش را پى كردند و در كشتىها به طرف بصره سرازير شدند .\r\nگويد : حجاج وارد اردوگاه ابن اشعث شد و هر چه را آنجا بود غارت كرد و هر كه را به دست مىآورد مىكشت تا آنجا كه چهار هزار كس را بكشت گويند\r\n","description":"","footnote":"","page_name":" 3738 ","page_number":463},
  {"content":"\r\nعبد الله بن شداد جزو كشتگان بود . بسطام بن مصقله و عمر بن ضبيعه رقاشى و بشر بن منذر و حكم بن مخرمه ، هردوان عبدى ، و بكير بن بيعه ضبى نيز كشته شدند و سرهاشان را بر سپرى پيش حجاج آوردند و او سر بسطام را مىنگريست و شعرى به اين مضمون مىخواند :\r\n« وقتى به درهء مارنرى مىگذرى « برو و بگذار تا من زحمت مار دره را « تحمل كنم » آنگاه سر بكير را ديد و گفت : « چرا اين تيره روز را با اينان افكنده‌ايد غلام گوشش را بگير و از اين ميانه بينداز » سپس گفت : « اين سر را پيش روى مسمع بن مالك بگذار » گويد : و چون سر را پيش روى مالك نهادند بگريست .\r\nحجاج به دو گفت : « چرا مىگريى ، از غم آنها ؟ » گفت : « نه ، بلكه از اين غم كه به جهنم مىروند » در اين سال حجاج واسط را بنيان نهاد .\r\nسبب بناى واسط چنان كه گفته‌اند ، آن بود كه حجاج سپاهى بر مردم كوفه مقرر كرده بود كه سوى خراسان روند و در حمام اعين اردو زدند ، يكى از جوانان كوفه از مردم بنى اسد كه همان تازگيها با دختر عم خويش عروسى كرده بود شبانه از اردوگاه سوى دختر عم خويش رفت ، يكى پشت در آمد و سخت بكوفت ، معلوم شد مستى از مردم شام است ، دختر عمو به مرد خويش گفت : « از اين شامى به زحمت افتاده‌ايم ، هر شب چنين مىكند كه مىبينى و قصد بد دارد ، از او به پيران قومش شكايت برده‌ام و اين را دانسته‌اند . » مرد گفت : « بگذار بيايد » گويد : چنان كردند و در را ببست ، زن منزل خويش را آراسته بود و بوى\r\n","description":"","footnote":"","page_name":" 3739 ","page_number":464},
  {"content":"\r\nخوش زده بود . شامى گفت : « وقتشه » و مرد اسدى به دو حمله برد و سرش را بيفكند .\r\nو چون اذان صبحدم گفته شد ، مرد سوى اردوگاه رفت و به زن خويش گفت : « وقتى نماز صبح بكردى ، كس پيش شاميان فرست كه يار خويش را ببريد ، ترا پيش حجاج مىبرند خبر را چنان كه بوده با وى بگوى . »\r\nگويد : زن چنان كرد ، كشته شدن شامى را به حجاج خبر دادند ، زن را به نزد وى بردند . عنبسة بن سعيد پيش وى بر تخت بود ، به زن گفت : « چه شده ؟ ، و زن قصه را با وى بگفت .\r\nحجاج گفت : راست گفتى آنگاه به كسان شامى گفت : « يارتان را به گور كنيد كه مقتول خداست و به جهنم مىرود . نه قصاص دارد نه خونبها . » گويد : آنگاه بانگزن حجاج بانگ زد : هيچكس نبايد پيش كسى منزل گيرد ، كه همه برون شدند و اردو زدند و حجاج كسان فرستاد تا براى وى منزلگاهى بجويند ، و برفت تا در اطراف كسكر فرود آمد ، در آن اثنا كه در محل واسط جاى گرفته بود راهبى بر خر خويش بيامد و از دجله گذشت و چون به محل واسط رسيد خر پا فراخ كرد و زهراب ريخت ، راهب فرود آمد و جاى زهراب را بكند و برداشت و در دجله انداخت حجاج اين را مىديد و گفت : « راهب را پيش من آريد . » گويد : و چون راهب را بياوردند ، گفت : « چرا چنين كردى ؟ » گفت : « در كتابهاى خويش مىيابيم كه در اين محل مسجدى ساخته مىشود كه تا وقتى يكى در زمين باشد كه خدا را يكتا شمارد خداى را در آن عبادت كنند . » گويد : پس حجاج شهر واسط را خط كشى كرد و مسجد را در همانجا بنا نهاد .\r\nدر اين سال چنان كه واقدى گويد ، عبد الملك ، ابان بن عثمان را از مدينه\r\n","description":"","footnote":"","page_name":" 3740 ","page_number":465},
  {"content":"\r\nبرداشت و هشام بن اسماعيل مخزومى را عامل آنجا كرد .\r\nو هم در اين سال هشام بن اسماعيل سالار حج بود ، اين را از ابو معشر روايت كرده‌اند .\r\nو هم در اين سال عاملان ولايات بجز مدينه ، همان عاملان سال پيش بودند ، عامل مدينه را نيز ياد كرديم .\r\nآنگاه سال هشتاد و چهارم در آمد\r\n\r\nسخن از حوادث سال هشتاد و چهارم\r\nدر اين سال عبد الملك بن مروان به غزاى روم رفت و مصيصه را بگشود واقدى چنين گفته است .\r\nو هم در اين سال ، حجاج ، ايوب بن قريه را كشت . وى جزو ياران ابن اشعث بوده بود . سبب قتل وى ، چنان كه گويند ، اين بود كه پس از بازگشت از دير - الجماجم پيش حوشب بن يزيد مىرفت كه از جانب حجاج عامل كوفه بود و حوشب مىگفت : « اين را كه با من ايستاده بنگريد كه فردا يا پس فردا نامه اى از امير مىرسد كه چاره اى جز اجراى آن ندارم . » يك روز كه حوشب ايستاده نامه اى از حجاج به حوشب رسيد :\r\n« اما بعد ، تو پناهگاه منافقان مردم عراق و مرجع آنها شده اى ، وقتى در اين نامهء من نگريستى ، دست ابن قريه را به گردنش ببند و همراه يكى از معتمدان خويش پيش من فرست . » وقتى حوشب نامه را خواند آن را پيش وى افكند كه خواند و گفت : « شنوايى و اطاعت داريم » پس حوشب او را به بند كرد و پيش حجاج فرستاد و چون به نزد وى وارد شد به دو گفت : « اى ابن قريه ، براى چنين موقعى چه چيز مهيا كرده اى ؟ »\r\n","description":"","footnote":"","page_name":" 3741 ","page_number":466},
  {"content":"\r\nگفت : « خدا امير را قرين صلاح بدارد ، سه كلمه كه گويى كاروانى مهيا است . دنيا و آخرت و نيكى . » گفت : « آنچه را گفتى توضيح كن » گفت : « چنين مىكنم ، دنيا مال آماده است كه نيكوكار و بدكار از آن بخورد آخرت ميزان عادل است و مقامى كه باطل در آن راه ندارد ، يكى اين است كه اگر چيزى بر ضد من باشد اعتراف كنم و اگر از آن من باشد بر گيرم . » گفت : « و اگر چنين نباشد ، به شمشير كه بر تو فرود آيد گردن نهى » گفت : « خدا امير را قرين صلاح بدارد ، از خطاى من در گذر و آسوده خاطرم كن كه اسب اصيلى نيست كه نلغزد\r\nو دليرى نيست كه هزيمت نيابد . » حجاج گفت : « نه به خدا جهنم را به تو نشان مىدهم » گفت : « پس راحتم كن كه گرمى آن را مىيابم » گفت : « كشيكبان او را پيش بيار و گردنش را بزن » و چون حجاج او را نگريست كه در خون خويش غوطه مىزد گفت : « بهتر بود ابن قريه را وامىگذاشتيم كه از سخنان وى بشنويم » آنگاه بگفت تا او را بيرون بردند و بينداختند .\r\nعوانه گويد . وقتى حجاج ابن قريه را از سخن كردن منع كرد ، ابن قريه گفت : « به خدا اگر من و تو برابر بوديم آرام مىگرفتيم يا به من دست نمىيافتى . » در اين سال يزيد بن مهلب در بادغيس قلعهء نيزك را بگشود .\r\n\r\nسخن از سبب فتح قلعهء نيزك به دست يزيد بن مهلب\r\nمفصل بن محمد گويد : نيزك در قلعهء بادغيس مقر داشت ، يزيد براى گشودن قلعه فرصت مىجست خبرگيران نهاده بود و خبر يافت كه نيزك از قلعه برون شده و\r\n","description":"","footnote":"","page_name":" 3742 ","page_number":467},
  {"content":"\r\nسوى آنجا رفت ، نيزك خبر يافت و باز آمد و با يزيد صلح كرد كه خزاينى را كه در قلعه هست بدهد و با زن و فرزند خويش از آنجا برود .\r\nكعب بن معدان اشعرى در اين باب شعرى گفت به اين مضمون :\r\n« دژ بادغيس كه هر كه « در اوج آن جا مىگرفت « بر شاهان تفوق داشت « و هر چه مىخواست مىكرد ، « دژ بلند جاى كه پيش از آن « هر پادشاهى قصد آن كرده بود « با سپاهى مقابل شده بود كه او را « عقب رانده بود « از بس كه دور است پندارى آتش آن « به هنگام شب يكى از ستارگان است « وقتى آن را محاصره كرد « دلهايشان در سينه تنگ شد « و به حكم وى تسليم شدند « ساكن قلعه از پس دوران عزت « به ذلت افتاد و خراج داد « و به ذلت و مغلوبيت اعتراف كرد « از پس آن و از پيش نيز « روزها بود كه تو « محنت و ستم را از پيش برداشتى « خداى روزى رسان\r\n","description":"","footnote":"","page_name":" 3743 ","page_number":468},
  {"content":"\r\n« كه روزى را ميان كسان تقسيم مىكند\r\n« اين را به تو داد و هر كه را « محروم كند محروم ماند « دو دست تو چنانست كه با يكى « به دشمن زهر مىخورانى و دست ديگر « بخشش آن دايم است « عطاى يزيد و عطا گير وى « همانند فرات است و نيل « وقتى كه طغيان كرده باشد .\r\n« فرات و نيل وقتى سرشار باشد « و زمينهاى بلند را بپوشاند « از او بخشنده تر نباشد » گويد : نيزك قلعه را اهميت مىداد و چون آن را مىديد سجده مىبرد .\r\nگويد : يزيد خبر فتح قلعه را براى حجاج نوشت . نامه هاى يزيد را كه براى حجاج مىفرستاد ، يحيى بن يعمر عدوانى مىنوشت كه هم پيمان طايفهء هذيل بود و چنين نوشت :\r\n« اما بعد ، با دشمن مقابل شديم ، خداى آنها را مغلوب ما كرد ، گروهى از آنها را كشتيم و گروهى را اسير گرفتيم و گروهى به قلهء كوهها و عمق دره ها و كنار شيبها و دل رودها پيوستند . » حجاج گفت : « دبير يزيد كيست ؟ » گفتند : « يحيى بن يعمر . » گويد : حجاج به يزيد نوشت كه او را بر اسبان بريد فرستاد و او را ديد كه از همه كسان فصيحتر بود . به دو گفت : « كجا زاده اى ؟ »\r\n","description":"","footnote":"","page_name":" 3744 ","page_number":469},
  {"content":"\r\nگفت : « در اهواز » گفت : « و اين فصاحت از كجاست ؟ » گفت : « سخنان پدرم را كه مردى فصيح بود به خاطر سپردم . »\r\nگفت : « از آنجا بوده ، به من بگو آيا عنبسة بن سعيد غلط مىگويد ؟ » گفت : « آرى ، بسيار » گفت : « فلانى » گفت : « آرى » گفت : « به من بگو ، من نيز غلط مىگويم » گفت : « آرى ، غلط نامعلوم مىگويى ، حرفى ميفزايى و حرفى مىكاهى انَّ را ( با الف زبر دار و نون تشديد دار ) به جاى ان ( با الف زير دار و نون تشديد دار ) مىآرى و ان ( زيردار ) را به جاى ان ( زبردار ) مىآرى . » حجاج گفت : « سه روز مهلتت مىدهم ، اگر پس از سه روز به سرزمين عراق يافتمت ترا مىكشم » و او سوى خراسان بازگشت .\r\nدر اين سال هشام بن اسماعيل مخزومى سالار حج بود ، اين را از ابو معشر روايت كرده‌اند . عاملان ولايات در اين سال ، همان عاملانى بودند كه از اين پيش ضمن سال هشتاد و سوم نام بردم .\r\nآنگاه سال هشتاد و پنجم در آمد\r\n\r\n","description":"","footnote":"","page_name":" 3745 ","page_number":470}
  ]