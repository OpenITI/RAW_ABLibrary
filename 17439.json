[
  {"content":"\r\n . \r\n","description":"","footnote":"","page_name":" فهرست و مقدمه 1 ","page_number":1},
  {"content":"\r\n . \r\n","description":"","footnote":"","page_name":" فهرست و مقدمه 2 ","page_number":2},
  {"content":"\r\n\r\nلاهيجى ، عبدالرزاق بن على ، قرن 11\r\nديوان فياض لاهيجى ؛ قصايد ، غزليات ، قطعات ، مثنويات و رباعيات / به اهتمام و تصحيح ابوالحسن پروين پريشان زاده .\r\nص . ع . به انگليسى :\r\nThe Divan of Fayyad Lahidji\r\n1 . شعر فارسى - قرن 11 . الف . پروين پريشان زاده ، ابوالحسن ، 1311 - مصحح . ب . عنوان .\r\n4 / 1 فا 8 PIR\r\n\r\n","description":"","footnote":"","page_name":" فهرست و مقدمه 3 ","page_number":3},
  {"content":"\r\n\r\nبسم الله الرحمن الرحيم\r\nفبشر عبادالذين يستمعون القول فيتبعون احسنه اولئك الذين هديهم الله واولئك هم اولوا الالباب .\r\nپس بشارت ده بندگان مرا ، آنان كه سخن را مى شنوند و بهترينش را پيروى مى كنند ، آنان كسانى هستند كه خداى هدايتشان كرده و خردمندان هم آنانند .\r\n\r\n","description":"","footnote":"","page_name":" فهرست و مقدمه 4 ","page_number":4},
  {"content":"\r\n\r\nديوان فياض لاهيجى\r\nقصايد ، غزليات ، قطعات ، مثنويات و رباعيات\r\nبه اهتمام و تصحيح\r\nابوالحسن پروين پريشان زاده\r\nشركت انتشارات علمى و فرهنگى\r\n267\r\n\r\n","description":"","footnote":"","page_name":" فهرست و مقدمه 5 ","page_number":5},
  {"content":"\r\n\r\nشركت انتشارات علمى و فرهنگى\r\nوابسته به\r\nوزارت فرهنگ و آموزش عالى\r\nديوان فياض لاهيجى\r\nچاپ اول : 1369\r\nتعداد : 3000 جلد\r\nچاپ : چاپخانهء شركت انتشارات علمى و فرهنگى\r\nكليهء حقوق براى ناشر محفوظ است\r\n\r\n","description":"","footnote":"","page_name":" فهرست و مقدمه 6 ","page_number":6},
  {"content":"\r\n\r\n\r\nفهرست\r\nمقدمه يازده\r\nقصايد 1\r\n1 - در توحيد\r\n اى بر فراز مسند الّا گرفته جا \r\n3\r\n2 - در توحيد\r\n اى مخترع اين نه فلك دايره‌سان را \r\n6\r\n3 - در ستايش حضرت ختمى مرتبت\r\n ترا كه مهر سپهرى نزيبد اى دلبر \r\n7\r\n4 - در نعت حضرت ختمى مرتبت\r\n چشم دارد بر متاع ما سپهر چنبرى \r\n12\r\n5 - در مدح حضرت محمد ( ص ) و وصف مرقد او\r\n دلا تا چند خود را فرش اين نه سايبان بينى \r\n16\r\n6 - در مدح امير المؤمنين على ( ع )\r\n به مشامم نرسد بوى گلى از چپ و راست \r\n22\r\n7 - در مدح مولى الموالى على ( ع )\r\n شهيد عشق تو آيد به ياد جانش و لرزد \r\n27\r\n\r\n","description":"","footnote":"","page_name":" فهرست و مقدمه 7 ","page_number":7},
  {"content":"\r\n\r\n8 - در منقبت امير المؤمنين على ( ع )\r\n اگرم نه عافيت غمت رقم خلاصى جان دهد \r\n29\r\n9 - در منقبت امير المؤمنين على ( ع )\r\n اى لعل گرفته ز تكلم به گهربر \r\n32\r\n10 - در مدح امير المؤمنين على ( ع )\r\n اگر صبا بگشايد ز زلف يار گره \r\n35\r\n11 - در مدح امير المؤمنين على ( ع ) و اثبات اينكه او وصى و خليفهء بر حق است\r\n سزاى امامت به صورت بمعنى \r\n37\r\n12 - در مدح حضرت فاطمه زهرا ( ع )\r\n چنان به صحن چمن شد نسيم روح‌افزا \r\n41\r\n13 - در مدح و منقبت امام حسن ( ع )\r\n بيا كه شيشه قسم مىدهد به عهد كهن \r\n44\r\n14 - در منقبت سيدالشهدا امام حسين ( ع )\r\n به يار نامه نوشتم به خون صبر و سكون \r\n47\r\n15 - در مدح سيد الساجدين امام زين العابدين ( ع )\r\n شكر خدا كه با فلكم هيچ كار نيست \r\n52\r\n16 - در منقبت باقر العلوم امام محمد باقر ( ع )\r\n طلسم رنگ چمن را بهار بسته چنان \r\n55\r\n17 - در مدح امام جعفر صادق ( ع )\r\n كمال عقل همينست در جهان غرور \r\n59\r\n18 - در مدح امام موسى كاظم ( ع )\r\n ز تاب شعشعهء آفتاب در سرطان \r\n64\r\n19 - قصيدهء « معجزة الشوق » در جواب « ترجمة الشوق » عرفى در منقبت على بن موسى الرضا ( ع ) و حضرت معصومه ( ع ) و يادى از صدر المتالهين\r\n محيط عشق كه ما مركزيم و غم پرگار \r\n67\r\n20 - در منقبت امام محمد تقى ( ع )\r\n بىتو به زندان غم هيچ نجنبم ز جا \r\n80\r\n21 - در مدح امام على النقى ( ع )\r\n ز شوخى نه در ديده آيى نه در بر \r\n83\r\n\r\n","description":"","footnote":"","page_name":" فهرست و مقدمه 8 ","page_number":8},
  {"content":"\r\n\r\n22 - در مدح امام حسن عسكرى ( ع )\r\n تا كى از حوت كند جا به حمل مهر بدل \r\n87\r\n23 - در مدح حضرت مهدى قائم آل محمد ( عج )\r\n تا بكى غافل توان بودن ز مكر روزگار \r\n90\r\n24 - در منقبت حضرت صاحب‌الامر و العصر ( عج )\r\n كنون خوشست كشيدن شراب خندهء گل \r\n95\r\n25 - در مدح صدر ، و وصف آستانهء حضرت معصومه ( ع )\r\n به خانه‌اى كه تو كردى دمى در و مسكن \r\n97\r\n26 - در مدح شاه صفى\r\n پرده از رخ برفكن وز گوشهء ابرو نقاب \r\n100\r\n27 - در رثاى ملا صدرا\r\n زين هفتخوان كه پايهء او بر پى فناست \r\n105\r\n28 - در مدح مرتضى قلى خان از امراى گيلان\r\n زبان اهل سخن تا به حرف گردانست \r\n108\r\n29 - در مدح ميرزا حبيب اللّه صدر\r\n ز باد حادثه آخر به اين شدم دلشاد \r\n110\r\n30 - در مدح ملا صدرا\r\n ماه نو و عيد صد چنين باد \r\n112\r\n31 - در مدح شاه عباس ثانى\r\n داد باد صبح رنگين مژده‌اى از نوبهار \r\n114\r\n32 - در مدح ميرزا حبيب اللّه صدر\r\n درين رباط دو در نه مسافرم نه مقيم \r\n116\r\n33 - در مدح ميرزا حبيب اللّه صدر الدين\r\n رسيد مژده كه آمد پناه ملت و دين \r\n119\r\n34 - در مدح ميرزا حبيب اللّه صدر الدين\r\n عشق در كام من اول زهر سودا ريخته \r\n121\r\n35 - در مدح شاه صفى\r\n شكر كه گرديد ز لطف خداى \r\n124\r\n36 - در مدح صدر الصدور ، صدر اعظم وقت\r\n\r\n","description":"","footnote":"","page_name":" فهرست و مقدمه 9 ","page_number":9},
  {"content":"\r\n\r\n اكنون كه تازه گشت دلا عهد خرمى \r\n126\r\n37 - در مدح شاه عباس ثانى\r\n مبارك جهان را نشاط جوانى \r\n129\r\nغزليات 131\r\nغزل ملا محسن فيض 334\r\nغزليات ناقص 339\r\nتركيب‌بند - ترجيع‌بند 343\r\nقطعات 373\r\nمثنويات 387\r\nرباعيات 411\r\n\r\n","description":"","footnote":"","page_name":" فهرست و مقدمه 10 ","page_number":10},
  {"content":"\r\n\r\n\r\nمقدمه\r\nسپاس بىقياس خداوندى را سزاست كه توده‌اى گل را با « نفخت فيه من روحى » جان بخشيد و او را از ظلمت و زندان ماديت رهايى داد و تا مقام آدميت و خلافت برآورد ؛ و سپس با ارزانى داشتن نعمت ولايت بر مؤمنين منت گذاشت ؛ و با نهادن درد عشق و ذوق طلب در دل ره‌يافتگان كويش ايشان را از گروه « بل هم اضلّ » متمايز ساخت .\r\nو بعد - اين بنده را ، كه گهگاه از شنيدن بيت و غزلى خارخارى در وجود احساس مىشد ، منفذى كه براى گريز آن احساس هم پيدا مىآمد بيتى و غزلى ديگر مىبود ؛ و اين « دور » نه باطل مرا به آشنايى با نام و اشعار فياض لاهيجى حكيم و محقق برجستهء دورهء صفوى كشاند . چون اين ناچيز با اشعار اين شاعر و حكيم انس و الفتى گرفت در اين انديشه شد كه ديوان او را تصحيح و چاپ كند تا اهل ذوق را هم نصيبى حاصل آيد .\r\nهرچند آن بضاعت علمى را كه لازمهء اين مهم بود در خود سراغ نداشتم ، اما چون « سر سوزن ذوقى » بود لذا با اين دستمايه ، و نيز پشتوانه‌اى از تشويق و تأييد دوستان ادب دوست ، همت بدين كار گماشت ، و اينك شكر خداى را كه آن آرزوى ديرين برآورده شده است .\r\n\r\nمختصرى از احوال و آثار فياض لاهيجى\r\nحكيم متشرع و متكلم فاضل و اديب و شاعر محقق عبد الرزاق بن على بن حسين\r\n\r\n","description":"","footnote":"","page_name":" فهرست و مقدمه 11 ","page_number":11},
  {"content":"\r\n\r\nلاهيجى از مشهورترين علماى عصر صفويه است . اصل آن جناب از لاهيجان بود ، ولى چون در اوايل عمر به قم آمد و در آن ديار سكونت گزيد به قمى مشهور است . در فلسفه و حكمت شاگرد صدر المتألهين ملا صدراى شيرازى ( وفات : 1050 ه ق ) بود و سپس همچون فيض كاشانى افتخار دامادى وى را به دست آورد و از جانب استاد ملقّب به « فياض » گرديد .\r\nفياض از حكما و متكلمين اماميهء صوفى مشرب است و تبحرش در علوم عقلى است ، با اينكه رضا قلى خان هدايت وى را جامع علوم عقلى و نقلى مىخواند ، ظاهرا در فقه و اصول اشتغال چندانى نداشته است . فياض سالها در مدرسهء معصومه تدريس مىكرد و شاگردان بسيارى از جمله فرزند خلفش ميرزا حسن مؤلف شمع يقين و نيز حكيم قاضى سعيد قمى مؤلف كليد بهشت را تربيت كرد . لاهيجى بنا بر قول روضات الجنات ( 4 / 197 ) و مؤلف شمس التواريخ ( ص 57 ) به سال 1051 هجرى و بنا بر قول ريحانة - الادب ( 4 / 363 ) به سال 1072 هجرى در قم وفات يافت كه تاريخ اخير ظاهرا صحيح‌تر است . آثار عمدهء وى بدين قرار است :\r\n1 - گوهر مراد ، در كلام شيعه و اثبات اصول عقايد به طريق برهان .\r\n2 - سرمايهء ايمان ، كه منتخبى است از گوهر مراد ، به زبان فارسى .\r\n3 - شوارق الالهام ، كه شرح ناتمامى است بر كتاب تجريد الكلام خواجه نصير طوسى ، به زبان عربى .\r\n4 - كليّات طيّبه ، در محاكمه بين ميرداماد و شاگردش ملا صدرا در مسئلهء « اصالت وجود و ماهيت » .\r\n5 - حدوث العالم .\r\n6 - شرح الهياكل ، در شرح هياكل النور سهروردى در حكمت اشراق .\r\nرضا قلى خان شرحى به فارسى بر فصوص الحكم ابن عربى به او نسبت داده است ( رياض العارفين ، 382 ) .\r\nعلاوه بر آثار حكمى و كلامى مذكور ، ديوان شعرى به فارسى از وى برجاىمانده است كه رضا قلى خان هدايت تعداد ابيات آن را حدود چهار تا پنج هزار بيت مىداند ، و در تذكرهء نصرآبادى ( ص 156 ) عدد آن قريب به دوازده هزار بيت ذكر شده است . « 1 »\r\n\r\n\r\n","description":"","footnote":"\r\n( 1 ) - تفصيل ترجمهء احوال فياض لاهيجى عمدة در مآخذ ذيل آمده است : روضات الجنات ( 4 / 196 ) ، رياض العلماء ( 3 / 114 ) ؛ آتشكدهء آذر ( 2 / 846 ) ؛ مجمع الفصحاء ( 2 / 27 ) ؛ ريحانة الادب ( 4 / 363 ) ؛ تذكرهء نصرآبادى ( 156 ) ؛ رياض العارفين ( 382 ) ؛ برگزيدهء گوهر مراد به اهتمام ص . موحد ( 12 - 13 ) .\r\n","page_name":" فهرست و مقدمه 12 ","page_number":12},
  {"content":"\r\n\r\n\r\nعصر و سبك شاعر\r\nهنر و ادبيات فارسى در عصر صفوى تجلّى و سيرى خاص دارد . مذهب در هنر و ادبيات عميقا رسوخ يافت و شايد به اين دليل بود كه هنر از بند و انحصار طبقه‌اى خاص رها شد و به ميان عامّهء مردم راه پيدا كرد . قهوه‌خانه‌ها و تكايا هريك مجامع ادبى شدند كه سلاطين نيز در اين مجامع گاه حضور مىيافتند و گويندگان را مورد حمايت و تشويق خود قرار مىدادند . در كمتر عصرى مانند دورهء صفوى سراغ داريم كه شايد نتوان گفت به خاطر شكوفايى ، ولى به جهت رواج شعر ، اين همه عالم و حكيم به شاعرى روى آورده باشند .\r\nاز جمله علماى آن عصر كه تعدادشان هم زياد است و در زمرهء شعراى مقرر زمان‌اند ملا عبد الرزاق لاهيجى ملقب به فياض است .\r\nشعر فياض كه بيشتر در قالب غزل و قصيده است رنگ محيط و عصر خود را دارد ، و روشنگر طرز تفكر و بيان عقايد شاعر است ، و چون از عنصر تصوف و عرفان برخوردار است داراى شور و جذبه‌اى خاص است . از بركت وجود اين عنصر است كه بيشتر سروده‌هاى وى از حالت واقعه‌نگارى خشك و ابتذال مدّاحى كه در مثنوى و قصيده به چشم مىخورد بيرون آمده و اشعار او را رنگين و نمكين داشته است ، هرچند در بعضى قصايد فياض نيز پيروى از اين اصل كلى به چشم مىخورد . خوانندهء اين ديوان چنانچه اندك آشنايى با باب ولايت و اصطلاحات آن داشته باشد متوجه مىگردد كه فياض با بيان برخى معانى هيچ ترديد ندارد كه ايمان صورت نمىبندد مگر اينكه شخصى معتقد و وابسته باشد به امر ولايت قلبا و نيز بدون قبول آن هيچيك از فرائض و سنن پذيرفته نخواهد شد :\r\n گفت آنگه بگو امام تو كيست * مايهء فخر و احترام تو كيست\r\nآنكه بىاو نماز نيست درست * عاشقان را نياز نيست درست \r\n* * *\r\n منم آن كس كه بىمحبت من * نه فرائض قبول شد نه سنن\r\nهركه را با منش شناخت نبود * از شناسايى خداش چه سود\r\nهست دانستنم خدا دانى * مهر من مايهء مسلمانى \r\nسبك فيّاض نيز سبك معمول و رايج زمان او يعنى هندى است ، لكن نه آن هندى مغلق با مضامين پيچيده كه بيشتر معاصرين او سعى در سرودن چنان اشعارى داشتند و مورد مخالفت سخن سنجان دوره‌هاى متأخر قرار گرفتند ، بلكه بسيار ملايم ، با محتوايى پر از توصيف و تشبيه ، و متأسفانه گاه كمى دور از فصاحت و بلاغت و آيين دستورى .\r\n\r\n","description":"","footnote":"","page_name":" فهرست و مقدمه 13 ","page_number":13},
  {"content":"\r\n\r\nدر تصحيح اين ديوان ، كه بيش از ده هزار بيت است و مشخصات نسخ خطى آن پس از اين خواهد آمد ، كوشش بر اين بوده است كه با مقابلهء نسخه‌ها صورت اصلى شعر به دست آيد . در مواردى اندك كه با توجه به همهء نسخ ابهامى برجاىمانده ، در پانوشت اجمالا بدانها اشاره شده است . اختلاف نسخه‌ها چنان است كه بيشتر ديوان را در بر گرفته است ، لذا از ذكر آنها ، جز در چند مورد كه راهنماى خواننده باشد ، خوددارى به عمل آمد ؛ چون بيش از آنچه مفيد فايده‌اى باشد بر حجم كتاب افزايشى خسته‌كننده و ملامت‌آور تحميل مىكرده است . سعى شده است كه براى اصطلاحات و لغات نادر و كلمات مشكل و اشارات قرآنى مجملا توضيحى داده شود . نظر بر اين بوده كه هر توضيحى فقط در بار اول ذكر گردد و مراتب بعدى بدان ارجاع داده شود . در ارجاعات ، « ق » نشانهء قصيده ، و « غ » نمايندهء غزل است ؛ مانند : - ق 4 / 12 ؛ غ 37 / 1 . عدد سمت راست شمارهء قصيده يا غزل ، و رقم سمت چپ شمارهء پانوشت مربوط به آن قصيده يا غزل است : قصيدهء 4 ، پانوشت 12 ؛ غزل 37 ، پانوشت 1 .\r\nآماده شدن اين كتاب را براى چاپ مديون دوست نويافته‌ام آقاى پرويز كريمى هستم كه مقابلهء مجدّد نسخه‌ها و ويرايش كتاب و شرح بعضى احاديث و توضيح اصطلاحات و لغات مشكل را به عهده داشتند ، چنانچه سعى و دقت ايشان نبود مسلما در كتاب نقايصى روى مىداد كه موجبات شرمسارى نويسندهء اين سطور را فراهم مىآورد .\r\nدر پايان تمنا دارد كه خوانندگان فاضل و نكته‌سنج در برابر لغزشها چشم نپوشند و نارساييها را تذكر دهند تا با عرض امتنان در چاپ بعدى كه تجديدنظر مىشود مورد استفاده قرار گيرد ، قصايدى كه در مدح ائمهء معصومين عليهم السلام است به ترتيب تقدّم زمانى حضرات ترتّب يافته و در فهرست قصايد بتفصيل آورده شده ، بقيهء قصايد و كليهء غزليات و انواع ديگر شعر به طريق حروف تهجى تنظيم شده‌اند .\r\n\r\nمشخصات نسخ خطى ديوان\r\nمشخصات نسخ خطى ديوان بدين شرح است :\r\n1 - رضوى 513 ادبيات ( 4730 ) : شكسته نستعليق ، سدهء 11 نزديك به روزگار سراينده ، داراى قصيده و غزل و ديگر انواع شعر ، پيرامن 8000 بيت [ ف . رضوى 7 :\r\n483 
  ] . از كتب مرحوم ميرزا رضا خان نائينى .\r\n2 - دانشگاه 3475 : نستعليق ، سدهء 11 - 12 ، داراى قصيده و غزل و رباعى نزديك 5000 بيت .\r\n\r\n","description":"","footnote":"","page_name":" فهرست و مقدمه 14 ","page_number":14},
  {"content":"\r\n\r\n3 - دانشگاه 167 / 2591 : گزيده‌اى ضمن مجموعهء معيناى اردوبادى با تاريخ 1104 ق ( ص 733 - 740 ) [ ف دانشگاه 9 : 1406 
  ] .\r\n4 - مشهد ، فرخ 224 : سدهء 12 ، داراى قصيده ، قطعه ، تركيب‌بند ، دو مثنوى ، آغاز و انجام افتاده [ نسخه‌ها 3 : 91 
  ] .\r\n5 - دانشگاه 2554 : شكستهء نستعليق ، سدهء 12 ، آغاز و انجام افتاده داراى غزل ، رباعى ، قصيده ، در آن از شاه عباس دوم ( سلطنت 1052 - 1077 ) ستايش شده است ، 178 گ [ ف دانشگاه 9 : 1347 
  ] .\r\n6 - تبريز ، ملى 2851 : نوشتهء 1273 [ نسخه‌ها 4 : 297 
  ] .\r\n7 - نسخهء شمارهء 191 مجلس شوراى اسلامى ، منضم به ديوان ميرزا تجلّى شيرازى ، از كتب ناصر الدوله فيروز ، به خط على نقى بن عبد القادر ، مورخ 24 شعبان 1108 هجرى .\r\nابو الحسن پروين - پريشان‌زاده تهران - فروردين‌ماه 1369\r\n\r\n","description":"","footnote":"","page_name":" فهرست و مقدمه 15 ","page_number":15},
  {"content":"\r\n . \r\n","description":"","footnote":"","page_name":" فهرست و مقدمه 16 ","page_number":16},
  {"content":"\r\n\r\n\r\nقصايد\r\n\r\n","description":"","footnote":"","page_name":" 1 ","page_number":17},
  {"content":"\r\n . \r\n","description":"","footnote":"","page_name":" 2 ","page_number":18},
  {"content":"\r\n\r\n\r\n1 در توحيد\r\n\r\n[ اى بر فراز مسند الّا گرفته جا 
  ]\r\n اى بر فراز مسند الّا گرفته جا * يك لقمه كرده هر دو جهان را به كام لا\r\nبا هستيت ز حبس عدم كس نمىجهد * در گل گرفته‌اى در زندان ما سوا\r\nتا چهره از دريچهء الّا نموده‌اى * عارض نهفته هر دو جهان در نقاب لا\r\nاندوده روى هر دو جهان را به لاى نفى * الّا كه كرده صافى و دُردى ز هم جدا\r\nدالان لا بدر نبرد ره ز هيچ سوى * گر رهروى به جادهء الّا درآ ز پا\r\nدر شش جهت مجو خبر از زنده‌اى كه نيست * جز استخوان مرده درين دخمهء فنا\r\nلاف وجود دم زدن از شركتست و بس * از لا إله فهم مكن غير ما سوا\r\nآب بقا به جدول الّا روان ببين * اندوده گير روى دو عالم به لاىِ لا\r\nاى آبروى گلشن هستى جمال تو * وى پردهء جمال ترا كسوت ضيا\r\nعشقت فكنده عرصهء آفاق زير پى * حسنت گرفته هستى كونين رونما\r\nبا حسن پرده سوز چه مستوريى كند * رويى كه از نهفتگى افتاده برملا\r\nاين عشق شير زهره چه بر خاك مىتپد * در عرصه‌اى كه حسن فروچيده كبريا\r\nدامان كبريا به دو دست فنا گرفت * عشق به خون تپيده كه مَردست و مردتا « 1 »\r\nچون آفتاب حسن ازل تيغ مىكشد * در كف سر بريده كند جلوهء هما\r\nكونين چيست تيره‌غمامى و نور تو * چون آفتاب تافته در پردهء عَما « 2 »\r\nچندين هزار پرده و حسن تو بىنقاب * حسن تو آشكار و تو در پردهء خفا \r\n\r\n\r\n","description":"","footnote":"\r\n( 1 ) - تا ، تنها .\r\n( 2 ) - عما ، ابر انبوه و تيره .\r\n","page_name":" 3 ","page_number":19},
  {"content":"\r\n\r\n عاريست با تو نُه فلك از حليهء وجود * نور نظر كجا و سراپردهء عما « 3 »\r\nفانوس پردهء رخ شمعست ليك هست * از نور شمع پردهء فانوس راضيا\r\nهجده هزار عالم و يك عالم آفرين * آيينه صد هزار و يكى آينه‌نما\r\nبيننده را ز ضعف بصر حاجت اوفتد * هردم به عينكى كه دهد ديده را جلا\r\nكونين عينكست خردمند را به چشم * بهر نظارهء رخ بىچون كبريا\r\nدر كارخانهء تو رَحاييست آسمان * بر آبِ كبرياى تو گردنده اين رَحا « 4 »\r\nفوج عقول و خيل نفوس آسياب‌بان * وين تودهء غبار درو گرد آسيا\r\nدر عقل برملاترى از بوى در گلاب * در حس نهفته‌روىتر از رنگ در حنا\r\nذات تو پرمقيد اثبات عقل نيست * نفى دو عالمست ثبوت ترا گوا\r\nاين پهن دشت پست كه داد اين‌چنين قرار * وين خرگه بلند كه كرد اين‌چنين به پا ؟\r\nگرنه به قدرت تو بدى ارض را قرار * ورنه ارادت تو شدى ممسك السما « 5 »\r\nگرد زمين خفته نشستى به روى چرخ * پشت فلك به خاك زمين گشتى آشنا\r\nخرپشتهء سپهر برابر شدى به خاك * خاك زمين غبار شدى بر رخ هوا\r\nفعل تو جوهر و عرض و نفس و عقل و طبع * قولت دلايل و حِكم و حجت و هُدا\r\nمبدع ز تو مكوّن و حادث ز تو قديم * واجب به توست ممكن و هستى به تو فنا\r\nهم از صور منزه و هم صورت الصور * هم از غرض برىّ و غرض خلق جمله را\r\nيا مبدى المبادى و يا علت العلل * هم مبتدا تويى همه را هم تو مُنتها\r\nجز ذات كاملت لمن الملك فى الوجود * جز علم شاملت لمن الحكم فى القضا ؟\r\nبا هيچ‌كس نه‌اى و جدا از تو نيست كس * در هيچ جا نه‌اى و تهى نيست از تو جا\r\nهستىنماست هستى غير و تمام نيست * هستيت هستيست ولى نيستىنما\r\nسنگى كه مىفتد ز سر كوه بر زمين * گردى كه مىرود ز ته پاى بر هوا\r\nهر ذره‌اى كه جلوه كند در شعاع مهر * هر قطره‌اى كز ابر به حسرت شود جدا\r\nبرقى كه مىجهد ز رگ تيره‌فام ابر * ابرى كه هم ز خندهء برقست در بُكا\r\nشاخى كه از وزيدن بادست در سماع * مرغى كه از دميدن برگست در نوا\r\nهر غنچه‌اى كه دم زند از تنگى نفس * هر نوگلى كه واشود از سيلى صبا\r\nرويى كه از پريدن رنگست در شكست * مويى كه از شكستن افزايدش بها \r\n\r\n\r\n","description":"","footnote":"\r\n( 3 ) - سراپردهء عما ، اشاره است به حديث ابو رزين عقيلى كه وى از رسول خدا پرسيد : خداوند پيش از آفرينش آسمانها و زمين در كجا بود ؟ رسول ( ص ) گفت : فى عماء تحته هواء و فوقه هواء ( لسان العرب ، ذيل عما ، ص 893 ) .\r\n( 4 ) - رحا ، آسيا ، سنگ آسيا .\r\n( 5 ) - ممسك السماء ، نگهدارندهء آسمان .\r\n","page_name":" 4 ","page_number":20},
  {"content":"\r\n\r\n هم آب در روانى و هم باد در روش * هم سنگ در گرانى و هم موج در شنا\r\nاين جمله شكر جود تو دارند بر زبان * اين جمله سر به سوى تو دارند در دعا\r\nنه بلكه جمله شكر تواند و سپاس تو * حمدند و مدحتند و ثنايند مر ترا\r\nحمدست هرچه مشعر تعظيم منعمست * گر جوهرست وگر عرض و صوت يا صدا\r\nمعنيست رهنماى مطالب به هر كلام * در گوش لفظ از پى معنيست آشنا\r\nچون هرچه هست پرتوى از فيض ذات توست * سوى تو هرچه هست خرد راست رهنما\r\nما را نه حد كه حمد تو گوييم و شكر تو * هم خود ترا رسد كه كنى خويش را ثنا\r\nليك از زبان ماست كه بر خويش كرده‌اى * اين شكرها كه ريخته از ارض تا سما\r\nسر مىنهد به سجدهء شكر تو بر زمين * سنگى ز كوه اگر فتد و برگى از صبا\r\nحكم تراست ممتثِل « 6 » امر ترا مطيع * هم بحرِ در تلاطم و هم كوهِ در صدا\r\nمور از تو در شكنجهء خاكست دانه ياب * كرم از تو در ميانهء سنگست در چرا\r\nهم نطفه در رحم ز تو اجرى خور « 7 » نصيب * هم دانه در مشيمهء خاك از تو در نما\r\nدر چوب تر ز تو بدن مرده را كفن * در خاك خشك از تو تن زنده را غذا\r\nشبنم كتان فكنده به مهتاب برگ گل * كش هست نازبالش حفظ تو متكا\r\nاز قالب رونده كنى پشم در كلاه * وز بوتهء دمنده نهى پنبه در قبا\r\nدر خار زهردار نهى چشمهء عسل * وانگاه در عسل نهى از لطف خود شفا\r\nدر برگ و بار سبزهء تر تا گياه خشك * هر رنج را شفا ز تو هر درد را دوا\r\nيا محيى العظام اذا كانت الرُّفات * يا منشى النفوس اذا كانت الهبا\r\nيا مَن يحرِّك النفس اذ كان قد سكن * يا مَن يجدِّد البدن اذ كان قد بلى\r\nيا كائناً وجود قديمٍ الى الابد * يا با قيا بقاءَ دوامٍ بلا فنا\r\nلا ورقةٌ تساقطت أم حبّةٌ نَمَت * الّا و فى خزائن غيبك علمها « 8 »\r\nعلمت محيط جمله و ذاك هو القدر * قبل از وجود جمله و ذاك هو القضا\r\nما غير رحمت تو نداريم مؤتمن * ما غير درگه تو نداريم ملتجا\r\nما بنده و خلاف رضاى تو حاش حاش * جز تو نه التجا به درِ جز تو لا و لا\r\nفياض خود تويى و منم بندهء ضعيف * خورشيد خود تويى و منم ذرهء هيا\r\nگر خوانيم فانّك فعال ما تريد * ور رانيم فانتَ قديرٌ لما تشا\r\nليكن چو رحمت تو وسيعست اىّ مَن * ليكن چو لطف و فيض تو عامست اينما « 9 » \r\n\r\n\r\n","description":"","footnote":"\r\n( 6 ) - ممتثل ، فرمانبردار .\r\n( 7 ) - اجرى ، اجرا ، وظيفه ، مقررى .\r\n( 8 ) - اشاره است به سورهء انعام 6 / 59 .\r\n( 9 ) - اينما ، اشاره است به : فاينما تولّوا فثمّ وجه اللّه ( بقره 2 / 115 ) .\r\n","page_name":" 5 ","page_number":21},
  {"content":"\r\n\r\n فلئن رَحمتَنى فبفضلِك بلا عوض * فلئن رَدَدتَنى فأنا لمستحقُ ذا\r\nيا رب به فضل خود كه بيامرزيم گناه * يا رب به لطف خود كه ببخشاييم خطا\r\nيا شافع المشفّع خير المشفّعين * و الناصر المكرّم بالنصر و الإخاء \r\n\r\n2 در توحيد\r\n\r\n[ اى مخترع اين نُه فلك دايره‌سان را 
  ]\r\n اى مخترع اين نُه فلك دايره‌سان را * وى تربيت از لطف تو اشخاص جهان را\r\nكس نيست كه پرجيب و بغل نيست ز احسان * تا جود تو در بازگشادست دكان را\r\nتا شير كند در گلويش دايهء لطفت * چون طفل گشودست گل باغ دهان را\r\nلطف تو حكيميست كه از يك نظر لطف * خاصيت اكسير دهد طبع دخان را\r\nاوصاف ترا ناطقه چون سوسن آزاد * گويى ز پى نطق نياورده زبان را\r\nچندانكه نظر مىكنم از لطف تو زادند * هر ذره ز ذرات زمين راو زمان را\r\nدر جادّهء كنه تو در منزل اول * در لاى فرورفته قدم راهروان را\r\nعقل عملى در رهت از زور عبادت * انداخته تيرىّ و نپاييده نشان را\r\nعقل نظرى روى ز درياى تو شسته‌ست * ليكن به كنارست و نديدست ميان را\r\nگويند كه مصنوعى عالم چو يقينيست * يابد خرد از فكر و نظر صانع آن را\r\nآخر نه هم از عالم مصنوع بود عقل * مصنوع به صانع ز كجا بردنشان را\r\nبهتر ز وجودش چه توان گفت به برهان * اثبات خداوند زمين را و زمان را\r\nغير از تو چو كس نيست چه گوييم ز شركت * توحيد همان بس كه ببنديم دهان را\r\nاركان وجودات دو عالم ز تو زادند * وى ركن حقيقى تو سراپاى جهان را\r\nخود پيش خودى حاضر و عالم همه از تو * ز انكارِ چنين دانش حد نيست زبان را\r\nپامال ملامت شده‌اند اهل تجسم * چون ذات تو ايجاد نمودست مكان را\r\nچون رشتهء وهمست به راه شرف تو * پابندى كمپايگى اجزاى زمان را\r\nاى آنكه كنى دعوى دانش نتوانى * كز معرفت خويش دهى نطق بيان را\r\nجهلست نه علم اينكه به اوهام و خيالات * خواهى كنى اثبات خداوند جهان را\r\nاز عقدهء تسبيح تو كارى نگشايد * گر مرد رهى ساز گره رشتهء جان را\r\nاز ثابت و سياره بجز عقده نيايد * خاكت به نظر به كه ببينى دَبَران « 1 » را \r\n\r\n\r\n","description":"","footnote":"\r\n( 1 ) - دبران ، ستاره‌اى از قدر اول در برج فلكى ثور ، عين الثّور .\r\n","page_name":" 6 ","page_number":22},
  {"content":"\r\n\r\n با سوختنت كار نيفتاده ندانى * احوال دل سوختهء سوختگان را\r\nمستانه ببين در رهش از سلسلهء موج * زنجير به پا رقص‌كنان آب روان را\r\nبردار شدن گام نخستين به ره اوست * پرطعنه مزن قالب منصوروشان را\r\nاى هستى فانىشدگان در ره شوقت * وى نام و نشان هر دل بىنام‌ونشان را\r\nهم عشق تو و عاشق و معشوق همه تو * دانا تو و دانسته تو اين راز نهان را\r\nدر ساغر اجساد كه ريزد مى ارواح * ساقى تو و ميخانه تويى بادهء جان را\r\nدر راه تو آن گمشدهء بيدل و دينم * كز ننگ نيارم به زبان نام و نشان را\r\nچشم قِدمم باز كن از زنگ كدورت * كز ننگ فروبندم چشم حَدَثان « 2 » را\r\nاز سرمهء تحقيق جلاى بصرم بخش * چندانكه كنم فرق يقين را و گمان را\r\nچندان مىبيناييم از فيض ازل ده * كز وى بكنم تر لبِ لب‌تشنهء جان را\r\nفياض چو پرسد ز من اين مسئله گويم * زين علم خبر نيست سيه مست عيان را \r\n\r\n3 در ستايش حضرت ختمى مرتبت\r\n\r\n[ ترا كه مهر سپهرى نزيبد اى دلبر 
  ]\r\n ترا كه مهر سپهرى نزيبد اى دلبر * كه همچو ماه شوى با كم از خودان همسر\r\nترا ز دور تماشا كنم كه چون خورشيد * فروغ مهر رخت خيرگى كند به نظر\r\nدل مرا ز تو عشق تو بس بود حاصل * بلى به پرتو خور اكتفا كنند از خور\r\nدلم ز شوق خدنگ تو آن‌چنان باليد * كه تير ناز تو بنشيند اندرو تا پر\r\nبه خون من مكن آلوده دست و دامن را * كه نيست زخم ترا نيم‌جان من در خور\r\nفرشتگان چو مگس بر سرت هجوم آرند * اگر به خنده گشايى لبان چون شكر\r\nكنون كه عرصهء خوبى مسلّمست ترا * يكى به جلوه درآ اى نگار سيمين‌بر\r\nز نور عشق دل غير چون شود روشن * ز چاك سينه چو او را نه روزنست و نه در\r\nبه دل چو مهر تو باشد چه مىكنم جان را * دو پادشاه نمىگنجد اندرين كشور\r\nغنى ز مهر و سپهرم كه هست در دل من * غمت سپهر و تو خورشيد و داغها اختر\r\nدلم شكستى و خونم ز ديده مىريزد * عجب كه شيشه شكست و چكد مى از ساغر\r\nبه بند غصه چه دارى دل مرا بگشاى * چه شد ز زلف تو گو باش يك گره كمتر \r\n\r\n\r\n","description":"","footnote":"\r\n( 2 ) - حدثان ، حدوث .\r\n","page_name":" 7 ","page_number":23},
  {"content":"\r\n\r\n دلم ز خون شده لبريز غنچه‌سان بارى * نسيم لطفى اگر نيست زخم جان‌پرور\r\nبه جاى يك دلم افتاده صد گره به درون * بسى عجب نبود قدر دل ندانم اگر\r\nمرا كه جز سر زلف تو آشنايى نيست * بسان دشمن تا كى بپيچد از من سر\r\nچه طالعست ندانم كه دايم از خونم * براى كام دل دشمنان زنى ساغر\r\nكمى چه داشت جفاى تو كز پى جورم * زمانه نيز به امداد چرخ بسته كمر\r\nمرا براى تسلى چو طفل مىگيرند * گهى جفاى تو گه جور آسمان در بر\r\nز بيخودى به دو دستم گرفته مىدارند * ز جانبى غم و اندوه جانبى ديگر\r\nز بس به تنگم از اوضاع اين جهان خراب * پى خلاصى ازين تنگناى خوف و خطر\r\nچو ذره جاى كنم هر زمان به پرتو مهر * مگر برون فكنم خويش را ز روزن خور\r\nيقين برون شدمى از جهان اگرنه مرا * نگاه داشتى امّيد طوف پيغمبر\r\nمرا زمانه بيفكند تا كه بر دارد * ز خاك لطفِ شهنشاهِ دوستان‌پرور\r\nبهشت خود به در خانه‌ام دوان آيد * اگر روم به در خانهء سرو سرور\r\nشه سرير نبوت محمد عربى * سپهر عالم جان پيشواى جنّ و بشر\r\nخدايگان جهان شاه خطهء ايمان * كه خاك درگهش افلاك راست كُحل بصر\r\nبه پيش لطف عميمش چه بندگى چه گناه * به دوستى سگان درش چه خير و چه شر\r\nبه ياد شكّر لطفش هرآن‌كه زهر خورد * به خاك پاش ، كه يابد به ذوق طعم شكر\r\nكسى كه خوى به ترياك مهر او دارد * ز زهر معصيتش نيست هيچ‌گونه خطر\r\nاگرنه شوق طواف درش بدى خورشيد * عجب عجب كه برون آورد سر از خاور\r\nتو چون لواى شفاعت به محشر افرازى * كه سايه بر سر مردم كنى ز تابش خور\r\nعجب كه سايه به كس افتد آن زمان كز تاب * به سايهء تو خزد آفتاب هم مضطر\r\nعبث . . . « * » شود آفرينش دوزخ * تو گر شفيع شوى بر جهانيان يكسر\r\nشفاعت تو حريص و من اندرين حيرت * كه از شرافت آزادى تو در محشر\r\nندامتى كه بود لازم گنهكاران * مباد زاهد بيچاره را كند مضطر\r\nتو لطف خويش نپوشى و ترسم از شرفت * گناهكار شود در گناه راغب‌تر\r\nچه شد كه رايت علمش گذر كند ز فلك * كسى كه مهر تواش نيست هادى و رهبر\r\nهمان سياه‌گليمست و تيره‌روز چو جهل * بفرض غوطه خورد خصمت ار به چشمهء خور\r\nنسيم لطف تو در باغ اگر وزد شايد * ز سرو و بيد دگر خلق برخورند و ثمر\r\nبر معدل انصاف تو ز غايت صدق * كه هست منطقهء آسمان فضل و هنر \r\n\r\n\r\n","description":"","footnote":"\r\n( * ) نسخه‌ها : عبث مباد شود . . .\r\n","page_name":" 8 ","page_number":24},
  {"content":"\r\n\r\n بود معدل گردون « 1 » ز بس كجى و خلاف * بسان منطقه « 2 » در پيش او گسسته كمر\r\nنه بىعلامت حكمت روان بر آب قضا * نه خود مخالفت قدرت تو حدّ قدر\r\nكمينه امت تو صد چو موسى عمران * كهين غلام جنابت « 3 » هزار اسكندر\r\nعقول كامله را از تو معنى عرفان * نفوس ناطقه را از تو داب خُلق و سير\r\nكمينه پايهء قدر تو موضعى كه ز عجز * بريخت در ره او جبرئيل را شهپر\r\nشبى كه برق تجلى به هفت چرخ زدى * اگر نسوخت چرا شد به رنگ خاكستر\r\nشبى كه آمده‌اى از برش ز كفّ خضيب « 4 » * فلك هنوز ز غم دست مىزند بر سر\r\nفضاى عالم قدس تو عرصه‌ايست كه نيست * در او خيال خرد را مجال راهگذر « 5 »\r\nخوش آن سفر خنك آن راه كز شرف بودى * مسافرش تو و مقصد خدا عروج سفر\r\nدليل جذبه و محمل قطار هفت فلك * پياده شاطر روح الامين براق استر\r\nچسان براق براقى چو باد در جولان * كدام مركب در ره ز برق چابك‌تر\r\nفلك به پيش دُمش گوى در خم چوگان * زمين به زير سُمش گرد در ره صرصر\r\nچنان سريع رجوعى كه هر كجا تازد * درآيد از ره پيش از خط نظر به نظر\r\nخور از مشابهت جبهه‌اش بلند اقبال * مه از مناسبت نعل او بلند اختر\r\nبه زير ران تو آن باد پاى برق دواست * براق نام ولى برق سير و باد سير\r\nفلك ز زير سمش سرشكسته جست برون * از آن بود چو شفق دامن وى از خون تر\r\nسبك‌روى كه نيابد به قدر ذره گزند * چو نور باصره گر جلوه‌اى كند به نظر\r\nگه عروج به معراجت اى شه گردون * ز بس شتاب كه كرد از فلك چو برق گذر\r\nبه غير يك پايش نارسيده بر گردون * كه از نشانهء نعلش هلال مانده اثر\r\nشبى برآمده بر دور آسمان و هنوز * دونده در پى او از شتاب شمس و قمر\r\nگواه سرعت او بس بود شب معراج * كه بازگشت و همان مىتپيد حلقهء در\r\nاگرچه بود بسى تند ليك ماند به‌جا * چو پا نهادى بر لامكان ز روى ظفر\r\nبراق ماند و پر جبرئيل نيز بريخت * به موضعى كه به نعلين پاى رفتى بر\r\nسخن بلند شد اى فكر يك زمان بنشين * به عرض حال بياراى ختم اين دفتر\r\nبزرگوارشها واقفى كه چرخ اثير * چسان به مردم دانا به كينه بسته كمر \r\n\r\n\r\n","description":"","footnote":"\r\n( 1 ) - معدّل گردون ، معدّل النهار ، دايره‌اى فرضى كه كرهء فلكى را به دو نيمكرهء شمالى و جنوبى تقسيم مىكند .\r\n( 2 ) - منطقه ، كمربند ، منطقة البروج ، دايره شكلى از آسمان كه شامل دوازده صورت فلكى ( 12 برج ) است و چنان مىنمايد كه آفتاب در يك سال از اين منطقه مىگذرد و آن در حقيقت مدار حركت انتقالى زمين را به دور خورشيد مشخص مىكند .\r\n( 3 ) - جناب ، درگاه ، آستانهء خانه .\r\n( 4 ) - كفّ خضيب ، ستاره‌اى در صورت فلكى ذات الكرسى .\r\n( 5 ) - راهگذر ، عبور .\r\n","page_name":" 9 ","page_number":25},
  {"content":"\r\n\r\n نهال فضل نمانده به باغ دهر كنون * بفرض مانده اگر هم به‌جا ، نه برگ و نه بر\r\nفلك به دامن محنت نهد به دايگيش * هرآن نتيجه كه زايند مادران هنر\r\nچنين كه مىگزد اطوار مردمى همه را * چنين كه از همه مردم رسد به مرد ضرر\r\nبه ديده داشتن مردمان چنان باشد * كه كس به خانهء خود پرورش دهد اژدر\r\nچه جورها كه نكرد آسمان ز روى نفاق * به اهل فضل ز ابناى انس و جن يكسر\r\nخصوص با من سرگشته كز وفور جفا * نه سر ز پاى كنم فرق و هم نه پا از سر\r\nهزار خار شكسته به پا مرا از جور * گلى به سر زده‌ام تا ز گلستان هنر\r\nز بس گداخته‌ام شخص استخوان شده‌ام * ز جور گردش اين بدنهاد چون مرمر\r\nتوجهى ز سگان درِ تو مىخواهم * كه پشت پاى زنم بر جهانيان يكسر\r\nبه نيم‌جو نخرم مهر آسمان و زمين * گر التفات توام نيم‌جو شود ياور\r\nبه خاكپاى تو سوگند مىخورم اول * كه هست تاج سر سروران ز جنّ و بشر\r\nدگر به سلسلهء فيض ز اول و آخر * برم ز گردون سوگندنامه را برتر\r\nبه صانعى كه ز قدرت چهار مادر را * به صنع خويش بخواباند زير هفت پدر\r\nز ازدواج پس آنگه بهم رسانيده * نتيجه‌اى كه قضا نام كرده نوع بشر\r\nاز آنكه مبدع اشياست سرزد اين حركت * پس آنگهش به ارادات لم يزل ز قدر\r\nبه نردبان تنزل فروفرستاده * كه تا به پلهء آخر نموده جاى و مقر\r\nترقيش چو به معراج قدس فرموده * به پهلوى خودش آورد و كرد پيغمبر\r\nبه ذات واجب و آن اقتضاى هستى عام * به فقر ممكن و آن بودِ از عدم كمتر\r\nبه آن وجود كه سرچشمهء وجود آنست * به آن عدم كه بِاطلاق نام كرده پدر\r\nبه آن مراتب هستى كه از مشيت شد * يكى مقدم ازين و مؤخر آن ديگر\r\nبه آن تجرّد خالص كه عقل را دارد * برى ز شايبهء خسّت مواد و صور\r\nبه عقل نورانى و به نفس روحانى * به صنع جسمانى و به حسن آينه‌گر\r\nبه بىثباتى و سرگشتگى چرخ نهم * به ساده‌لوحى وى از نقوش نفع و ضرر\r\nبه آن احاطهء عامش به عالم اجرام * كه از تصرف وى نيست نيم‌ذرّه بدر\r\nبه چرخ هشتم و آن برجهاى پهناور * كه كُنده‌اى شده هريك به پاى صد اختر\r\nبه آن كواكب سياره كز مكارهشان * به هيچ جاى بجز درگه تو نيست مقر\r\nبه فقر ماه نو آن كو ز مفلسى هر ماه * پى تواضع خورشيد خم نموده كمر\r\nبه سوز عنصر نار آن لطيف گرم مزاج * كه ياد مىدهد از سينه‌هاى پر ز شرر\r\nبه سير باد و سراسيمگى اوضاعش * كه دايمست چو احوال عاشقان مضطر\r\nبه لطف آب و به پاكيزگى گوهر او * كه هست زندگى كائنات را مصدر \r\n\r\n","description":"","footnote":"","page_name":" 10 ","page_number":26},
  {"content":"\r\n\r\n به تيرگىّ و به افتادگىّ عنصر خاك * كه پايمال جهانست و برندارد سر\r\nبه يك وجود و دو عالم سه بعد و چاراركان * به پنج حسّ و به شش جانب و به هفت اختر\r\nبه هشت روضه و نه چرخ و ده مجرد خاص * به نفس ناطقه و پس عرض دگر جوهر\r\nبه خندهء لب جدول به چين ابروى موج * به كوزهء پرِ بحر و به حلق تشنهء بر\r\nبه سبزى چمن و تازه‌رويى گلشن * به تلخكامى حنظل به غُرّت « 6 » نوبر\r\nبه خنده‌هاى گل و گريه‌هاى بلبل زار * به داغ لاله به درد بنفشه از عبهر\r\nبه خوش تبسمى غنچه و به خندهء گل * به تر زبانى سوسن به رنگ نيلوفر\r\nبه چين ابروى دريا و تيره‌روزى ابر * به سركشى شهاب و به طلعت اختر\r\nبه ايستادن ديوار و سرنشينى سقف * به تنگى دل روزن به روگشايى در\r\nبه پنبه‌كارى برف و به شيشه‌سازى يخ * به مهره بازيهاى تگرگ و رقص مطر\r\nبه صبح پرده برانداز و شام برقع پوش * به روز روى سفيد و شب سيه پيكر\r\nبه چرخ‌گردى آه و جهان‌نوردى اشك * به گريه‌هاى شب هجر و ناله‌هاى سحر\r\nبه الفتى كه بود ديده را به خونريزى * به نفرتى كه بود خون ديده را ز جگر\r\nبه رغبتى كه بود زلف يار را به شكن * به خنده‌اى كه بود لعل يار را به شكر\r\nبه آن نگاه كه در نيم‌راه برخوردش * نگاه فتنه برانگيز يار عربده‌گر\r\nبه قطره‌اى كه به مژگان رسيده برگردد * ز بيم عربده‌جويى تندخو دلبر\r\nبه تار رشتهء جانى كه از كشاكش درد * چو سبحه در گرو صد گره بود پيكر\r\nبه لطف عام تو اى شهريار كشور دين * به رحمت تو كه عامست همچو پرتو خور\r\nبه شير بيشهء مردانگى علىّ ولى * كه حفظ دين تو كرده به ذو الفقار دوسر\r\nبه آب گوهر عصمت كه دامن شرفش * ز نسبتت شده درياى يازده گوهر\r\nبه آن دو قطب سپهر امامت از پى هم * به حق تسعهء دوّاره بعد يكديگر\r\nبه حق اول و آخر به ظاهر و باطن * به مبدأ و به معاد و الست تا محشر\r\nبه حق اين همه سوگندهاى خرد و بزرگ * كه عرض آن نفزودت به غير دردسر\r\nكه گر فلك كندم استخوان تن همه خون * وگر به تير شهابم هدف كند پيكر\r\nچو سقف كهنه اگر بر سرم فرود آيد * وگر ببارد سنگ ستاره‌ام بر سر\r\nبه دهر هر سر مويى كه راست يا كج هست * كند به جان منش همچو تير يا چو تبر\r\nبه نيم‌ذره نكاهد به دل هواى توام * به هيچ ره نروم از درت به جاى دگر\r\nچو نيم‌ذره ز لطف توام بود همراه * به زور دست همىبشكنم سر مه و خور \r\n\r\n\r\n","description":"","footnote":"\r\n( 6 ) - غرّت ، غرّه ، ترى و تازگى .\r\n","page_name":" 11 ","page_number":27},
  {"content":"\r\n\r\n چو لطف عام توام در پناه خود گيرد * چه حد كه يك سر مو كم كند ز من اختر\r\nزبان شكوه درازست و طبع شوق فضول * به خلق خويش كه از بلفضوليم بگذر\r\nدرازى سخنم مطلب مرا كم ساخت * ولى چو لطف تو داند نهفتنش بهتر\r\nبريده بود سر رشتهء سخن لطفت * اشاره كرد كه هان راه مدعا بسپر\r\nچنين قصيده غرّا كه سرزد از طبعم * ز من نبود كه لطف تو شد مرا ياور\r\nظهير و انورى استاد طبع من بودند * زدم ز يمن مديح تو تخته‌شان بر سر\r\nكمال فخر همىكرد از طبيعت خويش * كه برده است قسم‌نامه را به گردون بر\r\nرسانده بودم سوگندنامه را به كمال * كه برد لطف تواش يك سپهر ازو برتر\r\nسپهر غاشيه‌ات تا همىكشد بر دوش * قضا به خادميت تا كه هست يار قدر\r\nمخالفان ترا دوش زير بار گناه * موافقان ترا چون قضا ، قدر ياور \r\n\r\n4 در نعت حضرت ختمى مرتبت\r\n\r\n[ چشم دارد بر متاع ما سپهر چنبرى 
  ]\r\n چشم دارد بر متاع ما سپهر چنبرى * يوسف ما بهتر از گرگى ندارد مشترى\r\nچون نباشم داغ گردون من كه عمرى بر دلم * پرتو خور شعلگى كردست و اختر اخگرى\r\nمرهم كافور مه بر زخمم الماسى كند * نور اختر چون كند در ديدهء من خنجرى\r\nچارعنصر ره به من از چار جانب بسته‌اند * كرده تا اين شش جهت بر مهرهء من ششدرى\r\nبا قوىدستى چو گردون كى برآيم در مصاف * من كه پيشم مور مىبندد كمر در لاغرى\r\nنيست چشم مردمى از آسمانم بعد ازين * سفله‌پرور كى تواند كرد مردم پرورى\r\nبىتميزيهاى گردون گر نباشد باورت * نحس اكبر را ببين بر سعد اكبر برترى « 1 »\r\nمردمى با خاك يكسان شد ز بىمهرى دهر * قدر گوهرها شكست اين سفله از بدگوهرى\r\nكارى از جوهر نيايد بعد ازين در روزگار * جوهرى پيدا كند شايد مگر بىجوهرى\r\nجز پشيمانى ندارد قدر كالاى هنر * جز فراموشى ندارد جنس دانش مشترى\r\nمادر دوران ز بىمهرى كه دارد در نهاد * طفل دانش را بريد از شير دانش‌پرورى\r\nآدميت مىجهد زين خلق چون آدم ز ديو * مردمى رم مىكند زين ديو مردم چون پرى \r\n\r\n\r\n","description":"","footnote":"\r\n( 1 ) - نحس اكبر ، سيارهء زحل . سعد اكبر ، سيارهء مشترى . فاصلهء زحل از خورشيد تقريبا دو برابر فاصلهء مشترى از خورشيد است و در نتيجه از مشترى دور تر و بلندتر مىنمايد .\r\n","page_name":" 12 ","page_number":28},
  {"content":"\r\n\r\n اى عزيزان آب عزت نيست جز در چاه دل * يوسفم را كين اخوانست مهر مادرى\r\nتا نگردد كج نگردد كار هيچ انديشه راست * گوى نتوان زد به چوگان تا نباشد چنبرى\r\nدر بزرگى گر كسى آسوده باشد پس چراست * هفت اندام فلك را داغهاى اخترى\r\nاى دل از خواب هوس سر برندارى يك نفس * تا ببينى در ره سيلست قصر قيصرى\r\nبر سرير عزّ دولت چون كند كس خواب امن * تخته « 2 » دارد در پى سر تختگاه سرورى\r\nخاك دارد در دهن اين طمطراق خسروى * باد دارد در درون اين بارگاه سنجرى\r\nچون زنان تا كى توان بودن به زير آسمان * بر سر مردان كند تا چند گردون مِعجرى « 3 »\r\nهمچو نور ديده از خود گر برون آيى دمى * مىتوانى زين حصار شيشه آسان بگذرى\r\nصورت انديشه نيكو مىتراشى در خيال * اى مسلمان‌زاده آخر تا بكى اين بتگرى\r\nتيره شد از گفتگوى چرخ بزم اهل دل * كو فروغ مطلعى چون آفتاب خاورى\r\nهمدمان بازار گرمى دارم از نيك اخترى * عشق دلّالست و از غم هر طرف صد مشترى\r\nشرح حال بىزبانان نيست كار هر زبان * چون قلم نتوان گرفتن اين سخن را سرسرى\r\nاز مساماتش ز حسرت خون ترشح مىكند * نامه‌ام را گر چو برگ لاله درهم بفشرى\r\nعاشق پروانه سوزيهاست امشب شمع و من * جانفشانيها زيان دارم ز بىبال و پرى\r\nمختلف طرزم از ان بينى چو اخگر در برم * گه حرير شعله گه پشمينهء خاكسترى\r\nرو نهم بر داغ عشق و دل نهم بر تيغ ناز * قدر زر زرگر شناسد قدر جوهر جوهرى\r\nشد طلاى دست افشار اخگرم در كف ز بس * گشت مستولى به طبع آتش از اشكم ترى\r\nقدر شمشير ستم را خون من داند كه چيست * شعله را نبود ز روغن چرب‌تر كس مشترى\r\nعاشقم عاشق ولى در طبع معشوق از منست * عشوه را جادو فريبى غمزه را غارتگرى\r\nمىتوانم كرد اگر رنگ محبت نشكند * در لباس عشقبازى جلوه‌هاى دلبرى\r\nچون گل رخسار يارم نشكفد در صد بهار * دست قدرت را گلى در گلشن صنعتگرى\r\nگر زند با جلوهء جانانه‌ام لاف خرام * پاى از اندازه بيرون مىنهد كبك درى\r\nدر هواى روى او دين سبحه اندازد ز كف * پيش تار موى او زنّار بندد كافرى\r\nگرنه از مژگان او تعليم كاوش داشتى * بر رگ دل خارخار غم نكردى نشترى\r\nسينه‌ام چون غنچه صد چاكست و جيبم پاره نيست * چون كنم ، چون گل ندارم دست پيراهن درى\r\nبىپروبالم كنون كو آنكه مىكردى به ناز * همتم بر پيكر سيمرغ عمرى شهپرى\r\nعمرها در جلوه هم‌پرواز عنقا بوده‌ام * مىرمد مورى ز من اكنون ز ننگ همسرى\r\nچون نباشد تيره‌روز من كه بختم مىكند * بر مزاج شعله فايض صورت خاكسترى \r\n\r\n\r\n","description":"","footnote":"\r\n( 2 ) - تخته كنايه از تابوت است .\r\n( 3 ) - معجر ، روسرى ، روىبند زنان .\r\n","page_name":" 13 ","page_number":29},
  {"content":"\r\n\r\n فارغم از زحمت دردسر بال هما * سايهء بخت سيه تا كرده بر سر افسرى\r\nدست آفت بر متاع تيره‌بختى كى رسد * بر كتان نيلى شب مىكند مه گازرى\r\nپيه هستى چون درآيد ز آتش غم درگداز * بر سرين فربهى خندد ميان لاغرى\r\nگر نزاكت دوستى با صد درشتى خوى كن * خار بالين مىكند در باغ گلبرگ طرى « 4 »\r\nگر كنى كسب سبك‌روحى ز گرد راه عشق * مىتوانى همچو رنگ روى عاشق برپرى\r\nگام بشكن تا درين ره گام بتوانى زدن * بگذر از سر گر درين سر منزلت بايد سرى\r\nدرد بسيارست و در پيش منت درمان كمست * هان دواى درد را از درد كمتر نشمرى\r\nهركه را بينى به غير از من فريبى داده است * چرخ با من مادگى كردست و با مردم نرى\r\nكشتزار همتم آب قناعت مىخورد * كرده ز اكسير قناعت خاك در دستم زرى\r\nنعمت الفقر فخرى مىخورم زين خشك و تر * از نوال پادشاه ملك خشكى و ترى\r\nشهريار ملك امكان كش به دار الضرب قدس * نقد هستى كرده بهر سكهء حكمش زرى\r\nمنبرش را كرده ده عقل مجرد پايگى * خطبه‌اش را كرده نُه چرخ مُقرنس منبرى\r\nاحمد مرسل كه در شهراه دين از بهر دل * كرده از هر نقش پا روشن چراغ رهبرى\r\nنخل اقبالش فكنده سايه بر فوق السما * گلبن عدلش دوانده ريشه در تحت الثَّرى « 5 »\r\nخوش‌نشين سايهء عدلش ز ماهى تا به ماه * ريزه‌خوار سفرهء جودش ز بحرى تا برى\r\nجوهر كل كرده جزو دانشش را صفحگى * رشتهء جان كرده حرف حكمتش را مِسطرى « 6 »\r\nبود آدم در نهاد آب و گل پنهان كه كرد * او در ايوان نبوت جلوهء پيغمبرى\r\nبهر وصف قدرش اين طوماردار نُه شكن « 7 » * عمرها پيچيده در خود در هواى دفترى\r\nكشتى هستى ز طوفان بلا ديدى خطر * گر شكوه و شوكت قدرش نكردى لنگرى\r\nاز امانتدارى نور وجودش بر خليل * شد پذيراى مزاج كل طباع آذرى\r\nبا دوال كهكشان هر شب به نام او قضا * طبل نوبت مىزند بر بام اين سطح كُرى « 8 »\r\nهركجا خورشيد رايش پرتو اندازد كند * مرغ زرّين فلك چون مرغ عيسى « 9 » شب‌پرى\r\nمىگريزد در پناه ذرّه خورشيد از حجاب * پرتو رايش كند چون ميل دامن‌گسترى\r\nدرخزد در تنگناى قطره دريا ز انفعال * بحر دستش چون زند موج سخاوت‌پرورى\r\nاز براى زيور ابكار « 10 » جودش آفتاب * مىكند هر صبحدم در كوره كان زرگرى \r\n\r\n\r\n","description":"","footnote":"\r\n( 4 ) - طرى ، تر و تازه ، شاداب .\r\n( 5 ) - ثرى ( ممال ثرى ) ، زمين ، خاك .\r\n( 6 ) - مسطر ، وسيله‌اى بوده براى كشيدن خط راست بر كاغذ ، خطكش .\r\n( 7 ) - نه شكن ، نه فلك تودرتو .\r\n( 8 ) - كرى ، كروى .\r\n( 9 ) - مرغ عيسى ، خفاش .\r\n( 10 ) - ابكار ( ج بكر ) ، دوشيزگان .\r\n","page_name":" 14 ","page_number":30},
  {"content":"\r\n\r\n چون برانگيزد ز بحر كف سحاب فيض جود * قطرهء باران كند در دست سائل گوهرى\r\nخاك خود را زر نمود و از كفش رويى نيافت * در نهاد زادهء دنيا همين بس مدبرى\r\nدر ره قدرش ز پا افتادگان شوق را * نقش پا پهلو به گردون مىزند از برترى\r\nمىكند خضر شميم خُلق او هر نوبهار * در مشام عندليبان بوى گل را رهبرى\r\nبلبل پركنده را بر شاخسار تربيت * بيضهء عنقا نهد در زير بال بىپرى\r\nتيغ بىپرواى شرعش چون برآيد از غلاف * فتنه لرزان مىگريزد در پناه بىسرى\r\nشيشهء مى خورده تا از دست نهيش گردنى * دختر رز را نيارد كرد ديگر چادرى\r\nلطف او ترسم چو دامان شفاعت برزند * دوش بر دوش مسلمانى نشيند كافرى\r\nقوّت دل بين كه در رزم دليران داشتى * پشت بر ديوار حفظش حمله‌هاى حيدرى\r\nآفتاب مدحتش را مطلعى رو داده است * كزويم در دل جوان شد ذوق مدحت‌گسترى \r\n\r\nتجديد مطلع\r\n\r\n[ پيش قصر قدرتت افكنده ناخوش منظرى 
  ]\r\n پيش قصر قدرتت افكنده ناخوش منظرى * چون بنفشه سر به پيش اين گنبد نيلوفرى\r\nاين مُقرنس طاق و الا پشت از آن خم داده است * تا ببوسد آستانت را به رسم چاكرى\r\nدر مسدّس كلبهء اين شش جهت جاى تو نيست * مىكند ذات تو در درياى ديگر گوهرى\r\nآسمان سوراخ سوراخست دايم چون دلم * محفل قدر ترا در آرزوى مجمرى\r\nسخت بودى گر نبودى ذات پاكت در ميان * اينكه مبدا مبدئى كردى و مصدر مصدرى\r\nريگ دشتت آب مىبخشد به لؤلئى عدن * خار راهت باج مىگيرد ز گلبرگ طرى\r\nپيش دستت بحر چون گرداب مىدزدد نفس * پيش جودت مىزند ابر از خجالت بر ترى\r\nسايه پيدا زان نباشد جسم پاكت را كه هست * سايه‌ات پرنورتر از نور شمع خاورى\r\nتا قدم بر تارك افلاك سودى مىكند * خاك پايت تا ابد بر فرق گردون افسرى\r\nكار يك انگشت اعجازت بود شق القمر * شمه‌اى از كار معراجت بود گردون درى\r\nخَرق گردون ممتنع داند اگر نادان چه باك * ممتنع بايد كه يابد كار معجز برترى\r\nمن به برهان مىكنم اثباتِ اين مطلب درست * تا نپندارد كسى كاين هست محض شاعرى\r\nهست ظنّ امتناعِ ذاتى اينجا جهل و بس * خَرق از اعدام آسان‌تر بود گر بنگرى\r\nمنع عادت هست « 11 » و معجز عين خَرق عادتست * كى توان بىخَرق عادت دعوى پيغمبرى \r\n\r\n\r\n","description":"","footnote":"\r\n( 11 ) - خرق گردون امتناع عادى دارد نه ذاتى .\r\n","page_name":" 15 ","page_number":31},
  {"content":"\r\n\r\n هست در حكمت بلى خرق محدِّد « 12 » ممتنع * ليك غير از سطح اطلس را محدِّد نشمرى\r\nدر شب معراج از اطلس فزون‌تر كس نگفت * از احاديث شب معراج دانم مخبرى\r\nيا رسول اللّه خير المرسلين ختم الرسل * اى كه در وصف تو حيران مىشود عقل حرى « 13 »\r\nمن به قدر فهم خود وصف جلالت مىكنم * ورنه مىدانم به قدر از عرض دانش برترى\r\nمن يكى از بندگان خدمت دور توام * گرچه تقصيرات دارم من درين خدمتگرى\r\nگرچه جرم بىحسابم هست ليكن در حساب * پيش عفوت برگ كاهست و نسيم صرصرى\r\nتاب دورى بيش ازينم نيست از درگاه تو * بىلياقت گر به نزديكم رسانى قادرى\r\nدوستدار اهل بيت و عترت پاك توام * ديگرى لايق ندانم در سرى و سرورى\r\nعترت پاكت مرا تا برسرند و سرورند * حاش للّه گر پسندم ديگرى در چاكرى\r\nهركه او بىمهر عترت لاف ايمان مىزند * پيش من فرقى ندارد از جهود خيبرى\r\nلاف عشق و عاشقى فياض و پس صبر و شكيب * عشق اهل البيت اگر دارى ز حسرت خون گرى\r\nعاشقى و دورى از معشوق بىتابى كجاست * عاشقان را صبر از معشوق باشد كافرى\r\nقالب خشكست عاشق را نصيب و چشم تر * دست عاشق تا ندارد دست پيراهن درى\r\nدست بىتابى مبادا كوته از جيب دلم * در محبت كم مبادا يك دم از چشمم ترى \r\n\r\n5 در مدح حضرت محمد ( ص ) و وصف مرقد او\r\n\r\n[ دلا تا چند خود را فرش اين نه سايبان بينى 
  ]\r\n دلا تا چند خود را فرش اين نه سايبان بينى * يكى بر سطح اين كرسى برآ تا عرش جان بينى\r\nسپهرت آشيان آمد تو بر روى زمين تا كى * چو مرغ بال‌وپر بركنده از دور آشيان بينى\r\nبه كنعان تعلق همچو يعقوب از نظر بگذر * كه بىيوسف ستم باشد كه روى اين و آن بينى\r\nنظر بربند تا از هر سر مو ديده‌ور گردى * زبان دربند تا خود هر سر مو را زبان بينى\r\nدو قوّت در نهاد تست ادراكىّ و تحريكى * كه از يك دانش‌آموزىّ و از ديگر توان بينى\r\nدو بال خويشتن كن اين دو قوّت را درين زندان * به پرواز اندر آ تا آشيان خود عيان بينى\r\nتو پُر كم ديده‌اى خود را درون اين قفس ، يك ره * به پرواز آى تا خود را هماى پرفشان بينى\r\nچو مرغ آشيان گم‌كرده از خود در هراسستى * ببينى فرّ خود چون خويش را در آشيان بينى \r\n\r\n\r\n","description":"","footnote":"\r\n( 12 ) - محدّد ، محدّد الجهات ، فلك اطلس ، فلك نهم كه كرهء ارض و افلاك ديگر بدان منتهى شود و آن منتهاى جهات است .\r\n( 13 ) - حرى ، سزاوار ، شايسته .\r\n","page_name":" 16 ","page_number":32},
  {"content":"\r\n\r\n تو كوته‌بين عجايبهاى خلقت را نديدستى * فلك را اين فلك دانى جهان را اين جهان بينى\r\nدر ان وادى كه مردان الهى راه پيمايند * فلك را اندر آن وادى چو گرد كاروان بينى\r\nدرآ در عالم عقلى كه آنجا اين دو عالم را * نبينى هيچ و گر بينى دو پله نردبان بينى\r\nخطوط شش جهت را چون نقط بر يك طرف يا بى * كرات نُه فلك را همچو مركز در ميان بينى\r\nجهانى كاندرو خود را ز هر علت برى بينى * جهانى كاندرو خود را ز هر تهمت امان بينى\r\nجهانى كاندرو گر سنگ يا بى لعل و زر يا بى * جهانى كاندرو گر خار بينى گلستان بينى\r\nبه هر وادى كه بخرامى سراسر كام دل يا بى * به هر موضع كه بنشينى همه آرام جان بينى\r\nنه يك كس را در ان كشور غمى برگرد دل يا بى * نه يك دل را در ان وادى جز از شادى تپان بينى\r\nنه منت بر كسى باشد نه ممنون كسى باشى * درو هر دل كه بينى خون دل خود شادمان بينى\r\nگهى قدّوسيانت ميزبان كام دل باشند * گهى بر خوان خود روحانيان را ميهمان بينى\r\nهم ارواح مقدس را به عشرت ميزبان باشى * هم اشخاص مجرّد را به عزت ميزبان بينى\r\nچو ياد آرى ازين منزل كه بودى روز چند آنجا * به رحم آيد دلت از هركه شاه و شه‌نشان بينى\r\nوزين مهمانى و مهمان‌نوازيهاى اين مردم * چو ياد آرى ز خجلت چون عرق خود را روان بينى\r\nبه مهمانخانهء خاص الهى گر شرف يا بى * ز بس غيرت نمىخواهى كه خود را در ميان بينى\r\nنيابى در ميان خود را ولى كام ابد يا بى * نبينى خويش را ليكن بقاى جاودان بينى\r\nرهى دارى بدان عالم نه بس دور و دراز امّا * نمىخواهى درين عالم كه سود خود زيان بينى\r\nيكى پا بر سر تن نه كه راه جان پديد آيد * به زير پى درآور نفس تا رخسار جان بينى\r\nبه يك گامى كه بردارى به منزل مىرسى ليكن * ضرورت اينكه پيش از راه از منزل نشان بينى\r\nنشان شرعست و ديدن علم و رفتن ترك خود كردن * چو كردى ترك خود خود را دران عالم نشان بينى\r\nبدون شرع و دانش گر درين ره پى سپر گردى * همه دزدان دين يا بى همه غولان جان بينى\r\nعمل بىعلم نبود جز به كام اژدها رفتن * چو بىدانش بود اعمال اژدرها دمان بينى\r\nو ليكن علم را هم بىعمل كامى روا نبود * چسان بينى شجاعى را كه بىتيغ و سنان بينى\r\nچه تيراندازيى آيد از آن پرلاف تيرافكن * كه لافش در ميان اما نه تيرش در كمان بينى\r\nبه قدر آنچه مىدانى عمل كن دانه مىافشان * كه كشت اين جهانى حاصلش را آن جهان بينى\r\nملك از گفته مىزايد بهشت از كرده مىخيزد * قصور و حور و غلمان كِشتهء دست و زبان بينى\r\nشراب ارغوانى دانش و آثار آن يا بى * طعام جاودانى نيت و اخلاص آن بينى\r\nعمل تنها نماز و روزه نبود مرد معنى را * كه اين را حِرز جان يا بى و آن را حفظ نان بينى\r\n. . . « 1 » آوازه خواهى و ز غزا نام و نشان جويى * . . . « 1 » گر دهى يك عمر منت را ضمان بينى \r\n\r\n\r\n","description":"","footnote":"\r\n( 1 ) - آغاز هر دو مصراع افتاده است .\r\n","page_name":" 17 ","page_number":33},
  {"content":"\r\n\r\n عمل باشد تقرّب جستن و فرمانبرى كردن * به هر كارى كه از دانش رضاى حق دران بينى\r\nتو با دست آنچه مىكارى به چشمش آبيارى كن * كه بىآب ار فشانى دانه كشت خود زيان بينى\r\nتواضع كن به مردم با كسان افتادگى پيش آر * كه اين افتادگيها را به گردون نردبان بينى\r\nنماز از بهر آن معراج مؤمن شد كه هر ساعت * نهى سر بر زمين و خويش را بر آسمان بينى\r\nبرون كن از ولايات دل خود كبر و نخوت را * كه با نخوت ملك را همچو ديوى در ميان بينى\r\nبران از ملك تن فرماندهان خشم و شهوت را * كز ايشان شعلهء اين نور قدسى را دخان بينى\r\nبرانگيزد بخارات هوس چون لجهء شهوت * رخ خورشيد جان در گرد ظلمتها نهان بينى\r\nچو درياى غضب گيرد تلاطم كشتى دل را * به گرداب تحير چون دل دوزخ تپان بينى\r\nز اوباش طبيعت آيد آن از فتنه آشوبى * كه ملك سينه ويران‌تر ز حال عاشقان بينى\r\nوزين صحرانشينان هيولى آيد اين جرئت * كه در شهر يقين آشوب تركان گمان بينى\r\nبيا از مادّه بگذر تعلقهاى خواهش را * كه در بازار محشر جمله صورت بر دُكان بينى\r\nز ظاهر پى به باطن مىتوانى برد اگر مردى * كه برهان را چو دريابى ز قرآن ترجمان بينى\r\nاگر خواهى ازين يك پله هم برتر توانى شد * كه ظاهر در حقيقت عين باطن بىگمان بينى\r\nاگر هم درگذشتى زين منازل منزلى دارى * كه عنقا گشته طاوس بقا در آشيان بينى\r\nبهشتى دارى و در دوزخى آسوده حيرانم * كه زر در خانه در خاك و تو گرد كاروان بينى\r\nبهشتى در حقيقت ، خويش را دوزخ نمودستى * درين انديشهء بى جا كه اين يا بى و آن بينى\r\nتعلق بگسل از خواهش كه از دوزخ امان يا بى * نقاب از خود برافكن تا بهشت جاودان بينى\r\nبه بوى گل درين ديرينه خارستان چه مىپويى * سرى در جيب برتا گلستان در گلستان بينى\r\nازين مطمورهء « 2 » فردا و دى گر پا نهى بيرون * ازل را با ابد يك جا دو طفل توامان بينى\r\nگه آهوى ازل را در چراگاه ابد يا بى * گهى گاو زمين در كشتزار آسمان بينى\r\nازين صحراى وحشت روى نه در كوى جمعيت * كه دور افتادگان خويش را يك جا ستان « 3 » بينى\r\nيكى زين ملك خود بينى به ملك بيخودى بگذر * كه اينجا هرچه گم كردى در ان وادى نشان بينى\r\nخليل‌آسا درآ در آتش عشق و تماشا كن * كه خود را هر سر مو همچو شاخ ارغوان بينى\r\nفريبت داده رنگينى ظاهر چشم دل بگشا * كه بر آيينهء جان رنگ اين ظلمت عيان بينى\r\nمشو مغرور آرايش جلا ده چشم معنى را * كه رنگينى ظاهر را نهنگ جانستان بينى\r\nتو ظاهر بين به اين شكل و شمايل مانده در حيرت * چه خواهى كرد اگر روزى جمال جاودان بينى\r\nدرين بيغولهء حسى چه حسن از آب و گل زايد * كه خود را در هوايش هر نفس آتشفشان بينى\r\nگذر در مصر معنى كن كه در هر كوچه از عيشى * متاع حسن يوسف كاروان در كاروان بينى \r\n\r\n\r\n","description":"","footnote":"\r\n( 2 ) - مطموره ، سرداب ، زندان .\r\n( 3 ) - ستان ، به پشت خوابيده .\r\n","page_name":" 18 ","page_number":34},
  {"content":"\r\n\r\n ز حسن معنوى دان پرتوى افتاده بر ظاهر * كه چندين حسن آب و رنگ و بو در خاكيان بينى\r\nبه رنگ لاله و گل در صفاى لعل و گوهر بين * كه آب دست استاد طبيعت را روان بينى\r\nز رنگ‌آميزى حسن گلستان طبيعت دان * كه رنگى بر عذار زادهء دريا و كان بينى\r\nجمال ذاتى نفس نباتى بين و حيوانى * اگر طاوس و طوطى ، گر گل و گر ضميران « 4 » بينى\r\nجمال نفس نطقى جلوه‌گر مىبين و حيران شو * چو ناز و عشوه و غنج و دلال دلبران بينى\r\nوزين يك پرده برتر شو ز حسن نفس كلى دان * كه گردش در فلك يا بى و نور اختران بينى\r\nجمال عقل كلى بر تو ظاهر مىتواند شد * به چشم عشق اگر در وجد و شوق آسمان بينى\r\nتأمل كن به چشم سر جمال لايزالى را * كه عقل كل درو واله چو عقل مردمان بينى\r\nهمه از پرتو انوار حسن لايزالى دان * اگر در خار گل يا بى و گر در جسم جان بينى\r\nندارى چشم معنى بين كه در طومار هر خارى * حديث حسن آن گل داستان در داستان بينى\r\nتو نتوانى شكستن اين طلسم رنگ ظاهر را * مگر در خود ز زور عشق روحانى توان بينى\r\nبه نام عشق مىباشد غريو كوس فتح اينجا * و گرنه مرد عشق آيى درين ميدان هوان « 5 » بينى\r\nچو افريدون عشق آمد به ميدان بر سر مويى * كه بر تن دارى از مردى درفش كاويان بينى\r\nمجردوار پا در كارزار نفس نه كاينجا * ز عريانى بر اسب غازيان برگُستوان « 6 » بينى\r\nفروتن شو به قصد سربلنديها كه از عزت * درين ميدان سرِ افتادگى بر آسمان بينى\r\nتقدم جو مشو ور اتفاق افتد چنان مىكن * كه گر در صدر باشى خويش را بر آستان بينى\r\nسر گردنكشى در خاك مىكن كاندرين مجلس * هميشه دست رد بر سينهء گردنكشان بينى\r\nكدورتهاى دوران را جلاى زنگ دل مىدان * كه صاف آيينه از خاكستر روشنگران بينى\r\nزر ناقص عيارى از گدازى نيستت چاره * چه لازم كاين گداز از انفعال امتحان بينى\r\nغش هستى ببر از نقد خويش امروز اگر خواهى * كه فردا چون طلاى دهدهى « 7 » خود را روان بينى\r\nوجود خود چنين كاندر مكان بستى عجب دارم * كه در خود بال پرواز فضاى لامكان بينى\r\nپرافشانى نيارى در هواى لا زَمان كردن * كه خود را بال‌وپر بربسته در دام زمان بينى\r\nهماى اوج لاهوتند مردان خدا تا كى * تو در ناسوت ، نحس چرخ و سعد اختران بينى\r\nهماى عقل بر سر سايه‌گستر بين چه حالست اين * كه بهر جغد سودا كاسهء سر آشيان بينى\r\nترا لذات عقلى بهتر از لذات جسمانى * كه اين را در تغيّر يا بى آن را جاودان بينى\r\nز راحتها همان بهتر كه بىرنج و تعب يا بى * ز نعمتها همان بهتر كه بىكام و دهان بينى\r\nوجود استخوان دايم به كار از بهر مغز آيد * چه بدبختى تو بىدانش كه مغز از استخوان بينى \r\n\r\n\r\n","description":"","footnote":"\r\n( 4 ) - ضميران ، ريحان .\r\n( 5 ) - هوان ، خوارى .\r\n( 6 ) - بر گستوان ، پوشش اسب و فيل در جنگ .\r\n( 7 ) - طلاى دهدهى ، طلاى كامل عيار .\r\n","page_name":" 19 ","page_number":35},
  {"content":"\r\n\r\n ترا در طاعت حق گر نظر بر حور و غلمانست * عجب دارم كه حسن آفتاب از فَرقَدان « 8 » بينى\r\nبراى قرب شاهانست روى پاسبان ديدن * تو خرسندى ز قرب شه كه روى پاسبان بينى\r\nبه جنت وعده فرمودن ز نقص همت ما دان * كه گلخن گلخنى را به ز باغ و بوستان بينى\r\nبه قدر همت خود هركسى اجر عمل يابد * بهشت و حور عين را تا چسان دانى چسان بينى\r\nز جنت هركسى چيزى تصور مىتواند كرد * يكى قرب و لقا بيند تو لحم و طير و نان بينى\r\nيكى از حور و انس و از فواكه بهره‌اى دانش * تو آنها جمله را سرمايهء فرج و دهان بينى\r\nقياس آن ز معراج پيمبر مىتوان كردن * كه تو عمامه و ريش و ردا و طيلسان بينى\r\nنبينى يك حقيقت را هزاران اسم مىباشد * كه در مفهوم هريك اختلافى در بيان بينى\r\nبه قدر فهمها شد اختلاف نامها زانست * كه در قرآن گهى بر آسمان نام دخان بينى\r\nبه ما بر منت جانست ايزد را زنان دادن * حكيمش روح حيوانى و تو بر سفره نان بينى\r\nبه نزد حكمت‌انديشان معنى در لباس شرع * تجرد را به عريانى محشر ترجمان بينى\r\nسبك‌روحى بود در كار پرواز تجرد را * ترا مشكل كه بار خود ازين اركان كران بينى\r\nاگر بال خود از گرد چهار اركان بيفشانى * به شاخ سدره خود را چون ملايك‌آشيان بينى\r\nچرا دامن ز اركان و ز آثارش نيفشانى * كه اركانست اغلالى كه هم بر كافران بينى\r\nترا فياض پرآشفته‌دل ديدم غمين گشتم * ازين مشتى نصيحت‌گونه كز دل بر زبان بينى\r\nز وعظم بود مطلب نه نصيحت زين نوا سنجى * ولى در دل چو دردى هست بر لب هم فغان بينى\r\nتو اين الفاظ را دودى شناس از عالم معنى * چو آتش در سرا پنهان بود دودش عيان بينى\r\nترا خود نيست اين حالت كه جز محسوس دريابى * و گرنه دايم اين خون از بن هر مو روان بينى\r\nمگو واعظ كه واعظ را نفس افسرده مىباشد * كسى كآغشته در خونش سراپا از بيان بينى\r\nمخوانش ناصح آن از دفتر دل نكته‌پردازى * كه نوك خامه‌اش چون تار مژگان خونفشان بينى\r\nبه تحريك حكيم غزنوى اين ناله‌ها كردم * به آهنگى كه مرغى را به مرغى هم‌زبان بينى\r\nخموشى آن زمان فرضست دانشمند معنى را * كه گر چون جان سبك گويد تو چون جسمش گران بينى\r\nمرا اين گفتگو با مردمان زنده دل باشد * وزين مرده‌دلان زنده مُهرم بر دهان بينى\r\nبه بىدردى قياس دردمنديها چنان باشد * كه خواهى حال طوفان ديدگان را در كران بينى\r\nقياسى مىكنى با حال خود احوال مردم را * تو در آيينه مىبينى كه عالم گلستان بينى\r\nتو خود كآسوده‌اى احوال عالم را چه مىدانى * به حال من ببين تا فتنهء آخر زمان بينى\r\nغزل خواهى دو مصرع از دو بيت خود كنم مطلع * كه روح بلبل شيراز را هم شادمان بينى\r\nتو در آيينه مىبينى كه عالم گلستان بينى * به حال من ببين تا فتنهء آخر زمان بينى \r\n\r\n\r\n","description":"","footnote":"\r\n( 8 ) - فرقد ، گوساله . فرقدان ، دو ستارهء مقدّم تنهء دبّ اصغر .\r\n","page_name":" 20 ","page_number":36},
  {"content":"\r\n\r\n صفات عاشقان آيينهء معشوق مىباشد * مرا پژمرده چون دارى كه خود را باغبان بينى\r\nبه هر ناكس تو قدر عشوه نادان چون روا دارى * نگاهى را كه برق خرمن صد خاندان بينى\r\nتو خسران دو عالم سود عاشق مىتوانى كرد * به يك ديدن كه از سامان ناز خود زيان بينى\r\nبجز حسرت ز ديدار توام مطلب نمىباشد * چه نقصان گر ز ناكامى دلى را كامران بينى\r\nز يمن عشق باهم هم بهار و هم خزان دارم * مژه ابر بهار و چهره را برگ خزان بينى\r\nزبان از گفتگو بستم ولى در شكرِ خاموشى * سر هر موى من با هر سر مو هم‌زبان بينى\r\nفتادم از تردد خود ولى در جستجوى تست * سرشكم را كه بىتابانه هر جانب روان بينى\r\nبه فرمان ايستادستم به خدمت دل نهادستم * چنانم من كه هر طورم كه خواهى آن‌چنان بينى\r\nاگر در ناله برخيزم هواى مهرگان يا بى * وگر در گريه بنشينم بهار ارغوان بينى\r\nچنين نوميد از خويشم كه دشمن را چنان يا بى * چنان امّيدوارستم كه هم خود را چنان بينى\r\nاگر نوميديم از خويش گفتن را نمىشايد * ولى اميدوارى را ز شوقم ترجمان بينى\r\nاميدم سربه‌سر ليكن همه پرواز اميدم * به طوف مرقد پيغمبر آخر زمان بينى\r\nچه مرقد آنكه در رفعت ز چرخش مرتفع يا بى * چه مرقد آنكه در عزت به عرشش توامان بينى\r\nبهار خلد تعبير از هواى صاف او باشد * بهشت عدن را از خاك پاكش ترجمان بينى\r\nچه معنى لوحش اللّه « 9 » با هواى اوست كاندروى * دم جبريل از استنشاق در قالب روان بينى\r\nچه حكمت در هواى اوست ما شاء اللّه از قَدرت * كز آسيبش چو اركان محدِّد « 10 » بر كران بينى\r\nز ديو معصيت كآدم نرست از وى معاذ اللّه * درو گر جا توانى كرد تا محشر امان بينى\r\nمدينه چون تنى دان كش مزاج معتدل باشد * درو اين مرقد پرنور را فايض چو جان بينى\r\nدر ان درگاه از بس سربلنديها به خاكستر * زمينش گر بكاوى تا به مركز آسمان بينى\r\nزمين وى اگرنه آسمانستى بمعنى پس * درو چون آفتاب عالم جان را مكان بينى\r\nمحمد كآفرينش را طفيل هستيش يا بى * وجودش علت ايجاد ملك كن فكان بينى\r\nاگر او ممكنستى پس ميان ممكن و واجب * عجب دارم كه در معنى جدايى در ميان بينى\r\nبود بر خط حكمش سر چه علوى را چه سفلى را * كه او را كاروان‌سالار و عالم كاروان بينى\r\nچه خوش عامست سبحان اللّه اين رحمت چه خلقست اين * كز او با دوست بينى آنچه با دشمن همان بينى\r\nنشست ار بر رخش گرد يتيمى تيره نتوان شد * كه عالم را ازين گرد يتيمى سرمه‌دان بينى\r\nيتيم بىپدر اما پدر مر جمله عالم را * عطوفت بس كه بر عالم ز خلقش رايگان بينى\r\nپدر بر سر نه او را ليك لطف ايزدش بر سر * پدر چكند كسى كش لطف ايزد مهربان بينى \r\n\r\n\r\n","description":"","footnote":"\r\n( 9 ) - لوحش اللّه ( لا اوحشه اللّه ) ، خداى او را وحشت ندهد ( در مقام تحسين و استعجاب آيد ) .\r\n( 10 ) - محدّد - ق 4 / 12 ( ق ، نشانهء اختصارى قصيده ) .\r\n","page_name":" 21 ","page_number":37},
  {"content":"\r\n\r\n نمىبينى به قرآنش كه برهان را خجل يا بى * ز بس در حرف حرف او حقيقت را عيان بينى\r\nنمىخوانى حديثش را كه لب از گفتگو بندى * ز بس درد يقين بىپرده دارى بىگمان بينى\r\nز سلمانش همه علم فلاطون را زبون يا بى * ز مقدادش همه آداب يونان را زيان بينى\r\nبه دورانش هزاران چون ارسطو بىعمل يا بى * به درگاهش هزاران چون سكندر پاسبان بينى\r\nترا با نور قرآنى چه حاجت علم يونانى * تو آتش در نظر دارى و تابش از دخان بينى\r\nكسى با مصطفى گويد ارسطاليس و افلاطون * طلوع آفتاب آنگه تو نور از فرقَدان ( 8 ) بينى\r\nفلاطون عقل مىلافد محمد عشق مىبافد * تو پشت كار اين بنگر كه روى كار آن بينى\r\nترا در عشق مردن به بود از زيستن در عقل * كه اين زنگار دل يابىّ و آن پَرداز جان بينى\r\nترا ذوق شهادت آنكه از دل شعله روياند * كه برق تيغ را شمع مزار كشتگان بينى\r\nز عرفان تا به برهان فرق اگر خواهى چنان يا بى * كه جانان در كنار آنگه تو قاصد در ميان بينى\r\nتو با عشق آى در بازار شرع او كه در هر سو * كه آيى در خرامش جمله صورت در دكان بينى\r\nز خاك طَيبه « 11 » كحل ديده ساز آنگه تماشا كن * اگر خواهى جمال طلعت روحانيان بينى\r\nبه خاك او هم آب خضر ازو لب‌تشنه مىميرد * لبى در بوسه تر كن تا حيات جاودان بينى\r\nمرا اين آرزو عمريست سر بر عرش مىسايد * ولى بر پا همين بند تعلقها گران بينى\r\nتن ار دورست از آن در ، ليك چشم معنوى بگشا * كه روحم را در ان درگاه فرش آستان بينى\r\nتنم از حسرت خاكش درون ديده مىغلطد * چو آن ماهى كه دور از آب بر خاكش تپان بينى \r\n\r\n6 در مدح امير المؤمنين على ( ع )\r\n\r\n[ به مشامم نرسد بوى گلى از چپ و راست 
  ]\r\n به مشامم نرسد بوى گلى از چپ و راست * مگر از زلف كجت سلسله بر پاى صباست\r\nدر چمن بس كه نسيم تو كند غارت هوش * نفسى بوى گل از جا نتواند برخاست\r\nحسن را اين همه سامان كه ز روى تو فزود * بر پريشانى گل گريهء شبنم بيجاست\r\nسرفرازى ز قدرت رتبهء ديگر دارد * سرو و شمشاد گر از پاى نشينند رواست\r\nخاطرم جمع شد از دغدغهء مرهميان * كه سر زلف تو بر داغ دلم غاليه‌ساست\r\nنمك زهر به زخم جگرم باد حرام * حسرتش گرنه به شمشير تو خميازه‌گشاست\r\nگيسوى حور كند جذب به تقريب عبير * گر غبارى ز سر زلف تو در خاطر ماست\r\nدر سر كوى تو كارش همه شب قطره ز نيست * اشك را گرچه ز خون جگرم پا به حناست \r\n\r\n\r\n","description":"","footnote":"\r\n( 11 ) - طيبه ، نام مدينهء منوره .\r\n","page_name":" 22 ","page_number":38},
  {"content":"\r\n\r\n شده عمرى كه ز كم‌مايگى خون جگر * قسمت اشك من از آبله‌هاى كف پاست\r\nبس‌كه افتادهء كوى تو شدم رشك برم * به غبارى كه ز راه تو تواند برخاست\r\nطبع شوخ تو گر از مطلع اول نشكفت * مطلع ديگرم از پردهء دل جلوه‌نماست \r\n\r\nتجديد مطلع\r\n\r\n[ در چمن پيش لبت وانشد ار غنچه رواست 
  ]\r\n در چمن پيش لبت وانشد ار غنچه رواست * كه ز سامان جمال تو چمن تنگ فضاست\r\nمىتواند به دلم شيوهء استغنا داد * آنكه سر تا قدمت را به تغافل آراست\r\nدلبران عذر ستم خود طلبند از عشاق * تو جفايى كه كنى عذر مرا بايد خواست\r\nمىتوان چارهء ناز تو به استغنا ليك * نگذارد به خودم دل ، چه كند عشق بلاست\r\nمايل جنگى و از طرز نگه معلومست * تشنهء خونى و از رنگ تغافل پيداست\r\nرو ترش كردنت از ناز برد غصه ز دل * گره چين جبينت گره عقده‌گشاست\r\nنه همين حسرت پيكان تو در دل گرهست * در دل از جوهر شمشير توام آبله‌هاست\r\nگفته‌اى در حق من حرف رقيبست صواب * اين صوابيست كه در سرحد اقليم خطاست\r\nجرم اگر خواستن تست گنهكار بسيست * اين قدر فرق ميان هوس و عشق كجاست\r\nروزى از خوان غمم هيچ مكرر نرسد * كه مراد مادر طالع همگى نادره‌زاست\r\nپردهء چشم گر از سرمه گشايد شايد * كه نگاه تو ز كار دل من پرده‌گشاست\r\nمنت نيش غمم بر دل و جان بسيارست * كه به عشق تو مرا چهرهء داغى آراست\r\nعرض حسن تو ز تكرار مطالع غرضست * مهر هر روز در اقليم دگر جلوه‌نماست \r\n\r\nتجديد مطلع\r\n\r\n[ جلوه‌ات دوش كه سامان چمن مىآراست 
  ]\r\n جلوه‌ات دوش كه سامان چمن مىآراست * پيش شمشاد قدت سر و نشست و برخاست\r\nسايهء سرمه ز نامحرمى آنجا نفتد * كنج چشمت كه حرمگاه عروسان حياست\r\nحسرت شوق به انداز « 1 » گريبان نرسد * سخن عقده‌گشايى تو دربند قباست\r\nهركه درد تو به‌اندازهء طاقت خواهد * پس از آن درد نبيند كه سزاوار دواست\r\nطور او وقت تجلّى ببرد صبر از دست * ضبط دل با تو نه در حوصلهء طاقت ماست\r\nعاشقان گرد ره وعدهء خوبان مخوريد * نامهء وصل بتان بر پر سيمرغ وفاست \r\n\r\n\r\n","description":"","footnote":"\r\n( 1 ) - انداز ، قصد و ميل .\r\n","page_name":" 23 ","page_number":39},
  {"content":"\r\n\r\n اگر از راست نرنجد دل بىحوصله‌ام * حدّ عشق من و حسن تو كجا تا به كجاست\r\nعشقم از هرچه توان گفت فزونست ولى * مىتوان خواست ترا درخور حسنى كه تراست\r\nبا چنين حسن مكن منع من از خواهش خويش * كه ترا ديدن و عاشق نشدن كار خداست\r\nابر را مايه ز درياست ولى چشم مرا * مژه ابريست كه سرمايه ده صد درياست\r\nهريك از ديده جدا خون دلم صرف كنند * غلطست اينكه اگر كيسه جدا كاسه جداست\r\nپنبه در گوش نه اى گمشدهء وادى عشق * آنكه ره مىزند اين قافله را بانگ دراست\r\nهرچه با خسته دلم غمزهء بىرحم تو كرد * نگه گوشهء چشمان تو عذر همه خواست\r\nعمرها از تو به دل تخم وفا كاشته‌ام * آنچه برداشته‌ام حاصل ازين كشت بلاست\r\nپختگى دل به جفاى تو نهادن بودست * آنچه مىسوزدم اكنون طمع خام وفاست\r\nگرچه ناكام توام شادم ازين كز دو جهان * به ولاى شه مردان دل من كامرواست\r\nشه اقليم ولايت على عاليقدر * كه بر آيات جلالش در جهان تنگ فضاست\r\nكبريايش چو درآيد به تجلى صفات * وحدت از كثرت انديشه فتد در كم و كاست\r\nخويش را در بغل قطره نهان مىخواهد * در مقامى كه كفش قطره‌فشان بر درياست\r\nبحر از خجلت دستش به عرق مىآيد * قطره را كى سروسامان شكوه درياست\r\nمهر در پيش رخش دست نهد بر سر چشم * ذره را تاب نظربازى خورشيد كجاست\r\nجوهر كل نگشايد گره پيشانى * تا شنيدست كه او نايب تقدير قضاست\r\nاين خدا داند و آن نايب تقدير خدا * كفر را بر سر اين مسئله با دين غوغاست\r\nنه فلك نقطهء موهوم نمايد به نظر * در بر قصر جلالش كه جهان تنهاست\r\nقدرش آنجا كه زند خيمه به صحراى ظهور * عرش را جا ز ادب در پس ديوار خفاست\r\nبا تمناى عطاى كفش از گوهر كام * دامن فقر گران‌مايه‌تر از جيب غناست\r\nقبهء بارگه اوست كه از رفعت شأن * چرخ را در كنف سايهء ديوارش جاست\r\nسايهء بام وى آخر به سر چرخ فتاد * بيضهء جغد ببينيد كه در ظل هماست\r\nنه كنون شد شرفش قافله‌سالار وجود * قدرش از روز ازل سلسله جنبان قضاست\r\nچرخ اگر كوى تو با كعبه شود مشتبهش * بىتميزيست كه نشناخته دست چپ و راست\r\nبر در كعبهء كوى تو همان قبلهء خلق * كه درو حلقهء در حلقهء چشم بيناست\r\nمن در حلقه به گوشى زنم و در رشكم * كه به گوش فلك آوازهء اين حلقه رساست\r\nخون لعل از رگ كان نشتر جود تو گشود * بس كه از رشك عطاى تو تپش در اعضاست\r\nدر زمان كف دُربار تو از دعوى جود * خاك در كاسه تر از كان ز خجالت درياست\r\nآب شمشير تو از تشنگيش نرهاند * مرض دشمن جاه تو مگر استسقاست\r\nبرق شمشير تو هرگه جهد از ابر غلاف * لشكر خصم ترا وعدهء باران بلاست \r\n\r\n","description":"","footnote":"","page_name":" 24 ","page_number":40},
  {"content":"\r\n\r\n دشمن جاه ترا راه عدم گم نشود * كز دم تيغ كجت جادهء گم دارد راست\r\nجوهر تيغ تو در بيضه سمندر دارد * زان در آتشكدهء تيغ شرربارش جاست\r\nشعلهء قهر خدا خصم تو در تيغ تو ديد * به يداللّهيت اقرار اگر كرد بجاست\r\nتا نشد تيغ تو كج راه خدا راست نشد * ابروى تيغ تو در وادى دين قبله‌نماست\r\nدوستان شعلهء تيغ تو نبينند به خواب * التفات دم تيغ تو نصيب اعداست\r\nبيضهء جوهر تيغت چو دهد جوجهء مرگ * آبش از خون سر دشمن و از مغز غذاست\r\nوعده‌هايى كه به پيكان تو كردست اجل * نرسد تا به دل خصم تو كى گردد راست\r\nبه رسالت نرود جز به سوى سينهء خصم * بسته بر بال‌وپر تير تو مكتوب فناست\r\nگو زره چشم مكن سخت كه رد نتوان كرد * سخن تير تو در حق عدو حكم قضاست\r\nسخنش سخت اثر در دل بدخواه تو كرد * ناوك خصم فريب تو زبانش گيراست\r\nهردم از كوتهى بخت چرا مىنالد * سر خصمت كه به فتراك كمند تو رساست\r\nنيزه در گوش سمند تو ندانم كه چه گفت * كه جدا هر سر موييش به شوخى برخاست\r\nآن سبك‌رو كه چو در ديده نهد پا گويى * كه در آيينهء دل صورت جان جلوه‌نماست\r\nگرم‌سيرى كه چو گردن به عنان بار نهد * آنچه بر خاطر گردش نرسد باد صباست\r\nشوخ چشمى كه ز آسيب تنك چشمى او * دست بر پشت وى آن كس كه رسانيده فناست\r\nندهد تن به تماشا كه چو آهوى نگاه * مژه تا بازگشايى ز نظر ناپيداست\r\nتوسن عمر اگر سرعت ازو وام كند * خضر را عمر ابد مايهء يك عهد صباست\r\nمضطرب چون نشود گاه سبك‌خيزى او * سُم او خاره و ميدان فلك پرميناست\r\nميخ در چشم هلال ار كند از نعل سزد * دست و پايى كه ز خون شفقش رنگ حناست\r\nاين‌چنين كز دو جهان رفته روا دانستم * كه ز يكرنگى نعلش مه نو نيم رواست\r\nنبود در ضرر از آتش و آبش كه چو باد * گذرش گاه بر آتشكده گه بر درياست\r\nبر سرش شعله صفت دستهء كاكل گويى * طرّهء دود پريشان شده در دست صباست\r\nباد آهى شود آشفته مگر جوى كسيست * به نگاهى جهد از جاى مگر رنگ حياست\r\nزين به پشت وى از آراستگى چون طاوس * دو ركاب از دو طرف حلقهء چشم عذراست\r\nدُم از آشفته سرى موى سر مجنونست * يال در سلسله‌بندى سر زلف ليلاست\r\nجعد يال از دل سودا زده اندوهبرست * گره موى دُم از رشتهء جان عقده‌گشاست\r\nبه گه جلوه‌گرى كاكل آشفتهء او * سر خط زلف پريشان عروسان ختاست\r\nجلوه‌اش در جگر كون و مكان رخنه‌فكن * وز دل فتح و ظفر شيههء او زنگ‌زداست\r\nچشم نصرت همه بر نقش پى اوست بلى * صورت فتح در آيينهء نعلش پيداست\r\nزنگ اگر از دل ايام برد جا دارد * گرد راهش كه بر آيينهء خورشيد ضياست \r\n\r\n","description":"","footnote":"","page_name":" 25 ","page_number":41},
  {"content":"\r\n\r\n كس نديدست چو او ديده مگر همت تو * كه به يك گام تواند ز دو عالم برخاست\r\nاى بليغى كه نشد لفظ تو تا زيب سخن * معنى پرده‌نشين چهره نيارست آراست\r\nدر مذاق فصحا طعم سخن بىمزه است * تا نكرد از نمك لفظ فصيحت مزه راست\r\nگوهر لفظ تو سيراب به نوعيست ز فيض * كه چو امواج درو فوج معانى بشناخت\r\nبه كلام تو بسنجند كلام دگرى * كه به درياى سخن گوهر لفظت يكتاست\r\nفكر ارباب سخن گرچه بلندست ولى * نسبت سحر به اعجاز كجا تا به كجاست\r\nشب‌چراغيست كلام تو كه از پرتو آن * گوش چون ديده به اسرار معانى بيناست\r\nمىزند جوش ز گوش دل من چشمهء نوش * كه ز شيرينى لفظ تو پر از شهد صداست\r\nدفترت طرفه سواديست در اقليم سخن * كز دم عيسى و آب خضرش آب و هواست\r\nخطّهء فيض كه در سايهء سرچشمهء آن * عمرها شد كه خضر منتظر آب بقاست\r\nسرخط مِسطر « 2 » او جدول فيضست روان * عوض ريگ درو گوهر معنى پيداست\r\nحلقهء حرف كجش را دو جهان حلقه به گوش * در كف پير خرد هر الف او چو عصاست\r\nحلقهء ميم چو لعل لب خوبان به مزه * همچو ابروى بتان دايرهء نون به اداست\r\nسرمهء چشم جهان‌بين مضامين دقيق * خط و خال رخ خوبان معانىِ رساست\r\nابجد علم به تعليم خدا كرده روان * فطرتت كو به دبستان ازل . . . « 3 »\r\nعقل كل در كف او لوح الفبا بودست * طفل طبعت چو دبستان ازل مىآراست\r\nقلم عقل تو را صفحهء مشقى نشود * عقل اول كه كهن نسخهء تصوير فضاست\r\nتاب خميازه به آغوش دهد علم دو كون * هركجا كنه تو در حوصله سنجى برخاست\r\nدرك كنهت نشود دست‌زد فهم كسى * اين عروسيست كه در حجله‌گه علم خداست\r\nحسرت مرقد پاك تو دلم مىسوزد * كه در ان روضه مرا نقد جهان بر كف پاست\r\nحبّذا روضهء پرنور كه در سايهء آن * مىتوان ديد كليد در فردوس كجاست\r\nمهر اگر تيره شود شمع شبستانش هست * گر فتد چرخ ز پا قبهء او پابرجاست\r\nخادمش شمع به كف شام چو آيد بيرون * عَلَم صبح تو گويى كه ز مشرق برخاست\r\nهر طرف بال‌وپر سوخته افتد ز فلك * چون ز نو خادم او چهرهء شمعى آراست\r\nدود اين شمع چو از دور عيان ديد كليم * در شك افتاد كه از طور چراغى برخاست\r\nعرش و كرسى چو فلك گرد سرش مىگردند * دل خورشيد ز قنديل زرش خون‌پالاست\r\nمهر را دعوى هم‌چشمى شمعش مرضست * چرخ را همسرى دود چراغش سوداست\r\nقدر اين قبه بلندست به حدّى كه به جهد * سر انديشه به فتراك درش نيم رساست \r\n\r\n\r\n","description":"","footnote":"\r\n( 2 ) - مسطر - ق 4 / 5 .\r\n( 3 ) - ناخوانا .\r\n","page_name":" 26 ","page_number":42},
  {"content":"\r\n\r\n به فريب چمن خلد ز دستش ندهم * گر ز راه تو مرا آبله‌اى بر كف پاست\r\nحرف عشق تو مرا وِرد زبانست و دلست * چه غم ار طاعت من جمله ازين شغل قضاست\r\nگرچه از ذرّه كمم در دو جهان ليك چه غم * كه دل از مهر توام ذرّهء خورشيدنماست\r\nقد خميد از غم عشق تو و شادم كه مرا * در همه عمر همينست نمازى كه مراست\r\nشكوه پيش تو ز بىمهرى گردون نكنم * كاين غباريست كه از راه تو روزى برخاست\r\nبستهء كام نيم پيش تو با دعوى عشق * كه به ناكاميم اينك ز تو صد كام رواست\r\nبس بود از توام اين كام كه روزى شنوم * از زبان تو كه فياض سگ كوچهء ماست\r\nحلقهء بندگى تست به گوشم ز ازل * از سر زلف تو در گردن جان سلسله‌هاست\r\nسگ زنجير توام با كه زنم لاف وفا * كار در دست توام از كه شود كارم راست\r\nدستگير دو جهانىّ و من افتاده ز پا * اگرم دست نگيرى نتوانم برخاست\r\nعرض ناكرده كنم شرح تمناى تو طى * كه ازين فرض‌ترم گاه سخن عرض دعاست\r\nتا بود ناصيهء صبح درخشان از نور * تا ز آيينهء شب صيقل مه زنگ‌زداست\r\nصبح احباب بدين مژده فروزان بادا * كه مهروى تو مهتاب كتان اعداست\r\nورد شام و سحرم شغل دعا گويى تست * تا ز سيماى سحر رنگ اجابت پيداست \r\n\r\n7 در مدح مولى الموالى على ( ع )\r\n شهيد عشق تو آيد به ياد جانش و لرزد * كند خيال خدنگ تو استخوانش و لرزد\r\nمريض عشق ترا تا ز درد خسته نگردد * اجل به بالين آيد به قصد جانش و لرزد\r\nبه خاك كشتهء خود گر كنى گذر ز ره ناز * ز شوق زنده شود جان ناتوانش و لرزد\r\nقتيل تيغ نگاه تو از سياست خويت * نفس برون رود از قالبِ تپانش و لرزد\r\nز بس كه مضطرب از تن برون رود ننشيند * به شاخ سدره خجل جان كشتگانش و لرزد\r\nخط نگاه ز رويت به ديده مضطرب آيد * بسان دزد كه دريافت پاسبانش و لرزد\r\nغمت جدا ز دلم مضطرب بود چو دل من * بسان مرغ كه گم كرده آشيانش و لرزد\r\nغمت گذاشت دلم را و شد ز بىكسى از خود * چو رهروى كه گذارند كاروانش و لرزد\r\nز بس كه گشته سراپا پر از جراحت تيغش * دلم ز بيم كند ياد ابروانش و لرزد\r\nنگاه او چو كشد از نيام تيغ سياست * اجل ز بيم زند دست بر عنانش و لرزد\r\nهوس‌نگارى شوقم به دست و خامهء حسرت * خيال بوسه كند نقش بر لبانش و لرزد \r\n\r\n","description":"","footnote":"","page_name":" 27 ","page_number":43},
  {"content":"\r\n\r\n خيال بوسهء آن لب به دل چگونه نگارم * كه مىبرد لب من نام آستانش و لرزد\r\nچگونه در كمر آرم دو دست شوخ‌وشى را * كه زلف خيره كند دست در ميانش و لرزد\r\nز هيچ خامه كند مانى تصور و آنگه * به لوح ذرّه كشد صورت دهانش و لرزد\r\nچنان فكنده به خواريم كافرى كه ز بيمش * فلك لقب كندم خاك آستانش و لرزد\r\nنظر به سوى من افكند و مضطرب شدم از بيم * چو بسملى كه نمايند قصد جانش و لرزد\r\nچنان كه دل ز جفاهاى آن ستمگر بدخو * به ديده جاى دهد ناوك سنانش و لرزد\r\nسزد اگر كه برم شكوه از غمش به جنابى * كه پير چرخ كند ياد امتحانش و لرزد\r\nعلى عالى آن كو ز شرم بىادبيها * فلك به ديده كشد خاك آستانش و لرزد\r\nبلندرتبه شهى كز علوّ قدر نمايد * فلك گدايى رفعت ز آستانش و لرزد\r\nحريم روضهء او گلشنيست در خور شأنش * كه چرخ نام كند روضهء جنانش و لرزد\r\nكمينه كوچهء شهر جلال اوست طريقى * كه عقل نام كند راه كهكشانش و لرزد\r\nبه ميهمانى خدّام او قضا ز خجالت * فرستد اطلس چرخ از براى خوانش و لرزد\r\nبه مكتب ادبش بار اگر دهند خرد را * چو طفل لوح به كف گيرد از بنانش و لرزد\r\nبه گاه معركه آن شيرافكن از دم تيغى * كه مهر ياد كند تيغ خون‌فشانش و لرزد\r\nاگر به موج كند آفتاب نسبت تيغش * ز بيم آب شود جمله استخوانش و لرزد\r\nچو باد قهرش در معركه به جلوه درآيد * چو بيدِ تر شود اعضاى دشمنانش و لرزد\r\nچو آتش غضبش برفروزد از پى كينه * سپندوار زمين خيزد از مكانش و لرزد\r\nز مشت خار و خس استخوان دشمن جاهش * ز بيم كينهء او خاست دودِ جانش و لرزد\r\nسمند عمر خرامش چه تند و سركش و شوخست * كه مىفرستد نعل مه آسمانش و لرزد\r\nزمين ز سخت سُميهاى او چو زلزله گيرد * جهد ز زير سم سخت خون‌فشانش و لرزد\r\nبه همعنانى او جبر اگر كنند صبا را * دهد ز روى ادب بوسه بر عنانش و لرزد\r\nبه گاه پويه چو خواهد كه در ركاب وى افتد * به لب رسد ز دويدن زمانه جانش و لرزد\r\nچو در جلو فكند سرعتش سپهر برين را * ز پى بماند چون گرد كاروانش و لرزد\r\nبه پاى پويه اگر با زمانه‌اش بدوانند * فتد ز پى به دو گام ابرشِ « 1 » زمانش و لرزد\r\nفلك بلرزد بر وى چو دود بر سر شعله * چو گرم‌پويه شود يك‌يك استخوانش و لرزد\r\nز مطلع دگرم روى صفحه نور گرفتست * كه آفتاب قسم مىخورد به جانش و لرزد \r\n\r\n\r\n","description":"","footnote":"\r\n( 1 ) - ابرش ، اسب سياه و سپيد . زمان ( زمانه ) به ابرش تشبيه شده به مناسبت سپيدى روز و سياهى شب .\r\n","page_name":" 28 ","page_number":44},
  {"content":"\r\n\r\n\r\nتجديد مطلع\r\n\r\n[ كند سپهرِ خم انديشهء كمانش و لرزد 
  ]\r\n كند سپهرِ خم انديشهء كمانش و لرزد * شعاع مهر تصور كند سنانش و لرزد\r\nبه ياد رستم اگر زور بازوى تو درآيد * چو چله بند شود تير در كمانش و لرزد\r\nاگر تصور قهرت كند ز بيم مكافات * فلك ز ياد برد كين اين و آنش و لرزد\r\nبفرض مغرب اگر ياد هيبت تو نمايد * چو لقمه بند شود مهر در دهانش و لرزد\r\nفصيح ناطقه گر چاشنى لفظ تو يابد * سخن گره شود از شرم بر زبانش و لرزد\r\nنظر به كلك تو گر افكند عطارد گردون * عرق كند قلم از شرم در بنانش و لرزد « 2 »\r\nفلك چه هيبت ازو در دلش قرار گرفتست * كه چون غبار نشيند بر آستانش و لرزد\r\nچو خصم شعلهء شمشير او ز دور ببيند * نفس چو دود برآيد ز بيم جانش و لرزد\r\nكجا امان كه گريزد ز پيش تيغ تو دشمن * بلى گريزد از كالبد روانش و لرزد\r\nز بس كه در دل دشمن مهابت تو نشيند * فتد به قعر جهنم تن تپانش و لرزد\r\nشها به مدح تو فياض نكته‌سنج غيوريست * دُر نثار دهد انجم آسمانش و لرزد\r\nصبا چو بوى مديح تو بشنود ز كلامش * كند نفس‌نفس از ذوق گل‌فشانش و لرزد\r\nبه باغ بلبل اگر نكته‌اى ازو بسرايد * هزار بوسه زند غنچه بر دهانش و لرزد\r\nولى به پيش تو از خجلت آن‌چنان شده عاجز * كه آب گشته ز شرم تو استخوانش و لرزد\r\nچو عاشقى كه به معشوق درد دل كند از شوق * هزار نكته گره گشته بر زبانش و لرزد\r\nببين به مهر نهانش مبين به جرم عيانش * كه آب كرده نهان خجلت عيانش و لرزد\r\nهميشه تا كه بود بيد در كنارهء بستان * خجل ز قامت شمشاد نوجوانش و لرزد\r\nبود چو قامت شمشاد راست كار حبيبت * چو بيد خصم ترا باد سست جانش و لرزد \r\n\r\n8 در منقبت امير المؤمنين على ( ع )\r\n\r\n[ اگرم نه عافيت غمت رقم خلاصى جان دهد 
  ]\r\n اگرم نه عافيت غمت رقم خلاصى جان دهد * كه مرا ز كشمكش بلا و غم زمانه امان دهد ؟\r\nنرهد به كشتن اسير تو ز بلا و محنت زندگى * كه تو مىكشىّ و نگاه تو به تن شهيد تو جان دهد \r\n\r\n\r\n","description":"","footnote":"\r\n( 2 ) - عطارد را دبير فلك گفته‌اند .\r\n","page_name":" 29 ","page_number":45},
  {"content":"\r\n\r\n ز نگاه گرم تو رنگ من پرد ار ز چهره عجب مدان * كه نگاه رنگ پران تو به چمن نويد خزان دهد\r\nتو عنان كشيده كنى نگاه و دو عالم از تو به خون دل * چه شود دمى كه نگاه تو به سمند غمزه عنان دهد\r\nتو به وعده مىدهيم فريب و من از نهايت سادگى * به سراب برده‌ام اين گمان كه به تشنه آب روان دهد\r\nنگهت نهفته به من رسيد و ز ننگ كشتن من گذشت * به اجل كه داشته اين گمان كه بگيرد آنگه امان دهد\r\nتو ستم زياده ز حد كنىّ و دلم زياده ز حد تُنُك * مگر آنكه داده جفا ترا به من از تو تاب و توان دهد\r\nغم ناتوانى من نمىخورى و ندانم ازين سپس * كه تواند آنكه چو من قرار ستيزهء تو به جان دهد\r\nنه غم ترا گذرى ز من نه شكيب را نظرى به من * كه محبت تو ز جان من همه اين برد همه آن دهد\r\nنگهت به من گه بيخودى بود آن‌چنان‌كه كسى به مست * كه بود گران سرش از پيالهء باده رطل گران دهد\r\nدل قمريان به روش نمىرود اى صنم به چمن درآ * كه خرام تو روشى ز جلوه به ياد سرو روان دهد\r\nكُشدم ملامت زندگى پس ازين ز غصه خوش آن زمان * كه براى كشتنم ابروى تو به غمزهء تو زبان دهد\r\nنگه ستيزه‌گرِ تو رسم نوى نهاده به دلبرى * دل مردمان برد آشكار و به طرهء تو نهان دهد\r\nكه به خسرو آورد اين خبر كه به ياد يار تو كوه‌كن * لب بيستون مكد از هوس دم تيشه بوسد و جان دهد\r\nدل من به پرورش تو داده ز ديده خون جگر برون * چه گمان كه نخل اميد من هرآنچه خورده همان دهد\r\nز كمند طرهء پرشكن تو تابم آن قدرى نماند * كه به گاه جلوه نهان قامت تو به موى ميان دهد\r\nز كمان ناز تو تير غمزه نشانه‌اى چو طلب كند * همه جاى اشارهء ابروى تو به جان خسته نشان دهد \r\n\r\n","description":"","footnote":"","page_name":" 30 ","page_number":46},
  {"content":"\r\n\r\n نگهت به من نفتد مگر كه ستم به ناز تو گفته است * كه به ناوك تو قرار چله‌نشينى چو كمان دهد\r\nبه ديار عشق پرير خان سود آن كند كه زيان كند * چه خوش آن زمان كه غم تو آيد و سود من به زيان دهد\r\nنرسم به كام دل ار ز وصل تو دلخوشم كه مراد من * همه را به رغم فلك بود كه شه زمين و زمان دهد\r\nشه بحر و بر علىّ ولى كه كف كفايت جود او * شكم گرسنهء آز را ز عَناى « 1 » فاقه امان دهد\r\nنظر عنايت و لطف اگر به غبار رهگذر افكند * نبود عجب كه غبار ره اثر نسيم جنان دهد\r\nچه عجب به شعله اگر دهد نگهش طراوت شاخ گل * چه عجب كه فيض نسيم گل نظرش به طبع دخان دهد\r\nچو رسد ز صرصر قهر او اثرى به گلشن جاودان * به گل هميشه بهار او اثر سموم خزان دهد\r\nدهدار به جنبش آن رضا و به منع اين كند اقتضا * به زمان درنگ زمين دهد به زمين شتاب زمان دهد\r\nدل غنچه را نظر عنايتش از نفس خفقان برد * دم صبح را اثر نگاه مهابتش خفقان دهد\r\nز مفاصل فلك امتناع نواهيش حركت برد * به رگ و پى زمى « 2 » امتثال اوامرش جريان دهد\r\nنظر حمايت او ز چهرهء زرد خور يرقان برد * نگه سياست او به لالهء سرخ‌رو يرقان دهد\r\nپرد ار به بال‌وپر هواى تو مرغ دل عجب نبود * كه غبار را ز متانت تو وقار كوه گران دهد\r\nز مهابت تو اشارتى چو رسد به جلوه عجب مدان * كه جبال را كَند از زمين و به جلوه چو ريگ روان دهد\r\nاگر از عبير غبار كوى تو آب روى چمن شود * نفس صبا بمناسبت لب غنچه بوسد و جان دهد \r\n\r\n\r\n","description":"","footnote":"\r\n( 1 ) - عنا ، رنج .\r\n( 2 ) - زمى ، زمين .\r\n","page_name":" 31 ","page_number":47},
  {"content":"\r\n\r\n نفتد به ناصيه بحر را دگر از مضايقه موج چين * گرش از رواشح « 3 » دست خود كرم تو ريزهء خوان دهد\r\nنرسد ز سنگ‌دلى جراحت كاوشش به جگر دگر * اگر از فواضل جود خود كرمت وظيفهء كان دهد \r\n\r\n9 در منقبت امير المؤمنين على ( ع )\r\n\r\n[ اى لعل گرفته ز تكلم به گهر بر 
  ]\r\n اى لعل گرفته ز تكلم به گهر بر * وين كان نمك را ز تبسم به شكر بر\r\nدارم چو دلت دوست‌تر از جان و ندارم * آن بخت كه چون جان كشمت تنگ به بربر\r\nهرگاه كه بىروى تو در آينه ديدم * آيينه گرفتيم چو خورشيد به زر بر\r\nدر زمرهء عشاقِ پريشان سرو سامان * جز زلف ترا دست كه داده به كمر بر\r\nعشق تو ز افسون خرد باك ندارد * كس رد نكند تير قضا را به سپر بر\r\nدر سلسلهء سوخته‌بختان پريشان * جز خال كه افتاد ترا سوخته در بر\r\nسوى تو كه ديدست كه از شرم كشيدست * گلبرگ ترت را ز عرق ژاله به بربر\r\nدرياست كه پيچيده به هم قطرهء اشكم * طوفان كه نهفتست به اين ديدهء تر بر\r\nگر شعله كشد دود ز آتشكده خيزد * اين دوزخ پيچيده به طومار شرر بر\r\nويرانهء ما مژدهء تعمير عجب يافت * سيليست كه افتاده به ديوار و به در بر\r\nمردم كه نظاره ز نظر تا نگشايند * چيزى نتواند كه درآيد به بصر بر\r\nمن ديده بپوشم چو رخ خوب تو بينم * تا روى ترا خوب درآرم به نظر بر\r\nترسم كه شوم آب اگر با تو درآيم * چون قطرهء شبنم به گل تازه و تر بر\r\nآيينه ز ديدار تو گلهاى عجب چيد * گل بر سر گل ريخت به آغوش و ببر بر\r\nگرديد سپهر دگرى عرصهء جان را * آهى كه به ياد تو كشيدم به سحر بر\r\nخورشيد نوى شد باثر كشور دل را * داغى كه ز عشق تو نهادم به جگر بر\r\nداغم كه اثر در دل سخت تو ندارد * اين نالهء آغشته به خوناب اثر بر\r\nغارت ز دو چشم تو فتادست به تاتار * شورش ز دو زلف تو فتادست به بربر\r\nمژگان مرا وعدهء باران سر شكست * تا خط به رخ تست چو هاله به قمر بر \r\n\r\n\r\n","description":"","footnote":"\r\n( 3 ) - رواشح ، رشحات ، تراوشها .\r\n","page_name":" 32 ","page_number":48},
  {"content":"\r\n\r\n بر چهرهء زردم اثر سيلى غم بين * هرگز نزند كس به ازين سكه به زر بر\r\nغمنامهء عاشق به كبوتر نتوان داد * هرگز نسپردست كسى شعله به پر بر\r\nعاشق ز كجا و سرو سامان جدايى * پيچيده‌ام از درد تو خود را به سفر بر\r\nانديشهء زلف تو به سودا كشد آخر * اين دود مپيچاد كسى را به جگر بر\r\nبار دل ساحل نتوان بود ازين بيش * دانسته فكن زورق هستى به خطر بر\r\nدام عجبى عيش به راه تو فكندست * گر مرد غمى جانى ازين ورطه بدر بر\r\nگرديد به كام دل خسرو لب شيرين * فرهاد دگر گو نزند سر به كمر بر\r\nاز تخت كى و تاج كيان خوشترم آيد * هرجا كف خاكى كه توان كرد به سر بر\r\nخاك حرم روضهء پاكى كه ملايك * چون سرمهء امّيد كشندش به بصر بر\r\nبا حسرت خاك درِ اين غيرت فردوس * در روضهء رضوان نتوان برد بسر بر\r\nدرگاه شهنشاه دو عالم كه به رفعت * گردون نتواند كه درآيد به نظر بر\r\nآن شاه قضا حكم كه تمثال نظيرش * صورت ننمودست به مرآت قدر بر\r\nشاهى كه بود حاجت ملت به وجودش * چون مادّه محتاج به تقويم « 1 » صور بر\r\nگر تخت شهنشاهى او در نظر آيد * در زير بود نه فلك و او به زبر بر\r\nسلطان هدى شير خدا شاه ولايت * كز انفس و آفاق به فضلست و هنر بر\r\nمداح پيمبر چه در احوال و چه اقوال * ممدوح خداوند به آيات و سور بر\r\nآن خير خلايق كه چو او بعد نبى نيست * يك مرد خدا در مَلَك و جن و بشر بر\r\nدر طينت شمشير وى آن شعله نهانست * كش جان عدو هيمه فرستد به سقر « 2 » بر\r\nدر لعل سبك‌سير وى آن آب نهفتست * كش پيكر دشمن نكشد جز به جگر بر\r\nآن شوخ پرىجلوه كه آرام ندارد * تا تنگ كشد مردم چشمش به نظر بر\r\nجز در صف هيجا « 3 » نتوان ديد غبارش * تا سرمه كند شاهد فتحش به بصر بر\r\nهرجا كه رود چشم ظفر بر اثر اوست * تا آنكه چو معشوق كشد تنگ به بربر\r\nاز كوفتن آهن نعلش بدر آرد * در سنگ اگر خصم كند جا چو شرر بر\r\nبر جادهء مسطر « 4 » رقم حرف شتابش * چون برق نمايد ز رگ ابر گذر بر\r\nبا تيغ دوسر يكسره آفاق بگيرد * عالم همه گر تيغ و سنانست و سپر بر\r\nاز خاربن كفر رگ و ريشه برآرد * بالفرض اگر ريشه دواند به حجر بر\r\nگر بانگ زند بر ازل از دور نهيبش * جز با ابدش دست نبينى به كمر بر \r\n\r\n\r\n","description":"","footnote":"\r\n( 1 ) - تقويم ، قايم كردن چيزى .\r\n( 2 ) - سقر ، دوزخ .\r\n( 3 ) - هيجا ، جنگ .\r\n( 4 ) - مسطر - ق 4 / 6 .\r\n","page_name":" 33 ","page_number":49},
  {"content":"\r\n\r\n با حملهء او كوه چه باشد كه نبندد * كس سلسلهء موى به كوه و به كمر بر\r\nگر رستم دستان و اگر سام نريمان * باشند پر كاهى و صرصر به گذر بر\r\nاسلام قوى بازو از آن شد كه نگه داشت * اين بيضه « 5 » به يك قبضهء شمشير دو سر بر\r\nاين جلوه كه در دست درِ خيبر ازو ديد * مشكل كه به كف جلوه كند جرم سپر بر\r\nداماد و پسر عمّ و برادر بجز او كيست * سالار رسل را به كمالات و هنر بر\r\nبر جاى نبى او ننشيند كه نشيند ؟ * لايق نبود مسند خور جز به قمر بر\r\nذاتى كه پسر عمّ نبى بود و برادر * نه ملك به نفسيّت وى بسته كمر بر\r\nپيش از همه گرديده به اسلام مشرف * بيش از همه در جيب كمالات بشر بر\r\nهم خويشى و هم پيشى و بيشى به كمالات * با اين همه منصوص به قرآن و خبر بر\r\nكس را به چنين ذات تقدم رسد آخر ؟ * لعنت به ابو بكر و به عثمان و عمر بر\r\nشايد تويى آن سرور عالم كه دو عالم * در عرصهء جاهت چو به درياست شمر « 6 » بر\r\nگر عقل به پيمودن جاه تو برآيد * بر كنگرهء عرش بماند ز سفر بر\r\nبال‌وپر انديشه بسوزد چو بپرّد * بر اوج جلال تو به پروازِ نظر بر\r\nنقش پى پرآبله جوياى درت را * پروين صفت « 7 » افتاده به هر راهگذر بر\r\nعشاق درت ناز بر افلاك فروشند * با اين همه افتادگى از دور قمر بر\r\nاين رتبه به خورشيد برابر ننمايند * كى زردى رخسار فروشند به زر بر\r\nبا بندگيت از ستم چرخ چه نالم * از جور رقيبان نتوان شد به قدر بر\r\nعمريست كه از فيض تو فياض جهانم * زان گونه كه بر لعل و گهر تابش خور بر\r\nمن بندهء آن بنده كه مولاش تو باشى * من خاك در آن كو « 8 » كه سكت راست گذر بر\r\nقنبر نبرد صرفه ز من روز قيامت * سيراب كجا تشنه كجا ناله خبر بر\r\nفرقى نكند مهر ترا كس ز وجودم * چون شير كه آميخته باشد به شكر بر\r\nبا آنكه تُنُك‌تر بود از آينه‌ام دل * مهر تو در او هست چو نقشى به حجر بر\r\nچشمم ز فراق درت افتد چو به دريا * گويى كه مگر بحر فتادست به بربر\r\nتا مجمعِ ممكن برى از نفع و ضرر نيست * تا مرجعِ موجود به خيرست و به شر بر\r\nبدخواه ترا خير به شر باد مبدل * خواهان تو جز نفع نبيند به ضرر بر \r\n\r\n\r\n","description":"","footnote":"\r\n( 5 ) - بيضه ، بيضهء اسلام ، دايرهء اسلام .\r\n( 6 ) - شمر ، آبگير .\r\n( 7 ) - پروين ، ثريا ، خوشهء پروين كه آبله‌گون به نظر مىرسد .\r\n( 8 ) - كو ، كوى .\r\n","page_name":" 34 ","page_number":50},
  {"content":"\r\n\r\n\r\n10 در مدح امير المؤمنين على ( ع )\r\n\r\n[ اگر صبا بگشايد ز زلف يار گره 
  ]\r\n اگر صبا بگشايد ز زلف يار گره * مرا به دل فكند رشك او هزار گره\r\nچنين كه از دل و جانم برآورى تو دمار * برآرد از سر زلف تو هم دمار گره\r\nهزار رشتهء جان شد گره‌گره زين پس * روا مدار بران زلف تاب‌دار گره\r\nز ضعف تاب گره چون نداشت رشتهء جان * به تار زلف تو پيچيده شد هزار گره\r\nگره ز رشتهء جان وانشد به ناخن سعى * كه نازكست بسى تار و استوار گره\r\nگره گشاد ز ابرو و راه شكوه ببست * گره‌گشايى او زد مرا به كار گره\r\nخوشست چين به جبين وى اى شكر خنده * به لب ميا و ز ابروش برمدار گره\r\nاز آنكه با سر زلف تو نسبتى دارد * مرا به دل فتد و دارد افتخار گره\r\nگره بر ابروى خود مىزنى و غيرت من * كه يافت بر سر چشم كه اعتبار گره\r\nبه يك عبور نسيمى برون شدت از زلف * نبوده است چو عهد تو پايدار گره\r\nلبى به خنده گشودى به باغ و از حسرت * چو غنچه شد گل خندان به شاخسار گره\r\nگره ز رشتهء جان وانمىكنم هرگز * كه مانده است ز زلف تو يادگار گره\r\nچو در خزان به در آيى به عزم سير چمن * ز رشك غنچه شود در دل بهار گره\r\nروان به ديده ز دل قطره‌هاى خون نبود * ز آبيارى چشمم شد آبدار گره\r\nز دست يك گره دل به تنگ بودم از آن * كه مىفكند به كارم چو زلف يار گره\r\nكنون چه چاره كنم كز غمت به سينهء تنگ * به جاى يك گره افتاده صد هزار گره\r\nچسان نباشد كوتاه رشتهء عمرم * كه خورده است ز زلف تو بيشمار گره\r\nمرا كه رشتهء جان از غم تو مىبايست * چرا شد آخر چون تار تاب‌دار گره\r\nگره‌گره شده زلف كجت بدان ماند * كه اوفتد به كمند جهان‌مدار گره\r\nكمند شير شكارى كه در هواى خمش * شدست رشتهء جان در تن شكار گره\r\nعلىّ عاليقدر آنكه ناخن عدلش * نهشت در دل پركين روزگار گره\r\nگره‌گشايى او بس كه عقده‌اى نگذاشت * به عهد او نشود زلف را دچار گره\r\nبه عهد ناخن عدلش دگر چه‌كار كند * مگر فتد به دل خصم شهريار گره\r\nبه دور وعده وفا دوست طبع معتدلش * نماند در رگ شهراه انتظار گره\r\nچشيد كام دلم لذت گشايش او * هزار شكر كه آمد مرا به كار گره\r\nز بيم او نتوان دم زد از ستم كه شود * نفس به سينهء مرد ستيزه‌كار گره \r\n\r\n","description":"","footnote":"","page_name":" 35 ","page_number":51},
  {"content":"\r\n\r\n چنان نشاط گشايش رواج يافته است * كه هست در دل عشاق ناگوار گره\r\nمهم عقده به نوعى به عقده افتادست * كه نيست تار سر زلف اميدوار گره\r\nز آبيارى عهد بهار دولت او * چنان ز فيض طراوت شد آبدار گره\r\nكه تارتار سر زلف خوبرويان را * كند چو رشتهء گوهر گهر نگار گره\r\nچنان ز خاصيت خويش عقده افتادست * كه مرهميست مرا در دل نگار گره\r\nشده ز عدل وى از قحطى گرفتارى * كمند را به دل انديشهء شكار گره\r\nز بس شكفتگى آرد نسيم عهدش اگر * به خنده در ندهد تن كند چه‌كار گره\r\nچه لازمست كه ناخن به زور بگشايد * كه خود به خنده درآيد به اختيار گره\r\nز بس طراوت عهد خوشش نمىگيرد * چو قطره بر رگ جان از ترى قرار گره\r\nمدان ز فيض گشايش عجب كه باز شود * چو غنچه خودبخود از خاطر فگار گره\r\nچنين كه عقده نهفتست رو نمىدانم * چگونه شد ز دل خصمش آشكار گره\r\nچه بارهاست ازو بر دل عدو كه ز رشك * چو سبحه رشتهء جانش كند قطار گره\r\nبه اختيار جدايى نمىتواند كرد * فتاده در دل خصمش باضطرار گره\r\nبه دشت غصه رگ جان خصم او داميست * كه مىكند شب و روز از حسد شكار گره\r\nچو با زبانهء قهرش سر جدل دارد * به كار شعله فتد دايم از شرار گره\r\nز دست جود دلش كار تنگ شد ترسم * به كار دريا افتد حباب‌وار گره\r\nنه گوهرست كه از رشكِ بيشمار كفش * فتاده در دل درياست بيشمار گره\r\nستاره نيست فلك را ز رشك رفعت او * فكنده در دل بىطاقتش هزار گره\r\nنه جوهرست كه در جان تيغ بىباكش * فكنده كينهء خصم ستيزه كار گره\r\nبه كينه شست گشا كآرزوى سينهء خصم * شدست در دل پيكان آبدار گره\r\nخدايگانا دور از درِ تو گشته مرا * هزار حسرت در جان بىقرار گره\r\nغبار كوى توام سرمه‌ايست در چشمم * چو مردمك شده اميد آن غبار گره\r\nاميد آبله بر پا به راه طوف درت * شده چو آبله‌ام در دل‌فگار گره\r\nتوجهى كه به اقبال خار راه درت * گشايم از دل پرآبله هزار گره\r\nبه غير عزم طواف درِ تو كارم نيست * فلك ز دشمنيم افكند به كار گره\r\nهميشه تا به گشايش كند معامله وصل * هميشه تا به فروبستگى مدارِ گره\r\nگشاد خاطر فياض كام وصل تو باد * دگر نگردد ازين حسرتش دچار گره \r\n\r\n","description":"","footnote":"","page_name":" 36 ","page_number":52},
  {"content":"\r\n\r\n\r\n11 در مدح امير المؤمنين على ( ع ) و اثبات اينكه او وصى و خليفهء بر حق است\r\n\r\n[ سزاى امامت به صورت بمعنى 
  ]\r\n سزاى امامت به صورت بمعنى * علىّ ولى آنكه شاهست و مولى « 1 »\r\nجهان همچو چشمست و او همچو مردم * جهان همچو لفظست و او همچو معنى\r\nبود حاجت دين به او در تحقق * همان در تقوم به صورت هيولى\r\nوفيّست « 2 » و اوفى وليّست و اولى * عليمست و اعلم عليست و اعلى\r\nولىّ ولايت وصىّ وصايت * هدىّ هدايت هم اعلى هم ادنى\r\nنه گر ذات او علت غايتستى * معطل بماندندى اسباب اولى\r\nمطيع شتاب ويست و درنگش * مكان در تمكن « 3 » زمان در تقضى « 4 »\r\nاگر نور او « 5 » در ميانه نبودى * بماندى دو عالم چو عَينَين اعمى\r\nهم از منع زهدش هم از بذل علمش * تن و جسم لاغر دل و عقل فربى « 6 »\r\nبه هر كوه و هر دشت بين بر سر هم * فروغ رخ او تجلّى تجلّى\r\nبود گرد پايش بود نقش پايش * دم عيسى مريم و دست موسى\r\nبود نور او سرّ ايجاد عالم * بود ذات او قدرت حق تعالى\r\nبه فرض محال ار دهد زهر قاتل * بود به كه غيرش دهد مَنّ و سَلوى « 7 »\r\nچو او حمله آرد چه رستم چه دستان « 8 » * چو او معجز آرد چه موسى چه عيسى\r\nبه دستش بود خامهء عقل اوّل * ز علمش بود نامهء « 9 » عقل كلّى\r\nبيا بر سر كوى جاه و جلالش * ببين ريخته بر سر هم تجلّى\r\nيكى كوى از خانه‌اش جسم اول « 1 / 9 » * يكى دايه در منزلش نفس اولى\r\nببينى اگر روضهء پاك او را * كم آيد به چشم تو فردوس اعلى \r\n\r\n\r\n","description":"","footnote":"\r\n( 1 ) - در اين قصيده كلمات قافيه با « ى » ( ممال ) خوانده شود .\r\n( 2 ) - وفى ، وفاكننده به عهد .\r\n( 3 ) - تمكّن ، جاى گرفتن ، استقرار .\r\n( 4 ) - تقضّى ، سپرى شدن .\r\n( 5 ) - نور ولايت او .\r\n( 6 ) - فربى ، فربه .\r\n( 7 ) - منّ ، گزانگبين . سلوى ، مرغ بريان . مراد از « منّ و سلوى » ( اعراف 7 / 160 ) مايدهء آسمانى است كه خداى تعالى براى بنى اسرائيل فرستاد و آنان در مدت چهل سال سرگردانى از آن تغذيه كردند تا به سرحد كنعان رسيدند .\r\n( 8 ) - دستان ، لقب زال پدر رستم .\r\n( 9 ) - نامه ، كتاب .\r\n( 1 / 9 ) - جسم اول ، شايد مراد هيولاى اولى باشد ( - فرهنگ معارف اسلامى ، تأليف سيد جعفر سجادى ، ج 2 ، ص 181 ) .\r\n","page_name":" 37 ","page_number":53},
  {"content":"\r\n\r\n همه خادمانش عقول مجرد * همه چاكرانش نفوس معلّى « 10 »\r\nبه يكدست نزدش چه عامى چه خاصى * به يك‌پاى پيشش چه علوى چه سفلى\r\nچه بدبخت باشد كه در حشر گردد * جدا از در او به جنت تسلّى\r\nاگر قرب او با پيمبر نبودى * نمىگشت واجب مودّت به قُربى « 11 »\r\nهمه مايهء مهر او مهر حوران * همه ميوهء حب او بار طوبى\r\nترقى بود بىولايش تنزل * تنزل بود با ولايش ترقى\r\nچه روز و چه شب ساكنان درش را * كه در خانهء خور چه غربى چه شرقى\r\nگرفتار رويش پريشان مويش * چه يك دشت مجنون چه يك شهر ليلى\r\nكمر بستگان كمند هوايش * ز يك دست عَذرا ز يك دست سَلمى « 12 »\r\nبه عشرتگه حضرت بىزوالش * تمنى فروريخته بر تمنى\r\nامامت كسى را سزا شد كه دارد * تحلّى « 13 » بفضل ، از رذايل تخلّى « 14 »\r\nتخلّى كه دارد جز او از رذايل * كه دارد چو او در فضائل تحلّى\r\nكند دعوى ار غير او جاى او را * بود دعوى غير خالى ز معنى\r\nچو معنى نباشد خلافست گفتن * چو برهان نباشد گزافست دعوى\r\nقوى بازو از خاطر اوست دانش * گرانمايه از صحبت اوست تقوى\r\nدل مرده از گفتهء اوست زنده * چه باشد ازين بهتر احياى موتى\r\nفداى رهِ او چه دانش چه بينش * طفيل درِ او چه دنيا چه عقبى\r\nشهى كز شرف كرده اوصاف او را * خداوند تنزيل صد جاى املى « 15 »\r\nكلام الهى چه سابق چه لاحق * همه مدحت اوست حق كرده انشى « 16 »\r\nنبينى به قرآن نه سورة نه آيه * كه نبود درو از كمال وى انهى « 17 »\r\nخدا جمله پيغمبران امم را * به ايجاد او داده صد گونه بُشرى\r\nبه اظهار او بوده جبريل مأمور * به پيغمبر اخفاى او گشته مَنهى « 18 »\r\nنبوت به اظهار امرش محقق * رسالت ز اخفاى او گشته منفى « 19 » \r\n\r\n\r\n","description":"","footnote":"\r\n( 10 ) - معلى ( ممال معلّى ) ، بلند و رفيع .\r\n( 11 ) - مودّت به قربى ( قربى ) ، محبت به خويشاوندان ، مراد اهل بيت عصمت و طهارت است ( شورى 42 / 23 ) .\r\n( 12 ) - سلمى ( سلمى ) ، نام معشوقه‌اى زيبا در عرب .\r\n( 13 ) - تحلّى ، آراستگى .\r\n( 14 ) - تخلّى ، خالى شدن از صفات بد .\r\n( 15 ) - املى ( ممال املا ) .\r\n( 16 ) - انشى ( ممال انشا ) .\r\n( 17 ) - انهى ( ممال انها ) ، آگاه ساختن ، خبر دادن .\r\n( 18 ) - منهى ، اشاره است به سورهء مائده 5 / 67 كه دربارهء غدير خم و خلافت على ( ع ) است .\r\n( 19 ) - با اعلام ولايت على ( ع ) نبوت تحقق يافت و كمال پذيرفت .\r\n","page_name":" 38 ","page_number":54},
  {"content":"\r\n\r\n چه تدبير كردند ارباب عدوان * كه قدرش كنند از جهان جمله اخفى\r\nو ليكن ز مشت غبارى كه خيزد * نماند در آفاق خورشيد مخفى\r\nز دَمهاى سرد حسودان بدگو * نشد نور او در نقاب توارى « 20 »\r\nبلى مشعل آفتاب درخشان * ز باد نفس كى توان كرد اطفى\r\nبود افضل خلق بعد از پيمبر * جهات فضائل چو در اوست مطوى « 21 »\r\nهم از علم وافر هم از حكم ظاهر * هم آداب زهد و هم آيين تقوى\r\nهم از سَبق اسلام و قرب پيمبر * چه از روى صورت چه از روى معنى\r\nشجاعت به حدى كه تا روز محشر * هم از بازوى اوست دين را تقوّى\r\nدريده همه پردهء كفر و طغيان * شكسته همه رونق لات و عُزّى\r\nبه او مستند پيشوايان امت * در انواع دانش در آداب فتوى\r\nز بحرش بود قطره‌اى علم حكمت * ز نورش بود پرتوى كشف صوفى\r\nبه او جسته نسبت چه قارى چه واعظ * به دو كرده نازش چه صرفى چه نحوى\r\nبه تفسير آيات او بوده مرجع * به تأويل تنزيل او بوده مأوى\r\nبه او مستند حرفهاى مشايخ * به او منتسب جلوه‌هاى موالى « 22 »\r\nبه تعليم علمش فنون تعلّم * به ارشاد سرّش علوم لَدُنّى\r\nبه هر واقعه عقل او بوده مرشد * به هر مسئله علم او بوده مفتى\r\nبه او كرده در مشكلات وقايع * همه غاصبان خلافات رُجعى « 23 »\r\nنه از امر حق كرده يك مو تجاوز * نه يك جو در امر خلايق تعدى\r\nبود جمع در وى شروط امامت * به نصّ صريح كلام الهى\r\nامامت ز عصمت برد استقامت * به نص امر عصمت پذيرد تمامى\r\nنصوص طهارت بر او هست وارد * براهين عصمت درو هست جارى\r\nز آيات ناطق احاديث صادق * كه مطلب ز هر يك پذيرد تقوّى\r\nاحاديث « بَلِّغ » ( 18 ) به حد تواتر * هم از روى لفظ و هم از روى معنى\r\nنه بيمار تضعيف و تزييف « 24 » ناقل * نه محتاج توثيق و تعديل « 25 » راوى\r\nز قرآن كنم اول اثبات مطلب * دگر از احاديث اتمام دعوى \r\n\r\n\r\n","description":"","footnote":"\r\n( 20 ) - توارى ، اختفا ، پنهان شدن .\r\n( 21 ) - مطوى ، پيچيده .\r\n( 22 ) - موالى ، سروران ، بزرگان .\r\n( 23 ) - رجعى ( ممال رجعى ) ، رجوع .\r\n( 24 ) - تزييف ، مردود و باطل كردن حديث .\r\n( 25 ) - تعديل ، راست و عادل شمردن .\r\n","page_name":" 39 ","page_number":55},
  {"content":"\r\n\r\n « لِيُذهِب » « 26 » به شأن كه بود و « يُطَهِّر » « 26 » * ز « يَتلوه » « 27 » شاهد به سوى كه ايمى « 28 »\r\nبه تنزيل شد « هل اتى » « 29 » از چه مُنزَل * نبى را ز « بَلِّغ » چرا كرد عتبى « 30 »\r\nكه از انّما « 31 » بود مقصود ايزد * به سائل كه انگشترى كرد اعطى « 31 »\r\nكه بود آنكه با او به فرمان ايزد * نبى شد مباهل به قوم نصارى « 32 »\r\nبه رد برائت كه گرديد مأمور « 33 » * به اعطاى رايت كه را كرد انهى « 34 »\r\nكرا با نبى بود فضل اخوت * كرا با اولوالعزم حدّ تساوى\r\nبه شأن كه جبريل شد لا فتى گو * پيمبر براى كه گفت انت منّى\r\nبه روز غدير از براى كه مىگفت * به بالاى منبر نبى لَستُ اولى « 35 »\r\nبراى كه بود اينكه گرديد صادر * حديثى كه نقلست در طير مَشوى « 36 »\r\nچرا كرد امر سلام « 37 » امامت * چرا اجر تبليغ شد حُب قُربى « 38 »\r\nكسى كاين فضائل مر او راست ثابت * كسى كاين دلايل درو هست مُجرى\r\nبود در امامت ز هر غير سابق * بود در خلافت ز هر غير احرى « 39 »\r\nيقين محض جهلست و عين شقاوت * نمودن به او ديگرى را مساوى\r\nچه جا دارد اين كز ره علم گويد * كسى اينكه غيرى از او هست اولى\r\nمرا نيست باور كه از اهل دانش * بدل كرده باشد كسى اين تحرّى « 40 »\r\nمگر اينكه در نيل جاه و مراتب * نمايد تقرب به ارباب دنيى\r\nچه نقصان كند در تجارت كسى كو * به دنيا فروشد مَثوبات عقبى \r\n\r\n\r\n","description":"","footnote":"\r\n( 26 ) - احزاب 33 / 33 .\r\n( 27 ) - هود 11 / 17 .\r\n( 28 ) - ايمى ( ممال ايما ) .\r\n( 29 ) - دهر 76 / 1 .\r\n( 30 ) - عتب ، عتاب ، ملامت .\r\n( 31 ) - مائده 5 / 55 .\r\n( 32 ) - مباهله ، يكديگر را لعن و نفرين كردن . اشاره است به اينكه در روز مباهله ( 24 ذىحجه سال دهم هجرت ) پيغامبر ( ص ) براى مباهله با بزرگان نصاراى نجران على ( ع ) را نيز همراه برد - آيهء مباهله ( آل عمران 3 / 61 ) .\r\n( 33 ) - اشاره است به آيهء برائت از سورهء برائت ( توبه 9 / 3 ) كه پيغامبر ( ص ) على ( ع ) را مأمور خواندن اين آيه فرمود ( در سال نهم هجرت ) .\r\n( 34 ) - انهى ( ممال انها ) ، رسانيدن پيام . اشاره است به غزوهء خيبر در سال هفتم هجرت و حديث « لاعطينّ الرّاية غدا رجلا يحبّه اللّه و رسوله و يحبّ اللّه و رسوله كرّارا غير فرّار » كه پيغامبر ( ص ) على ( ع ) را مأمور ابلاغ پيام فرمود .\r\n( 35 ) - « الست اولى بانفسكم » از سخنان پيغامبر ( ص ) در غدير خم است .\r\n( 36 ) - مشوى ، بريان .\r\n( 37 ) - سلام ، گردن‌نهادگى .\r\n( 38 ) - اشاره است به آيهء شورى 42 / 23 كه در آن خداوند اجر رسالت را مودّت آل پيامبر ( ص ) قرار داده است .\r\n( 39 ) - احرى ( ممال احرى ) ، شايسته‌تر .\r\n( 40 ) - تحرّى ، صواب جستن .\r\n","page_name":" 40 ","page_number":56},
  {"content":"\r\n\r\n تو عقبى رها كن چه خجلت كه بيند * به نزديك آن شاه در دار مَثوى « 41 »\r\nخدايا تو دانى كه فياض مجرم * ندارد بجز درگه شاه مَلجى\r\nبه وى بخش دانسته تقصير او را * به وى بخش چندين گناهان عظمى\r\nكه گر من نيم لايق اما توان كرد * به وى صد هزاران چو من بنده اعطى\r\nتوان ديد سگ را به روى خداوند * توان درگذشتن ز بنده به مولى\r\nز من كم مكن نعمت مهر او را * كه در هر دو عالم مرا اين بس اجرى « 42 » \r\n\r\n12 در مدح حضرت فاطمه زهرا ( ع )\r\n\r\n[ چنان به صحن چمن شد نسيم روح‌افزا 
  ]\r\n چنان به صحن چمن شد نسيم روح‌افزا * كه دم ز معجز عيسى زند نسيم صبا\r\nرطوبتيست چمن را چنان ز سبزه و گل * كه گر بيفشريش آب مىچكد ز هوا\r\nز بس هوا طرب‌انگيز شد به صحن چمن * ز ذوق غنچه نمىگنجد اندرون قبا\r\nچنان كه ناميه را فيض عام شد شايد * كه آرزو به مطالب رسد به نشو و نما\r\nبه نشو سبزه زمان گر نمو كند شايد * كه بىميانجى امروز دى شود فراد\r\nبه سعى نشو و نما پرعجب مدان كه شود * نهال حسرت عاشق به ميوه كامروا\r\nز فيض بخشى نشو و نما عجب نبود * رسد به بار اجابت اگر نهال دعا\r\nچنين كه قامت خوبان نمو كند در حسن * بلند چون نشود نخل حسرت دلها\r\nهواى قامت شمشاد قامتان دارد * نهال سرو كه در باغ مىشود رعنا\r\nشود در آب سخن سبز همچونى در آب * چو سر كنم قلم از بهر وصف آب و هوا\r\nنهال سرو چمن سر به ابر مىسايد * ز بس گرفته ز فيض بهار نشو و نما\r\nز بس كه عيش فرا گشته موجهاى نسيم * كند به كشتى غم كار موجهء دريا\r\nصبا كند دهن غنچه پرزر از تحسين * چو گردد از پى وصف هوا نفس پيرا\r\nبه شاخ تا دم بادى وزيده گشته ز ذوق * به وصف آب و هوا برگ برگ نغمه‌سرا\r\nچگونه مرغ نشيند خمش كه فيض نسيم * زبان سوسن خاموش را كند گويا\r\nچسان ز جلوهء پرواز بلبل استد باز * كنون كه صورت ديبا پرد به بال صبا \r\n\r\n\r\n","description":"","footnote":"\r\n( 41 ) - مثوى ( ممال مثوى ) ، قرارگاه ؛ دار مثوى ، دار آخرت .\r\n( 42 ) - اجرى - ق 1 / 7 .\r\n","page_name":" 41 ","page_number":57},
  {"content":"\r\n\r\n توان ز فيض سبك‌روحى نسيم چمن * پريد بىمدد بال‌وپر چو رنگ حنا\r\nهوا ز بس كه رطوبت گرفته نيست عجب * كه كار آب كند با صحيفه موج هوا\r\nچو موج بحر پرآبست موجهء سوهان * ز بس كه آب گرفتند از هوا اشيا\r\nز فيضِ عامِ طراوت چنان ترى شده عام * كه زهد نيز نماندست خشك در دنيا\r\nميان سبزه تواند نهان شدن آتش * ز اعتدال طبيعت چو باده در مينا\r\nكنون كه سبزه برآمد ز سنگ هست اميد * كه سبز در دل خوبان كنيم تخم وفا\r\nبيا ببين كه در احياى مردگان نبات * نيابت دم عيسى كند نسيم صبا\r\nعموم يافت ز بس اعتدال ممكن نيست * دم ريا شود از معتدل ولى به ريا\r\nميان ابر سيه آفتاب پنهانست * چو زير طرهء شبرنگ چهرهء زيبا\r\nز ازدحام سحاب فضاى عالم كون * ز بس كه راه نيابد به روى ارض ضيا\r\nره نزول كند گم ز تيرگى باران * از ان فروزد هردم چراغ برق هوا\r\nسپاه ابر به روى هواست چون ظلمات * درو نهان شده باران بسان آب بقا\r\nز بس كه متصل آيد ز قطره رسم شود * هزار دايره بر سطح آب در يك جا\r\nشدست قوس و قزح چون كمان حلّاجى * كه پنبه مىزند از ابرو مىدهد به هوا\r\nبه باغ شاخ گل امروز نايب موساست * كز آستين خود آرد برون يد بيضا\r\nبه وصف آب و هوا چون شوم صحيفه‌نگار * هزار غنچهء معنى شود شكفته مرا\r\nشكفته مىرِزد هر حرف غنچه از قلمم * گه رقم زدنش چون كنم خيال صبا\r\nرسيده تا به زبانم شكفته مىگردد * به آب و تاب كنم چون حديث غنچه ادا\r\nبه سينه غنچهء پيكان شكفته جا گيرد * درين هوا چو خدنگى شود ز شست رها\r\nبه دهر غنچهء نشكفته غنچهء دل ماست * و گرنه نامى ماندى ز غنچه چون عنقا\r\nشهاب نيست به شب كز وفور فيض رياض * ستاره از فلك آيد براى كسب هوا\r\nچنين كه روح‌فزا گشته است پندارى * هوا شميم گرفته ز تربت زهرا\r\nچه تربتى كه بود آبروى گوهر دين * چه تربتى كه بود نور چشمِ نور و ضيا\r\nچه تربتى كه رسد گر غبار آن به فلك * هزار جان گرامى كند بنقد فدا\r\nچه تربتى كه بود ننگش از گرانقدرى * عبير جيب و بغل گر نمايدش حورا\r\nخجسته تربت پاكى كه گوهر عصمت * درو گرفته چو دُر در دل صدف مأوا\r\nنهال گلشن عصمت گل حديقهء دين * سرور سينهء بىكينهء رسول خدا\r\nگرانبها صدف گوهر حسين و حسن * قياس منتبج قدر ائمهء و الا\r\nنتيجه‌اى كه ز انتاج قدر او زادند * نتايج كرم و علم و فضل و جود و سخا\r\nپى نتايج احدى عشر ز روى شرف * على مقدمهء كُبريَست و او صغرى \r\n\r\n","description":"","footnote":"","page_name":" 42 ","page_number":58},
  {"content":"\r\n\r\n زهى جلالت قدرى كه زادهء نسبش * بزرگ ملت و دينست تا به روز جزا\r\nسيادت از شرف اوست نور چشم نسب * شرافت از نسب اوست تاج غرّ و علا\r\nز بندگان وفايش چه ساره چه هاجر * ز دايگان سرايش چه مريم و حوا\r\nفتان به خاك درش صد هزار حوراوَش * دوان به گرد سرش صد هزار آسيه سا\r\nكنيزى حرمش آرزوى بانوى مصر * گدايى درش امّيد پادشاه سبا\r\nكه بود جز وى بنت الرسول و البضعه * كرا جز اوست لقب البتول و العذرا\r\nهنوز طينت حوا نگشته بود خمير * كه بود نامزدش گشته سرورى نسا\r\nبود ز غايت عصمت به ذات پاكش ختم * چنان كه ختم نبوت به خواجهء دو سرا\r\nبه خود سپهر چه مقدار ازين هوس باليد * كه گردد از پى جاهش كمينه پرده‌سرا\r\nوليك غافل ازين در طريق عقل و قياس * كه در حباب چه مقدار گنجد از دريا\r\nمقرنس فلكش پايه‌اى ز قصر جلال * مسدّس جهتش عرصه‌اى ز صحن سرا\r\nفضاى عالم قدرش اگر بپيمايند * مساحتش نكند و هم لا مكان پيدا\r\nعروس كنه جلالش نقاب نگشايد * مگر به حجلهء علم خداى بىهمتا\r\nبه وهم عرصهء قدرش نمىتوان پيمود * محيط را نتوان كرد طى به زور شنا\r\nكنند طول زمان حلقه حلقه گر چو كمند * به اوج قصر جلالش هنوز نيست رسا\r\nمحيط عرصهء قدرش نمىتواند شد * زمان اگر سر خود را گره كند بر پا\r\nدرين سخن سر مويى نه جاى اغراقست * مجردات برونند از دى و فردا\r\nهم آن زمان طويل و هم اين مكان عريض * نظر به عالم قدسست ذرّه در صحرا\r\nبه چشم ظاهر قدرش نمىتوان ديدن * نگاه ظاهريان از كجا و او ز كجا\r\nبه چشم ظاهر اگر هم نظر كنى بينى * كه رفته قدرش از هرچه هست بر بالا\r\nطهارت نسب او را سلامى از آدم * جلالت حسب او را پيامى از حوا\r\nشرافتش ز ازل بوده هم‌عنان قدم * جلالتش به ابد رفته هم‌ركاب بقا\r\nبه شير پرورشش دايگى نموده قدر * به حجر تربيتش مادرى نموده قضا\r\nاگر به حكم خود اينجاش غصب حق ظالم * كند ، چه مىكند آنجا كه حاكمست خدا\r\nاگرچه ايذى « 1 » او سهل داشت زين چه كند * كه كرده است خدا و رسول را ايذا\r\nبزرگوارا آنى كه وصف رتبهء تو * به جبرئيل و خدا و پيمبرست سزا\r\nمرا چه حد كه كنم وصف رتبهء شأنت * مرا چه حد كه شوم درخور تو مدح‌سرا\r\nتويى كه مدح تو كرده خداى عزّ و جلّ * تويى كه وصف ترا كرده خواجهء دو سرا \r\n\r\n\r\n","description":"","footnote":"\r\n( 1 ) - ايذى ( ممال ايذا ) .\r\n","page_name":" 43 ","page_number":59},
  {"content":"\r\n\r\n نقاب قدر تو بگشوده بضعة منى * علوّ شأن تو بنموده از مَن آذاها « 2 »\r\nچه حاجتست به تعريف رتبه‌ات كه بسست * علوّ شأن ترا رتبهء ائمه گوا\r\nز خدمت تو بود جبرئيل منّت‌دار * به دايگى تو گرم شتاب لطف خدا\r\nبه چاكرى درت آسمان مراد طلب * به خاك‌روبى تو آفتاب كامروا\r\nفلك به راه وفاق تو مىرود شب و روز * از آن پرآبله باشد هميشه‌اش كف پا\r\nغبار درگهت آرايش نسيم بهار * ز گردِ بارگهت آبروى باد صبا\r\nبه رتبهء تو تواند فلك تشبه كرد * پرد به بال‌وپر آفتاب اگر حِربا « 3 »\r\nخدايگانا سويم توجهى كه شود * ز پافتادگيم دستگير روز جزا\r\nمن و مناسبت خدمتت زهى امّيد * من و موافقت طاعتت خجسته رجا\r\nمرا توقع لطفت بسست حسن عمل * مرا توجه فضلت بسست خير جزا\r\nز من نه درخور شأن تو مدحتى لايق * ز من نه در حق جاهت ستايشى بسزا\r\nمن و ستايش فضل تو دعوييست خلاف * من و سرودن مدحت مظنّه‌ايست خطا\r\nمرا ز دعوى مدحت نه غير ازين مطلب * مرا ز لاف مديحت نه هيچ كام ، الّا\r\nكه معترف به جلال توام زهى توفيق * كه معرفت به توام حاصلست شكر خدا\r\nهميشه تا كه ز لطف و ز قهر در عالم * معزّزند احبّا مذلّلند اعدا\r\nعزيز لطف تو بادا چو دوستان فياض * ذليل قهر تو اعدا هميشه در همه جا \r\n\r\n13 در مدح و منقبت امام حسن ( ع )\r\n\r\n[ بيا كه شيشه قسم مىدهد به عهد كهن 
  ]\r\n بيا كه شيشه قسم مىدهد به عهد كهن * كه توبه بشكن اين بار هم به گردن من\r\nبه توبه دل منه اى دل كه بت‌پرست شوى * بيا كه بت‌شكن آمد بهار توبه‌شكن\r\nاگر به ديدهء عرفان نظر كنى زاهد * يكيست توبه‌پرستى و بت پرستيدن\r\nبيا به مكتب ميخانه نزد پير مغان * كه يادگيرى از خويشتن سفر كردن\r\nبه پيش اهل ولايت نماز نيست درست * اگر ز شيشه ندارى طريق خَم گشتن\r\nتبسم گل ساغر اشاره‌ايست خفى * كه حاصلى ندهد اين دو روزه غم خوردن \r\n\r\n\r\n","description":"","footnote":"\r\n( 2 ) - اشاره است به حديث نبوى : فاطمة بضعة منّى من آذاها فقد آذانى .\r\n( 3 ) - حربا ، آفتاب‌پرست .\r\n","page_name":" 44 ","page_number":60},
  {"content":"\r\n\r\n بيار ساقى از آن باده‌اى كه مىدانى * كه بوى شيشهء او راست نشئه مردافكن\r\nكه گرد عقل بشوييم از دل و از جان * غبار هوش فشانيم از سرو از تن\r\nخوشا شراب تماشا كه جام جامش را * ز راه ديده توان خورد نه ز راه دهن\r\nكسى كه مستى ديدار ديده مىداند * كه باده بادهء عشقست و غير آن همه فن\r\nخداى داند و فياض و ساقى كوثر * كه هرگزم نشد از باده هوش تردامن\r\nمن و مىِ نگه چشم طفل خونخوارى * كه شسته است به خون دلم لبان ز لبن\r\nحديث باده به قول و غزل كشيد آخر * مقررست كه خيزد سخن همى ز سخن \r\n\r\nتجديد مطلع\r\n\r\n[ نموده عارضت آن نور وادى ايمن 
  ]\r\n نموده عارضت آن نور وادى ايمن « 1 » * چراغ درِ شب زلفت به موسى دل من\r\nبه ناز حسن تو چون آستين برافشاند * چراغ ايمن از آسيب او مباد ايمن\r\nنه عارضست نمايان ز چين طرهء تو * فتاده بخت مرا آتشيست در خرمن\r\nبه شام هجر چو آهى كشم سپهر از بيم * چراغ خويش نهان مىكند ته دامن\r\nپرست سينه‌ام از دود آه و مىترسم * خيالت اى مه سيمين عذار ماه ذقن\r\nاز اينكه خانه چو پردود شد برون آيد * بهانه سازد و بيرون رود ز سينهء من\r\nپرم ز مهرت زان ريزدم ز مژگان خون * كه خون ز تنگى جا مىنگنجدم در تن\r\nتويى كه تا مژه برهم زنى روان گردد * مرا ز زخم درون خون دل سوى دامن\r\nتو تيره كردى روز مرا ولى شادم * كه روشنست ضميرم به مهر شاه ز من\r\nشهى كه از اثر تربيت تواند كرد * چو آفتاب دل تيرهء مرا روشن\r\nنبيرهء نبوى نور چشم مرتضوى * امام جملهء آفاق شاهزاده حسن\r\nشهنشهى كه به تعظيم او فتد هر شام * كلاه مهر فلك از سرش به خم گشتن\r\nزمانه خون دلش را چو باده مىنوشد * كسى كه همچو صراحى ازو كشد گردن\r\nبود ز گلشن قدرش گل هميشه بهار * سپهر را گل خورشيد بر فراز چمن\r\nپى نوشتن عنوان مدح او باشد * شفق كه سايد شنجرف همچو ديدهء من\r\nسپهر كيست به درگاه او گدا كيشى * كف خضيب « 2 » برآورده شمع از روزن \r\n\r\n\r\n","description":"","footnote":"\r\n( 1 ) - وادى ايمن ، بيابانى در جانب راست كوه طور كه در آنجا نداى حق تعالى به موسى ( ع ) رسيد .\r\n( 2 ) - كف خضيب - ق 3 / 4 .\r\n","page_name":" 45 ","page_number":61},
  {"content":"\r\n\r\n محل فيض درش همچو عرصهء عرفات * مكان نور جنابش چو وادى ايمن ( 1 )\r\nجناب اوست نهال حيات را بستان * ضمير اوست گل آفتاب را گلشن\r\nبه شكل دايره باشد گر امتداد زمان * قباى قدر ترا نيست دورهء دامن\r\nبيان قدر تو مستغنيست از تقرير * صفاى ذات تو بالاترست از گفتن\r\nز خط حكم تو حكم قضا نپيچد سر * ز طوق امر تو گردون نمىكشد گردن\r\nز لاف تو به خطاى خود اعتراف كنند * ز عطر نافهء خُلق تو آهوان ختن\r\nشكستِ شيشه درستى نمىپذيرد ليك * دل شكسته ز لطف تو مىتوان بستن\r\nبه ياد حفظ تو نبود عجب اگر نشود * به زور گوهر شبنم شكسته در هاون\r\nرسن ز رشتهء جانش فتد به گردن وى * به دار خصم ترا گر شود گسسته رسن\r\nتنى كه تربيت از خاك درگه تو نيافت * به زندگى بود اندر برش لباس كفن\r\nنه بر اطاعت امر تو گر رود گردون * پيَش ببُر كمرش قطع كن سرش بشكن\r\nبه سنگريزهء شهر جلال و شوكت تو * هزار رشك برد لؤلئى ديار عدن\r\nز ضبط عدل جهان‌پرور تو خوبان را * ستيزه از مژه دورست و تلخى از گفتن\r\nبه عهد عدل تو از بيم قهر نتواند * كه بىاجازت دربان رود صبا به چمن\r\nبه ياد خاطر آيينه مشرب تو توان * ز لوح سينهء عشاق گرد غم رُفتن\r\nاگر تصور لطفت كند عجب نبود * كه همچو كوه ببالد به خويشتن ارزن\r\nنسيم لطف تو بر دوزخ ار وزد شايد * كه دوزخى ز عذاب ابد شود ايمن\r\nاگر غناى تو قسمت كنند بر عالم * سزد كه مور تغافل زند به صد خرمن\r\nز راست‌جويى عدلت كه در زمانه پُرست * عجب بود اگر افتد به زلف يار شكن\r\nز بهر نسخهء معجونت در مطب قضا * ز انجمست جواهر ز آسمان هاون\r\nاگر ز شعلهء رايت به دل فتد شررى * چو آفتاب شود داغ سينه‌ام روشن\r\nاگر به دشمن خود صلح كرده‌اى چه عجب * كه عادتست به لقمه دهان سگ بستن\r\nشهيد زهر تو گشتى ولى ز يكرنگى * حيات هر دو جهان گشته زهر مار به من\r\nخدايگانا دارم حكايتى به زبان * ز عرض حال كه خود هست در برت روشن\r\nچو روشنست به پيشت نهفتنش اولى * كه شاه خود داند رسم بنده پروردن\r\nمرا چو لطف تو باشد شكايت از كه كنم * مرا چو كوى تو باشد كجا كنم مسكن\r\nز نارسايى بختم به روى هم گرهست * ز سينه تا به زبانم هزار گونه سخن\r\nشكايت از فلك دون نمىتوانم كرد * و گرنه دارم ازو صد شكايت از هر فن\r\nفلك كه عادت او جهل‌پروريست مدام * به اهل فضل نسازد على الخصوص به من\r\nبه اهل فضل نپرداخت بس كه گشت فلك * مدام در پى تحصيل كامِ هر كودن \r\n\r\n","description":"","footnote":"","page_name":" 46 ","page_number":62},
  {"content":"\r\n\r\n هميشه دايهء آداب و دانشم بيند * اگر به ديدهء انصاف بنگردد دشمن\r\nاز آن زمان كه گرفتم به دست لوح و قلم * به ياد نيست مرا جز نوشتن و خواندن\r\nبه مهر فضل شدم دست‌پرور غربت * به دوستى غريبى بريده‌ام ز وطن\r\nچه شد از اينكه سرآمد بُد انورى در شعر * منم كه نادرهء روزگارم از همه فن\r\nهنر نمانده به عالم كه من نپروردم * ادب نزاده ز مادر مگر به دامن من\r\nمرا ز شاعرىِ خود هميشه عار آيد * چه كار افلاطون را به ژاژ خاييدن\r\nبه روى شعر نگاهى نكردمى هرگز * اگر نبايستى مدح مقتدا كردن\r\nز بوى زلف عروس جمال حضرت تو * گذشت از سرم آوازهء ختا و ختن\r\nمرا كه مهر تو آواره دارد از دو جهان * چه شكوه‌ام دگر از غربتست يا كه وطن\r\nشكايت از كه و مه مىكنم چرا و ز چه * حكايت از مه و خور مىكنم چرا ز چه فن\r\nحسود گو ز بدانديشيم نياسايد * مرا كه دوست تو باشى چه باك از دشمن\r\nبه طرز اهل زمان گر نمىروم چه عجب * كنون كه طرز سخن دارد افتخار به من\r\nسخن بلند بود رتبهء عدو پستست * گناه او نبود گر نمىرسد به سخن\r\nرسيد وقت دعا ختم كن سخن فياض * كه نيست شيوهء اخلاص درد دل كردن\r\nهميشه تا كه دو چشم حيا بود اعمى * هميشه تا كه زبان دعا بود الكن\r\nمعاندان ترا باد تير در ديده * ملازمان ترا در بر از دعا جوشن \r\n\r\n14 در منقبت سيدالشهدا امام حسين ( ع )\r\n\r\n[ به يار نامه نوشتم به خون صبر و سكون 
  ]\r\n به يار نامه نوشتم به خون صبر و سكون * چو غنچه نامهء پيچيده ته بته در خون\r\nچه نامه نامهء آراسته بدين تقرير * چه نامه نامهء پيراسته بدين مضمون\r\nكه اى ز هجر توام جان اشتياق به لب * كه اى جدا ز توام چشم آرزو پرخون\r\nمنم كه بىتو ندارم به جان ثبات و شكيب * منم كه بىتو ندارم به دل قرار و سكون\r\nتويى كه بىمنى آسوده ظاهر و باطن * تويى كه بىمنى آراسته درون و برون\r\nچه گويمت كه چها مىكشم ز دست فراق * كه كس مباد به دست عدوى خويش زبون\r\nتو شاد زى به فراغت كه دور از تو مرا * نصيب عشق به صحرا كشيده رخت جنون\r\nپى خلاصى من زين طلسم دم‌به‌دمم * خيال نرگس مست تو مىدهد افسون\r\nهمان به آب حيات لب تو تشنه لبم * اگرچه سر زده از ديده‌ام دو صد جيحون \r\n\r\n","description":"","footnote":"","page_name":" 47 ","page_number":63},
  {"content":"\r\n\r\n خبر ز روز و شبم نيست اين قدر دانم * كه گاه‌گاه غمم مىشود ز حد افزون\r\nكمند زلف تو در گردن دلست همان * اگر ز پردهء هفت آسمان شوم بيرون\r\nگزند ناخن حسرت كه كيست ليلى او * مرا به هم چو نمايند كاين بود مجنون\r\nغم تو زد رهم از آشنا و بيگانه * ز خاك كوى توام نيز رانده ذوق جنون\r\nعريضه را به سياهى نوشته‌ام يعنى * ز دورى تو به سر كارِ « 1 » دل ندارم خون\r\nز خون شكوه چو شد نامه سر بسر لبريز * به يادم آمد ناگه دل وفا افزون\r\nكه مانده بود در آن طره دور از بر من * نشسته در خم آن زلف تا كمر در خون\r\nبه مقتضاى مروّت بدين روش كردم * كنار نامه به احوال‌پرسيش مشحون\r\nكه اى فريفتهء دام طرهء مفتون * بگو در ان خم زلف سياه چونى چون\r\nمرا به خواب نصيبست روى او ديدن * ولى به خواب نه‌ام دسترس ز بخت زبون\r\nتو چون به حلقهء آن زلف دسترس دارى * ترا كه در خم آن زلفى از ازل مفتون\r\nچنان كه معنى پيچيده در شكنجهء حرف * چنان كه در شكن لفظ نارسا مضمون\r\nبه ياد چشم به خون جگر تپيدهء من * روا بود كه ببينى به آن رخ گلگون\r\nچو تير غمزه خورى ياد كن ز سينهء من * كه جز به ياد تو من هم نمىخورم دم خون\r\nاگرچه جاى من آنجا پُرست از اغيار * وليك جاى تو خالى به سينهء محزون\r\nبه دست باد صبا گشت نامه چون مرسل * چو خاك‌بوس درش كرد ايستاده برون\r\nاز آن به پيش درش در برون توقف كرد * كه باد را به حريمش نبود راه درون\r\nگرفت دست ادب نامه را و پيش آورد * ستد ز دست وى و كرد لطف را ممنون\r\nبه دست ناز چو بگشود نامه را از هم * چو ديد نامهء درهم چو طرهء مفتون\r\nچو زخم تازه شكن برشكن ز خون لبريز * ز حرف حرف چو درياى موج‌زن از خون\r\nبه طنز گفت به خط كسى نمىماند * مگر كه كاتب او طفل بوده يا مجنون\r\nمعانيش همه بىربطتر ز حرف وفا * عبارتش همه درهم‌تر از حديث جنون\r\nنه روشناس نظر نه به حرف دل نزديك * نه لفظ اوست به طبع آشنا و نه مضمون\r\nمگر مسودهء زلف چين به چين بتيست * مگر به حال دل بيدليست اين مشحون\r\nبه پيش زلف خود افكند و گفت از سر ناز * سواد اين چو تو دارى تو فهم كن مضمون\r\nچو زلف ديد خط آشنا به خود پيچيد * فكنده عقدهء سررشته را به دست ظنون\r\nپس از تأمل بسيار گفت اين ز كيست * كه رفته از بر ما چون ز خويش صبر و سكون\r\nكرا دماغ كه بنويسد از طريق وفا * جواب و پرسد كش حال چيست واقعه چون \r\n\r\n\r\n","description":"","footnote":"\r\n( 1 ) - سركار ، كارگاه . گفتى كه به سر كار دل خسته چه دارى ؟ / رازى كه دود بر سر بازار و دگر هيچ ( حكيم شفايى ) .\r\n","page_name":" 48 ","page_number":64},
  {"content":"\r\n\r\n پيام داد زبانى ولى نهفته ز ناز * كه اى ز دورى ما همچو بخت خويش زبون\r\nچرا به دست جدايى چنين زبون شده‌اى * نگفتمت كه ندارد فراق يار شگون\r\nز خاك درگه ما دوريت مناسب نيست * بسعى كوش كه از چنگ غم شوى بيرون\r\nاگر نباشدت آسان خلاصى از هجران * مدد طلب ز شهنشاه عرصهء مسكون\r\nشهنشهى كه به حصر مدايحش نرسد * خرد اگر متفنّن شود به جمع فنون\r\nشهى كه از شرف اورنگ پادشاهى او * ز پايه پاى نهادست بر سر گردون\r\nشهى كه قامت جاهش خميده درنايد * بسعى تا به ابد زير اين رواق نگون\r\nامام مفترض الطاعة شاهزاده حسين * به ناز داشتهء لطف ايزد بىچون\r\nعجب كه گوشهء دامن به دست حصر دهد * فضايلش كه ز قيد شماره جسته برون\r\nجهات سِت همه دريا و ذات او گوهر * نُه آسمان همه طومار و ذات او مضمون\r\nاگرنه رابط ايجاد او شدى ، بودى * ازل خزينهء كاف و ابد طويلهء نون\r\nبراى مولد او كرد آسمان حركت * زمين براى مقرّ وى اقتضاى سكون\r\nبود چو روزنهء ديده پيش قصر خيال * به پيش خلوت قدسش سراچهء گردون\r\nبفرض اگر كرهء نه سپهر پهن كنند * به پيش ساحت قدرش پليست بر هامون\r\nاگرنه رايت او سر فراشتى به فلك * كه داشتى نگه اين كهنه سقف را چو ستون ؟\r\nبه خون نشست به اندك مخالفت ز شفق * نبود بر فلك دون خلاف او ميمون\r\nغلط سرودم اين نكته را غلط كردم * سزاى او نبود گفتگو برين قانون\r\nزمانه كيست كه با او در افتدى به گزاف * سپهر كيست كه با او درآيدى به فسون\r\nخلافش ار گذرد آفتاب را به ضمير * چو داغ لاله سيه‌رو نشيند اندر خون\r\nخلاف او نرود دهر در شهور و سنين * جز امرِ او نكند چرخ در دهور و قرون\r\nنبود رغبتى او را بدين دو روزه حيات * نبود الفتى او را بدين سراچهء دون\r\nو گرنه گرد ازل از ابد برآوردى * رضاى او به جهانگيرى ارشدى مقرون\r\nارادتش سر پرگار اگر بجنباند * جهان به حيطه درآرد چون نون و نقطهء نون\r\nگره به گوشهء ابروىِ نهى اگر فكند * سپهر را حركت منتقل شود به سكون\r\nز كلك امرش اگر نقطه‌اى فروريزد * سپهر غرقه شود همچو قطره در جيحون\r\nابد كند سر خود را بدر ز جيب ازل * پى نظارهء جاهش كه برده خيمه برون\r\nبراى قصر جلالش كشد مصالح كار * قضا كه خشت مه و مهر بسته بر گردون\r\nدر آستانهء او پست آسمان بلند * به ساكنان درش تنگ عرصهء مسكون\r\nبه دهر رايت اقبال او نمىگنجد * چنان كه در دل تنگ آه عاشق محزون\r\nشكوه جاه و جلالش كسى چسان بيند * كه در شكنجهء اين شش جهت بود مسجون \r\n\r\n","description":"","footnote":"","page_name":" 49 ","page_number":65},
  {"content":"\r\n\r\n فكنده سايه به ماضىّ و حال و استقبال * رسانده سايه به من كان و كائن و سيكون\r\nز حارسان شكوه ويست اسكندر * ز راويان علوم ويست افلاطون\r\nبه كفهء خردش عقل عاقلان جهان * چو پيش عاقله كم‌سنگ‌تر ز حرف جنون\r\nنسيم لطف خوشش را طباع آب بقا * زبانهء غضبش را طبيعت طاعون\r\nبه لا تناهى اعداد نيز نتوان كرد * شمار فضلش كز لا تناهيست فزون\r\nعدد نگشت كمال محيط ار چه نگشت * نهايتش چو كمالات او به پيرامون\r\nكه لا تناهى اعداد هست بالقوه * ز ننگ قوه بود لا تناهيش بيرون\r\nطلوع مطلع مدحش چه دلگشاست كزو * هزار خنده به خورشيد مىزند گردون \r\n\r\nتجديد مطلع\r\n\r\n[ زهى مكان تو از عرصهء خيال برون 
  ]\r\n زهى مكان تو از عرصهء خيال برون * گمان به خلوت قدس تو ره نبرده درون\r\nتو آن رفيع مكانى كه اوج عرش عظيم * فضاى عالم قدر ترا بود هامون\r\nتو آن شهى كه به نعت تو همچو جدّ و پدر * هزار جاى كلام خدا بود مشحون\r\nترا جلالت و قدرست از قَدَر برتر * ترا حكومت و جاهست از قضا افزون\r\nزمانه خادمى روضهء ترا شاكر * سپهر چاكرى درگه ترا ممنون\r\nجهان ز حفظ تو از شرّ آسمان محفوظ * ز عدل تست زمانه ز حادثات مصون\r\nبه ياد خاطر آيينه مشرب تو مدام * رود غبار ملالت ز خاطر محزون\r\nعلاج زردى خورشيد مىتوانى كرد * خميرمايهء مهر خود ار كنى معجون\r\nرسن ز كاهكشان افتدش به گردن اگر * مخالف تو ز قدرت رسيده بر گردون\r\nعدوى جاه تو لب‌تشنه ميرد آخر اگر * شود بفرض چو فرعون غرق در جيحون\r\nبه گوش دوست چكاچاك تيغ تو در حرب * ز سينه زنگ‌زداتر ز نغمهء قانون\r\nبود به‌فيض‌تر از روزهاى ابر بهار * به روز حرب چو حمله كنى به خصم زبون\r\nز رعدِ نعرهء گردان و برق شعلهء تيغ * ز ابر دود دل دشمن و ترشح خون\r\nمتابع تو بود تشنه‌لب به خون عدو * نمىشود ز فرات احتياج او ممنون\r\nچو پشت آينه زين‌سان كه دهر بىآبست * عجب نباشد اگر تشنه‌لب شوى بيرون\r\nكسى كه چشمهء كوثر چكد ز لعل لبش * چرا كند لبش آلوده ز آب دنيى دون\r\nاگر دو روز فلك از سياه بختى كرد * ز كينهء تو دل تنگ دوستان پرخون\r\nولى ببين كه چها مىكشد به صد خوارى * ز تير آه جگر خسته بيدلان اكنون\r\nكدام دل كه نه دربند مهربانى تست * ز خاك تربت خود كن قياس اين مضمون \r\n\r\n","description":"","footnote":"","page_name":" 50 ","page_number":66},
  {"content":"\r\n\r\n به سفته گوهر خوشبوى خاك درگه تو * هزار گوهر انجم فدا كند گردون\r\nنه لؤلؤ است و نمىدانم اين چه شادابيست * كه هست تشنه لبش آب لؤلؤ مكنون\r\nنه كربلا به وجود تو رشك فردوسست ؟ * ز نسبت تو بهشتست عرصهء مسكون\r\nملك به دست دعا مرگ از خدا طلبد * بدين اميد كه در كربلا شود مدفون\r\nاگر به قيمت وى آسمان دهد خورشيد * كه هست تربت خورشيد رنگ او مجنون\r\nبه خاك او نرسد گرچه جان دهد عنبر * مگر ز نسبت او رنگ و بو كند افزون\r\nبه خار او نرسد گل اگرچه جان بخشد * ز خاك باغچه‌اش سر كند مگر بيرون\r\nز نسبت تو زمين نافه گر شود چه عجب * چو ناف آهوى چينست پر ز خون و چه خون\r\nبه داغ رشك دلم همچو لاله مىسوزد * به روضهء تو اگر مشتبه شود گردون\r\nچه روضه‌اى كه نگاهش نديده پيرامن * چه روضه‌اى كه خيالش نگشته پيرامون\r\nز وسعت ارچه به وى لاف همسرى دارد * ولى به فربهى آماس كى شود مقرون\r\nبر اوج چرخِ برين سَمكِ « 2 » گنبدش باشد * چنان كه كوه بلند ارتفاع در هامون\r\nبه قدر خود بنمايد اگر شكوه از شرم * شود ز رنگ به رنگ آسمان چو بوقلمون « 3 »\r\nهزار چرخ زند گر به بام او نرسد * چو گردكانِ به گنبد فكنده ، چرخ نگون\r\nز بس تپيدن دل همچو طفل بر لب بام * به سطحش ار برسد و هم نيست حد سكون\r\nشها جدا ز درت هست هر دو ديده مرا * يكى فرات و يكى دجله موج‌زن از خون\r\nغبار كوى توام بر تن ضعيف بود * هزار بار نكوتر ز اطلس و اكسون « 4 »\r\nاميد وصل تو در تن به جاى جان دارم * دگر تو دانى و لطفت كه چون ببايد چون\r\nخدا مرا برساند به وصل خاك درت * كه محو گردم در وى چو قطره در جيحون\r\nهواى حشمت جمشيديست در سر من * خدا نصيب كند بخت و طالع ميمون\r\nعنان رخشِ سخن تنگ كن دمى فياض * كز انتظارِ اجابت دل دعا شد خون\r\nز رشك رفعت عالىجناب درگه تو * خميده تا بود از غصه قامت گردون\r\nخميده باد قد خصم و دوستان ترا * ز فيضِ بادهء لطف تو باد رخ گلگون\r\nبه چشم حسرتم اميد خاك درگه تو * بود چو مهر تو در دل هميشه روزافزون \r\n\r\n\r\n","description":"","footnote":"\r\n( 2 ) - سمك ، بلندى .\r\n( 3 ) - چو بوقلمون ، رنگارنگ .\r\n( 4 ) - اكسون ( به فتح و كسر اول ) نوعى ديباى سياه قيمتى .\r\n","page_name":" 51 ","page_number":67},
  {"content":"\r\n\r\n\r\n15 در مدح سيد الساجدين امام زين العابدين ( ع )\r\n\r\n[ شكر خدا كه با فلكم هيچ كار نيست 
  ]\r\n شكر خدا كه با فلكم هيچ كار نيست * بر خاطرم ز هر دو جهان يك غبار نيست\r\nآن پاى بر جهان زده رندم كه بر دلم * اندوه آسمان و غم روزگار نيست\r\nمستغنيم به طبع بلند از بلند و پست * در طبعم آسمان و زمين را عيار نيست\r\nفخرم همين بسست كه اندر جهان مرا * روى نياز جز به در كردگار نيست\r\nجز درگه نياز كه درگاه مطلقست * روى دلم ز هيچ در امّيدوار نيست\r\nگو از حسد بمير مرا هركه دشمنست * اينم خداى داده وزين هيچ عار نيست\r\nبرگير چرخ گو ز برم استخوان من * طبع هما طبيعت من خوار و زار نيست\r\nخورشيد جلوه در نظر ما چه مىكند * ياقوت نوشداروى ما را به كار نيست\r\nگردون به ما زياده ازين سرگران مباش * اين كهنه سايبان تو هم پايدار نيست\r\nمن گوهر شريف‌تر از چرخ و عنصرم * طبعم ز جنس گوهر اين هفت و چار نيست\r\nدر بر مرا لباس تجرد نكوترست * جلد هيولوىّ مرا اعتبار نيست\r\nما عين صورتيم هيولا چه‌كاره است * او جز به پيش صورت ما پرده‌دار نيست\r\nاز بس پُرم ز وضع جهان گوييا جهان * نزدم به غير خانهء پرزهر مار نيست\r\nدر غربت وجود چنين خوار گشته‌ام * ورنه كسى به موطن خود خوار و زار نيست\r\nزندان تن وجود مرا خوار و زار كرد * نيكو چو بنگرى چو منت در ديار نيست\r\nخوارم مبين كه عزت عشقست بر سرم * هر كس عزيز كردهء عشقست خوار نيست\r\nبيم و اميد عشق دلم را دونيم كرد * كاين عرش را به غير دلم گوشوار نيست\r\nعشقم بلندپايه‌تر از چرخ كرده است * جايى رسيده‌ام كه فلك را مدار نيست\r\nاز نيستى به صورت هستى رسيده‌ام * حيف اين دقيقه بر همه كس آشكار نيست\r\nاز عشق گير سكهء نقد وجود خويش * كاين سكهء دروغ ترا اعتبار نيست\r\nهستى تست سيم دغل دور كن ز خويش * جز نقد نيستى را اينجا عيار نيست\r\nدل در جهان مبند كه اين سيل تند را * غير از ز جان خويش گذشتن گذار نيست\r\nكم گوى از زمين و پر از آسمان ملاف * جنبش به‌غايتست و سكون برقرار نيست\r\nگرديست اين نشسته غباريست آن به پا * جز تيرگى نصيب ز گرد و غبار نيست\r\nدر كوچهء حدوث نخيزد بجز غبار * عالم تمام گرد ولى يك سوار نيست\r\nبيكار نيست گرچه كسى در جهان ولى * رفتم ميان كار و يكى مرد كار نيست \r\n\r\n","description":"","footnote":"","page_name":" 52 ","page_number":68},
  {"content":"\r\n\r\n نادان اگر نسيم شود بار خاطرست * دانا بفرض كوه بود هيچ بار نيست\r\nپست و بلند دهر رها كن كه سيل را * در معرض بلندى و پستى قرار نيست\r\nطول امل رها كن و بنشين كه اين امل * بحريست بيكرانه كه هيچش كنار نيست\r\nحاصل كه غير حبل متين رضاى دوست * دست امل به هرچه زنى استوار نيست\r\nز افتادگى به جاى بلندى رسيده‌ام * معراج را به پايهء پستيم بار نيست\r\nاين شكر چون كنم كه به چندين مباينت * از من تراست عار و مرا از تو عار نيست\r\nدر خون نشسته شكر غم و غصه مىكنم * دل پاره‌پاره چون گل و جز خنده كار نيست\r\nدر دل نشسته بر سرهم لاله لاله داغ * ليكن چو لاله داغ دلم آشكار نيست\r\nبىداغ نيست يك سر مو بر دلم ز عشق * ليك از فلك دلم سر مو داغدار نيست\r\nبىآب‌ونانيم ز فلك داغ كى كند * لخت دلم به خون جگر ناگوار نيست\r\nهر ذرّه در هواى الهى به جنبشند * در شهربند عشق زمين را قرار نيست\r\nگر كم كنم سخن ز فلك دل‌نشين‌ترست * زيرا كه نزد عقل سخن خوار و زار نيست\r\nقطع نظر ز هرچه كنم خوش‌تر آيدم * جز درگهى كه بانى آن روزگار نيست\r\nدرگاه پادشاه دو عالم كه از شرف * ناخوانده گر رود فلك آنجاش بار نيست\r\nآن پادشاه عرصهء دين كز علوّ قدر * خورشيد را بر اوج جلالش گذار نيست\r\nشهزادهء زمين و زمان زين عابدين * شاهى كه در زمانه چو او شهريار نيست\r\nدين يادگار اوست چو او يادگار دين * چون اهل بيت را بجز او يادگار نيست\r\nگر بندگان درگه او بشمرد كسى * بيرون ازو به غير خداوندگار نيست\r\nحكم مطاع جارى او بس كه نافذست * جارى همين به حضرت پروردگار نيست\r\nفوج عقول فيض اشارات ازو برند * خيل نفوس را بجز او مستشار نيست\r\nانجم ز نور خاطر اويند مقتبس * افلاك را به غير درِ او مدار نيست\r\nدر عرصه‌اى كه خاطر او نيّرى كند * شخص كثيف تا به ابد سايه‌دار نيست\r\nدر بارگاه او كه جهان سايه‌اى ازوست * افلاك نه طبق همه يك پرده‌وار نيست\r\nعالم تمام در جلو او پياده‌اند * در گرد كائنات چو او يك سوار نيست\r\nفيروزِ جنگِ معركهء كارزارِ نفس * كس در جهاد نفس چو او مرد كار نيست\r\nگلبانگ فتح اعظم مردى به نام اوست * كس در شكست خويش چو او پايدار نيست\r\nعالم تمام بنده و او پادشاه ليك * شاهى كه غير بندگيش هيچ كار نيست\r\nگر خاك پاش سر به نسيمى برآورد * در باغ و راغ حاجت باد بهار نيست\r\nهرجا كه خلق او نفس عنبرين زند * حاجت به مغزكاوى مشك تتار نيست\r\nدر هر زمين كه نقش پيش سايه افكند * دى را خصومتى به گل و سبزه‌زار نيست \r\n\r\n","description":"","footnote":"","page_name":" 53 ","page_number":69},
  {"content":"\r\n\r\n باغى كه او شكفته گذشت از حواليش * از غنچه عقده‌اى به دل شاخسار نيست\r\nدر چارفصل خار رهش بىنصيب نيست * در غنچه بستنست گرش گل ببار نيست\r\nهر لاله‌اى كه گرد رهش مىكشد به چشم * از داغ حسرتش دل خونين فگار نيست\r\nدر هر هوا كه شبنمش از لطف فيض اوست * از شعله لاله گر بدمد داغدار نيست\r\nدر عهد توتيايى گرد رهش به چشم * نرگس به فيض ديدهء امّيدوار نيست\r\nدر سينه‌اى كه شعلهء شوقش علم كشد * گل را طراوت چمن خارخار نيست\r\nبىمهر او دل ار همه خود غنچهء گلست * جز باب سينه‌كاوى پيكان خار نيست\r\nهرجا كف سخاوت او سايه افكند * جز تيرگى نتيجهء ابر بهار نيست\r\nدر پيش قطره‌ريزى ابر كفش اگر * گوهر چو قطره آب شود آبدار نيست\r\nسر گر به امتحان بدهد كس محيط را * در بحر دست او كه به هيچش گذار نيست\r\nهرچند مضطرب بدود هر طرف چو موج * ره تا ابد ز هيچ رهش بر كنار نيست\r\nدريا به پيش بحر كفش چون كفى ز بحر * ابر از بخار مكرمتش جز بخار نيست\r\nكان را به عهد بخشش او جز به چشم خصم * خاكش به سر كه يك كف خاك اعتبار نيست\r\nچون ماهِ علمش از افق سينه سرزند * اقليم جهل را غم شبهاى تار نيست\r\nجز سينه‌اش كه نامتناهى دروست علم * جايى به گرد نامتناهى حصار نيست\r\nتمكين كوه سايهء حلمش نمىكشد * جرم زمين چو گرد رهش باوقار نيست\r\nگردون اگر تصور عدلش كند ز بيم * با دل‌شكستگان دگرش كارزار نيست\r\nعدلش صفا طلب شده نوعى كه تا ابد * آيينه را ز گرد كدورت غبار نيست\r\nلطفش چنان ملايمت طبع عام كرد * كاندر ميان رنگ و شكستن نقار نيست\r\nزين‌سان كه رنگ الفت اضداد ريختست * امّيد را ز خاطر عاشق قرار نيست\r\nاز همت بلند درش محو حيرتم * كش نسبت تشبه افلاك عار نيست\r\nدر حضرتش زمانه به يك‌پا ستاده است * در خدمتش فلك نفسى برقرار نيست\r\nروزى قدر به پيش قضا شكوه كرد و گفت * تا حكم شاه هست مرا هيچ كار نيست\r\nبانگى ز روى قهر به او زد قضا و گفت * كاى ساده سرّ اين به تو هم آشكار نيست\r\nدانى كه كيست اين و ورا قدر و حال چيست * كس در جهان نظير وى از اقتدار نيست\r\nگرنه وجود او بود اين كارخانه را * پيش خداى عز و جلّ اعتبار نيست\r\nحاصل كه او نتيجهء ايجاد عالمست * در دهر همچو ما و تو او حشو كار نيست\r\nيعنى كه ابن سبط سول مهيمنست * بىمهر او بناى جهان استوار نيست\r\nدركش سر رضا به خط اقتضاى او * كاين جز رضاى حضرت پروردگار نيست\r\nورنه دگر تو دانى و خشم خدايگان * كارى كه اوفتد به منت هيچ كار نيست \r\n\r\n","description":"","footnote":"","page_name":" 54 ","page_number":70},
  {"content":"\r\n\r\n شاهى كه كارنامهء قدرت وجود اوست * با او ستيزه جز به خدا كارزار نيست\r\nآلوده چون به حرف عدويش كنم سخن * طوطى طبع ناطقه مردارخوار نيست\r\nگوشى به حرف دشمن او چون كند كسى * اين شاهراه سامعه سوراخ مار نيست\r\nشاها منم كه طينت عنبر سرشت من * جز از عبير خاك درت مايه‌دار نيست\r\nمهر تو درگرفت سراپا وجود من * نوعى كه دل ز شعلهء آن جز شرار نيست\r\nروشن دلم ز شعلهء بىدود مهر او * كاين شعله مايه‌اش همه نورست نار نيست\r\nفكر من از كجا و مديح تو از كجا * در بحر مدحت تو خرد را گذار نيست\r\nو صفت ز كارگاه تخيل فزون‌ترست * اين جنس خوش قماش ازين پود و تار نيست\r\nليكن بدين خوشم كه تسلىفزاى دل * بيرون ز شغل مدح توام هيچ كار نيست\r\nجز گفتگوى مهر تو نبود انيس من * عاشق تسليش بجز از حرف يار نيست\r\nبىمهرى فلك دل ما را ز خود رماند * رحمى كه جز به لطف تو امّيدوار نيست\r\nلطفت چو گشت ضامن فرداى دوستان * امروز باكى از ستم روزگار نيست\r\nدانم كه جز خلاف رضاى تو روز حشر * سدّى به راه رحمت پروردگار نيست\r\nتا آفتاب نور فشاند به روزگار * تا روزگار جز به شتابش قرار نيست\r\nمهرت دل حبيب ترا نورپاش باد * خصم تو بىقرار چنان كش وقار نيست\r\nخاك ره تو ديدهء فياض را جلا * تا از فلك بر آينه‌اش جز غبار نيست \r\n\r\n16 در منقبت باقر العلوم امام محمد باقر ( ع )\r\n\r\n[ طلسم رنگ چمن را بهار بسته چنان 
  ]\r\n طلسم رنگ چمن را بهار بسته چنان * كه رنگ بيم ندارد بر او شكست خزان\r\nمرورِ بادِ صبا بر بساط سبزه و دشت * ز موج مخمل خارا درست داده نشان\r\nكنون كه يوسف گل شد عزيز مصر چمن * زمانه همچو زليخا دوباره گشت جوان\r\nبه گلشن از يد بيضاى برگ گل غنچه * هزار معجزه دارد در آستين پنهان\r\nلباس غرقه به خون كرده شاخ گل بر چوب * مگر ز خون سياووش مىكشد تاوان\r\nلطيف طبع ز گلش نمىشود ممنوع * هزار سلسله دارد اگر چو آب روان\r\nرطوبتيست هوا را كه بىمئونت ابر * به پهن دشت فضا منعقد شود باران\r\nز فيض آب و هواى چمن عجب نبود * بسان غنچه اگر دلنشين شود پيكان\r\nز بس لطافت و نازك مزاجى از غم ابر * هوا سرشته در اجزاى شاهد بستان \r\n\r\n","description":"","footnote":"","page_name":" 55 ","page_number":71},
  {"content":"\r\n\r\n ز بار شبنم بر برگ گل اثر ماند * چنان كه بر لب خوبان نشانهء دندان\r\nبه احتياط رود در چمن صبا كه مباد * شود ز موج تحرك شكسته شاخ نوان « 1 »\r\nدل از شكستن شاخست باغبان را جمع * كه موميايى ابر بهار گشته ضمان\r\nز بس لطيف شد اجزاى باغ نزديكست * كه همچو بوى گل از ديده‌ها شود پنهان\r\nبه مردگان بنات نبات در ته خاك * دهد به معجزهء دم مسيح ناميه جان\r\nز ميوه نيست عجب از وفور استعداد * كه چون شكوفه شود بيشتر ز برگ عيان\r\nز بس رطوبت اشيا عجب نباشد اگر * ز موج باد صبا تير خم شود چو كمان\r\nعجب نباشد در باغ چون طلاى مذاب * ز بس ترىّ هوا شعله گر كند سيلان\r\nورق ز بس كه رطوبت‌پذير شد ز هوا * رقم به صفحه چو نقشى بود بر آب روان\r\nميان آتش و آب اين زمان كه يكرنگيست * ز شعله كى پر پروانه را رسد نقصان\r\nدرين بهار اگر بودى آتش نمرود * درو نه معجزه بودى دميدن ريحان\r\nز تازگىّ و ترى در ميانهء آتش * نهال دود بود همچو سرو در بستان\r\nز بس گل از سر هر خار بردمد چه عجب * گل سرشك اگرم بردميده از مژگان\r\nز بىرفيقى كس را چه غم كه سايهء شخص * ز روح‌بخشى باد صبا پذيرد جان\r\nزنم بر آينه زان‌سان دميده سبزهء رنگ * كه شخصِ عكس تواند درو شدن پنهان\r\nسحر ز آتش چخماق برق در نگرفت * ز بس به سوختهء ابر داد نم باران\r\nمگر چو نوح به كشتى كنيم سير چمن * كه موج شبنم در باغ مىكند طوفان\r\nبه زور جذبه نسيم گل آيدش به مشام * اگر بود قفس عندليب از سندان\r\nنشاط خندهء گل رخت غصه داد به باد * فكنده شبنم اوراق غم در آب روان\r\nز ذوق زود شكفتن گل نشاطانگيز * به پاى طفره « 2 » كند طىّ غنچگى آسان\r\nز بار نم به زمين سوده سينه ناقهء ابر * و يا زمين ز نمو شد به ابر دست و عنان\r\nبه غنچه درنگرم خون دل خورم كه چرا * سرى به جيب فروبرده با چنين سامان\r\nطريق درد نهفتن ز غنچه دارم ياد * كه هست با دل صد پاره دايما خندان\r\nنسيم گل خبر از نشئهء جنون دارد * رفيق كو به گِلم برزند در زندان\r\nبه گوشهاى چمن از ترانهء مستى * به بلبلان نگذارند نالهء مستان\r\nچنان هواى چمن در نهادِ بلبل مست * سرشته رغبت پرواز در فضاى جهان\r\nكه گر كنند پر عندليب را پر تير * بدون منتِ زورِ كمان شود پرّان \r\n\r\n\r\n","description":"","footnote":"\r\n( 1 ) - نوان ، لرزان ، نالان .\r\n( 2 ) - طفره ، از نقطه‌اى به نقطه‌اى رسيدن بدون پيمودن فاصلهء بين آن دو ، و آن محال است ؛ در ميان زدن .\r\n","page_name":" 56 ","page_number":72},
  {"content":"\r\n\r\n كسى كه نالهء بلبل شنيده مىداند * كه جيب گل زچه‌رو پاره گشته تا دامان\r\nاسير كنج قفس باد بلبلى كه كند * درين بهار بجز مدح شاه ورد زبان\r\nشهى كه عرصهء جاهش اگر بپيمايند * به عرض آن نرسد ريسمان طول زمان\r\nشهى كه خيمهء قدرش اگر به‌پاى كنند * به قدر پرده‌سراييست پهن دشت مكان\r\nشهى كه تختش اگر سايه گسترد گردد * به زير سايهء يك پايه شش جهت پنهان\r\nامام مشرق و مغرب كه آفتاب بلند * بود به پرتو مهرش چو ذره در جولان\r\nمحمد بن على باقر العلوم كه هست * بلند رايت علمش ستون اين ايوان\r\nاگر ز چهرهء علمش نقاب برخيزد * غبار آينه گردد علوم هر دو جهان\r\nنظير اوست مجرد اگر بود خورشيد * شبيه اوست مجسم اگر شود قرآن\r\nرداى دانش او دامن ار بيفشاند * رود به باد فنا گردِ حكمتِ يونان\r\nز گرد كوچهء او از ازل تلبّس روح * ز فضل سفرهء او تا ابد تغذّى جان\r\nلباس سايهء او گر به بر كشد خورشيد * به كائنات شب و روز مىشود يكسان\r\nاگر فكندهء دوشش بر آسمان پوشند * ز نارسايى قامت به پا كشد دامان\r\nعدم دگر نكند رخنه در سراى وجود * كشد ز حفظ اگر باره‌اى به گرد جهان\r\nز وسع مملكتش عرصه‌ايست هفت اقليم * ز قصر منزلتش غرفه‌ايست نُه ايوان\r\nبه بحر و بر ز قطاران محملش افلاك * به روز و شب ز اجيران مطبخش اركان\r\nز منزلش همه بال‌وپر ملك روبند * چو خاك‌روبى صحنش كنند فراشان\r\nسرادقات « 3 » جلالش به عرصه‌اى نزنند * كه در ديار مكانست و در حصار زمان\r\nز هر طرف به دو انگشت ازو گذاره شود * مربع ار بنشيند\r\nبه كرسى امكان * هزار سال به قصر جلال او نرسد\r\nفلك چو ديو اگر برپرد تنوره زنان * يقين به كنه جلالش نشان نمىيابد\r\nخرد به هرزه چه زه مىكند كمان گمان * اگر به بحر كمالش فتد شناور وهم\r\nچو موج پُر بدود ليك كم رسد به كران * عدد اگرچه صحيحست لا تناهى وى\r\nچو كسر نصف به حصرش نمىرسد ز ميان * اگرنه بحر عطاى كفش بود هرگز\r\nگهر نبندد دريا و زر نسازد كان * ولى چه منت كانست و بحر دستى را\r\nكه خاك را كند اكسير و سنگ را مرجان * عطاى او به كسى كم اگر رسد باشد\r\nچنان كه از دگران حرص پر كند دامان * سحاب اگر ز كفش مرتفع شود گردد\r\nچو دامن فلك آفاق پردُر از باران * ز ريزش كف دُربار او خبر دارد\r\nمحيط از آن چو فلك گِرد مىكند دامن \r\n\r\n\r\n","description":"","footnote":"\r\n( 3 ) - سرادقات ، سراپرده‌ها .\r\n","page_name":" 57 ","page_number":73},
  {"content":"\r\n\r\n عطاى او نه همين لعل و زر بود به مثل * كه اين دفينهء خاكست و آن ذخيرهء كان\r\nكه تا ابد ز عطاياى بحر دانش اوست * همه تلذّد روح و همه تعيّش جان\r\nبه وسع حوصله تنها جهان بار خداى * به قدر مرتبه يك تن خدايگان جهان\r\nزهى به حسن شيم از جهانيان ممتاز * چو شاخ گل كه بود سرفراز در بستان\r\nبه امتياز مكارم ز همگنان ممتاز * به انفراد محاسن فريد عالميان\r\nبهار عدل تو گر سايه در چمن فكند * ز چهره رنگ نگرداندش نهيب خزان\r\nنسيم لطف تو در باغ اگر گذار كند * شكوفه در رحم شاخ مىشود خندان\r\nغبار راه تو با چشم اعتبار كند * همان كه با شب ديجور ماه نورافشان\r\nبه سايهء تو چسان مشتبه شود خورشيد * كسى به شعله نكردست اشتباه دخان\r\nميان راى تو و نور آفتاب بود * تفاوتى كه بود در ميان علم و عيان\r\nجهانيان همه اجرى خور « 4 » نصيب تواند * به خاربن پى گلبن دهند آب روان\r\nسفيد رويتر آيد به محشر از طاعت * به آبِ خاك درت غوطه گر خورد عصيان\r\nهزارساله عبادت ز سر برون نبرد * مخالفان ترا بىنصيبى از غفران\r\nتمام عمر به يك سجده گر برند بسر * كه بىرضاى تو ، سر مىزنند بر سندان\r\nشقاوت از دل دشمن نمىرود به عمل * كه سرنوشت نشويد كسى به آب روان\r\nتو لايقى به خلافت ز روى عقل و قياس * تويى سزاى امامت به حجت و برهان\r\nتويى كه جابر انصارى از زبان رسول * سلام داده ترا بعد قرنها ز زمان\r\nنه قالب تو كم از روح عيسى مريم * نه ز آستين تو بِه دست موسى عمران\r\nچو دست معجزه از آستين برون آرى * يكيست كار عصاى كليم و چوب شبان\r\nبه دست موسى اگر چوب اژدها گرديد * شود به امر تو مو بر تن عدو ثعبان\r\nترا چنان كه تويى كور دل اگر نشناخت * ز نقص فطرت شومش بود چه باكت از آن\r\nچو از مشاهدهء نور عاجز آيد كور * به آفتاب درخشان نمىرسد نقصان\r\nخدايگانا آنى كه وصف رتبهء تو * نمىتواند كردن خرد به فكر و بيان\r\nكه مدح و وصف به‌قدر شناخت بايد كرد * ترا چنان كه تويى خود شناختن نتوان\r\nحواس ظاهر و باطن كجا و طلعت تو * كجاست ديدهء خفّاش و مهر نورافشان\r\nتوان به عقل مجرد ترا مشاهده كرد * كه در نيايد در ظرف ديده طلعت جان\r\nولى به عقل نشايد ترا صفت كردن * كه در مشاهده‌ات عقل مىشود حيران\r\nترا نديده چه گويد چو ديد چون گويد * كه كار گفتن نبود حكايت وجدان \r\n\r\n\r\n","description":"","footnote":"\r\n( 4 ) - اجرى - ق 1 / 7 .\r\n","page_name":" 58 ","page_number":74},
  {"content":"\r\n\r\n به علم و فضل تو دانسته‌ام و ليك چه سود * خدا كند كه ببينم ترا به چشم عيان\r\nاگرچه نيست مرا حاصلى بجز تقصير * اگرچه نيست مرا مايه‌اى بجز نقصان\r\nمتاع علم مرا مايه نيست جز سودا * تجارت عملم را نتيجه جز خسران\r\nوليك مهر تو دارم بسست اين عملم * به تست معرفت من مرا بس اين عرفان\r\nبه فضل تست اميدم چه كار ازين بهتر * مرا كه سود تو باشى چه غم دگر ز زيان\r\nبه آب و تاب سخن تا ز جمله حيوانات * بود تميّز ذاتىّ گوهر انسان\r\nمعاند تو چو حيوان عُجم الكن باد * متابع تو به وصفت هميشه گرم زبان\r\nتميز دوست ز دشمن به آب و تاب تو باد * چنان كه در صف خرمهره لؤلؤ و مرجان\r\nدران زمان كه پدر را پسر فراموشست * به ياد خود كه ز فياض خود مكن نسيان \r\n\r\n17 در مدح امام جعفر صادق ( ع )\r\n\r\n[ كمال عقل همينست در جهان غرور 
  ]\r\n كمال عقل همينست در جهان غرور * كه آدمى چو پرى از نظر شود مستور\r\nنديدنى بود اوضاع روزگار تمام * خوشا به طالع نرگس خواص ديدهء كور\r\nحسد فزودهء بيدار بختى بختم * كه چشم بستهء خوابست تا به صبح نشور\r\nمجوى نام كه هست آسمان سياه زبان * بپوش چهره كه شورست چشم كوكب شور\r\nبريده باد زبان قلم كه كرد مرا * به سعى مصرع برجسته در جهان مشهور\r\nچه چشم مردميت از سپهر پست كه هست * عيون انجمش انباشته ز گرد فتور\r\nچه خفته‌اند درين كاروانسرا مردم * كه اين محل عبورست نه مكان حضور\r\nنهفته شد ز نظر گرد كاروان عدم * ز گوش سامعه هم نالهء جرس شد دور\r\nگذشت قافله از پيش و راه پس خود نيست * توقفى كه نياريم نيست هم مقدور\r\nدرين رباط مكش رخت كاهلى زنهار * كه غير سيل ندارد درين خرابه عبور\r\nچه اعتماد به قصرى كه كرده است پديد * درو شكست حوادث هزار گونه قصور « 1 »\r\nچه خواب امن كند كس به زير مشت گِلى * كش آب سيل فنايست و خاك گرد فتور\r\nهزار خانهء گل سر به چرخ سود ولى * كسى خرابهء دل را نمىكند معمور\r\nگذشت وقت كه دانش نبود و قدرت بود * كنون چه سود ز دانش گذشت چون مقدور \r\n\r\n\r\n","description":"","footnote":"\r\n( 1 ) - قصور ، عيب ، نقصان .\r\n","page_name":" 59 ","page_number":75},
  {"content":"\r\n\r\n كنون كه كرده و ناكرده جز ندامت نيست * كجا رويم زمين سخت و آسمان بس دور\r\nكنون كه داده‌اى از دست نقد فرصت را * متاع عذر مياور كه نيستى معذور\r\nصداى كاسهء چينى به گوش نكته‌شناس * حكايتى بود از كاسهء سر فغفور\r\nز مال و نعمت دنيا كسى حضور برد * كه بىحضورى از دولتش رسد به حضور\r\nهزارساله عبادت بدين قدر نرسد * كه دل‌شكسته‌اى از خويشتن كنى مسرور\r\nبه زهد خشك اگر كس بلند رتبه شدى * به بام چرخ بُدى جاى بلعم باعور\r\nاگر به حرص رسيدى كسى به دولت و جاه * به سرورى ز سليمان گرو ببردى مور\r\nبه شهوت و غضب ار هم شرف شدى حاصل * كمى نداشتى از آدمى وحوش و طيور\r\nوگر به دانش ظاهر شرف بدى ، شيطان * به شبههء انَا مِن نار « 2 » كى شدى مغرور\r\nبه چشم باطن اگر ديده‌ور شدى ديدى * كه اين مصور خاكى لبالبست از نور\r\nولى مميز انسان تميز گشت تميز * كسى كه نيست تميزش ز مردميست بدور\r\nبه نفس ناطقه آدم شرف ز حيوان برد * و گرنه پيل پيمبر شدى به شوكت و زور\r\nلباس پردهء عيبست بهر بىهنران * چه باك مرد هنرمند اگر بماند عور\r\nدر آدمى هنرى به ز عشق نتوان يافت * اگر به عشق نه‌اى زنده مرده‌اى در گور « 3 »\r\nهزار صحت كامل اگر دهد شايد * دلى كه از مرض عشق مىشود رنجور\r\nبه طرز عشق بيا سر كنيم خامهء فكر * كه جامه بر تن صبرم دريد شورش شور\r\nز حرف عشق به فكر غزل فتاد دلم * به پاى دار فرستاده به سر منصور \r\n\r\nتجديد مطلع\r\n\r\n[ ندانم از نظر من چسان بود مستور 
  ]\r\n ندانم از نظر من چسان بود مستور * رخى كه يك نفس از خاطرم نگردد دور\r\nنگاه بد نتوان بر جمال او ديدن * دعا كنيم كزان روى چشمِ آينه دور\r\nز رشك پيك نظر را نمىتوانم ديد * كه در حوالى كويش كند بسهو مرور\r\nمباد عرصهء آفاق بوى او گيرد * نسيم را به سر كوى او مباد عبور\r\nز تاب نور نشايد جمال او ديدن * خوشا رخى كه بود در شعاع خود مستور\r\nبه چشم ذره نظر كن كه تا شود روشن * كه آفتاب به هر ذره كرده است ظهور\r\nزمين به خويش نگيرد ز ننگ ، اگر عشاق * به غير حسرت ديدار او برند به گور \r\n\r\n\r\n","description":"","footnote":"\r\n( 2 ) - اشاره است به سورهء ص 38 / 76 .\r\n( 3 ) - نسخه‌ها : اگر به عشق نه‌اى مرده زنده‌اى در گور .\r\n","page_name":" 60 ","page_number":76},
  {"content":"\r\n\r\n جهان دل به دو مصرع گرفت ابرويش * كه صاحب سخن از مطلعى شود مشهور\r\nخيال دوست ز هر تار موى من جوشد * چو نقش صورت شيرين ز خامهء شاپور « 4 »\r\nدلم ز جلوهء عكسش چنين خراب چراست * رخى كه خانهء آيينه شد ازو معمور\r\nپس از مشاهدهء كوه‌كن يقينم شد * كه وصل دوست ميسر نبوده است به زور\r\nپس از فراق توان قدر وصل دانستن * مرا ز كوى تو دورى ضرور بود ضرور\r\nمن آن نيم كه خلاصى ز درد و غم جويم * هزار چاره نمودم كه داغ شد ناسور\r\nبه عشق روى تو صبرم فرار كرده ز دل * به ياد چشم تو خواهم ز چشم كرده نفور\r\nز سينه سوز تو كمتر نمىشود هرچند * نهد به داغ دلم پنبه مرهم كافور\r\nجدا ز كوى تو راهى به هيچ سو نبرم * كه روز هجر تو بر من شبست و من شبكور\r\nبه ذكر نام خوشت تشنه مىشود سيراب * به ياد لعل لبت مست مىشود مخمور\r\nز رشك روى تو داغست زلف را مگشاى * كه داغ تازهء خورشيد مىشود ناسور\r\nدلم ز لعل تو بىنيش غير نوش نخورد * رقيب بر سر شهدت نشسته چون زنبور\r\nنگاه مست تو هرگه به طرف باغ افتاد * به تاك قطره مىگشت دانهء انگور\r\nكنون كه دور ز رويت اسير هجرانم * چو در شكنجهء شهباز ناتوان عصفور\r\nهواى فرّ سليمانيست در سر من * كه كرده تنگ جهان را به من چو ديدهء مور\r\nز ذوق خاك‌نشينى درگهى كه بود * قضاش نادره‌معمار و آسمان مزدور\r\nچه درگه آنكه بود آستان سبع شِداد « 5 » * به پيش محكميش معترف به عجز و قصور\r\nچه درگه آنكه نگرديد است قدرت را * بلند پايه‌تر از وى عمارتى مقدور\r\nچه درگه آنكه به چندين هزار نقش و نگار * سپهر را نتوان گفت پيش او معمور\r\nچه درگه آنكه ز شرم بلنديش گردون * بود در آب حيا گشته چون زمين مغمور « 6 »\r\nچه درگه آنكه به سطحش گر آفتاب افتد * گمان برى كه به سقفش نشسته گرد فتور\r\nهزار سال گذشت و بسا كه هم گذرد * كه بيم كهنگيش نيست از مرور دهور\r\nبلند درگه سلطان شرع و ملت و دين * كه صيت سلطنتش هست تا به نفخهء صور\r\nامام جعفر صادق كه صبح صادق راى * به مهر خاك درش دم همىزند از نور\r\nشهى كه دايرهء عدل او دو عالم را * كشيده است در آغوش چون بلد را سور « 7 »\r\nبه پيش عرصهء ملك ابد نهايت او * نمودِ ملك سليمانيست چون پى مور \r\n\r\n\r\n","description":"","footnote":"\r\n( 4 ) - شاپور ، نام صورتگرى كه واسطه ميان خسرو و شيرين بود - خسرو و شيرين نظامى .\r\n( 5 ) - شداد ( ج شديد ) ، كنايه از فلك ؛ سبع شداد ، كنايه از هفت فلك .\r\n( 6 ) - مغمور ، پوشيده در آب .\r\n( 7 ) - سور ، ديوار .\r\n","page_name":" 61 ","page_number":77},
  {"content":"\r\n\r\n سكون و جنبش رايات نصرتش تا هست * زمانه را حركات سپهر نيست ضرور\r\nز بيم تا به ابد متصل شود به عدم * صلابتش به ازل گر كند تغافل دور\r\nچنين كه داروى هر درد ازوست حيرانم * كه آفتاب چرا مانده اين‌چنين رنجور\r\nبه هر طرف كه كند ميل در قدم باشند * به پيش ابد چو صبا و به پس ازل چو دَبور « 8 »\r\nاگر ز چهرهء رايش نقاب بردارند * چو آفتاب شود كائنات غرقهء نور\r\nبه گلشنى كه چو خورشيد پرتو اندازد * ز شاخ خشك برآيد گل تجلّى طور\r\nبه شكر نعمت او آسمان به يكسر پاست * كه گر دَمى بنشيند ز پاى نيست شكور\r\nمحيط علمش اگر موج‌وَر شور گردد * به نيم رشحهء آن حل مشكلات امور\r\nبه گرد خاطر او سير فوج‌فوج اسرار * چنان كه در چمن باغ خلد جلوهء حور\r\nبود ز دفترش افلاك آن ورق كه بود * به نيم‌صفحه‌اش انجيل ثبت و نيم زبور\r\nدو سايه از سخط و عفو او جحيم و نعيم * دو پرتو از غضب و لطف اوست ماتم و سور\r\nاگر زبانهء قهر خدا عيان خواهى * ببين به گوشهء ابروى خشم او از دور\r\nوگر گشاده در فيض را نديدستى * ببين به جبههء صبح آيتش تبسّم نور\r\nجراحت دل صد خسته را شود مرهم * تبسمش به لب لعل چون شود پرشور\r\nز فيض معدلت عام او عجب نبود * خرابهء دل عاشق اگر شود معمور\r\nچو رنگ نهى برآيد به چهرهء غضبش * ز بيم آب شود زهره در تن انگور\r\nسياستش بغضب چهره چون برافروزد * گره شود نفس نغمه در رگ طنبور\r\nرسد به سبع شِداد ( 5 ) ار مهابتش فكند * درو به سعى تزلزل هزار گونه فتور\r\nاگر نداند قدرش چه غم كه رفته به خواب * رگ شعور حسودش كه هست خصم شعور\r\nزبان دشمن او نيش مىزند بر دل * به نوش غوطه زند گر چون شتر زنبور\r\nچنان گرفته رگ حلق دشمنش را بخل * كه آشنا به گلويش نشد بجز ساطور\r\nبه او عداوت بد خواهش اختيارى نيست * بود جبلّى خفاش دشمنى با نور\r\nوجود خصم براى ظهورش اسبابست * كه آفتاب به تقريب سايه شد مشهور\r\nز خُلق اوست فلك مجمرى كه هست از وى * مشام عالم بالا پر از بخار بخور\r\nعذوبت سخنش در مذاق تشنهء عقل * نشسته است چو مى در طبيعت مخمور\r\nبه گاه نظم چو گردد سخن به وصف كفش * به موج بحر برآيد مقطعات بحور\r\nزهى به ذات و صفات از جهانيان ممتاز * چو در ميانهء انوار نور آتش طور \r\n\r\n\r\n","description":"","footnote":"\r\n( 8 ) - دبور ، باد پس پشت ، باد مغرب ، مخالف صبا .\r\n","page_name":" 62 ","page_number":78},
  {"content":"\r\n\r\n هلاك نظم علوم تو نظم عِقد پَرَن « 9 » * اسير نثر كلام تو لؤلئى منثور « 10 »\r\nزواهر « 11 » حِكَمت آسمان دين را نجم * جواهر كلمت ملك شرع را دستور\r\nز خاك پاى تو هر شب به ديده بانى دهر * كشد به ديدهء انجم سپهر سرمهء نور\r\nبه كارخانهء تقدير مستمِد « 12 » از تست * به حل و عَقد مقاصد مدبّرات امور\r\nبود اوامر « كن » را به خطهء تقدير * به خاطر تو ورود و ز سينهء تو صدور\r\nغبار راه تو بر تن براى حفظ شرف * هزار بار نكوتر ز اطلس و سيفور « 13 »\r\nدمى به سايهء ديوار كويت آسودن * مرا ز سايهء طوبا بهست و حور و قصور\r\nچه خار و خس ز حريمت چه بالهاى ملك * كه رُفته‌اند به جاروبِ طره زمرهء حور\r\nبه منزلى كه بود خاكروبه بال ملك * چه عيشها كه توان كرد چشم دشمن كور\r\nكند به شاكله « 14 » هرچند ميل باكى نيست * گُزيده‌اند اگر بر تو خصم را جمهور\r\nاگر به راه تو كمتر روند خلق چه باك * پل صراطى و سختست بر صراط عبور\r\nمتابع تو اگر كم بود چه غم كه بود * هزار قطره يكى گوهر آنگهى بمرور\r\nگهر ز طينت پاك است اين‌چنين كمياب * خزف ز خست ذاتست اين‌چنين موفور\r\nبود به مرتبه از كائنات بيش انسان * ولى بود بمراتب كم از شمارهء مور\r\nهمان به جنس بشر كن نظر كه در كثرت * ميان آدم و ناآدمست نسبت دور\r\nهزار نطفه ببايد كه تا يكى گردد * به قابليت اطوار « 15 » متصف بوفور\r\nچو گشت قابل اطوار قرنها بايد * كه تا يكى به سر آيد به صد مشقت و زور\r\nرسيد چون به بر از صد هزار كم افتد * يكى چنان كه برد ديده نور و سينه سرور\r\nخدايگانا خورشيد عالمِ جانا * تويى كه سرّ نبوت شد از تو محو ظهور\r\nتويى خلاصهء عترت تويى نقاوهء « 16 » نسل * كه هست روح رسول از تو تا ابد مسرور\r\nتويى تو آنكه پس پردهء قضا عمرى * ازل به روى تو افكنده بود چشم از دور\r\nدوام دولت تست آنكه چشم بر ره اوست * ابد كه در تُتُق « 17 » غيب كرده رخ مستور\r\nچه حاجتست به تعريف عقل ذات ترا * كه بىنقاب درآيد رخت به ديدهء كور\r\nمنم يكى ز غلامان درگهت كه مدام * به مدحت تو زبانم بود زبانهء نور \r\n\r\n\r\n","description":"","footnote":"\r\n( 9 ) - عقد ، گردن‌بند ؛ پرن ، پروين ، ثريا ؛ عقد پرن ، خوشهء پروين .\r\n( 10 ) - منثور ، در ناسفته ، به رشته ناكشيده .\r\n( 11 ) - زواهر ( ج زاهره ، روشن ، بلند ) .\r\n( 12 ) - مستمد ، يارى خواهنده .\r\n( 13 ) - سيفور ، بافتهء ابريشمى بسيار لطيف .\r\n( 14 ) - شاكله ، خوى و عادت ، طريقت ، نيت .\r\n( 15 ) - مراد اطوار سه‌گانهء خلقت است : نطفه ، علقه ، مضغه .\r\n( 16 ) - نقاوه ، برگزيده .\r\n( 17 ) - تتق ، سراپرده .\r\n","page_name":" 63 ","page_number":79},
  {"content":"\r\n\r\n منم كه هست ز فكر مديح حضرت تو * سرادقات « 18 » ضميرم سراى پردهء حور\r\nهزار صورت شيرين سيه قلم دارم * سفيدروىتر از نقش خامهء شاپور ( 4 )\r\nدرين قصيده تو كردى مدد روان مرا * و گرنه مانده به بند ظهير « 19 » بود اين زور\r\nكنون اميد من اينست در دو عالم و بس * كه با سگان درت سازدم خدا محشور\r\nچو آفتاب كنم جرم خاك را روشن * چراغ مهر ترا چون برم به خلوت كور\r\nاگرچه زلت فياض بيش از پيشست * گناه او به تو بخشد يقين خداى غفور\r\nهميشه تا كه گريبان عقل كل باشد * چو جيب خامه‌ام از مدحت تو مشرق نور\r\nبود به دامن لطف تو متصل دستم * چو دست حسرت زاهد به طرف دامن حور \r\n\r\n18 در مدح امام موسى كاظم ( ع )\r\n\r\n[ ز تاب شعشعهء آفتاب در سرطان 
  ]\r\n ز تاب شعشعهء آفتاب در سرطان * تنور گرم فلك جَدى « 1 » را كند بريان\r\nز تاب خور دم فواره در ميان حِياض « 2 » * شدست چون نفس اژدها شررافشان\r\nندانم آهِ كه آتش‌فروز شد كه دگر * جهان چو سينهء عشاق گشت آتشدان\r\nنفس كسى نزد از سوزش حرارت دل * كه همچو باد نزد دامنى بر آتش جان\r\nز تاب خور كرهء نار شد فضاى هوا * درو به جاى سمندر « 3 » طيور در طيران\r\nشعاع مهر چو نى سوزد اندرين آتش * چه جاى آنكه كنى نسبتش به گرمى آن\r\nزبان خويش برون كرده شعله از گرما * نهاده سينه به ريگ از حرارت آب روان\r\nطلب مكن دم سردى ز باد هم كان نيز * ز تاب مهر به هر جانبست گشته دوان\r\nبه جاى باد گرفتم دم مسيح بود * كه تا وزيده به كس آتشش فتاده به جان\r\nشود چو آتش و افتد به خرمن يعقوب * اگر ز مصر نسيمى وزد سوى كنعان \r\n\r\n\r\n","description":"","footnote":"\r\n( 18 ) - سرادقات - ق 16 / 3 .\r\n( 19 ) - ظهير فاريابى ( متوفى 598 ) كه اين قصيده در استقبال از قصيدهء معروف او به مطلع ذيل سروده شده است :\r\n سپيده دم كه شدم محرم سراى سرور / شنيدم آيت توبوا الى اللّه از لب حور . \r\n( 1 ) - جدى ، بزغالهء نر ، و نيز نام دهمين صورت فلكى از منطقة البروج كه مقابل با سرطان ( چهارمين صورت فلكى ) است ، يعنى نصف دور فلك يا 180 درجه از هم فاصله دارند .\r\n( 2 ) - حياض ( ج حوض ) .\r\n( 3 ) - سمندر ، جانورى به صورت چلپاسه كه گويند در آتش نمىسوزد و آن اغراق‌آميز است ( معين ) .\r\n","page_name":" 64 ","page_number":80},
  {"content":"\r\n\r\n دم هوا چو دم مرده برنمىآيد * ز تاب مهر نفس‌گير گشته شخص جهان\r\nز تاب گرما آن موجه نيست دريا را * كه پوست شد به تنش خشك و چين فتاده بر ان\r\nز شغل خويش چنان باز مانده‌اند اشيا * كه ابر هم نكند ياد گريهء نيسان\r\nهوا چو شعله برافروختست و بر زبرش * به روى هم متراكم سحاب همچو دخان\r\nجهان چو دانهء اخگر شدست از گرمى * سحاب چون كف خاكستريست بر سر آن\r\nچو در رَماد « 4 » كه آتش نگاه مىدارند * به ابر حفظِ حرارت نموده تابستان\r\nنه دود بر سر آتش بود كه از گرما * فكنده است به سر سايه آتش سوزان\r\nز تاب مهر عجب نيست گر برند پناه * دگر به سايهء عشاق آفتاب‌وشان\r\nتميز بلهوس از عاشقست بس مشكل * كه هر دلى شده سوزان و هر جگر بريان\r\nپى پناه به دنبال ظلّ مخروطى « 5 » * شبانه روز بود آفتاب سرگردان\r\nعيان ز چين سر زلف يار عارض نيست * به زير سايه بود آفتاب گشته نهان\r\nز بحر سينهء عشاق خاستست مگر * كه گشته در عوض قطره ابر شعله‌فشان\r\nچنين كه مايهء ابر بهار هست بخار * شدست مايهء ابر تموز هم ز دخان\r\nچو آه عاشق گشتست ابر آتشبار * چو ابر آه بود ، آتشش بود باران\r\nبه وصف گرمى آب و هوا درين ايام * زبانه‌ايست مرا در دهن به جاى زبان\r\nز بس كه روى زمين داغ شد ز آتش مهر * ز بس كه انجمن شعله گشت لاله فشان\r\nچنان كه موى نمىرويد از نشانهء داغ * به صد بهار نگردد ز دشت سبزه عيان\r\nچنان زمانه برافروخت آتشى كه مگر * علم زد آتش خشم خدايگان جهان\r\nامام موسى كاظم كه شخص حلمش اگر * نه كظم « 6 » غيظ نمودى ز اهل بغى زمان\r\nبسان كورهء تفسيده ركنهاى جحيم * ز آتش غضبش برفروختى دوران\r\nتمام مدح ويست و مديح آبايش * اگر ز تورات آگه شوى ور از قرآن\r\nبه فصّ « 7 » خاتم وى نقش بود امام الناس * دمى كه بود ظهورش نهفته در كتمان\r\nاگرنه غايت ايجاد عالمستى او * هنوز بودى عالم به صلب خاك نهان\r\nجهان اگر به جهان جلال او سنجند * محيط كون و مكان قطره است و او عمان\r\nاگر به رتبهء او بنگرى توانى گفت * كه مثل او نبود در قلمرو امكان \r\n\r\n\r\n","description":"","footnote":"\r\n( 4 ) - رماد ، خاكستر .\r\n( 5 ) - ظلّ مخروطى ، سايهء مخروطى شكل كه به وسيلهء سياره‌اى در جهت مخالف خورشيد افكنده شده باشد ، در اينجا خورشيد خود در حكم آن سياره است .\r\n( 6 ) - كظم ، فرو خوردن خشم .\r\n( 7 ) - فص ، نگين .\r\n","page_name":" 65 ","page_number":81},
  {"content":"\r\n\r\n شميم « 8 » خلق تو روحى دميده در تن روح * نسيم لطف تو جانى فزوده بر سر جان\r\nبهار اگر ورقى خواند از گلستانت * كتابخانهء گل را دهد به باد خزان\r\nبه پيش ابر كف تست باد در كف ابر * ز دست بخشش دست تو خاك بر سر كان\r\nمثال امر تو نافذ شود به خاك ثقيل * برات نهى تو جارى بود بر آب روان\r\nبه كوه حلم تو سنجند اگر گرانى كوه * سبك چو گرد رود بر هوا جبال گران\r\nبه بحر دست تو گر افكنند قلزم را * ز بيم غرق چو موج از ميان رود به كران\r\nبه دشمنى تو نافع نمىشود طاعت * به دوستى تو نقصان نمىكند عصيان\r\nاگر تو پا ننهى در ميانه چون پرگار * رسد به دايرهء روزگار صد نقصان\r\nنصيحتى ز تو رهبرتر از هزار دليل * خطابتى ز تو پرنفع‌تر ز صد برهان\r\nاگرچه نزد خرد نارسيده‌اى به وجوب * ولى مكان تو صدره گذشته از امكان\r\nبه جام جم نتوان يافت آنچه ديد خرد * ز خشت گنبد گردون مشابه تو عيان\r\nبه پيش او چه بود هفت گنبد گردون * به جنب او چه كند هشت روضهء رضوان\r\nخلاف راى تو زان نقص دين بود كه خداى * به تار عهد تو تابيده رشتهء ايمان\r\nخلل‌پذير شود پنج ركن دين يك‌بار * اگرنه مهر تو دين راست اعظم الاركان\r\nاگر به خاك درت تشنه را دهند نويد * دگر هوس نكند آب چشمهء حيوان\r\nهواى كوى تو در سر كسى كه رفت به خاك * بود به باغ جنان چشم حسرتش نگران\r\nبراى حكم تو گل گوش پهن كرده به باغ * كه تا تو نهى كنى بنددى ز خنده دهان\r\nزبان گشوده پى عرض مدعا سوسن * اگر تو امر نمايى درآيدى به زبان\r\nاگر ز خاك درت توتيا كند نرگس * شود چو چشم جهان‌ديده روشناس جهان\r\nعدو هراسد از تو چنان كه سايه ز نور * حذر نمايد خصم از تو چون ز نار دخان\r\nكسى كه خصم ترا ديد بر سرير چه گفت * بود به جاى سليمان گرفته ديو مكان\r\nخلافتى كه به قد تو راست همچو قباست * اگر به خصم پسندى چه باك و نقصت از آن\r\nهواى شوكت صاحب‌قرانيش نبود * كسى كه در دو جهانست صاحب القرآن\r\nز رنگ و بو بود آرايش جمال عدو * چنان كه زينت طاوس باشد از الوان\r\nدلى نبندد عاقل به رنگ بىمعنى * سرى ندارد دانا به صورت بىجان\r\nارادت تو دهد كلك امر را حركت * كراهت تو دهد حكم نهى را جريان\r\nبدون حكم تو تقدير كم كند خواهش * خلاف راى تو كمتر قضا دهد فرمان\r\nهمه به موجب حكم خدا كند حركت * ارادت تو كه كلك قضاى راست بنان \r\n\r\n\r\n","description":"","footnote":"\r\n( 8 ) - شميم ، بوى خوش .\r\n","page_name":" 66 ","page_number":82},
  {"content":"\r\n\r\n بزرگوارا آنى كه در مديح تو عقل * سرى به حبيب فروبرده با هزار زبان\r\nنظر به درك جمال تو عاجزست و ضعيف * سخن به وصف جلال تو قاصر و حيران\r\nپى نوشتن وصف كف تو بحرِ محيط * اگر مداد شود قطره‌ايست در عمان\r\nشود زمين و زمان در شعاع خور مستور * گر از لباس سخن مدحتت شود عريان\r\nمن و هواى مديح تو كى درست آيد * متاع پيرزن و وصل يوسف كنعان\r\nمرا هواى مديح تو زيبد از بالفرض * به پاى مهر جهان ذره را رسد جولان\r\nكس دگر نتواند ترا به مدح ستود * بسست مادحت ايزد مدايحت قرآن\r\nغرض ز سعى من اين بس كه ياد من آرى * در ان دمى كه پدر را پسر كند نسيان\r\nاگر سرست به داغ تو مىكنم افسر * وگر دلست به مهر تو مىنهم عنوان\r\nدل ار به مهر تو نبود چه مىپزد سودا * سر ار به راه تو نبود چه مىكند سامان\r\nبه حضرت تو مرا آرزوى بسيارست * دگر تو دانى و فياض و لطف بىپايان\r\nهميشه تا بود آرايش جهان از مهر * كتان ز تابش مه تا كه هست در نقصان « 9 »\r\nبود ز مهر تو آرايش دل احباب * ز ماه طلعت تو نقص دشمنان چو كتان \r\n\r\n19 قصيدهء « معجزة الشوق » در جواب « ترجمة الشوق » عرفى در منقبت على بن موسى الرضا ( ع ) و حضرت معصومه ( ع ) و يادى از صدر المتألهين\r\n\r\n[ محيط عشق كه ما مركزيم و غم پرگار 
  ]\r\n محيط عشق كه ما مركزيم و غم پرگار * درين ميانه ز عالم گرفته‌ايم كنار\r\nجنون عشق برآراست خوش به سامانم * كجاست عقل كه گل چيند اندرين گلزار\r\nفتاده خوش به سر هم متاع رسوايى * خرد كجاست كه سودا كند درين بازار\r\nبه داغ عشق برآراى پاى تا سر خويش * كه زيب سكه كند نقد را تمام عيار\r\nفريب عشوهء دنيا مخور كه آينه را * به رنگ سبزه كند جلوه در نظر زنگار\r\nبه زهد غره بود زاهد و نمىداند * كه تار سبحه بتدريج مىشود زنّار \r\n\r\n\r\n","description":"","footnote":"\r\n( 9 ) - كتان ، جامه‌اى است كه شاعران پاره شدن آن را به سبب نور ماه گفته‌اند و بعضى گويند كه مكرر آزموده شده و اين معنى را اصلى نيست ( لغتنامه ) .\r\n","page_name":" 67 ","page_number":83},
  {"content":"\r\n\r\n به تن لباس دَرَم ز آرزوى عريانى * كه بندپاست درين راه بر سرم دستار\r\nچگونه راز بپوشم كه همچو غنچهء گل * نقاب خود به خود افتد مرا ز چهرهء كار\r\nعجب ولايت امنيست ملك رسوايى * كه هيچ‌گونه كسى با كسى ندارد كار\r\nتو حاضرى و به روى تو ديده نگشايم * كه بىرخ تو فراموش كرده‌ام ديدار\r\nچنان حكايت من تشنهء شنيدنهاست * كه باز مىشود از شوق خود به خود طومار\r\nدگر به منع من اى عقل دردسر كم كش * كه من مجادله با خويش كرده‌ام بسيار\r\nكنون كه ذوق جنون ريشه كرد در دل من * دگر نمىشود اين نخل كنده از بن و بار\r\nكنون كه دامن من پر ز سنگ طفلانست * خرد به را هم از آيينه مىكشد ديوار\r\nكنون كه كرده مجردترم ز نور نظر * فلك كشيده به گردم ز آبگينه حصار\r\nدگر چه دفع ملامت كند نهفتن عشق * مرا كنون كه برافتاده پرده از رخ كار\r\nچه پردگى كندم تار عنكبوت آخر * خرد چه هرزه به من مىتند عناكب‌وار « 1 »\r\nمرا كنون كه نمودند راه عالم غيب * درين ستمكده ديگر نه ممكنست قرار\r\nچسان نگاه تواند به ديده كرد درنگ * دمى كه پرده برافتد ز پيش چهرهء يار\r\nچو عشق جاى كند در طبيعتى ، هرگز * به حيله‌ها نتوان كرد منعش از اظهار\r\nچراغ تا كه نيفروختند در فانوس * ز خلق چهره تواند نهفت در شب تار\r\nظهور عشق به اظهار نيست حاجتمند * كه ظاهرست وجود مؤثر از آثار\r\nبه عهد عشق مجوييد اثر ز هستى من * كه آفتاب درآيد به سايهء ديوار\r\nبهار شد چمنم از نسيم گلشن عشق * چو گل شكفته‌ام اكنون درين خجسته بهار\r\nكنون كه هم گل و هم بلبلم درين گلشن * كنم به وصف بهار خود اين غزل تكرار \r\n\r\nتجديد مطلع\r\n\r\n[ ز موج رنگ گل و سبزه در هواى بهار 
  ]\r\n ز موج رنگ گل و سبزه در هواى بهار * به بال جلوهء طاوس مىپرد گلزار\r\nبه نقل آب و هوا حاجت ار فتد يابد * ز نقل آب و هواى چمن شفا بيمار\r\nگرفت ابر ز خجلت دريچهء مشرق * چو صبح غنچه دميدن گرفت در گلزار\r\nچو طشت خون شده از عكس لاله دامن دشت * به نيش برق گشودند تا رگ كهسار\r\nز موج سبزه و گل بس كه گشت عكس‌پذير * به رنگ كاغذ ابرى شدست ابر بهار \r\n\r\n\r\n","description":"","footnote":"\r\n( 1 ) - عناكب ( ج عنكبوت ) .\r\n","page_name":" 68 ","page_number":84},
  {"content":"\r\n\r\n به ذوق ديدن گل طفل غنچهء نرگس * به باغ پيشتر از صبح مىشود بيدار\r\nحيا سرشتى اجزاى باغ بين كه كند * حذر ز سايهء دست چنار ساق چنار\r\nرسيد شور نسيم بهار و نزديكست * كه چون شكوفه مرا وا شود ز سر دستار\r\nبه مقتضاى صفاى زمانه اهل نظر * كنند از پس ديوار سير در گلزار\r\nبه مقتضاى صفا چون نگارخانهء چين * ز عكس گل شده ديوار باغ پرزنگار\r\nسزد كه بهر تماشاى سبزه و لاله * كنند اهل نظر جمله روى در ديوار\r\nچنان ز عكس چمن سبز شد زمين و زمان * كه سبز در نظر آيد چو خط يار غبار\r\nكنند سير فضاى چمن سبك‌روحان * چو بوى گل شده بر مركب نسيم سوار\r\nشدست فيض سبك‌روحى آن‌چنان شايع * كه نيست ديدن زاهد به طبع مستان بار\r\nچو مستعد كمالست هر نهال اينست * كه نيست جز سر منصور ميوهء سرِ دار\r\nنشاط خندهء گل آن قدر سرايت كرد * كه نيست نالهء بلبل درين بهاران زار\r\nبدان ملايمت آيد نفس ز غنچه برون * كه وا كند گره نغمه مطرب از رگ تار\r\nچنان طبيعت اشيا شدست تازه‌پسند * كه فاخته نكند درس سرو را تكرار\r\nنمىتوان به زبان از كس انتقام كشيد * كه در هوا سخن سخت مىشود هموار\r\nشكوفه در تتق شاخ مىشود پنهان * ز بس كه ناقهء ابر از نمست سنگين بار\r\nچو شاهدانِ ز گرمابه آمده بيرون * نمايد از تتق ابر شاخ گل ديدار\r\nبود زمين و زمان خرم و شكفته ولى * درين شكفته هوا و درين خجسته بهار \r\n\r\nتجديد مطلع\r\n\r\n[ مرا دليست ز درد فراق يار و ديار 
  ]\r\n مرا دليست ز درد فراق يار و ديار * تمام گريهء حسرت تمام نالهء زار\r\nاگر به سير چمن كم روم سبب آنست * كه نيست ماتميان را به بزم عشرت بار\r\nزمانه از پى پامال كردنم پرورد * كه نيست اين گل پژمرده لايق دستار\r\nمرا كه سينه ز داغ ستم گلستانست * چه لازمست كشيدن كرشمهء گلزار\r\nهزار صحبت رنگين‌تر از ميست مرا * چرا كشم ز پى باده دردسر ز خمار\r\nز سينه شعله‌فشان خيزد آه من كه مدام * نفس ز كورهء حدّاد جوشد آتشبار\r\nسرم ز مغز تهى همچو كاسهء طنبور * نفس وليك پر از خون ناله چون رگ تار\r\nبه غير طفل سرشكم نه هيچ كس كه مرا * غبار هجر دمى پاك سازد از رخسار\r\nنباشد اين‌همه باران كه پيش ديدهء من * عرق ز چهرهء خجلت فشاند ابر بهار \r\n\r\n","description":"","footnote":"","page_name":" 69 ","page_number":85},
  {"content":"\r\n\r\n چه منت از مه و خورشيد مىكشم كه بسست * فروغ گوهر اشكم چراغ در شب تار\r\nميان فوج بلا آن‌چنان گداخته‌ام * كه قطر دايرهء درد شد تنم ناچار\r\nچرا براى غم انگشترى ز زر نكنم * تنم كه زرد و ضعيف و دوتاست از غم يار\r\nدلم چو كوه به خود از نشاط غم باليد * اگرچه بار غمم كرد جسم زار و نزار\r\nبه روى بسترم ازبس‌كه استخوان شكند * مدام ناله ز پهلو كنم چو موسيقار\r\nبه دفع فلسفيان گو كلاميان بكنند * جواز خرق فلك را ز آهم استفسار\r\nز بس كه خوى به هجران مرا شده ترسم * كه آرزو نشود ديده را دگر ديدار\r\nفلك ز گردش خود بازاستد ار شايد * كنون كه كرد جدايى ميانهء من و يار\r\nبه شكوهء فلكم گر زبان گشاده شود * سخن ببايدم از سر گرفت ديگر بار \r\n\r\nتجديد مطلع\r\n\r\n[ فغان ز كج‌روشيهاى چرخ ناهموار 
  ]\r\n فغان ز كج‌روشيهاى چرخ ناهموار * كه هيچ‌گونه ندارد به راستى سروكار\r\nبه گردش فلك اميد استقامت نيست * جز اعوجاج نيايد ز طينت پرگار\r\nز من شنو كه كجى جز و معنى فلكست * ز كج‌نهاد مجوييد راستى زنهار\r\nستاره نيست فلك را كه اين كهن خيمه * ز كهنگى شده سوراخها درو بسيار\r\nز بس كه بار مظالم به دوش اوست مدام * قدش خمست چو قدّ كسى كه دارد بار\r\nبسست اى فلك آزار بيدلان تا چند * ز توسنى نشدى خسته پاره‌اى هموار\r\nمرا اراده به دست تو داده‌اند اكنون * كجا روم چه كنم من پياده و تو سوار\r\nمترس اگر بغلط كار عيش راست شود * كه كج نمىشود اندوه را سرِ پرگار\r\nتو كج‌نهادى و من راستگو نمىدانم * ميان ما و تو آخر چگونه افتد كار\r\nچه شد كه انس به هيچ آفريده نگرفتم * كه من غريبم و اين مردمان غريب آزار\r\nهرآنچه بوى وفايى نيايد از چمنش * مگير يار كه يارى نيايد از اغيار\r\nز هرچه رنگ فنا دارد اندرين گلشن * مجوى انس كه وحشت فزون كند مردار\r\nچگونه وحشت كس در جهان نيفزايد * كه اين خرابه دياريست خالى از ديّار\r\nدرون پرده ندانم كه دارد آمد شد * كه گرد هست و ليكن پديد نيست سوار\r\nبه اهل دل چه عجب مهربان فتاده فلك * كه زخم غنچه نخارد مگر به ناخن خار\r\nچنان رميده‌ام از بخت سايه‌پرور خويش * كه ديو در نظر آيد مرا ز سايهء يار\r\nسپهر منكر جورم نمىتواند شد * كه زردرويى انكار مىكند اقرار \r\n\r\n","description":"","footnote":"","page_name":" 70 ","page_number":86},
  {"content":"\r\n\r\n هزار شكوه بود از فلك مرا هر دم * ولى نيارم از آنها يكى كنم اظهار\r\nچگونه كس كند اظهار شكوه‌اى كز ننگ * ز شرم گفتن او رنگ بشكند گفتار\r\nهمين بسست شكايت ازو كه كرد مرا * جدا ز روضهء عرش آشيان فيض آثار\r\nفريب اين جو گندم‌نما از آن فردوس * برون فكند چو آدم مرا به زارى زار\r\nبه خاكِ خوارى از آن روضه طالع پستم * چنان فكند كه بر آسمان رسيد غبار\r\nنه روضه بلكه جهانى ازين فلك بيرون * نه روضه بلكه بهشتى ازين جهان به كنار\r\nزمانه در طرف وى چو جاده از منزل * سپهر در كنف وى چو سايه از ديوار\r\nجهات سته دران رَحبه « 2 » يك جهت ز جهات * سپهر تسعه در ان عرصه قطرى از اقطار\r\nنشيب پيش فراز وى اين نشيب و فراز * يسار پيش يمين وى اين يمين و يسار\r\nگرفته با همه وسعت مكان به عالم تنگ * چنان كه صورت عالم به ديده در ابصار\r\nكنند گرد سرش دور دايرات فلك * محيط عالم كونست و مركز ادوار\r\nمن از صفاى هوايش همين‌قدر دانم * كه يا بهار بهشتست يا بهشت بهار\r\nچنين كه منفرد افتاده است در رفعت * فلك چه حد كه به او دم زند ز قرب جوار\r\nخميده ماند فلك بس كه كرد قامت خم * پى تواضع اين بارگاه فيض آثار\r\nبه پيش شمسهء او آفتاب مىلرزد * چنان كه طفل سبق‌خوان به پيش مكتبدار\r\nبه جنب روزن او آفتاب را چه محل * كه او ز چرخ كند ناز و چرخ ازين انوار\r\nبه نيم‌خشت زر خود فلك چه مىنازد * چرا ننازد ازين جنس گنبدش بسيار\r\nبه پيش طاق وى ار هشتم آسمان نبود * هزار كوكب قنديل از چه يافت قرار\r\nبه دور وى خط زرين كتابه نيست كه هست * نوشته نسخهء علم قضاش بر ديوار\r\nچنين عمارتى امكان نبست تا ز قضاست * زمانه قابل تعمير و آسمان معمار\r\nفلك شبيه وى افتاده است تا به ابد * بدين مناسبت او را بلند شد مقدار\r\nاگر به معنى وى صورتى بنا خواهند * جهات كون و مكان را چو نيست اين معيار\r\nمهندسان معانى مگر بفرض كنند * به سطح چرخ نهم نصب پايهء پرگار\r\nز فيض ظاهر و باطن توان يقين دانست * كه يك درش به بهشتست و يك درش به بهار\r\nسپهر مىشود آنجا به چاكرى قايل * زمانه مىكند آنجا به بندگى اقرار\r\nبلى چگونه نگردد زمانه‌اش ممنون * بلى چگونه نباشد سپهر منّت‌دار\r\nكه هست بارگه خسرو زمين و زمان * كه هست پرده‌سراى شه صغار و كبار\r\nخدايگان دو عالم امام جن و بشر * رضىّ ارض و سما و رضاى ليل و نهار \r\n\r\n\r\n","description":"","footnote":"\r\n( 2 ) - رحبه ، زمين فراخ .\r\n","page_name":" 71 ","page_number":87},
  {"content":"\r\n\r\n امام ضامن و ثامن على بن موسى * كه هست خاك درش كحل ديدهء ابرار\r\nتبسمش به لب لطف و چين برابر وى خشم * يكى بهار خزان و يكى خزان بهار\r\nز بس ز عدل وى از پا فتاده فتنهء مست * نمىتواند برخاستن ز خواب خمار\r\nز بس به عهد وى آسود روزگار حَرون « 3 » * دلش نداد كه از خواب خوش شود بيدار\r\nدر آستانهء او آفتاب ز آمد و شد * به غير درس زيارت نمىكند تكرار\r\nنباشد ابر كه از جوش زايران درش * نشسته چرخ برين را غبار بر رخسار\r\nبلى غبار درش را طراوتيست ز فيض * كه ابر رحمت ازو مايه مىبرد هموار\r\nمحاسبان خرد در حساب بخشش او * كرور را نشمارند در عداد شمار\r\nشهى كه پايهء او رنگش از گرانقدرى * بود ز كرسى شش پايهء جهاتش عار\r\nشهى كه مسند جاهش به بام عرش كند * تكبّرى كه به فردوس عاشق ديدار\r\nفروغ پايهء تختش به سطح چرخ نهم * عيان‌ترست كه بالاى كوه شعلهء نار\r\nشهنشهى كه اگر باج بر زمانه نهد * تهى كنند خزاين همه جبال و بحار\r\nكند به منع درشتى اشاره گر به فلك * زمانه همچو كف دست مىشود هموار\r\nنهيبش ار به رجوع زمانه امر كند * به قهقرى پى از امسال بگذراند پار\r\nبه خدمتش چو نشست اين يك آن دگر برخاست * دو بنده‌اند سياه و سفيد ليل و نهار\r\nز بندگان سراى وى اسود و ابيض * دو چاكرند يكى از حبش يكى ز تتار\r\nمجرّه « 4 » نيست فلك را كه طوق بندگيش * فكنده است به گردن ز نقره زنگىوار\r\nاز آنكه باعث آزار او شده انگور * ز تاك دست قضا سرنگونش كرده به دار\r\nبود به عهد شميم بهار خلق خوشش * فلك ز عطر لبالب چو طبلهء عطار\r\nنسيم خلقش اگر بر چمن وزد دزدد * نفس ز عطر گل و ياسمن مشام بهار\r\nاگر ز خاك درش آبرو برد گلشن * غلاف غنچه شود ناف آهوى تاتار\r\nز بوى زلف عروسان خلق او پيچيد * به خويش طرهء سنبل ز رشك در گلزار\r\nصلاى عيش زند چون بهار عهد خوشش * نگار بسته برآيد ز شاخ دست چنار\r\nاگر ملايمتش آب در چمن بندد * ز ناز بالش گل رنجه مىشود سر خار\r\nبه حكم نهى ابد امتناع حِسبهء « 5 » او * به گِرد دختر رز شيشه مىكشد ديوار\r\nكند چو حكم فسردن به شعلهء آواز * ز بيم خشك شود خون نغمه در رگ تار\r\nمحيط علمش اگر موج‌وَر شود افتد * تخيّلات دو عالم چو خار و خس به كنار \r\n\r\n\r\n","description":"","footnote":"\r\n( 3 ) - حرون ، سركش ، نافرمان .\r\n( 4 ) - مجرّه ، كهكشان .\r\n( 5 ) - حسبه ، احتساب ، امر به معروف آنگاه كه ترك آن آشكار باشد و نهى از منكر آنگاه كه فعل آن آشكار باشد .\r\n","page_name":" 72 ","page_number":88},
  {"content":"\r\n\r\n به دقت نظر دوربين تواند ديد * به يك ملاحظه امروز عرضِ روز شمار\r\nنگاه دور رساى وى از شكاف ازل * كند مطالعه در نامهء ابد اسرار\r\nمكان مفترق او راست فردى از دفتر * زمان متصل او راست سطرى از طومار\r\nجهان فانى اگر با عدو گذاشت چه غم * مقررست فكندن به پيش سگ مردار\r\nز يك قبيله بود خصم با وى ار چه عجب * كه هست خويشىِ نزديك نشئه را به خمار\r\nزمانه مهلت خصمش به اختيار دهد * چنان كه مهلت كفّار قادر جبّار\r\nندامتست فزون آن قدر كه مهلت بيش * خمار درخور مستى همىكشد خمّار\r\nسفينه‌ايست ولايش كه فوج فوج عقول * برد ز ورطهء حيرت نفس‌نفس به كنار\r\nز موريانهء تشكيك ايمنست آن دل * كه گرد معتقدش اعتقاد اوست حصار\r\nخرد به مطلع پنجم به من مسامحه كرد * كه درس عشق مديح ترا كنم تكرار \r\n\r\nتجديد مطلع\r\n\r\n[ خلاف راى تو بر عقل آن‌چنان دشوار 
  ]\r\n خلاف راى تو بر عقل آن‌چنان دشوار * كه كس به فرض محال از خدا شود بيزار\r\nبه فضل مرتبه ممتازى از عقول و نفوس * چنان كه نور نظر در ميانهء انوار\r\nنسيم مهر تو در باغ اعتقاد ضرور * چنان كه در چمن تو به آب استغفار\r\nز خُلق خويش تو در رنج و خَلق در راحت * در آب كشتى و مردم در ان ميان به كنار\r\nعدم نفوذ نمىكرد در مسام وجود * اگر ز حفظ تو بودى زمانه را ديوار\r\nچو آفتاب خورد غوطه آسمان در نور * گر ارتفاع پذيرد ز درگه تو غبار\r\nسپهر را نكند جز صلايت تو لگام * زمانه را نكند جز مهابت تو چدار « 6 »\r\nفلك به حكم تو مىيابد از فلك اجرى « 7 » * زمين به امر تو مىگيرد از فلك ادرار « 8 »\r\nدهد رواتب « 9 » ارزاق خلق روز بروز * زمين كه حاصل جود تو كرده است انبار\r\nمطيع حكم عطاى تو حارسان جبال * وكيل دست جواد تو خازنان بحار\r\nعقول كامله را از ضميرت استمداد * نفوس قادسه را از علومت استظهار\r\nنهد رضاى تو بر پشت چرخ توسن زين * كند نهيب تو در بينى زمانه مهار \r\n\r\n\r\n","description":"","footnote":"\r\n( 6 ) - چدار ، طنابى كه دست و پاى اسب و استر شرور را بدان بندند .\r\n( 7 ) - اجرى - ق 1 / 7 .\r\n( 8 ) - ادرار ، مقررى ، مستمرى .\r\n( 9 ) - رواتب ( ج راتبه ) ، مقررى ، مواجب .\r\n","page_name":" 73 ","page_number":89},
  {"content":"\r\n\r\n براى حملهء اثقال كارخانهء تست * قضا كه كرده سماوات هفتگانه قطار\r\nشهابِ چرخِ برين سركشيده مىآيد * كه تا به بزم تو يابد چو شمع استقرار\r\nچو شمع بزم ترا بيند ايستاده ز دور * ز انفعال به باد فنا رود چو شرار\r\nگر آسمان همه تن آفتاب گرديدى * به روضهء تو مشابه شدى ولى دشوار\r\nور آفتاب به چرخ نهم شدى بودى * شبيه تو چو شوى بر سمند قدر سوار\r\nتبارك اللّه از آن نازنين سمند كه هست * به گاه جلوه چو طاوس مست در رفتار\r\nسمند شوخ مزاج تو شعله‌پروازيست * كه جز نگاه ترا دست‌كم دهد به چدار ( 6 )\r\nچو برق كوه نورد و چو باد بحر سپر * چو شعله در حركات و چو فتنه در آثار\r\nبه گاه پويه ملايم رود چنان در راه * كه آبِ نغمه مگر مىرود به جدول تار\r\nسبك‌روى كه نيابد به غير آسايش * بفرض اگر به رگ جان كند چو ناله گذار\r\nاثاره‌اى « 10 » ز پيش دود دودهء صحرا * شراره‌اى ز سمش برق خرمن كهسار\r\nچو شعله وقت فراز و چو قطره گاه نشيب * چو عشوه خوش‌حركات و چو جلوه خوشرفتار\r\nچو نبض معتدلش جست‌وخيز متناسب * چو نشئه در رگ دلها دويدنش هموار\r\nگهى چو رنگ عدويت پريده در عالم * گهى چو نام نكويت دويده در اقطار\r\nبه روى برگ گلش گر گذر فتد بدود * سبك چنان كه دود موج خنده بر لب يار\r\nبود ز گرد شتابش عبير بردم و يال * بود ز خون درنگش به پا و دست نگار\r\nنزاكت گره دُم چنان كه پندارى * كه آب نغمه گره گشته است بر رگ تار\r\nچو عمرِ مدتِ غفلت سوارش از نرمى * رسد به منزل و آگاه نيست از رفتار\r\nبه گاه دو ز عرق نم نمىدهد كفلش * كه شعله را ننشستست ژاله بر رخسار\r\nاگر به پست و بلند زمانه‌اش تازى * چنان دود كه نجنبد علاقهء دستار « 11 »\r\nهلال نعل كه گر بر سپهرش انگيزى * فتد ز پويه به چرخ چهارمش چو گذار\r\nچنان كه آينه بر روى ماه نو گيرند * هلال زار شود آفتاب آينه‌وار\r\nصرير خامهء كاتب به وصف سرعت او * دود به جادهء مِسطر « 12 » چو نغمه بر رگ تار\r\nبه پشت وى نتواند نشست كس جز تو * كه غير نور نگردد كسى به شعله سوار\r\nخدايگانا دارم جدا ز خاك درت * چنان دلى كه بگريد جهان به حالش زار\r\nچو شمع بارگهت روشنست سوز دلم * شبانه روز كه روز منست هم شب تار \r\n\r\n\r\n","description":"","footnote":"\r\n( 10 ) - اثاره ، گرد انگيختن .\r\n( 11 ) - علاقه ، نوار و نخ ابريشمى تابيده ؛ علاقهء دستار ، طرّهء دستار ، ريشهء دستار كه براى زينت گذارند .\r\n( 12 ) - مسطر - ق 4 / 6 .\r\n","page_name":" 74 ","page_number":90},
  {"content":"\r\n\r\n به ياد جوى روان روز و شب در آن فردوس * مرا ز ديده روانست اشك ليل و نهار\r\nفراق صحن و خيابان مشهدم دارد * ز صحن چرخ و خيابان كهكشان بيزار\r\nفلك ندانم ازين پس دگر چه خواهد كرد * به من شود اگر از تازه باز كينه گذار\r\nفكنده دور به زارى از آن درم يا رب * به روز من بنشيند فلك به زارى زار\r\nدو دست بىتو به سر مىزنم چه چاره كنم * كه رفت كار من از دست و دست من از كار\r\nشمار كار خود از روزگار برگيرم * به دامن تو زنم دست چون به روز شمار\r\nفلك ز رشك بميرد چو درگهت بوسم * چه خوش بود كه برآيد به يك كرشمه دو كار\r\nاگر رسم به وصال درت عجب نبود * به آسمان ز زمين مىرود هميشه غبار\r\nاگرچه دورى از آن خاكِ در ضرورى بود * كه هست دورى خورشيد ذرّه را ناچار\r\nوليك دارم اميدى كه از توجه تو * تن ضعيف من آنجا شود به خاكِ مزار\r\nبه هر كجا كه شود خاك اين تن زارم * فلك اگر كشدم پيش آرزو ديوار\r\nگمان به بال‌وپر شوق آن‌قدر دارم * كه ذرّه ذرّه به سوى تو برپرد تن زار\r\nبدان خداى كه در ملك نيستى يكسر * متاع معرفتش ريختست در بازار\r\nبدان نهفته كه در هرچه بنگرى پيداست * بدان نديده كه پر كرد عالم از ديدار\r\nبدان قديم كه از دور باشى قدمش * ازل دوان به ديار ابد برد زنهار\r\nبدان حكيم كه در كارگاه قدرت نيست * به عون حكمتش ايجادِ ذرّه‌اى بيكار\r\nبدان عليم كه در عرض جلوه‌گاه ظهور * ز علم اوست ازل تا ابد يكى طومار\r\nبدان كريم كه از نيم رشحه بنشاند * ز دشت عصيان چندانكه خاستست غبار\r\nبدان رحيم كه در موج‌خيز رحمت او * گناه هر دو جهان همچو خس فتد به كنار\r\nبدان حليم كه بر روى ما نمىآرد * به ناسپاسى چندانكه مىكنيم اصرار\r\nبدان غفور كه در هر نفس فروشويد * سياه‌رويى ما را به آب استغفار\r\nبه صانعى كه دهد مشت خاك را دانش * به مبدعى كه دهد موج باد را گفتار\r\nبه قادرى كه به پيش محيط قدرت او * زمان ازل به ابد نقطه‌ايست از پرگار\r\nبه نور او كه به دو روشنست ظلمت و نور * به فيض او كه به دو خرمست جنت و نار\r\nبه لوح او كه گشايد به روى جان دفتر * به كلك او كه نويسد به لوح دل اسرار\r\nبه امر او كه به او ملك عقل گشت آباد * به نهى او كه از و راه نفس شد هموار\r\nبه جود او كه نُه افلاك را به يك جوشش * ز نيم قطره برانگيخت چون ز بحر بخار\r\nبه ستر او كه ز چشم نظارگان سپهر * به روى زشتى اعمال ما كشد ديوار\r\nبه عفو او كه ببخشد گناه و نگذارد * به زير بار خجالت خميده قامت زار\r\nبه فضل او كه بما از بهشت و حور و قصور * جزاى طاعت ناكرده مىنهد به كنار \r\n\r\n","description":"","footnote":"","page_name":" 75 ","page_number":91},
  {"content":"\r\n\r\n به قهر او كه ز بيمش شكسته رنگ خزان * به لطف او كه به يادش شكفته روى بهار\r\nبه خشم او كه به هيچش زبانه ننشيند * مگر ز قطرهء اشكِ دويده بر رخسار\r\nبه وصف او كه در آغوش نطق تن ندهد * مگر همو به زبان اثر كند اظهار\r\nبه كنه او كه نقاب جمال نگشايد * مگر به حجلهء علمش كه هست آينه‌زار\r\nبه شبه او كه نديدست عقل صورت او * مگر به بتكدهء وهم بر در و ديوار\r\nبه راه او كه ز خار قدم دماند گل * به شوق او كه به راه نفس فشاند خار\r\nبه عشق او كه خَرَد ذرّه را به خورشيدى * به وصل او كه برد قطره را به دريا بار\r\nبه پله‌پلهء تجريد سُلَّم « 13 » توحيد * به پايه پايهء معراج احمد مختار\r\nبه رهروى كه كند عقل خار راهش را * به جاى دستهء گل زيب گوشهء دستار\r\nبه خواجه‌اى كه پى حفظ جبرئيل امين * چو عنكبوت شدش پرده‌دار بر در غار\r\nبه سرورى كه شرف در پناه او بردند * ز سروران دو عالم مهاجر و انصار\r\nبه صفدر صف هيجاى لافتى الّا * كه در قلمرو دين هم سرست و هم سردار\r\nبه موج جوهر تيغش كه شاهدان ظفر * به گرد چهره برندش به جاى طره به كار\r\nبه چين ابروى خشمش كه از مهابت او * اجل به سايهء شمشير مىبرد زنهار\r\nبدان سفينهء عصمت كه جز به رهبريش * كسى ز ورطهء حيرت نمىرسد به كنار\r\nبه پاكدامنى آب گوهر عصمت * كه پاى شبهه به گِردش نكرده است گذار\r\nبه فيض يازده گلبن كزان دو گلبن را * عليست آب روان و بتول گُلبنزار\r\nبدان چهارده نخل بلند سايه فكن * كه هست گلشن عصمت از آن هميشه بهار\r\nبه پايهء تو كه افلاك را شمارد ننگ * به سايهء تو كه از آفتاب دارد عار\r\nبه مدحت تو كه پهلو نمىدهد به سخن * به نعمت تو كه تن درنمىدهد به شمار\r\nبه قدر خيمهء جاهت كه آسمان بلند * به دامنش نتواند نشست همچو غبار\r\nبه درگه تو كه نام سپهر گيرد پست * به روضهء تو كه حرف بهشت گيرد خوار\r\nبه راه كوى تو كش بال‌گسترند ملك * كه پا نهند به صد ناز بر سرش زوّار\r\nبه حسرتم كه ز وصف تو مىتپد بر خويش * به طاقتم كه ز نام تو مىرود از كار\r\nبه صبر من كه ز آوازه مىشود معزول * به ضعف من كه به انديشه مىشود بيمار\r\nبه اين دمم كه بگيرد ز صحبت همدم * به اين غمم كه بميرد ز ديدن غمخوار\r\nبه رغبتم كه به سامان‌ترش كند حرمان * به محنتم كه پريشان‌ترش كند تيمار\r\nبه غيرتم كه نمايان‌ترش كند دورى * به حسرتم كه فراوان‌ترش كند ديدار \r\n\r\n\r\n","description":"","footnote":"\r\n( 13 ) - سلّم ، نردبان .\r\n","page_name":" 76 ","page_number":92},
  {"content":"\r\n\r\n به داغ من كه بگيرد ز نام مرهم روى * به درد من كه به داروى كس ندارد كار\r\nبه غربت سفر اهبطوا « 14 » ز درگه قرب * كه بازگشت ندارد درو يكى ز هزار\r\nبه زورقى كه براى نجات طوفانى * ميان لجهء طوفان گشوده است كنار\r\nبه ذوق بلبل گلزار آتش نمرود * كه شعله شعله گلش مىدميد از دستار\r\nبه چشم بستن اميد پير كنعانى * كه بوى پيرهنش تازه مىكند گلزار\r\nبه عزتى كه به يوسف رسيده در ته چاه * كه شد به پلهء معراج در شرف طيّار\r\nبه حسرتى كه زليخا بهار كرد خزان * به رحمتى كه خزانش گرفت بوى بهار\r\nبه حرف عشق كه دارد كليم را الكن * به بوى عشق كه گردد مسيح ازو بيمار\r\nبه ناز حسن كه آيد به گوش ارنى گوى * ز لن‌ترانى « 15 » او ذوق مژدهء ديدار\r\nبه دست صبر كه هرگز نمىرسد به عنان * به پاى شوق كه آيد برهنه بر سر خار\r\nبه حرف عقل كه نشنيده مىكند دلگير * به درس عشق كه ناخوانده مىشود تكرار\r\nبه كاردانى حسن و به ساده‌لوحى عشق * به شوق شعلهء بىصبر و آهنين ديوار\r\nبه زودسيرى وصل و گرسنه چشمى هجر * به ناگوارى كام و به ناگزيرى كار\r\nبه لذت دم آبى كه در دهان آيد * گه مشاهدهء كنج لب مكيدن يار\r\nبه تنگ‌گيرى امّيد و دلگشايى يأس * به خاكسارى عجز و به نخوت پندار\r\nبه شرمگينى حسرت به ترزبانى ميل * به ناتوانى حيرت به لذت ديدار\r\nبه بردبارى تمكين به سرگرانى ناز * به پرده‌دارى ناموس و ديده بانى عار\r\nبه كبرياى تحمل به طمطراق شكوه * به احتراز متانت به احتمال وقار\r\nبه برگشايى آغوش مرگ يعنى تيغ * به قامت اجل ايستاده يعنى دار\r\nبه نخل صورت شيرين كه شد ز معجز عشق * به آب تيشهء فرهاد سبز در كهسار\r\nبه رشد ناقهء ليلى كه راه وادى وصل * به پاى گم‌شدگى رفت تا به منزل يار\r\nبه حق اين همه سوگندهاى كذب گداز * كه جز به قوّت صدقست حمل آن دشوار\r\nكه گر مراد دو عالم مرا ز خاك درت * نهد زمانه جزاى صبوريم به كنار\r\nچنان به كام جهان آستين برافشانم * كه برفشاند دامن كسى به مشت غبار\r\nاگر فلك ندهد كام من ز خاك درت * به نيم ناله برآرم ز هفت چرخ دمار\r\nز وصل دوست چه گل چيند آنكه از حسرت * به پاى او نفس واپسين نكرد نثار\r\nجدا ز درگهت اين صبر هم از آن كردم * كه هست در كف شوقم گلى ازين گلزار \r\n\r\n\r\n","description":"","footnote":"\r\n( 14 ) - - بقره 2 / 36 و 38 ؛ اعراف 7 / 24 .\r\n( 15 ) - - اعراف 7 / 143 .\r\n","page_name":" 77 ","page_number":93},
  {"content":"\r\n\r\n دمار اگر ز فلك بر نياورم زانست * كه راضيم ز بهاران كنون به بوى بهار\r\nفلك مرا ز خراسان از آن به دور افكند * كه در عراق كند گرم يوسفم بازار\r\nهواى روضهء پاك تو رخصتم زان داد * كه داشت درگه معصومهء قمم در كار\r\nكدام درگه درگاه نقد آل رسول * كه مىكند فلك اينجا به بندگى اقرار\r\nنهال گلشن موسى جعفر كاظم * كه داده چرخ به دستش كفالت تو قرار\r\nسمّى « 16 » بضعهء پيغمبر آنكه دست قضا * نهاده چون تو گلشن بهر تربيت به كنار\r\nعراق از شرف خاك اوست فخر جهان * قم از صفاى عمارات اوست چون گلزار\r\nچراغ روضهء عاليش سبع سياره * غلام گنبد زيباش تسعهء دوّار\r\nبه گاه جوش زيارت درين خجسته حريم * فرشته راه نيابد ز كثرت زوّار\r\nشهاب نيست كه مىريزد آسمان هر شب * ز نقد خويش برين بارگاه بهر نثار\r\nوليك يك يك از آن ريزد آن تنك مايه * كه كم مباد شود نقد و ماند از ايثار\r\nبه جنب شمسهء « 17 » او آفتاب را چه محل * به پيش آينه نتوان به باد داد غبار\r\nفلك به زير زمين مهر پرورد هر شب * بدان هوس كه برابر كند به او يك بار\r\nچو روبروى كند با ويش به وقت زوال * ز شرم همسريش بر زمين زند ناچار\r\nچنان ز عكس عمارات او صفا عامست * كه فيض ديدن گل مىدهد نظارهء خار\r\nعموم فيض به حديست اندرين كشور * كه سبزه در نظر آيد ز ديدن زنگار\r\nدر او نديده كسى هيچ امتياز فصول * كه هست سبزه و گل از بهار تا به بهار\r\nچه جلوه است كه شمشاد قامتان دارند * مگر بهشت برينست اين قيامت‌زار\r\nز بس نداى قُم آيد پى طواف درش * به گوش مردم اين شهر از صغار و كبار\r\nاز ان سبب ز قضا از پى تشرف خلق * به قم ملقب گرديد اين خجسته ديار\r\nز فيض بىعدد خاكبوسى حرمش * ز بس طبيعت من صاف گشت آينه‌وار\r\nبه حجله‌گاه خيالم ز عكس عالم غيب * رموز غيبى نقشست بر در و ديوار\r\nز دود صيقل موج هوا چو آينه‌اش * گر از جفاى اعادى به دل نشست غبار\r\nچه فيضها كه نبردم ازين خجسته مقام * چه كامها كه نديدم درين ستوده ديار\r\nيكى ز جمله فيوضات اين مقام اينست * كه مشت خاك من اينجا به كيمياست دچار\r\nچه كيميا شرف خدمت مربّى روح * چه كيميا اثر صحبت مروّج كار\r\nاگرچه عالم عالم دُر و گهر آورد * ز بحر خاطر غواص فكرتم به كنار \r\n\r\n\r\n","description":"","footnote":"\r\n( 16 ) - سمّى ، همنام ، همتا .\r\n( 17 ) - شمسه ، قرض زراندود بالاى قبه .\r\n","page_name":" 78 ","page_number":94},
  {"content":"\r\n\r\n هنوز شور سخن در سرست زانكه بود * دلم به مدحت استاد مايل گفتار\r\nجهان فضل و كمالات صدر شيرازى * كه خاك خطهء شيراز زوست فيض آثار\r\nفلك به مكتب فضلش ز تختهء خورشيد * بسان طفل گرفتست لوح زر به كنار\r\nستاره نيست بر اين سطح نيلگون چندين * كه صفحه‌ايست پر از عقدهاى خامه‌نگار\r\nسپهر منصفش آورده تا كه بگشايد * كليد فطرت اين حلّ مشكل اسرار\r\nگه بيان چو نشيند به مسند تدريس * رموز معنى مىخيزد از در و ديوار\r\nگه افادهء معنى به مسند تعليم * چو شرح و بسط نمايد غوامض افكار\r\nز استماع معانى بود تلامذه را * ز بس گهر صدف گوش پردُرِ شهوار\r\nقلم به كف چو نشيند كه تا كند تحرير * رموز غيبى و اسرار عالم انوار\r\nبود قلم به كف وى غلامكى غواص * كه از ميانهء دريا دُر آورد به كنار\r\nبنازمش كه غزالان دشت معنى را * چنين حريص شكارى همىبود در كار\r\nربوده است به چوگان فكر گوى كمال * بلى ربايد صد گو چنين يگانه سوار\r\nكجاست بو على و آن فطانت و دقت * به پيش فطرت او تا كند به عجز اقرار\r\nگر او مروّج آثار علم مىنشدى * همىنماندى نامى ز علم عنقاوار\r\nچنان فصيح بيانى كه گاه تقريرش * عجب اگر نكند درك صورت ديوار\r\nارسطويى همه دارد ولى ز فقر و فنا * ارسطويى كه ندارد سكندرى در كار\r\nچو او كه دارد شاگرد مخلص يكرنگ ؟ * چو من كه دارد استاد مشفق غمخوار ؟\r\nمتاع كاسد من زو گرفت نرخ بلند * رواج يوسف من كرد گرم ازو بازار\r\nكنون جدا ز تو اى پادشاه دنيى و دين * درين ديار بدين روضه دارم استظهار\r\nولى همان ز درت كم نمىكنم امّيد * كه هست از كرمت آرزوى من بسيار\r\nدراز شد سخنت همچو درد دل فياض * به ختم كوش كه انّ الملال فى الاكثار « 18 »\r\nخدايگانا شد بيست سال افزونتر * كه اين قصيده مرا مىخلد به خاطر زار\r\nسروده بودم ازين پيش نغمهء چندى * كه كم ز نالهء بلبل نبوده در گلزار\r\nوليك همت سرشار من برينم داشت * كه خون تازه‌تر از گل چكانم از منقار\r\nاگرچه خون نوا تازه مىچكد ز لبم * به نيش حسرت ديرين گشودم اين رگ تار\r\nميى ز نشئهء عرفى به ساغرم كردند * و گرنه من كه و تاب تحمل اين بار\r\nشراب شيشهء شيراز خورده‌ام اينست * كه ناله‌ام شده از مستى اين‌چنين سرشار\r\nروان بلبل شيراز شاد باد كه من * به‌طور نالهء او بس فزوده‌ام اطوار \r\n\r\n\r\n","description":"","footnote":"\r\n( 18 ) - اكثار ، پرگويى .\r\n","page_name":" 79 ","page_number":95},
  {"content":"\r\n\r\n جواب « ترجمة الشوق » چون ز اعجازست * خطاب « معجزة الشوق » خواهد از احرار\r\nچو اين قصيده به كام دلم تمامى يافت * خدا كند كه درين روضه با دل افكار\r\nبه مجمعى كه بود نسخهء قضا و قدر * به محفلى كه بود آبروى عرض شمار\r\nبه دست نسخهء مدح و به لب ترانهء عشق * به ديده گريهء شوق و به سينهء نالهء زار\r\nدهم ز سوز درونى برون ز دل اين خون * كنم به ناله و زارى روايت اين اشعار\r\nكه آتش افتد در جان نقش فرش حريم * كه آب گردد در چشمِ صورت ديوار\r\nبجز رضاى تو چون كام دل نمىدانم * حديث جايزه هرگز نمىكنم اظهار\r\nمتاع مهر تو هرگز مباد كم ز دلم * كه هست مايهء سوداى من درين بازار \r\n\r\n20 در منقبت امام محمد تقى ( ع )\r\n\r\n[ بىتو به زندان غم هيچ نجنبم ز جا 
  ]\r\n بىتو به زندان غم هيچ نجنبم ز جا * زلف تو زنجير كرد موى به موى مرا\r\nكس به كدامين اميد از تو دلى خوش كند * عهد ندارد ثبات وعده ندارد وفا\r\nسايهء سوداى او از سرِ ما كم مباد * زلف پريشان كه هست سلسله جنبان ما\r\nاو همه تن كبر و ناز ما همه عجز و نياز * اى دل خام آرزو ما ز كجا او كجا\r\nروز وصالش نهشت شرم كه بينم رخش * دل همه تن داغ من من همه داغ حيا\r\nمن به چه طالع دگر در دل او جا كنم * گريهء من بىاثر نالهء من نارسا\r\nعمر نماند به كف يار نيايد به چنگ * دل نشود نااميد كام نگردد روا\r\nيار ز ما در گريز چرخ به ما در ستيز * وين دل پررستخيز خود ننشيند ز پا\r\nاز پى ما مىكشد عشوه كمان ستم * بر دل ما مىزند غمزه خدنگ جفا\r\nبس كه غم هجر او تفرقه در من فكند * در بر من دل جدا سوزد و داغش جدا\r\nگريهء من همچو آب سرو قدش را ضرور * خندهء او چون نمك داغ دلم را سزا\r\nخندهء صبح مراست گريه گره در گلو * گريهء شام مراست خندهء غم در قفا\r\nمىروم از خويشتن بسته مگر بهر من * بوى سر زلف يار نامه به بال صبا\r\nبوى كباب دلم مغز جگر مىخورد * هان به حديثم مباد گوش كسى آشنا\r\nرفت ز عيشم شگون كرده‌ام اين آزمون * رنگ ندارد كنون در كف من اين حنا\r\nكس به كدام اعتماد دل به جهان خوش كند * عمر چنين بىدرنگ يار چنين بىوفا \r\n\r\n","description":"","footnote":"","page_name":" 80 ","page_number":96},
  {"content":"\r\n\r\n كرد ز تاب ستم طاقت من پشت خم * گشت ز بس بار غم قامت صبرم دوتا\r\nهمچو كباب ضعيف گريهء من بىسرشك * چون نفس صبحدم نالهء من بىصدا\r\nنعمت الوان غم مىرسدم دم‌به‌دم * گه ز نوال ستم گه ز عطاى بلا\r\nگردِ ره انتظار بوى سر زلف يار * آن تن ما را لباس اين دل ما را غذا\r\nحاصلم از خشك و تر اشكى و لخت جگر * بر سر اين ما حضر هر دو جهان را صلا\r\nگريه تلاطم هنر ناله تراكم اثر * ديده از آن در تعب سينه ازين در عنا\r\nزورق هستى شكست بس كه درين بحر خورد * لطمهء باد عدم سيلى موج فنا\r\nعشق وجود مرا رونق ديگر فزود * خورد مس هستيم غوطه درين كيميا\r\nچشم عدم روشن از گرد وجود منست * عشق بتدريج كرد خاك مرا توتيا\r\nگو بشكن درد عشق يك‌به‌يكم استخوان * چند كند مغز من ناله نهان در عصا\r\nيك سر مويى نماند در دل من جاى عيش * چند كند كاوشم ناوك او جابجا\r\nريشهء امّيد من حسرت جاويد من * آن يك ازل ابتدا اين يك ابد انتها\r\nحسرت من جاودان طاقت من ناتوان * بار ستم بىحساب تاب و توان بينوا\r\nاى به هلاك دلم بسته كمر بر ميان * وى به فريب دلم ريخته دامان به‌پا\r\nاز پى آزار جان دست جفا بر عنان * در ره اميد دل پاى وفا در حنا\r\nبهر گريبان دل دست تطاول دراز * وز پى دامان وصل طول امل نارسا\r\nبىغمت اوقات من جمله بباطل گذشت * در غم بود و نبود در سر چون و چرا\r\nتخم محبت ز تو در ته خاك عدم * خرمن مهر و وفا از تو به باد فنا\r\nقاعدهء دوستى ضابطهء دشمنى * آن ز تو ناقص اساس وين ز تو محكم بنا\r\nهم ز تو كامل عيار نقد دغا و دغل * هم ز تو بىاعتبار سكهء مهر و وفا\r\nدور نگردى بسهو يك نفس از خاطرم * با همه بيگانگى چون سخن آشنا\r\nتاب و توانم دگر در غم حسرت نماند * به كه برم زين الم بر در شاه التجا\r\nشاه زمين و زَمَن سرو بهار و چمن * رنگ گل و ياسمن بوى شمال و صبا\r\nقرهء عين رسول چشم و چراغ بتول * فخر نفوس و عقول نقد على رضا\r\nهم شرف بو تراب هم خلف بوالحسن * هم لقب او را تقى هم صفت او را تِقا « 1 »\r\nگلشن اميد را خار رهش شاخ گل * ديدهء خورشيد را خاك درش توتيا\r\nتا كه نهاد آشيان بر سر ديوار او * شد به سعادت مثل سايهء بال هما\r\nدامن خود را فلك گرد از آن كرده است * تا كف فياض او پر كندش از عطا \r\n\r\n\r\n","description":"","footnote":"\r\n( 1 ) - تقى ، پرهيزگارى .\r\n","page_name":" 81 ","page_number":97},
  {"content":"\r\n\r\n درگه او را به خواب بيند اگر آفتاب * هست دگر تا ابد اين سر و آن متكا\r\nدامن اگر بر زند خيمهء اجلال او * هشت بهشت برين ديده شود برملا\r\nروضهء پُرنور او بين كه ببينى عيان * هر طرفش آفتاب جلوه كند چون سُها « 2 »\r\nدرگه آن ارجمند قبهء آن سربلند * منظر آن دلنشين عرصهء آن دلگشا\r\nخاك درش را اگر سرمه كند آفتاب * شب نشود بعد ازين پردهء روى ضيا\r\nسايهء ديوار وى همچو بهشت برين * كم نكند چارفصل جلوهء فيض هوا\r\nعرصهء صحنش بحسن به ز بهار و چمن * جلوهء گردش ز فيض به ز شمال و صبا\r\nبر در او گر نهد چهرهء زرد آفتاب * بر رخ گلشن زند سيلى موج صفا\r\nگر كند از خشت وى ماه فلك كسب نور * شب پس ازين نشنود طعنهء روز از قفا\r\nعرصهء آن بس وسيع قبهء آن بس رفيع * آن ز ازل تا ابد اين ز سَمَك « 3 » تا سما\r\nتا ابد ايمن شدى از سَبَل « 4 » انخساف « 5 » * وز ازل ايمن بُدى از رَمَد « 6 » انمحا « 7 »\r\nگر ز قضا و قدر بهر جلاى بصر * گردى از ان خاك در سرمه مِه تيره را\r\nدانهء شبنم اگر بسپردش حفظ تو * گوهر دندان شود در دهن آسيا\r\nعرصهء جاه ترا وهم بگشت و نيافت * نه اثر از ابتدا نه خبر از انتها\r\nشوق زمين بوس تو قدّ فلك ساخت خم * علت پيرى نبود موجب اين انحنا\r\nخُلق تو گر خاصيت فاش كند در چمن * بعد شكفتن گلش غنچه شود از حيا\r\nشبنم لطف تو گر ياد گلستان كند * كم نشود چارفصل جلوهء نشو و نما\r\nبحر كفت گر دهد مايه به ابر بهار * خوشهء پروين شود حاصل برگ گيا\r\nدر صدف گل شود قطرهء باران گهر * دست ترا گر سحاب ياد كند در سخا\r\nزود تواند گذشت در هنر از آفتاب * گر نظر تربيت كم نكنى از سُها « 2 »\r\nكفر اگر رخ نهد بر درت ايمان شود * در دو جهان كس نديد بهتر ازين كيميا\r\nبيضهء بيضا نهد شب‌پره در آشيان * گر اثر تربيت عام كنى چون هما\r\nدفتر علم ترا هفت فلك يك ورق * گلشن خُلق ترا هشت چمن يك گيا\r\nاى به كمال شرف گوهر يكتاى دين * وى به جمال خرد لمعهء نور خدا \r\n\r\n\r\n","description":"","footnote":"\r\n( 2 ) - سها ، ستارهء كم‌نورى در دبّ اكبر ، در نزديكى ستارهء ميانى دم آن .\r\n( 3 ) - سمك ، ماهى .\r\n( 4 ) - سبل ، نوعى بيمارى چشم ، و آن مويى است كه درون پلك برآيد و يا پرده‌اى كه در چشم عارض شود .\r\n( 5 ) - انخساف ، گرفتگى ماه .\r\n( 6 ) - رمد ، درد چشم .\r\n( 7 ) - انمحا ، سوده شدن ، محو شدن .\r\n","page_name":" 82 ","page_number":98},
  {"content":"\r\n\r\n عقل نخستين ترا دايهء علم و ادب * علم لدنّى ترا مايهء فهم و ذكا\r\nپرتو راى تو گر پرده گشايد ز روى * نور تجلى شود ظلمت جهل و شقا\r\nگر ز ضميرت كند مهر فلك كسب نور * ماه دهد همچو روز ديدهء شب را جلا\r\nپيش ضمير تو گر سجده كند آفتاب * افكند از نور روز بر كتف شب ردا\r\nبوسهء روح الامين وقف كف پاى تست * درخور هر دست نيست نازكى اين حنا\r\nخندهء صبح شرف از نفس پاك تست * غنچه تبسم نكرد جز ز نسيم صبا\r\nغنچهء پژمرده‌ايست خاطر فياض ليك * از نفس پاك تو دارد اميد نما\r\nتيره ز افعال من نامهء اعمال من * عاقبت حال من نيست به غير از رجا\r\nپر ز گنه دفترم تيره رخ اخترم * خاك عدم بر سرم گر ز تو نبود رضا\r\nمهر تو در جان و دل تخم تو در آب و گل * نيستم از خود خجل در ره مهر و وفا\r\nمن سگ كوى توام واله روى توام * زنده به بوى توام همچو فنا در بقا\r\nگرچه گنه كرده‌ام نامه سيه كرده‌ام * مدح تو شه كرده‌ام مايهء روز جزا\r\nاز گنه بىحساب مهر تو دارم جواب * بس بودم اين صواب معذرت هر خطا\r\nگرچه ندارم هنر مهر تو دارم اثر * هيچ نخواهم دگر مايه همين بس مرا\r\nتا به قضا و قدر هست ره خير و شر * باد به كامت قدر باد به حكمت قضا \r\n\r\n21 در مدح امام على النقى ( ع )\r\n\r\n[ ز شوخى نه در ديده آيى نه در بر 
  ]\r\n ز شوخى نه در ديده آيى نه در بر * ندانم چه سازد كسى با تو كافَر « 1 »\r\nاداى ترا غمزه سر خيل غارت * نگاه ترا فتنه پامال لشكر\r\nبلا محو آن كنج چشم مشوّش * اجل واله آن نگاه محيّر\r\nشهادت زهِ آن كمال مقوّس * سعادت خم آن كمند معنبر\r\nز هر جنبش ابروَت در تصور * رموزات غيبى درآيد مصور\r\nخرد گم در انديشهء آن دهان شد * ندانم چه دارى درين نكته مضمر\r\nچو حرف ميان تو در نامه آرم * قلم گم كند جادهء خط مِسطر « 2 »\r\nبگو چون نبالد به خود آن دلى كو * نشيند درو تير ناز تو تا پر \r\n\r\n\r\n","description":"","footnote":"\r\n( 1 ) - كافر ، شوخ .\r\n( 2 ) - مسطر - ق 4 / 6 ؛ خط مسطر ، خط راست .\r\n","page_name":" 83 ","page_number":99},
  {"content":"\r\n\r\n فراخست دامان عيشى كه گيرد * ترا چون كمر يك نفس تنگ در بر\r\nبه دور رخت شاخ گل در گلستان * سراسر گل زردرويى دهد بر\r\nبه عهد قدت در چمن بىتكلف * خجالت بود جمله بار صنوبر\r\nخرامى به خاك شهيدان خود كن * كه تا وارهيم از تمناى محشر\r\nاسيرى كه محتاج لطف تو باشد * سزد گر نشيند ز عالم توانگر\r\nبه اقبال خارى چه گلها كه چيند * مسلمانى من به عهد تو كافَر ( 1 )\r\nچه لذت ز انديشهء حور كس را * كه نگرفته باشد ترا تنگ در بر\r\nزدى تيرم آسان و داغم كه مشكل * كبابى توان خورد ازين صيد لاغر\r\nمن آن مرغ زارم كه از ناتوانى * به گوشى نزد ناله‌ام حلقه بر در\r\nگهى در هواى قفس مىكَنم جان * گهى در فضاى نفس مىزنم پر\r\nمينداز بر ناله‌ام گوش خواهش * كه بر سفرهء من كبابست اخگر\r\nنفس برنمىآرم از گرد كلفت * كه آهم كند خاك در چشم اختر\r\nاگر خاطرم دامنى برفشاند * نگردد دگر جيب مشرق منور\r\nبه بال‌وپر ناله خواهم پريدن * شود گر سبكبارى ضعف ياور\r\nيكى بر سر اين نُه ايوان برآيم * درين خانه تا كى نشينم مكدر\r\nسبك‌روحى من نسيم بهارست * كه بر خاربن گر وزد گل دهد بر\r\nسرو برگ آميزش كس ندارم * زنم موج در خويش چون آب گوهر\r\nبه يار سفر كردهء من كه گويد * كه اى چشم غربت ز رويت منور\r\nتو چون شعله تا از سرم پا كشيدى * نشاندى به خاكسترم همچو اخگر\r\nترا ساخت غربت مرا سوخت دورى * تويى گل به دامن منم خاك بر سر\r\nتو زودم فراموش كردى و ليكن * خيال تو نام مرا دارد از بر\r\nترا بر زبان قلم نايم اما * غمت كرده حرف مرا زيب دفتر\r\nچه درسم كه ناخوانده گشتم فراموش * چه نامم كه نابرده گشتم مكرر\r\nچو در نامه حال دل خود نويسم * فشانم كف خون به بال كبوتر\r\nمنم بىتو دامن فشانده به ساقى * منم بىتو دل برگرفته ز ساغر\r\nكسى را كه يارى نباشد به دامن * كشد درد سر گر نهد لب به كوثر\r\nنهال طرب بىتو در باغ خاطر * درختيست پژمرده بىبرگ و بىبر\r\nچرا دل نباشد مرا بىتو درهم * چسان بىتو خاطر نباشد مكدر\r\nنه پايى كه گامى نهم بىتو در ره * نه دستى كه بىتو كنم خاك بر سر\r\nچه سازم كه هجران ياران يكدل * قضاييست مبرم بلايى مقدر \r\n\r\n","description":"","footnote":"","page_name":" 84 ","page_number":100},
  {"content":"\r\n\r\n چه سازم كه شد چاره سازىّ عالم * به بيچارگيهاى عالم مقرر\r\nبه ما داده‌اند اختيارى كه دارد * به تدبير گرداب فكر شناور\r\nچو كشتى فروشد كسى را به دريا * تو خواهيش مختار گو خواه مضطر\r\nزنم دست و پايى درين بحر بىبن * ولى پا به هستى ولى دست بر سر\r\nبه پيرى رسيديم و لهو جوانى * ز خاطر نگرديد يك‌ذره كمتر\r\nبه اوهام خود عقل مغرور و غافل * كه جهل مركب دگر ، علم ديگر\r\nبه خير و به شر راه برديم ليكن * نه تحصيل خير و نه پرهيزى از شر\r\nتميز به دو نيك كردن چه حاصل * كه هر خير كرديم بد بود يكسر\r\nهمان به كه از هرچه كرديم حاصل * برو بيم خاطر بشوييم دفتر\r\nبه غير از ثناى امامى كه باشد * همه غرق احسانش هم بحر و هم بر\r\nامام دهم آنكه با عقل اول * ز يك جيب بر كرده روز ازل سر\r\nعلى نقى هادى دين و دنيا * امام خلايق شهنشاه عسكر\r\nدرين بحر بىبن نيابى نظيرش * كه اين نُه صدف راست يك‌دانه گوهر\r\nچه نسبت به افلاك درگاه او را * كه خاك درش به ز خورشيد انور\r\nبرافتد اگر پرده از روى رايش * چو خورشيد هر ذره گردد منور\r\nبه جان مجرد چه نسبت تنش را * كه با نور ظلمت نباشد برابر\r\nبه درگاه او بار نبود فلك را * اگر تا قيامت زند حلقه بر در\r\nكند سايه گر بر فلك كوه حلمش * مكعب برآيد سپهر مدور\r\nنسيمى ز زلفش اگر جلوه گيرد * پريشان فتد عطسه در مغز عنبر\r\nشميمى ز خلقش ببايد كه گردد * جهان همچو دامان غنچه معطر\r\nچه وسعت بود كلبهء شش جهت را * كه در وى نهد جاه او كرسى زر\r\nچه گنجايش آغوش علم بشر را * كه تا كنه او را كشد تنگ در بر\r\nاگر شبنم فيض لطفش نباشد * نماند نهال امل تازه و تر\r\nوگر ريشه در خاك مهرش دواند * دهد خار عصيان گل مغفرت بر\r\nدرين آرزو پير شد نخل طوبا * كه در اعتدال هوايش كشد سر\r\nچه فيضست درگاه او را كه دارد * غبار درش جلوهء موج عنبر\r\nچه نورست خاك درش را كه گردش * چو پيرايهء صبح باشد منور\r\nنبودى به عالم شب ، از خاك كويش * شدى طينت آفتاب ار مخمر\r\nحسودش چه شايستگى پيشه دارد * كه باشد عدم با وجودش برابر\r\nبتابد گر از دور بر روى خصمش * شود خاطر مهر چون مه مكدر \r\n\r\n","description":"","footnote":"","page_name":" 85 ","page_number":101},
  {"content":"\r\n\r\n دماغ فلك پر شد از دود سودا * ز بس رشك قدرش برافروخت آذر\r\nبه هر هفت اندام از رشك جاهش * فلك داغها دارد از هفت اختر\r\nنيارد زدن دست و پا گر درافتد * به بحر يقينش گمان شناور\r\nز طوفان درياى شُبهت ندارد * جز از فكر او كشتى علم لنگر\r\nزهى پادشاه معظم مظفر * به فطرت مقدس به طينت مطهر\r\nسپهر يقين را و درياى دين را * درخشنده اختر فروزنده گوهر\r\nكف دستى از ملك قدر تو ارزد * به اين هفت كشور نه ، هفتاد كشور\r\nبدين ارجمندى كه ديدست فرزند * مر اين نُه پدر را ازين چار مادر\r\nبه خاك تو خورشيد افشانده پرتو * به راه تو جبريل گسترده شهپر\r\nنه شوق طواف تو بودى كه ديدى * رخ يوسف مهر از چاه خاور ؟\r\nبه گرد تو گردند افلاك دايم * به راه تو پويند پيوسته اختر\r\nبه فيض تو محتاج چون مه به خورشيد * عقول مقدس نفوس مطهر\r\nنبودى اگر عكس رويت ، نبودى * نه گردون مزين نه انجم منور\r\nدرت خانهء آفتابست گويى * كه در وى شب و روز باشد برابر\r\nكسى كو به خاك درت روز دارد * حديث وجود شبش نيست باور\r\nخطوط شعاعى چو گيسوى حوران * نمودست خور وقف جاروب آن در\r\nشها شهريارا منم آنكه دايم * به مدح تو دارم نفس خشك و لب تر\r\nمن و طبع فياض و فكر مديحت * همان خاطر عاشق و ياد دلبر\r\nمن و خاطرى از مديحت لبالب * چو دامان درياى عمان ز گوهر\r\nبه رغبت فروريخت تيغ زبانم * به پاى مديح تو تا داشت جوهر\r\nبه مهر تو دارم درخشنده خاطر * به حرف تو دارم فروزنده دفتر\r\nمرا طالعى همچو خورشيد بايد * كه سايم به خاك درت چهرهء زر\r\nز دنيا و عقبى مرا بس كه يك دم * كنم مشت خاكى ز كوى تو بر سر\r\nندارم اگر مايه مهر تو دارم * درين ره كه دارد ز من توشه بهتر ؟\r\nعمل گر نداريم در راه عقبى * همين بس كه علم تو داريم رهبر\r\nز مهر تو خواهيم همراه بردن * متاع روايى به بازار محشر\r\nدر ان دم كه دستى گريبان نيابد * من و دست و دامان آل پيمبر \r\n\r\n","description":"","footnote":"","page_name":" 86 ","page_number":102},
  {"content":"\r\n\r\n\r\n22 در مدح امام حسن عسكرى ( ع )\r\n\r\n[ تا كى از حوت كند جا به حَمَل مهر بدل 
  ]\r\n تا كى از حوت كند جا به حَمَل مهر بدل « 1 » * اى خوش آن روز كه نه حوت بماند نه حمل\r\nروز و شب عربده دارند به هم در تطويل * گاه آن اقصر ازين آيد و گاهى اطول\r\nشب كه چون اول ظلّ دويم از حد مىرفت * گشت در كوتهى از سايهء پيشين اميل\r\nروز كز صبح نخستين نفسى كم مىزد * همچو واعظ به درازى نفس گشت مثل\r\nروز و شب در قَصَر « 2 » و طول گرفتار و مرا * غم كوتاهى عمرست و درازى امل\r\nپيش‌پايى نتوان ديد به اين شمع حيات * فكر ماضى بگذاريم و غم مستقبل\r\nدر چمن بر سر نازست گل امروز و مرا * غم فردا نگذارد كه كنم طرح غزل\r\nسخن هركه درآيد ز ميان مىگويد * كس نديدست ابد را ز گريبان ازل\r\nفكر عريانى خود پيش از آن كن كه ترا * در بر روح شود جامهء تن مستعمل\r\nخلعت زرد خزان چون ز برافكند چمن * سبزه بر دوش وى افكند قباى مخمل\r\nتو هم اين جامهء خاكى اگر از برفكنى * اطلس چرخ ترا تنگ درآرد به بغل\r\nهان بهار آمد و بلبل به تقاضاى نسيم * فكر آن كرده كه صد قول درآرد به عمل\r\nمن كه در مكتب گل طفل نخستين سبقم « 3 » * بلبل از من سبق نغمه گرفتى به جَذَل « 4 »\r\nقدرتم نيست كه لب تر كنم از آب سخن * زهره‌ام نيست كه انديشه كنم طرح غزل\r\nبلبل آوا زن و من گوش بر آوا ز صَمَم « 5 » * گل نظاره طلب و ديده گرفتار سبل « 6 »\r\nهر بغل پرگل و چون گلبنى آفت زده‌ام * برگ سبزى نتوانم كه برآرم ز بغل\r\nشيشهء غنچه پر از لخت جگر در دل باغ * ساغر لاله پر از بادهء خون بر سر تل\r\nدر چنين فصل كه از فيض هوا نزديكست * غنچه را باز شود عقدهء ما لا ينحل\r\nغنچهء خاطرم ازبس‌كه گره در گرهست * نگشايد اگرم يار درآيد به بغل\r\nجوى اشكست روان بر رخ و عكس رخ من * همچو برگى كه فتد گاهِ خزان در جدول\r\nاثر فيض هوا بين كه پر از اخگر دل * سبزه چون غنچه درآيد به نظرها منقل \r\n\r\n\r\n","description":"","footnote":"\r\n( 1 ) - كنايه است از فرا رسيدن فصل بهار .\r\n( 2 ) - قصر ، كوتاهى .\r\n( 3 ) - سبق ، مقدار درسى كه هر روز به دانش‌آموز بياموزند .\r\n( 4 ) - جذل ، شادمانى .\r\n( 5 ) - صمم ، كرى ، سنگينى گوش .\r\n( 6 ) - سبل - ق 20 / 4 .\r\n","page_name":" 87 ","page_number":103},
  {"content":"\r\n\r\n باغ چون نسخهء تصوير درآيد به نظر * صورت غنچه و گل نيم‌رخ و مستقبل « 7 »\r\nبس كه كج‌كج نگرد جانب سوسن از شرم * بيم باشد كه شود ديدهء نرگس احول\r\nمژده عشاق چمن را كه حلالست حلال * بوسه از كنج لب غنچه چو آب از جدول\r\nگر ندارد سر تسخير ملك همچو پرى * گرد خود بهر چه از هاله كشد مه مَنَدل « 8 »\r\nچشم زخمى رسد ار شيشهء مى را در باغ * اثر ناميه‌اش زود كند سد خلل\r\nاى دل امروز مده دامن رندى از كف * كار فردا بكند عفو خدا عز و جلّ\r\nفصل شوخست نظر را نگذارد بيكار * حسن خوبست كه دانسته كند ترك جدل\r\nشوخى فصل بهارست و مرا پاى طلب * در نگارست ز بىطالعى از رنگ كسل\r\nليك پنهان نظرى هست مرا در چمنى * كاين بهارست از آن باغ و چمن رسم « 9 » و طلل « 10 »\r\nاين همه حسن كه بر خويش فروچيده بهار * نيست چون حسن طبيعت كه مثالست و مثل\r\nشاهد طبع اگر پرده كشد بنمايد * لاله و گل به مثل صورت عُزّى « 11 » و هُبَل « 12 »\r\nجلوه در پردهء فانوس طبيعت دارد * پرتو شمع ابد سوز شبستان ازل\r\nشاهد حسن طبيعت نكشد منت رنگ * در بر جوهر ذاتى چه حُلى « 13 » و چه حُلل « 14 »\r\nصافى طينت آيينه بهار عجبيست * كآفتابش نكشد منت تحويل حمل « 15 »\r\nبر گل و لالهء اين باغ و بهار آفت نيست * ديدهء آينه بايد برى از زنگ سَبَل ( 6 )\r\nدل برين نقش برونى ننهد عاشق حسن * ندهد خاصيت رفع صداع اين صندل\r\nشكر للّه كه به مِصفات « 16 » فراموشى خويش * كرده‌ايم آينهء حسن طبيعت صيقل\r\nمحو در پرتو شمع چِگِل « 17 » خويش شديم * صورت نوعى آيينه نموديم بدل\r\nزنگ در آينهء خاطر همت نگذاشت * صيقلِ خاكِ درِ درگهِ سلطان اجل \r\n\r\n\r\n","description":"","footnote":"\r\n( 7 ) - مستقبل ، تصوير تمام رخ .\r\n( 8 ) - مندل ، دايره‌اى كه افسونگران بر دور خود كشند و در ميان آن نشينند و به تسخير جن و ارواح مشغول شوند .\r\n( 9 ) - رسم ، اثر و بقيهء خانه و باغ .\r\n( 10 ) - طلل ، ويرانه ، نشان‌سراى ويران .\r\n( 11 ) - عزّى ، يكى از دو بت معروف قريش در جاهليت و ديگرى « لات » نام داشته و اعراب بت‌پرست آنها را دختران خدا مىدانستند .\r\n( 12 ) - هبل ، نام بت اعظم قريش كه در كعبه بود .\r\n( 13 ) - حلى ( ج حلى ) ؛ حلى ، پيرايه و زيور ( از سنگ و معدنيات ) .\r\n( 14 ) - حلل ( ج حلّه ) ؛ حلّه ، برد ، جامهء ابريشمى .\r\n( 15 ) - تحويل آفتاب به برج حمل كنايه از موسم بهار است .\r\n( 16 ) - مصفاة ، صافى ، وسيلهء پالايش .\r\n( 17 ) - چگل ، نام شهرى در تركستان قديم كه مردم آن به زيبايى و تيراندازى معروف بوده‌اند .\r\n","page_name":" 88 ","page_number":104},
  {"content":"\r\n\r\n درگه پادشه صورت و معنى كه بود * اعلى چرخ برين در بر قدرش اسفل\r\nپادشاهى كه به فرماندهى دنيى و دين * حكم او تا به ابد مىرود از روز ازل\r\nبو محمد حسن بن على العسكرى آنك * دو جهان را بود از حشمت او تنگ محل\r\nوسعت عرصهء ملك وى از آن بيشترست * كه محيط فلكش تنگ درآيد به بغل\r\nآستانش كشد از سجدهء خورشيد صداع * پاسبانش شود آزرده ز تعظيم زحل\r\nگرد بر گرد جهان گر كشد از حفظ حصار * لشكر حادثه در دهر نيابد مدخل\r\nساكنان درش از دور چو نظّاره كنند * دوش بر دوش ببينند ابد را به ازل\r\nآسمان از اثر سجدهء خاك در اوست * هندوى پير كه بر جبهه بمالد صندل « 18 »\r\nچون به شب موكبش آهنگ سوارى گيرد * آفتاب آيد و در پيش فتد چون مشعل\r\nراه بر عرض گر افتد ز پى افتند به راه * ماضيش از طرفى وز طرفى مستقبل\r\nدر حريمش كه ز استبرق « 19 » و سُندُس « 20 » فرشست * اطلس چرخ گليميست ولى مستعمل\r\nچرخ هشتم چه كند دامن خود پراخگر * درخور مجلس قدرش نبود اين منقل\r\nگر نگردد به مراد خدمش چرخ برين * بيم آنست كه معزول كنندش ز عمل\r\nآسمان صفّ نعاليست ز محفل‌گه او * كه درين صف نرسد صدرنشينى به زحل\r\nگر به دشت ختنِ خُلق ويش افتد راه * مهر ديگر نكند ميل چراگاه حمل « 21 »\r\nتا بوَد نقل وى از عقل چه منت كس را * پيش خورشيد چه حاجت كه فروزى مشعل\r\nبيند ار عقل دويم مكتب علمش ترسم * كه فراموش كند صحبت عقل اول\r\nتا كه شد دايهء تقدير قضا كم پرورد * اين‌چنين طفل در آغوش مبادى و علل\r\nمدت جاه و جلال تو خدا داند و بس * به ابد كس نرسيدست و نديدست ازل\r\nسبب ذاتى پيوند حوادث به قديم * علت غايى ايجاد ثوانى ز اول\r\nگر نبودى شرف ذات تو منظور قضا * تا ابد كارگه چرخ بماندى مهمل\r\nدر زمين بوس تو گردون ز قضا سبقت خواست * روز اول كه شد آرامگهت اين مَرجَل « 22 »\r\nعقل اول ز كمين بانگ به وى برزد و گفت * تو كيى تا كه درين سلسله جويى مدخل\r\nاين تجردگه قدسست و قدمگاه قدم * اين سراپردهء عزّست و حرمگاه ازل\r\nتو كيى تا كه درين پرده شوى محرم راز * تو كيى تا كه درين ذروه كشى رخت امل \r\n\r\n\r\n","description":"","footnote":"\r\n( 18 ) - صندل ، چوبى است خوش‌بو و داراى خواص درمانى .\r\n( 19 ) - استبرق ، ديباى ستبر .\r\n( 20 ) - سندس ، ديباى بسيار لطيف و نازك .\r\n( 21 ) - يعنى با خلق خوش وى نيازى به بهار طبيعت نيست .\r\n( 22 ) - مرجل ، نوعى چادر يمنى ، كنايه از دنيا .\r\n","page_name":" 89 ","page_number":105},
  {"content":"\r\n\r\n تو توانى كه نهى گام به صحراى قِدم ؟ * تو توانى كه زنى بال تجرد ؟ لا بل\r\nتو و جنباندن گهوارهء اطفال حدوث * تو و پروردن احفاد امانى « 23 » و امل\r\nتو و مسّاحى مطمورهء « 24 » كان سيكون * تو و پيمودن بيغولهء ليت و لعل\r\nتو رسن‌تابىِ مقدار زمان كن كه ترا * نرسد برتر ازين پايه مقدار و محل\r\nرتبهء قدر تو اين بس كه كنى بيگه و گاه * در نهانخانهء ماضى رصد مستقبل\r\nچون قضا خجلت وى ديد ازين عربده گفت * كاى بحل بر رُخت از بىادبى رنگ خَجَل\r\nهيچ‌كس نيست درين دايره محروم بهل * كه رود كوكب اقبال تو بيرون ز سَفَل « 25 »\r\nبه تو هم مىرسد اين رتبهء عزت فاصبر * به تو هم مىدهد اين مرتبه رو لا تعجل\r\nاى فلك رتبه جنابى كه نديدست چو تو * عقل ، اين پير كهنسال ولايات ازل\r\nبىتكلف نتوان گفت كه باشد بقياس * ثانى رتبهء تو رتبهء عقل اول\r\nدر قدم گردش افلاك خرد چون تو نديد * خواه از ارباب ملل خواه ز ارباب دول\r\nتو به يك جلوه توانى ز دول بردن گوى * تو به يك نكته توانى كه كنى نسخ ملل\r\nدر ثناى تو سخن را نبود غير گداز * همچو شبنم كه به خورشيد درآيد به جدل\r\nمن كه باشم كه سزاى تو كنم فكر مديح * من كه باشم كه به عشق تو كنم طرح غزل\r\nاين‌قدر هست كه كف بر لب جان مىآرد * تا بود شوق مرا محمل غم بار جمل\r\nگر سرايم نه به قانون ادب معذورم * ناقهء عشق جرس كرده به ناقوس بدل\r\nتا بود حسن عمل رهبر عالم به بهشت * تا بود رهزن جاهل ز جنان طول امل\r\nميل فياض به فردوس درت افزون باد * تا بود اين املش مايه ده حسن عمل \r\n\r\n23 در مدح حضرت مهدى قائم آل محمد ( عج )\r\n\r\n[ تا بكى غافل توان بودن ز مكر روزگار 
  ]\r\n تا بكى غافل توان بودن ز مكر روزگار * الحذار اى خفتگان زين خصم بيدار الحذار\r\nقسمت ميراث‌خوارانست آخر مالتان * اى خداوندان مال الاعتبار الاعتبار\r\nقالتان حاصل نداده جز نزاع و جز جدل * اى خداوندان قال الاعتذار الاعتذار\r\nزين هواهاى مخالفتان نشد دل هيچ تنگ * زين املهاى مقابلتان نشد جان هيچ تار \r\n\r\n\r\n","description":"","footnote":"\r\n( 23 ) - امانى ، آرزوها .\r\n( 24 ) - مطموره - ق 5 / 2 .\r\n( 25 ) - سفل ، فرود ، پستى .\r\n","page_name":" 90 ","page_number":106},
  {"content":"\r\n\r\n جاى دل گويا كه دارد سنگتان در سينه جاى * جاى جان گويا به قالبتان دخانست و بخار\r\nپر به دولتتان منازيد اى كه اهل دولتيد * كآمد اين دولت شما را از دگرها در كنار\r\nدولتى وامانده از چندين چو خود بىدولتان * لقمه‌اى پس‌مانده از صد همچو خود مردارخوار\r\nاى عجبتان مر شما را زين نيايد هيچ ننگ * وى عجبتان زين نباشد مر شما را هيچ عار\r\nاز براى جيفه عوعو تا بكى همچون كِلاب * بر سر مردار تا كى چون كلاغان قارقار\r\nتا بكى خواهيد بودن همچو گاوان خوش علف * تا بكى همچون خران خواهيد بودن بىفسار\r\nچند نبود فرقتان هيچ از بهايم در خورش * چند نبود در روشتان هيچ فرق از مور و مار\r\nآخر آدم چند باشد همچو گاوان و خران * آخر از تخم ملك تا چند ديو آيد به بار\r\nنفس نطقى دانه‌اى دان از ملك در آدمى * تا شود حاصل ازين يك دانه خرمن صد هزار\r\nدر زمين افكنده‌اند اين دانه و پس داده‌اند * آبش از سرچشمه‌اى كش هست شرعش آبيار\r\nمزرع انسان كه كشتش دانهء قدسى بود * لابدش جز انبيا لايق نباشد آبيار\r\nاى كه بر دل حرص و شهوت را مسلط كرده‌اى * داده‌اى خوك و ملخ دانسته سر در كشتزار\r\nدر زمين سينه صد تخم هوس در خاك و تو * مىدهى آبش ز جوى كبر و ناز و افتخار\r\nمزرعى دارى زمينش از خس و خاشاك پُر * چون كند يك دانه در آبشخور صد بوته خار ؟\r\nمزرع از خاشاك خالى كردن اول فرض دان * مرد دهقان را كه تخمى مىفشاند در شيار\r\nاين نهال قدس را پيوند كن از نخل دين * تا بچينى ميوهء فردوس در وقت شمار\r\nخو به تلخيهاى دنيا كن ز ترك آرزو * تا ز هر موى تو همچون نيشكر آيد به بار\r\nاى كه دل در عزّ و جاه دهر فانى بسته‌اى * عزّ و جاه تركِ عزّ و جاه را بهتر شمار\r\nزانكه هركس را كه در سر مغز و عقل و هوش هست * كى كند بر عزّ باقى عزّ فانى اختيار\r\nجاه و عزت نيست غير از ذُلّ نفس و جاه عقل * اى عزيز من ازين چاه مذلت الفرار\r\nهركه روحانى به جسمانى فروشد نزد عقل * آن‌چنان باشد كه بر شاهى گزيند ذُلّ دار\r\nاين جهان دار الشرور و مر ترا دار السرور * اين جهان بئس المصير و مر ترا نعم القرار\r\nهركه از هستى ندارد غير دنيا در نظر * آن‌چنان باشد كه از دريا نبيند جز كنار\r\nطمطراق نُه فلك در جنب شهرستان عقل * خيمهء صحرانشين و پايتخت شهريار\r\nخود درون نُه فلك اين چارعنصر را چقدر * در ميان چارعنصر خاك را كو اعتبار\r\nدر چنين بىاعتبارى بين كه در دست تو چيست * و آنچه در دست تو هم باشد چه دارى اختيار\r\nگه زبون آسمانى تا بتابد آفتاب * گه رهين جلوهء ابرى كه گردد قطره‌بار\r\nگر اميرى در زحيرى « 1 » از وكيل و از وزير * ور رعيت خاك بر سر هرچه دارى رو بيار \r\n\r\n\r\n","description":"","footnote":"\r\n( 1 ) - زحير ، اندوه ، ناله .\r\n","page_name":" 91 ","page_number":107},
  {"content":"\r\n\r\n ور سپاهى گاه مركب كن گرو گاهى يراق * چون فتد كارى به دشمن جان بده عذرى ميار\r\nقرب شاهان را چه گويم هان در آتش‌رو مسوز * دل به درد آيد مگير و سر به شور آيد مخار\r\nمقتدايى را چه گويم هان عصا و هان ردا * جبه بار صد جمل دستار بار صد حمار\r\nبه هرچه ، بهر شكار اين سگان پرفساد * به هرچه بهر فريب اين خران بىفسار\r\nمن گرفتم عالم از تو كو خوشى كو دلخوشى * با هزاران اضطراب و با هزاران اضطرار\r\nمنت فرمانبران و خدمت فرماندهان * وحشت بيگانگان و زحمت خويش و تبار\r\nچيست دانى در نظر قدر تو و دنياى تو * قدر كرمى كافتد از پوسيدگى وز سيب و نار\r\nچون توان دانست كاندر سر ندارى كرم سيب * آنچه دارى متصل در سر ز كبر و فخر و عار\r\nكآنچه دارى در تصرف از جهان پرغرور * كرم هم از سيب دارد غير ازين باور مدار\r\nپس تأمل كن ببين چون مىخورد بر گوش هوش * كرم اگر گويد به هر دم ليس مثلى فى الدّيار\r\nمطلب از دنيا نباشد غير ذات آخرت * در خزان برمىخورى از هرچه كاوى در بهار\r\nرنج دنيا از براى راحت عقبى خوشست * كس چه داند قدر نشئه تا نمىبيند خمار\r\nملك مصر از چاه و زندان گشت يوسف را نصيب * كى نهال تازه جز از تربيت شد ميوه‌دار\r\nپير كنعان تا نبندد ديده از ديدار غير * كى جمال يوسف گم‌گشته بيند در كنار\r\nمن ز خود گويم چه لازم شاهد آوردن ز غير * مطلب از خود چون مبيّن گشت با برهان چه كار\r\nهر دمم درياى زهرى در گلو سر مىدهد * جنبش اين آسمان و گردش اين روزگار\r\nمن بدان شيرينيش در كام جان در مىكشم * كز هوس كس بوسه گيرد از لب شيرين يار\r\nكس چه داند آنچه من زين چرخ و انجم مىكشم * گلبنى دارم كه جز خارش نمىآيد به بار\r\nمردمان را مىسپارم زنده در خاك عدم * گر دمى از دامن خاطر بيفشانم غبار\r\nبس كه خوردم خون دل تا چشم برهم مىزنم * ارغوان زارى ز مژگان مىفشانم بر كنار\r\nآب ناخوردم و ليكن زهره‌ام از بيم آب * گل نچيدم ليك دستم شاخ گل از زخم خار\r\nليك حاشا گر ز چرخ و گر ز انجم دانمش * كاندرين ميدان نبينم چرخ و انجم را مدار\r\nمن ز خود منت‌پذيرم هرچه مىبينم ز چرخ * در سر كوى بلا شايستگى دارد غبار\r\nصيد دام شاخسار شوق نبود هر مگس * باب چنگال عقاب عشق نبود هر شكار\r\nكى گشايد پنجهء شهباز بر صيد جعل * كى نمايد شير نر روباه لاغر را شكار « 2 »\r\nكى تواند صعوه هم‌بازى شود با شاه‌باز * كى تواند جغد ناليدن به بستان چون هزار\r\nكى شود خفاش بيند چهرهء خورشيد را * كى شود ماهى سمندرسان . . . « 3 » \r\n\r\n\r\n","description":"","footnote":"\r\n( 2 ) - اين قصيده فقط در يك نسخهء دانشگاه تهران بود و از اينجا به بعد نيز بيست و پنج بيت با خطى ديگر و بسيار ناخوانا در حاشيه نوشته شده بود . به جاى كلمات ناخوانا نقطه‌گذارى شد .\r\n( 3 ) - با تصحيح قياسى : كى شود ماهى سمندرسان درآيد در شرار .\r\n","page_name":" 92 ","page_number":108},
  {"content":"\r\n\r\n كى تواند خس نشستن چون گهر در قعر بحر * كى بجويد راه را شبكور اندر شام تار\r\nكى تواند گشت هادى اهل حق را گمرهى * گر بگردد جمله عالم را به هر ليل و نهار\r\nقدر مرد آنگه شود پيدا كه آرد تاب عشق * جوهر زر در گداز بوته گردد آشكار\r\nگر نبينى هيچ با من هيچ از من كم مبين * عشق دايم از تهيدستى بود سرمايه‌دار\r\nاين تجارت در زيانكارى كند تحصيل سود * اين عمارت از خرابى پايه سازد استوار\r\nآنچه را از من شكايت ديده‌اى جز شكر نيست * عادت بيمار باشد شكوه از بيمار دار\r\nدر پريشانى دلِ جمعيت انديشم بسست * در شكنج طرهء جانانه از من يادگار\r\nدر لباس شكوه شكر دوست مىگويم مدام * تا نيفتند اين تُنك‌ظرفان به فكر عشق يار\r\nحيف باشد عشق و اين آلوده‌مغزان خسيس * ظلم باشد آتش سوزنده و اين مشت خار\r\nجاى دارد گر زبان فرسايدم در شكر عشق * شكر صيقل مىكند آيينهء زنگار دار\r\nعشق اگر دارى ترا از رهزنان دين چه بيم * عشق اگر دارى ترا با رهبران دون چه كار\r\nتا بكى دربند عار و ننگ باشى عشق ورز * تا رهاند مر ترا از عار و ننگِ ننگ و عار\r\nعشق گوى و عشق جوى و عشق دان و عشق خوان * عشق‌پوش و عشق نوش و عشق باش و عشق بار\r\nتا سراپا عشق گردى و نماند از تو هيچ * چون نماند از تو باقى هيچ گردى عين يار\r\nراه عقل و عشق را از هم جدايى پر مدان * ظاهر و باطن به هم پيوسته دست پرده‌دار\r\nعشق باشد باطن قرآن و اسرار نهان * عقل باشد ظاهر شرع و دليلى آشكار\r\nيك قبا بر قامت مردان بود تشريف شرع * عشق او را البطانه « 4 » عقل او را الظِّهار « 5 »\r\nاين قبا را ليك برعكس قباها دوختند * عشق پشت كار باشد عقل باشد روى كار\r\nهر دو يك جنسند لا بل هر دو يك كارند ليك * خوش قماشش آستر شد كم قماشش ابره‌وار\r\nعقل راهت مىنمايد تا به كوى لامكان * ليك عشقت لا مكانى مىكند مانند يار\r\nاين خران نه مرد عشقند و نه در فرمان عقل * من ندانم پس چه چيزند آخر از دين در شمار\r\nدين رها كن مرد دنيا هم نيند اين ابلهان * زانكه دنيا همچو دين گرديد از ايشان تار و مار\r\nكاش آبادى دنيا هم از ايشان آمدى * تا توانستى نشستى مرد دين در كنج غار\r\nاز عموم هرج و مرج آزادگان در فتنه‌اند * وز وفور ظلم و جور آيينه‌ها اندر غبار\r\nسر بود بر سروران آن كو نداند سر ز پاى * بار بر مردان نهد آن كو نيرزد زير بار\r\nهرچه گويم عيب اين دنياپرستان با خودست * كار دنيا را نيرزد غير مشت نابكار\r\nداغ ازين دانشوران دين‌پرستانم كه نيست * دين و دانش را از ايشان غير ننگ و غير عار\r\nتخم دين كارند و حاصل غير دنيا هيچ نه * دانهء دانش فشانند و نه غير از جهل بار \r\n\r\n\r\n","description":"","footnote":"\r\n( 4 ) - بطانه ، آستر .\r\n( 5 ) - ظهاره ، ابره ، رويه .\r\n","page_name":" 93 ","page_number":109},
  {"content":"\r\n\r\n نه به كار دين درند و نه به دنيا درخورند * مشتِ اين تن‌پرورِ مردم درِ مردار خوار\r\nكار دنيا زين سفيهان خود آرا هرج و مرج * كار دانش زين تبهكاران رعنا خوار و زار\r\nامت دجّال پر كرد اين جهان را حيف حيف * جاى مهدى خالى و پيداست جاى ذو الفقار\r\nمهدى هادى امام ظاهر و باطن كه هست * قائم آل محمد حجت پروردگار\r\nحجتى كز پرده چون برهان عقل آيد برون * پرده‌هاى وهم را از هم بدرّد پود و تار\r\nآن به صورت غايب و حاضر بمعنى نزد عقل * آن به ظاهر در نهان اما به باطن آشكار\r\nكينه خواه عدل از ظلم ستمكاران دين * انتقام علم كش از جهل اهل روزگار\r\nطالب خون شهيدان به ناحق ريخته * مرهم دلهاى مجروحان از ماتم فگار\r\nذو الفقار شاه مردان بركشد چون از نيام * خوش برآرد از نهاد دشمنانِ دين دمار\r\nآفتاب دولتش چون پردهء شب بر زند * تيرگى برخيزد از عالم چو از دريا بخار\r\nاختلاف جمله مذهبها برافتد از ميان * جمله كشتيها به يك جا زين يم آيد بر كنار\r\nبرفتد رسم دورنگى در ميان خاص و عام * پرده‌ها را جملگى پيدا شود يك پرده‌دار\r\nدانه‌هاى مختلف از يك زمين گردند سبز * نخلهاى مفترق در يك هوا گيرند بار\r\nنغمه‌هاى ناملايم يك نوا آيد به گوش * سازهاى ناموافق را شود يك رشته تار\r\nهست با اين دين‌فروشانش نخستين دار و گير * هست با اين نافقيهانش نخستين كارزار\r\nباد قهرش بر كند از بيخ اين مشت حشيش * موج تيغش در ربايد همچو سيل اين مشت خار\r\nدرنوردد از نظر طومار اين وهم و خيال * پاك سازد صفحهء هستى ازين نقش و نگار\r\nتا برآيد آفتاب دين ز ابر ارتياب « 6 » * تا شود در گرد كثرت عين وحدت آشكار\r\nگردد از بس انتظام خلق در عهد خوشش * جملهء عالم يكى شهر و درو يك شهريار\r\nقامت اين سرو بالا كاش آيد در خرام * تا قيامت را ببيند هركسى بىانتظار\r\nجلوهء معشوق بر عاشق قيامت مىكند * شيعه را قسمت بود در عهد او عمر دو بار\r\nمعنى رجعت همين باشد به پيش شيعيان * گر مخالف منكر رجعت بود با كى مدار\r\nاز تشيع غير عشق و عاشقى باور مكن * كى توان بىعشق كردن اهل و مال و جان نثار\r\nوعدهء ديدار جانان مرده را جان مىدهد * چون حيات و مرگ عاشق نيست جز در دست يار\r\nچون توان ديدن پس از مردن همان ديدار دوست * گر دهم فياض جان زين مژده من معذور دار \r\n\r\n\r\n","description":"","footnote":"\r\n( 6 ) - ارتياب ، شك ، ريب .\r\n","page_name":" 94 ","page_number":110},
  {"content":"\r\n\r\n\r\n24 در منقبت حضرت صاحب‌الامر و العصر ( عج )\r\n\r\n[ كنون خوشست كشيدن شراب خندهء گل 
  ]\r\n كنون خوشست كشيدن شراب خندهء گل * كه شسته است چمن رو در آب خندهء گل\r\nكتان نالهء بلبل چه گل تواند چيد * ز برق شعشعهء ماهتاب خندهء گل\r\nبه عهد گريهء دريا كشم چه مىراند * چمن سفينهء خود در سراب خندهء گل\r\nچمن طراز محبت به دست غم پرورد * نهال نالهء بلبل به آب خندهء گل\r\nكسى كه محرم عشقست و حسن مىداند * سؤال نالهء بلبل جواب خندهء گل\r\nچنين حيا زده رفتى به سير باغ و نداشت * رخ نزاكت شرم تو تاب خندهء گل\r\nبدل به گريهء بلبل شود اگر يك شب * تبسّم تو درآيد به خواب خندهء گل\r\nبه نيم آه كه از سينه سركشد بىتو * فتد ورق ورق از هم كتاب خندهء گل\r\nگل شكفتگى غنچه وقف صبحدمست * به وقت صبح توان انتخاب خندهء گل\r\nمن از خرابى و مستى همين‌قدر دانم * كه هست گريهء خويشم خراب خندهء گل\r\nبه عمر كوتهيم زان كمال خرسنديست * كه بيم شيب ندارد شباب خندهء گل\r\nبه عيش كوش كه عهد شباب مغتنمست * بسست نكته همين در شتاب خندهء گل\r\nبه عمر كوته امل را نفس دراز مكن * قياس كار كن از اضطراب خندهء گل\r\nقدح به روى چمن كش كه مىشود ضامن * خطاى باده‌كشان را صواب خندهء گل\r\nعجب مدان كه به ديوان اجر محو كنند * گناه گريهء بلبل ثواب خندهء گل\r\nتو رمزياب نه‌اى ورنه در مجارى عمر * كنايه‌ها به تو دارد عتاب خندهء گل\r\nبهار را ز عمل عزل كرد و مىگيرد * خزان كنون ز گلستان حساب خندهء گل\r\nنگاه گرم بتان راست برق خرمن شرم * شكست گريهء بلبل حجاب خندهء گل\r\nز شرم غنچه چمن داغ بود و بلبل داغ * تو آمدى و گشودى نقاب خندهء گل\r\nبه باغ از پى تسكين دل شديم و شديم * هلاك نالهء بلبل كباب خندهء گل\r\nبه اين ملال به سير گُلم چه مىخوانى * متاع چهرهء من نيست باب خندهء گل\r\nبه گلستان دگر امّيد دلگشايى نيست * كه رفت عيش چمن در ركاب خندهء گل\r\nبياض شعر تو فياض از تبسم فيض * به بزم ما شده نايب مناب خندهء گل\r\nولى تبسمش آنگه شود به خنده بدل * كه مدح شاهش بخشد نصاب خندهء گل\r\nامام مشرق و مغرب كه مىتواند داد * تبسم لب لعلش جواب خندهء گل \r\n\r\n","description":"","footnote":"","page_name":" 95 ","page_number":111},
  {"content":"\r\n\r\n محمد بن حسن صاحب الزمان كه بود * پر از مدايح خلقش كتاب خندهء گل\r\nكند براى نثار شكفته‌رويى او * صبا به صحن چمن انتخاب خندهء گل\r\nرود ز خويش چو رنگ شكستهء عاشق * اگر تبسمش آيد به خواب خندهء گل\r\nز ذوق خندهء لعل لبش چه گل چيند * دلى كه تا به ابد شد خراب خندهء گل\r\nچه خنده‌ها كه زند آفتاب دولت او * به تر شكفتگى آفتاب خندهء گل\r\nز آب و تاب بهار شكفته‌رويى اوست * شكفتن چمن و آب و تاب خندهء گل\r\nبه نسبت قدم او عجب مدان از خاك * كه باج سجده ستاند ز آب خندهء گل\r\nبه پاىبوس تو خواهد كه جان نثار كند * و گرنه چيست چنين اضطراب خندهء گل\r\nپى شكفتگى بندگان حضرت تست * دعاى ته دلى مستجاب خندهء گل\r\nملال اگرنه نصيب مخالف تو بود * چراست اين همه زو اجتناب خندهء گل\r\nنسب درست به لعل لب تو گر نكند * صبا حذر كند از انتساب خندهء گل\r\nاگر به ياد تو باشد عجب مدان كه دهد * فلك به گريهء عاشق خطاب خندهء گل\r\nتبسّم تو اگر پاى در ميانه نهد * چمن دگر نكشد بىحساب خندهء گل\r\nز غيبت تو چنان قحط سال كام دلست * كه عندليب نشد كامياب خندهء گل\r\nبيا به خنده ده آب چمن كه بىتو نماند * ترشح مژه‌اى در سحاب خندهء گل\r\nز هجر روى تو گل در چمن نمىشكفد * بيابيا و برافكن نقاب خندهء گل\r\nنديده چشم خرد در بهار شادابى * به غير لعل تو حاضر جواب خندهء گل\r\nبهار معجزه شاداب از تبسم تست * چنان كه چهرهء گلشن ز آب خندهء گل\r\nاگرنه وعدهء ديدار دولتت بودى * زكات ذوق ندادى نصاب خندهء گل\r\nز استوارى عهد تو تا ابد نرود * ز پاى گريهء بلبل خضاب خندهء گل\r\nز وصف غنچهء لعل تو فصل فصل پُرست * گذشته‌ام همه جا باب باب خندهء گل\r\nخرد ز گلشن بزم تو منفعل برگشت * چمن نديده نياورد تاب خندهء گل\r\nاز آن زمان كه دلم در بهار حسرت تو * نهاد چشم چو بلبل به خواب خندهء گل\r\nهنوز ناله لبِ ذوق خويش مىبوسد * چه نشئه داشت ندانم شراب خندهء گل\r\nلب حسود ز زخم دلم چه مىپرسد * كه هست بىلب لعلت كباب خندهء گل\r\nچه نسبتست به بلبل اسير عشق ترا * خراب گريه كجا و خراب خندهء گل\r\nتبسمت جگر پاره مىكند پيوند * كتان درست كند ماهتاب خندهء گل\r\nجهان به لطف تو محتاج‌تر كه بلبل را * بهار گلشن عشرت به آب خندهء گل\r\nبه رخش جلوه خوش آن دم كه تاختن گيرى * شكفته‌روىتر از آفتاب خندهء گل\r\nجهان ز نشئهء ديدار خويش مست كنى * چو ساكنان چمن از شراب خندهء گل \r\n\r\n","description":"","footnote":"","page_name":" 96 ","page_number":112},
  {"content":"\r\n\r\n ز دهر روى به رفتن نهد پريشانى * به اضطراب‌تر از اضطراب خندهء گل\r\nكند ملال شتابى به رفتن از دلها * كه بر درنگ نهد پى شتاب خندهء گل\r\nجهان ز عدل تو معمور آن‌چنان‌كه كشد * چمن ز رنگ خزانها گلاب خندهء گل\r\nچنان شكفته شود عالم از رخت كه ز عيش * به زلف ناله فتد پيچ و تاب خندهء گل\r\nچمن ز لطف تو سيراب آن‌چنان گردد * كه در خزان نشود قحط آبِ خندهء گل\r\nخدايگانا آن عاشقم كه بهر دلم * نمك خراج فرستد كباب خندهء گل\r\nتبسم لب زخمم چو عرض فيض دهد * به دخل شيب نويسم شباب خندهء گل\r\nكنم به شاهد مدح تو چون غزل‌خوانى * قصيده‌اى بطرازم جواب خندهء گل\r\nاگرنه معجزهء مدحتت بود دانم * كه فكر كوته من نيست باب خندهء گل\r\nچه شد كه فيض به من از تو بىحساب آمد * كسى ز باغ نگيرد حساب خندهء گل\r\nمرا به مدح سراييدن تو باعث شد * همين بسست چمن را ثواب خندهء گل\r\nاگرچه زخمى صد حسرتم كه در فن شعر * گذشت فرصت من هم‌ركاب خندهء گل\r\nولى تبسم زخمم دعاى دولت تست * مبين خطاى من و بين صواب خندهء گل\r\nهميشه تا چمن از بهر بردن نامت * دهان غنچه بشويد به آب خندهء گل\r\nرواج سكهء دولت ز يمن نام تو باد * چنان كه رونق گلشن ز تاب خندهء گل \r\n\r\n25 در مدح صدر ، و وصف آستانهء حضرت معصومه ( ع )\r\n\r\n[ به خانه‌اى كه تو كردى دمى درو مسكن 
  ]\r\n به خانه‌اى كه تو كردى دمى درو مسكن * نرفت تا ابدش آفتاب از روزن\r\nز رشك آينه سوزم از آنكه مىدانم * كه عكس روى تو گاهى درو كند مسكن\r\nز شمع روى تو هر خانه‌اى كه نور گرفت * دويد پرتو خور همچو دود از روزن\r\nبراى طينت حسن تو دست طبع بسى * به بيخت ريزهء خورشيد را به پرويزن\r\nچو هر كجا كه كمنديست از بلا و ستم * ز نارسايى بختم مراست در گردن\r\nكمند زلف تو كو دام محنتست و بلا * ندانم از چه سبب نيست هم به گردن من\r\nمراست غمكدهء سينه دايما تاريك * اگرچه دارد از امداد چاك صد روزن\r\nز ضعف قوّت رحلت نماند ورنه مرا * نفس برون شده بودى هزار بار از تن\r\nاميد جغد چنانم نشسته در پس مرگ * كه هست گويى ميراث‌خوار كلبهء من\r\nفلك ز كينه گذشت و زمانه مهر گزيد * تو همچنان به جفا ايستاده عهدشكن \r\n\r\n","description":"","footnote":"","page_name":" 97 ","page_number":113},
  {"content":"\r\n\r\n مرا ز گردش چشم تو حال گردانست * چرا كنم گله از گردش سپهر كهن\r\nملالتم ز غم از حد گذشت و مىترسم * كه تيره گرددم آيينهء دلِ روشن\r\nنه همدمى نه رفيقى كه از لطافت مهر * تواند از دل زارم ز دود گرد محن\r\nز آشنايى بيگانگان ملول شدم * خوشا فراغت بيگانگى و كنج حزن\r\nبدان سرم كه نشيمن كنم به بزمگهى * كه وارهم به پناهش ز دهر جادوفن\r\nبه بزمگاه ولىنعمتى كه در كنفش * ز شرّ حادثه آسوده‌اند صد چون من\r\nرفيع ملت و دين آفتاب شرع مبين * بلندرتبه پناه زمان و صدر ز من\r\nاگر نسب گويى متصل به خير رسل * وگر حسب پرسى متصف به خُلق حسن\r\nزهى به حسن شيَم فايق از همه اقران * چنان كه شاخ گل از نورسيدگان چمن\r\nبه بزم قدس چراغ ضمير پاك ترا * كزوست تيره شب فضل و مردمى روشن\r\nجهان ز پنبهء مه مىكند فتيله مدام * فلك ز شيرهء خورشيد مىدهد روغن\r\nز كلك مشك سواد تو هر رقم باشد * شبى ز نور معانى به روز آبستن\r\nطلوع پرتو مهر تو هركجا باشد * به آفتاب رسد جلوهء سُها كردن\r\nاگر به نور ضمير تو ره رود گردون * به كج‌روى نشود شهرهء زمين و زمن\r\nاگر ز تيزى طبعت سخن كنم شايد * كه ذو الفقار نمايد مرا زبان به دهن\r\nچنان ز نور ضمير تو ديده ور گرديد * كه رشته خطِ نظر شد به ديدهء سوزن\r\nتو در عراقى و مردم نموده چشم سفيد * به خاك تيرهء لاهور و آب شور دكن\r\nز بيم عدل سياستگر تو ممكن نيست * نسيم را گل بويى ز گلستان چيدن\r\nز لطف طبع تو اشيا چنان لطيف شدست * كه همچو عكس توان غوطه خورد در آهن\r\nچنان به عهد تو برخاست رسم شكوه ز دهر * كه عندليب فراموش كرده ناليدن\r\nبه غير من ز تو محروم در جهان كس نيست * ولى ز پستى طالع ز تيره‌بختى من\r\nاگر به سايه نيفتد ز منع شخص فروغ * ز آفتاب شكايت نمىتوان كردن\r\nهزار بار شنيدم كه گفته‌اى فياض * كه هست شمع هنر در زمانه زو روشن\r\nچرا چنين شده خلوت‌نشين بزم خمول * چرا چنين شده عزلت‌نشين كنج محن\r\nنه يوسفست و ندارد خلاصى از زندان * نه بيژنست و فرور رفته در چه بيژن\r\nچرا به سايهء ما در نمىخزد كه شود * چو آفتاب فلك شمع طالعش روشن\r\nخدايگانا اين لطف را جوابى هست * ولى خدا دهدم جرئت بيان كردن\r\nهزار بار به دل نقش بسته‌ام كه كنم * در آن محيط رجال هنرورى مأمن\r\nولى چه چاره كنم ره نمىتوانم رفت * كه دست حادثه پايم شكسته در دامن\r\nبه درگهت نرسم زانكه بىتهيهء زاد * نمىنمايد احرام كعبه مستحسن \r\n\r\n","description":"","footnote":"","page_name":" 98 ","page_number":114},
  {"content":"\r\n\r\n ز دور درد دلى مىكنم كه در همه وقت * ز قرب و بعد بود آفتاب نورافكن\r\nسخن طراز چه غم گر نباشدت نزديك * كه گوش لطف تو از دور مىرسد به سخن\r\nتوان شناختن احوالم از قرينهء حال * كه هست پيش ضمير تو نيك و بد روشن\r\nادا چگونه كنم حال خود گه گشته ز شرم * زبان ناطقه در مدعاى خود الكن\r\nلسان قائم اگر بسته شد چه غم دارم * زبان حال نخواهد مئونت گفتن\r\nز شرح حال پريشانى دلم با تو * فتاد سلسلهء نظم را شكن به شكن\r\nز گفتگو نگشايد گره ولى شايد * هزار نكته به يك خامشى ادا كردن\r\nز پاك گوهرى از دست چرخ خاتم شكل * به خون دل زده‌ام غوطه چون عقيق يمن\r\nبه خار خشك قناعت كنم درين گلزار * به برگ كاه تسلى شوم ازين خرمن\r\nبه مال وقف مرا كرده آسمان محتاج * كنون كه ملك هنر وقف گشته جمله به من\r\nفلك كنون به تو افكنده است كار مرا * گرت ز دست برآيد به ديگرى مفكن\r\nمخوان به جانب خويشم اگرچه زين طلبم * رسيده تا به درت پا گذشته سر ز پرن « 1 »\r\nگرفتم آنكه منم لؤلؤ از توجه تو * كسى براى چه لؤلؤ طلب كند ز عدن\r\nشرر اگرچه به شب تيره پرتوى دارد * خجل بود به بر آفتاب نورافكن\r\nچو از حوادث دوران پناه داده مرا * به آستانهء معصومه حضرت ذو المن\r\nروا مدار كزين روضه دور مانم دور * كه از غبار درش گشته ديده‌ام روشن\r\nچه آستانه بهشتى كه بيند ار رضوان * چنان غبار درِ او بگيردش دامن\r\nكه با هزار فسون و فسانه نتواند * به نيم‌ذرّه دل از خاك‌روبيش كندن\r\nز پوست نافه برون آيد و دهد انصاف * كنند نسبت خاكش اگر به مشك ختن\r\nسرشت آدم ازين خاك اگر شدى ، ابليس * نهادى از سر رغبت به سجده‌اش گردن\r\nمثال روضهء او ناشنيده پير خرد * به شكل مدرسهء او نديده چرخ كهن\r\nبعينه حجراتش صوامع ملكوت * درو به صورت انسان ملك گرفته مقر\r\nز شرم چشمهء حيوان فرورود به زمين * ز حوض مدرسه پيشش اگر كنند سخن\r\nچه حاجتست كه لب تر كند ازو تشنه * همين بسست كه نام وى آيدش به دهن\r\nز جرم ماه كند محو تيرگى آسان * درو تواند اگر همچو عكس غوطه زدن\r\nبه نور بخشى گردد چو آفتاب مثل * بفرض بخت من اينجا بشويد ار سر و تن\r\nفكنده كاهكشان عكس اندر آن گويى * ز بس‌كه ريگ ته جو بود فروغ افكن\r\nبه سنگريزهء او جوهرى برد گر پى * براى لؤلؤ ديگر نمىرود به عدن \r\n\r\n\r\n","description":"","footnote":"\r\n( 1 ) - پرن - 17 / 9 .\r\n","page_name":" 99 ","page_number":115},
  {"content":"\r\n\r\n بدين اميد كه آسودهء درش گردد * سپهر پير همى آرزو كند مردن\r\nز فيض بخشى خاكش چه شهر قم چه بهشت * ز عطر او چه زمين فَرَج « 2 » چه دشت ختن\r\nبسان آنكه بروبد كسى ز خانه غبار * در آستانهء او فيض مىتوان رُفتن\r\nاز ان هميشه دهد نور آفتاب كه كرد * ز شمع بارگه او چراغ خود روشن\r\nنهال شمع كه دارد گل تجلى بار * بود بعينه چون نخل وادى ايمَن « 3 »\r\nدر آستانهء او كز وفور مايهء فيض * به چشم مردم دانا خوشست چون گلشن\r\nگشوده مصحف خوانا ز هر طرف بينى * چنان كه دفتر گل واشود به روى چمن\r\nدر ان ميانه به الحان جان‌فزا حفّاظ * چو بلبلان چمن نغمه‌سنج و دستان زن\r\nبه دور قبه قناديل مغفرت بينى * به فرق زوار از عكس نور سايه فكن\r\nز خط وهمىِ تركيب‌بندِ شكلِ بروج * قياس رشتهء قنديلها توان كردن\r\nغبار فرش درش آبروى مهر منير * خط كتابت او سرنوشت چرخ كهن\r\nهميشه تا بود اين آستانه مشرق نور * هميشه تا بود اين خاك فيض را معدن\r\nتو همچو شاخ گل آيين‌فزاى اين گلزار * چو عندليب من آوازه‌سنج اين گلشن\r\nتو با صدارت كل با شيش نسق فرما * به حسن سعى تو بادا رواج اين مأمن \r\n\r\n26 در مدح شاه صفى\r\n\r\n[ پرده از رخ برفكن وز گوشهء ابرو نقاب 
  ]\r\n پرده از رخ برفكن وز گوشهء ابرو نقاب * تا ز رويت ماه نو بينم به روى آفتاب\r\nنرگست بيدارى اندر خواب مىبيند ز ناز * بخت كوتا چشم ما را نيز خواب آيد به خواب\r\nعشق را در بىنظاميها نظامى داده‌اند * نيست خالى نبض دل را از اصولى اضطراب « 1 »\r\nگريه بىتابست و تدبير تو كاهل اى حكيم * تا تو كشتى مىكنى ترتيب ما را برده آب\r\nاى كه زير سايهء ديوار راحت خفته‌اى * سوخت ما بىخانمانان ستم را آفتاب\r\nبر كنار چشمه سيراب تمنا را چه غم * در بيابان گر بميرد تشنه‌اى بىصبر و تاب\r\nدل ز هستى بركن و ايمن شو از سيل فنا * خانهء بىخانمانيها نمىگردد خراب \r\n\r\n\r\n","description":"","footnote":"\r\n( 2 ) - زمين فرج ، خاك فرج ، محلى است كه گنبد حارث بن احمد بن زين العابدين از بناهاى اوايل قرن هشتم هجرى در آنجا واقع است .\r\n( 3 ) - ايمن - ق 13 / 1 .\r\n( 1 ) - اضطراب دل را نظامى است .\r\n","page_name":" 100 ","page_number":116},
  {"content":"\r\n\r\n پشت نه بر بستر خاكستر و بيدار باش * آشنايى كم كند با ديدهء آيينه خواب\r\nبا سبكبارى توان از فتنه‌ها آسوده بود * سايه را در بحر دامن تر نمىگردد به آب\r\nشربت وصل بتان را ز هر هجران چاشنيست * در مذاق از دولت تلخى بود شيرين گلاب\r\nبس كه كاهل جنبشم باشد شتاب من درنگ * بس كه كامل خواهشم باشد درنگ من شتاب\r\nبر سر راه تماشايش ز حسرت سوختم * چون ز خود افتاده‌تر ديدم در آنجا آفتاب\r\nسجده كردم درگهش را چوب بر فرقم شكست * جرم كس نبود كه دارد آن عبادت اين ثواب\r\nفتنه‌گرتر گشت چشمش نالهء دل تا شنيد * در مشام مست طوفان مىكند بوى كباب\r\nچون لب ساعر افق گرديد بر خورشيد مى * چهرهء ساقى شفق‌گون گشت از عكس شراب\r\nفال آن ابرو ز ديوان نكويى ، كرده است * بيت دلچسبى ادا دارى بلندى انتخاب\r\nبا چنين مهرى كه من دارم عجب نبود كه من * گر به دوزخ باشم از دوزخ براندازم عذاب\r\nچهره چون افروختى ما را ترنّم تازه شد * چون گلستان تازه مىگردد غزل‌خوانيست باب \r\n\r\nتجديد مطلع\r\n\r\n[ اى به ديدار گل رويت چمن را آب و تاب 
  ]\r\n اى به ديدار گل رويت چمن را آب و تاب * غنچه بهر بردن نامت دهن شويد به آب\r\nروز ديدار تو روز عيد قربان منست * چشم قربان را فرو بستن نمىبينم صواب\r\nشعلهء من اين همه تندى نمىدانم ز چيست * كشتن پروانه‌اى چندين ندارد اضطراب\r\nخاك گشتم در رهت كز جلوه بر بادم دهى * همچو آتش سر كشيدى از من و من گشتم آب\r\nبا همه تابى كه زلفت در سر هر موى داشت * گر نمىدادم دلش يك دم نمىآورد تاب\r\nگرچه كردى در تطاول دست كاكل را دراز * هيچ كوتاهى ندارد زلف هم در پيچ‌وتاب\r\nشيوه‌هاى دلربا دارى يك از يك تازه‌تر * بىوفايى بىعدد نامهربانى بىحساب\r\nمن نمىدانم چه وصفت گويم از اوصاف حسن * بىحقيقت بىمروت پرعتابى كم جواب\r\nدر سرا پاى تو يك مو بىاداى حسن نيست * پاى تا سر در نكويى انتخابى انتخاب\r\nحال من دانسته ، نادانسته كردى چون كنم * با تجاهل همعنانى با تغافل هم‌ركاب\r\nگر ز من بىتابيى سر زد گناه شوق بود * بر اصول درد رقصد نبض دل در اضطراب\r\nابروى پرعشوه‌اى دارى و چشمى كم نگاه * خاطرى وعده فرامش كن لبى حاضر جواب\r\nغمزه‌هايت زود جنگ و عشوه‌ها دير آشتى * جلوه‌ها حسرت گداز و فتنه‌ها زنجير تاب\r\nفتنه را زنجير سر دادست زلف سركشت * تا به زنجيرش كند عدل شه گردون حساب\r\nآنكه در اهمال سعى خدمتش بيگاه و گاه * عمرها گه جنگ با من داشتى گاهى عتاب \r\n\r\n","description":"","footnote":"","page_name":" 101 ","page_number":117},
  {"content":"\r\n\r\n آنكه در تقصير طوف بار گاهش سالها * نه سؤال از من پذيرفتى نه رنجش نه جواب\r\nآنكه چون مىديديم پامال حسرت روز و شب * رو به اين درگاه مىكردى درنگم را شتاب\r\nبا تو مىگفتم كه تقصيرم نه تقصير منست * كز خجالت در حجابم وز حيا در احتجاب\r\nپنبه نه در گوش و بشنو از زبان خامشى * قصهء تمهيد عذرم فصل فصل و باب باب\r\nنه مرا در دست قانونى به طرز اين نوا * نه مرا در چنگ مضرابى به ساز اين رباب\r\nورنه مىدانم كه مىدانى به صد برهان كه من * شسته‌ام تا لب به خون دل درين بحر سراب\r\nبر لب لب‌تشنهء آتش‌پرست من نزد * هيچ‌كس جز گوهر مدح شهم يك قطره آب\r\nنامه‌ها كردم به نامش هم ز نظم و هم ز نثر * نسخه‌ها دارم به مدحش هم رساله هم كتاب\r\nامتثال اين اشارت را اگر خواهى كنم * زين كتان يك تار فرش جلوه‌گاه ماهتاب\r\nكرده بودم تهنيت‌سنجى در ايام جلوس * چون نسيم صبحدم وصف طلوع آفتاب\r\nفرصت عرض زبانى تا به امروزم نداد * نارساييهاى طالع از گرانيهاى خواب\r\nنكته اين بودست كز بس امتداد دولتش * بعد چندين سال گردد اول دولت حساب\r\nچون كنون توفيق عرضم شد ز سر گيرم سخن * تازه سازم اين كهن مطلع به چندين آب و تاب \r\n\r\nتجديد مطلع\r\n\r\n[ بر سرير پادشاهى پادشاه كامياب 
  ]\r\n بر سرير پادشاهى پادشاه كامياب * جلوه‌گر گرديد چون بر تخت گردون آفتاب\r\nكودكى از سرگرفت اين پير بازيگوش چرخ * زال گيتى را مبدّل گشت پيرى با شباب\r\nتيرگى برخاست از روى زمانه آن‌چنان * كز فروغ مهر برخيزد بخار از روى آب\r\nگو زليخاى جهان از سر جوانى تازه كن * مصر گيتى را فزود از نور يوسف آب و تاب\r\nپايه بالا رفت تخت سلطنت را تا به عرش * سر به گردون سود تاج خسروى چون آفتاب\r\nطعنه بر شكّر ز شيرينى زند شيرين مُلك * دست مهر خسرو عهدست او را طرّه تاب\r\nخسرو اقليم آرا داور آفاق گير * صفدر خورشيد مغفر فارِسِ گردون ركاب\r\nشاه دريا دل صفى شاهنشه گردون كه هست * آفتاب از تيغ عالمگير او در اضطراب\r\nپرده‌اى از خيمه‌گاه حشمت او آسمان * ذره‌اى از جلوه‌گاه مركب او آفتاب\r\nسبزه‌پرور در رياض دهر جودش چون مطر * سايه‌گستر بر سر آفاق عدلش چون سحاب\r\nآفتاب از هيبت شمشير قهرش لرزه زن * وز كمند ديو بندش آسمان در پيچ‌وتاب\r\nآسمان درگاه او را مىتواند شد محيط * گر تواند بر سر دريا زدن خرگه حباب\r\nچون شكارانداز دل گردد به شاهين نگاه * در نهاد مرغ دل آرام گردد اضطراب \r\n\r\n","description":"","footnote":"","page_name":" 102 ","page_number":118},
  {"content":"\r\n\r\n مرغ فارغ‌بال را ذوق گرفتارى كند * دلنشين‌تر ز آشيان خويش چنگال عقاب\r\nنيش گردد آب خوش با زهر قهرش در مذاقَ * نوش گردد زهر مار از التفاتش همچو آب\r\nنه فلك در كشتى اقبال او يك بادبان * وز كف دريا نهادش هفت دريا يك حباب\r\nيك شرر از شعلهء قهرش جحيم هفت در * يك چمن از گلشن لطفش بهشت هشت باب\r\nآب تيغ برق آسايش ز جوى ذو الفقار * زور بازوى توانايش ز صلب بو تراب\r\nرايت نصر من اللّه قصر قدرش را ستون * خيمهء اجلالش از حبل المتين دارد طناب\r\nچوب دربانش صُداع چرخ را صندل‌فروش * بار احسانش جياد « 2 » خلق را مالك رقاب\r\nشاه بيت قدرش از تركيب گردون منتخب * مطلع اقبالش از ديوان خورشيد انتخاب\r\nآفتاب از سايهء او نور مىگيرد به وام * آسمان از پايهء او مىكند قدر اكتساب\r\nدر نهاد كوه سهم او درآرد زلزله * وز دل سيماب لطف او درآرد اضطراب\r\nپرتو مهرش دل‌افروزست چون برق اميد * شعلهء قدرش عدو سوزست چون تير شهاب\r\nاو نبود اول كه شاهان جهان را نام بود * جلوهء انجم بود پيش از طلوع آفتاب\r\nابر لطفش گر ببارد قطره‌اى در گلستان * تا ابد ديگر نيابى تلخكامى در گلاب\r\nتا ابد بىخانمانى شد نصيب جغد و بس * بس كه عدلش در جهان نگذاشت جايى را خراب\r\nعقل پيرش داده ايزد در سر و بخت جوان * دولتش در عهدهء خود كرده كار شيخ و شاب\r\nگشته از بيم سياستهاى ضبط دولتش * تا كتان ظلم را گرديده عدلش ماهتاب\r\nسركشيها پايبند زلف محبوبان چو چين * گوشه‌گير چشم خوبان فتنه‌ها مانند خواب\r\nتيغ در دست جهانگيرش چو در درياست موج * جلوه بر بالاى رهوارش چو بر چرخ آفتاب\r\nچون سمند نيلگون در زين كشد بس درخورست * كهكشانش جاىِ تنگ « 3 » و ماهِ نو جاىِ ركاب\r\nحبّذا خِشتى كه از نرمى چو آيد در خرام * مىتواند همچو موج آيد روان بر روى آب\r\nشوخ‌وش چابك روش ليلىمنش عذرا خرام * كاكل‌افشان موپريشان كم‌درنگ و پرشتاب\r\nچرخ پيكر مهر منظر ماهرو دريا خروش * آسمان جنبش ستاره گردش آتش اضطراب\r\nآب را ماند كه از آتش نمىيابد مهيب * باد را ماند كه از دريا نمىگيرد حساب\r\nزلف يال از دل‌فريبى گيسوى پرتاب حور * چترِ دُم در جانفزايى دستهء سنبل بتاب\r\nدر لباس جلوه رنگين همچو طاوس خيال * در يراق گوهر آيان چون عروس بىنقاب\r\nشوخيش در دست و پا چون شعله در دست نسيم * تنديش در رگ چو زور نشئه در موج شراب\r\nمىدود هموارتر از رنگ مىبر روى يار * مىجهد آسان‌تر از مژگان عاشق ميل خواب\r\nزين عيان بر پشت وى چون كبك بر بالاى كوه * بر كتف زلف عنان چون طرهء پرپيچ‌وتاب \r\n\r\n\r\n","description":"","footnote":"\r\n( 2 ) - جياد ( ج جيد ) ، گردنها .\r\n( 3 ) - تنگ ، تسمه و نوار پهنى كه به كمر دواب بندند .\r\n","page_name":" 103 ","page_number":119},
  {"content":"\r\n\r\n شاه چون يوسف عزيز مصر زين و زهر طرف * حلقهء چشم زليخا حلقهء چشم ركاب\r\nچون نهد پا در ركاب و چون به كف گيرد عنان * در عنان كيخسرو افتد در ركاب افراسياب\r\nاى مدار دهر را بايست‌تر از آسمان * وى جمال روز را در كارتر از آفتاب\r\nعهد ملكت گلشن ايّام را فصل بهار * دور گردون را بهار دولتت عهد شباب\r\nروز عرض لشكرت تعبير آن خواهد شدن * گر شبى بيند فلك روز قيامت را به خواب\r\nكى زر خورشيد هرگز رايج افتادى چنين * گرنه از نام تو كردى سكهء نور اكتساب\r\nخطبه را كى مىشدى آوازه بر چرخ بلند * گرنه با آوازهء نامت نمودى انتساب\r\nدر سرش افتاده پندارى هواى دشت تو * لاجرم خاطر تهى كردست از دريا حباب\r\nبدر گردون تا مقابل ديده ماه پرچمت * رفته رفته مىكند پهلو تهى از آفتاب\r\nچون ز جوهر چين فتد برابر وى شمشير تو * در درون سنگ گردد آتش از بيم تو آب\r\nپادشاها حاجتى دارم به خاك درگهت * حاجتى كز سرمه دارد ديدهء ناكرده خواب\r\nداو « 4 » را كامى به دل دارم كه مىگويم برمز * زانكه شاهى چون تو شايد كام‌بخش و رمزياب\r\nمن به لذتهاى دنيا چشم اندازم ز دور * زانكه چون نزديك گردى خاك بنمايد سراب\r\nليك لطفت لذتى دارد كه ترسم ياد آن * محو سازد از دل من وعدهء يوم الحساب\r\nمن كه حرف سرنوشتم بوده از روز ازل * انتساب اين حريم و التجاى اين جناب « 5 »\r\nمن كه داده آب و تاب گوهر من بىگزاف * گردش اين آسمان و تابش اين آفتاب\r\nمن كه تا بستست بر من آب رحمت آسمان * كِشتهء اميد خود را داده‌ام زين چشمه آب\r\nاينكه رنجورم سراسر ديده بودم اين دوا * اينكه مخمورم لبالب خورده بودم اين شراب\r\nتشنه گر آبى خورد از چشمهء حيوان خوشست * ورنه آب جوى مردم مىبرد از روى آب\r\nدر سواد نسخهء شرح پريشانى پرست * فرد فردم همچو دفتر جزو جزوم چون كتاب\r\nخون دل خوردم بسى نه بلكه دل خوردم بسى * داشتم از پهلوى دل هم شراب و هم كباب\r\nگر به درد من رسد كس آن تو خواهى بود و بس * ورنه مىدانم ندارد كس سؤالم را جواب\r\nزمزم لطف ترا آن تشنه‌ام كز بيخودى * در ميان دجله جان مىداد و خوش مىگفت آب\r\nعرض حاجت كردم اكنون مىروم كز بهر شاه * پر كنم هفت آسمان را از دعاى مستجاب\r\nتا سپهر از انجم آرد از براى شه سپاه * تا فلك از ماه نو دارد سمندش را ركاب\r\nدولت شه روزافزون باد چون نور هلال * لشكرش همچون كواكب برتر آيد از حساب\r\nآسمان در زير بار منت اين آستان * نيّر اعظم به مژگان خاكروب اين جناب \r\n\r\n\r\n","description":"","footnote":"\r\n( 4 ) - داو ، نوبت ، نوبت بازى .\r\n( 5 ) - جناب - ق 3 / 3 .\r\n","page_name":" 104 ","page_number":120},
  {"content":"\r\n\r\n\r\n27 در رثاى ملا صدرا\r\n\r\n[ زين هفتخوان كه پايهء او بر پى فناست 
  ]\r\n زين هفتخوان كه پايهء او بر پى فناست * در شش جهت به هرچه نظر مىكنى خطاست\r\nبيچاره آن دلى كه كند تكيه بر سپهر * سرگشته آن سرى كه به بالين آسياست\r\nظنّ ثبات و دعوى راحت درين جهان * تفسير هر دو آيهء سيمرغ و كيمياست\r\nدل بر لباس عاريت زندگى منه * كاين جامه تارش از عدم و پودش از فناست\r\nنقلى ز كاسهء سر فغفور مىكند * گوشت اگر ز كاسهء چينى پر از صداست\r\nبىعلتى نبوده جهان هيچ‌گه ولى * زين پيش‌پرده داشته امروز برملاست\r\nامروز چون بدىّ و پريرش چند بود * فردا چگونه باشد كش روى بر قفاست\r\nجمعيتست ساخته اضداد را به هم * بر اختلاطِ ساخته دلبستگى خطاست\r\nگيرم منافقانه به هم گرم الفتند * چون دست يافتند به هم خونشان هباست\r\nهان در چهار بالش اركان چه خفته‌اى * برخيز كز براى تو افلاك متكاست\r\nهَم‌آشيان زاغ و زغن چون شود بطبع * آن همتى كه بر پر عنقاش تكيه‌هاست\r\nسيمرغ قاف را نكشد دل به سنگلاخ * كى استخوان زاغ و زغن طعمهء هماست\r\nخواهى بمير تا كه شوى زندهء ابد * آب بقا براى تو در كاسهء فناست\r\nاى ابر تيره‌روز تو و روزگار تو * باران گريه سر كن اگر ميلت انجلاست « 1 »\r\nچون برق در مشيمهء اين تيره‌فام ابر * عمرت به خنده مىرود و حاصلت بكاست\r\nدر سينه دل مقيّد صيد مگس مكن * عنقا هَم‌آشيانه درين آشيان تراست\r\nفرخنده طايريست دلت ، طعمه معرفت * گر استخوان جهل كنى طعمه‌اش خطاست\r\nبر خاربستِ تن به حقارت نظر مكن * كاين بوتهء خزان زده مستوكَر « 2 » هماست\r\nهمچون زنان فريفتهء رسم و عادتى * اى چادر رسوم به سر مرديت كجاست\r\nدر خورد لاف همت مردانه نيستى * طفلى هنوز و اين لبن عادتت غذاست\r\nبر خويش فرض روزهء مريم نكرده چون * دعوى كنى كه بِكر دَمِ من مسيح‌زاست\r\nكوتاه مىكنند چو دست تو بىگمان * خود دست اگر ز مايده برداشتى رواست\r\nموت ارادتيست ترا آب زندگى * مت قبل ان تموت به اين چشمه رهنماست \r\n\r\n\r\n","description":"","footnote":"\r\n( 1 ) - انجلا ، هويدا شدن .\r\n( 2 ) - مستوكر ، آشيانه .\r\n","page_name":" 105 ","page_number":121},
  {"content":"\r\n\r\n مُت بِالاراده جان من امروز ازين امل * گر . . . « 3 » ترا مايهء رجاست\r\nمردن درين سراچهء فانى به كام دل * تاريخ مولد تو به عشرتگه بقاست\r\nگر اين لباس عاريت از تن برون كنى * در زير آن براى تو آمادهء حلّه‌هاست\r\nدر دوزخ طبيعت اگر سوختى كنون * فردا بهشت نقد ترا در كف رضاست\r\nور زانكه مر عوارض طبعت بود بهشت * در دوزخى چو بر عَرَضَت دست نارساست\r\nچون نفس را گزير نباشد ز دوزخى * اينجا كن اختيار كه هم زودش انقضاست\r\nبىزحمت گداز طلا را خلاص نيست * جور طبيعت آتش و نفس تو چون طلاست\r\nدانسته مرد دين ستم چرخ مىكشد * هرچند حكم او به سرِ آسمان رواست\r\nدنياست پشت آينه ، عقباست روى آن * اين رو همه كدورت و آن رو همه صفاست\r\nآيينه‌گر بعمد كند تيره پشت وى * كاين تيرگىّ پشت برو مايهء جلاست\r\nخواهى اگر بفرض كه پشتش چو رو كنى * آن پشت رو نگردد و آن روى خود قفاست\r\nدنيا و آخرت ز چه كس را نمىدهند * گر وهم كرده‌اى كه ز بخلست اين خطاست\r\nشب را به روز جمع نكردست هيچ‌كس * جمع ظلام و نور نيايد بعقل راست\r\nمعقول را تصور محسوس كرده‌اى * اين پنبه‌ات به گوش دل از غايت شقاست\r\nدل داده‌اى به ارض طبيعت خطاست اين * اجسام اخروى همه از جوهر سماست\r\nراضى شدم به جور طبيعت به زور عقل * كاين باعث نفور ارادت ازين دغاست\r\nمارت اگر به جان برساند گزند نيش * لون مصوّرش نه سزاوار احتماست « 4 » ؟\r\nچون خوب در روى فرحش حاصل غمست * چون نيك بنگرى سَقَمش « 5 » مايهء شفاست\r\nتا تنگ‌تر كند به دلم تنگناى دهر * جور زمانه را به نظر قدر كيمياست\r\nهر زخم جان گسل ز سنان ستاره‌ام * در سينه همچو روزن اميد دلگشاست\r\nقطعى به غير قطع تعلق نمىكند * تيغم ز آفتاب به سر شهپر هماست\r\nتا ديده بر حقارت دنيا شود بصير * در چشم من كدورت ايام توتياست\r\nسنگى به تازه دست سپهرم به شيشه زد * كز وى تمام روى زمين شيشه‌پاره‌هاست\r\nدل بارها شكست مرا از فلك ولى * اين دل‌شكستگيست كه سربار بارهاست\r\nبر جانم از مصيبت استاد من رسيد * دردى كه بر دل على از فقد مصطفاست\r\nخالى نبودم ار چه دمى از مصيبتى * آنها جدا و اين غم دندان‌شكن جداست\r\nاستاد من كه هم اب و هم ربّ معنويست * تا حشر اگر پرستش خاكش كنم رواست \r\n\r\n\r\n","description":"","footnote":"\r\n( 3 ) - در نسخه‌ها : گر تحيى بالطبيعه ؛ و در يك نسخه : گرحى ؟ ؟ ؟ بالطيفه .\r\n( 4 ) - احتما ، پرهيز ، احتياط .\r\n( 5 ) - سقم ، سقّم ، بيمارى .\r\n","page_name":" 106 ","page_number":122},
  {"content":"\r\n\r\n استاد كيمياگر من آنكه تا ابد * بر صنع كيمياگريش طبع من گواست\r\nطبعم كه خاك تيرهء جهل و غرور بود * از صنع كيمياگريش اين زمان طلاست\r\nاز چاه ذُل رساند به معراج عزتم * اقبال او كه بر سر من سايهء هماست\r\nصدر جهان و عالم احسان و عقل كل * كز وى كمال را شرف و فضل را بهاست\r\nمشكات عقل را به هنر فكر اوست زيت * مصباح شرع را به مثل علم او ضياست\r\nارباب فكر را نظر مستقيم او * تا روز حشر در كف انديشه‌ها عصاست\r\nآيينه‌هاى باطن اهل شهود را * در مشهد تجلى او صيقل جلاست\r\nدر خلوت مشاهده افلاطنِ به هوش * در مجمع مناظره رسطوى تيز راست\r\nمشّائيان پياده و او در ميان سوار * اشراقيان فتاده و او در ميان بپاست\r\nخرمن‌كشان فلسفه گردند گرد او * زيرا كه ذات او به مثل قطب اين رحاست « 6 »\r\nبىاو درين زمانه چنانم كه فى المثل * كام نهنگ بر دلم اين نيلگون فضاست\r\nآتش همىفشاندم اين آسمان به سر * چشم ستاره بر سر من چشم اژدهاست\r\nجسم شكسته را دم شمشير بسترست * پهلوى خسته را ز دُم شير متكاست\r\nتا رخت بسته است ازين تيره‌گون سرا * تا آن سراش تكيه‌گه پهلوى بقاست\r\nطفل رضيع ميل به پستان چسان كند * ميلم هزار مرتبه افزون بدان سراست\r\nاو بود جان و من به مثل قالبى ازو * رفتست جان و قالب بىجان همى به‌جاست\r\nآرى هما چو مىشود از آشيان جدا * كى آشيانه را حد پرواز با هماست\r\nشايد به جذبه‌اى كشدم سوى خويشتن * هرچند جسم و جان را مركز ز هم جداست\r\nجايى كه جان پاك نبى مىكند عروج * گر جسم وى مشايعت جان كند رواست\r\nاى كرده جسم پاك تو جان در تن زمين * شد جانور زمين ز نوال تو و سزاست\r\nچون خاك تيره جانور از فيض عام تست * جانم كه خاك تست ز جان پس چرا جداست\r\nدر راه كعبه حكم قضايت بسر رسيد * هجرت چو بوده سوى خدا ، اجر بر خداست\r\nدر راه كعبه رفتنت اى من فداى تو * دل را به سوى نكتهء باريك رهنماست\r\nاين خود مقررست كه ارباب هوش را * قطع طريق كعبه نه تنها همين به پاست\r\nتن چون به سوى كعبهء تن‌ها شود روان * جان را به سوى كعبهء جانها شتابهاست\r\nدانى كه چيست كعبهء جان ، جان كعبه اوست * قطع طريق وادى او قطع ما سواست\r\nتكليف تن به كعبه به نزديك هوشمند * جان را به خوان نعمت قرب خدا صلاست\r\nتا آنكه وصل كعبه شود جسم را نصيب * جان را به ربّ كعبه همه كامها رواست \r\n\r\n\r\n","description":"","footnote":"\r\n( 6 ) - رحا ، آسيا .\r\n","page_name":" 107 ","page_number":123},
  {"content":"\r\n\r\n شهباز جان پاك تو همراز جبرئيل * كش دست و لب به مايدهء قرب آشناست\r\nزان پيشتر كه جسم ره كعبه طى كند * شوقش به وصل كعبهء جانها رساند راست\r\nدر راه كعبه مرده و آسوده در نجف * اى من فداى خاك تو اين مرتبت كراست « 7 »\r\nاز راه كعبه‌ات نجف آورد سوى خويش * اين جذبه كار قوّت بازوى مرتضاست\r\nاين هم اشاره‌ايست مبرّا ز شك و ريب * آن را كه دل به كعبهء تحقيق آشناست\r\nيعنى ميانهء نجف و كعبه فرق نيست * آسوده باش ما ز خدا و خدا ز ماست\r\nفياض رشتهء سخن اينجا بريده به * كاين انتها به نزد خرد خيرالانتهاست\r\nمِن بعد حسرت تو و خاك در نجف * كآنجا مراد هر دو جهانت به زير پاست\r\nآبى اگر به آتش دوزخ توان زدن * جز خاك آستان نجف در جهان كجاست\r\nدست دعا برآر به درگاه كردگار * زين خاك پراميد كه آب رخ دعاست\r\nپرنور باد مرقد پاك خدايگان * تا آرزوى خلق به خاك نجف رواست \r\n\r\n28 در مدح مرتضى قلى خان از امراى گيلان\r\n\r\n[ زبان اهل سخن تا به حرف گردانست 
  ]\r\n زبان اهل سخن تا به حرف گردانست * به شكر معدلت مرتضى قلى خانست\r\nبلندمرتبه خانى كه حكم نافذ او * به ملك قالب عالم روان‌تر از جانست\r\nسپهر شوكت و درياى حلم و كان كرم * كه شوكت و كرم و حلم را نگهبانست\r\nرفيع رتبه كه انوار عدل او تا حشر * بر عرصهء دل و جان همچو مهر تابانست\r\nسپهر مرتبه كآثار خلق جان‌بخشش * به طبع اهل هنر به ز راح « 1 » و ريحانست « 2 »\r\nبه ميزبانى جودش ز چرخ مستغنيست * هرآن‌كه بر سر خوان وجود مهمانست\r\nز دست اوست اگر بحر مضطرب حالست * ز جود اوست اگر خاك بر سر كانست\r\nچنان ز عدل وى اضداد متفق شده‌اند * كه گرگ را قسم اكنون به جان چوپانست\r\nچه الفتست كه كس راز كس هراسى نيست * بجز ملال كه از طبعها گريزانست\r\nز بس چو آينه صافند سينه‌ها باهم * درون پردهء دل رازها نمايانست\r\nز عدل نوشروان گوش بر فسانه منه * كه اين متاع به ديوان او فراوانست \r\n\r\n\r\n","description":"","footnote":"\r\n( 7 ) - به تصريح بسيارى از كتابهاى تراجم احوال ، ملا صدرا در بصره فوت شد و همان‌جا هم مدفون گشت .\r\n( 1 ) - راح ، شادمانى .\r\n( 2 ) - ريحان ، راحت ، رحمت .\r\n","page_name":" 108 ","page_number":124},
  {"content":"\r\n\r\n بدين بزرگى و حشمت بدين جلالت و جاه * تمام عمر به كوچك‌دليش « 3 » پيمانست\r\nنديده است چو او كس بزرگ كوچك دل * كه كوچكى و بزرگى برو ثناخوانست\r\nهميشه فيض به افتادگان رسد ز درش * كه خاك مطرح انوار مهر تابانست\r\nبزرگى فلكش در نظر نمىآيد * كه سر بزرگى پيشش به خاك يكسانست\r\nيكيست نسبت فقر و غنا به مجلس او * كه سنگ قالى بزم ويست اگر كانست\r\nبزرگ كوچك دل را زوال ممكن نيست * بزرگيش را كوچك‌دلى نگهبانست\r\nفتادگيست كه معراج سربلنديهاست * بزرگ نيست كز افتادگى هراسانست\r\nرهين منت خلق ويست در عالم * هران دلى كه پذيراى معنى جانست\r\nتمام عمر به لب ورد شكر او دارند * نه آدمى ، كه سخن در نبات و حيوانست\r\nزبان سوسن آزاده را نمىفهمى * كه در مكارم او چون به شكر گردانست\r\nز فيض او سر خارى چنان نصيب گرفت * كه دسته‌دسته گلش وقف بر گريبانست\r\nچو گل شكفته ندانم بهار خلقش را * كه خامه در صفت او هزاردستانست\r\nبه چشم اهل نظر مجلسش گلستانيست * كه غنچهء گل او بلبل خوش‌الحانست\r\nچه حالتست ندانم بهار بزمش را * كه در چمن چمنش برگ گل غزل‌خوانست\r\nنصيب داشته از التفات او ز ازل * بلندرتبگى شعر تا ابد زانست\r\nبه ملك مصر خيال بديهه پردازش * كه بندى سفر كاروان كنعانست\r\nروا بود كه زليخاى لفظ ناز كند * چنين كه يوسف مضمون بكر ارزانست\r\nبه نورِ بينش او مىتوان مشاهده كرد * علاقه‌اى كه به هم رابط تن و جانست\r\nشكفته از نفس او بود دماغ سخن * صبا كليد سبك‌روحى گلستانست\r\nبه نسبت قلم نكته ريز او باشد * كه سرو تا به ابد سرفراز بستانست\r\nبه پاكدامنيش مىتوان قسم خوردن * كه جز ز خون ستمگر كشيده دامانست\r\nبه پيش دشمن اگر تيغ از غلاف كشد * چنان به چشم درآيد كه مرگ عريانست\r\nچنان به سينهء خصمست الفت تيرش * كه تا گذر كند از پشت او پشيمانست\r\nز بيم او چو زبان عدو به بند افتد * سنان اوست كه در مدعا زبان‌دانست\r\nبه روى زين چو مسلّح نشيند و تازد * ز عكس برق يراقش جهان گلستانست\r\nبود چو موج گهر در يراق گوهر غرق * به بحر معركه هرگه كه گرم جولانست\r\nسپاه را چه غم از كلفت پريشانيست * كنون كه خانهء زين اين‌چنين به سامانست\r\nسمند نرم عنانش چو گرم‌پويه شود * فلك ز بيم تك و پوى او هراسانست \r\n\r\n\r\n","description":"","footnote":"\r\n( 3 ) - كوچك‌دلى ، حسن خلق ، ملايمت .\r\n","page_name":" 109 ","page_number":125},
  {"content":"\r\n\r\n زمين به زخمهء چوگان دست او گوييست * كه دشت گيتى ميدان گوى و چوگانست\r\nز پويه بازى چوگان او تماشاييست * هزار حيف كه اين عرصه تنگ مىدانست\r\nرسيد وقت دعا ختم كن كنون فياض * كز انتظار اجابت دلش پريشانست\r\nهميشه تا گره مشكلات عالم كون * زبون عقده‌گشايى شاه ايرانست\r\nبود كليد گشايش به دست دولت او * كه با گشايش او مشكلات آسانست \r\n\r\n29 در مدح ميرزا حبيب اللّه صدر\r\n\r\n[ ز باد حادثه آخر به اين شدم دلشاد 
  ]\r\n ز باد حادثه آخر به اين شدم دلشاد * كه برد خاك مرا تا به آستان مراد\r\nسر مرا كه لگدكوب موج حادثه بود * به خاك درگهى افكند و سربلندى داد\r\nز نور راى شهى كوكبم منور شد * كه آفتاب كند از ضميرش استمداد\r\nمرا زمانه ز پستى به ذروه‌اى افكند * كه پيك و هم فلك پا به پايه‌اش ننهاد\r\nبه حال من كه فلك ننگريستى از ننگ * دعا همىكند اكنون كه چشم بد مرساد\r\nشب سياهِ مرا رشك روز روشن كرد * فروغ ناصيهء سيد بزرگ‌نژاد\r\nسپهر ملت و دين آفتاب شرع مبين * ستون قصر يقين باقر علوم رشاد\r\nبه سعى فطرت آباى فضل را فرزند * به زور طبع عروس كمال را داماد\r\nهزار مرتبه در بزم قدس گاه عروج * زبان عقل نداى تقدمش در داد\r\nز عذر سوده زبان شد معلم اول * از اينكه پيشتر از وى قدم به راه نهاد\r\nولى به جادهء عرفان هزار مرحله بيش * بماند واپس ازو از قصور استعداد\r\nبه گرد قصر جلالش نمىرسد گردون * ز نفس ناميه جويد اگر بفرض امداد\r\nسپهر با همه شأن از نسيم مصر ولاش * به خود ببالد از ذوق همچو مشك از باد\r\nنه واجبست ولى هست شكر او واجب * نه شارعست ولى هست شرع ازو آباد\r\nبه باغ خاطر من غنچه‌هاى مشكل را * نسيم فكرت او تا وزيد جمله گشاد\r\nز رشك گلبن ازو خارخار داشت به دل * ز پاى تا سر از آن جمله خار بيرون داد\r\nصبا به باغ ز وصفش گشوده دفتر گل * هَزار در چمن از مدح او كند انشاد\r\nزبان سوسن از اوصاف او به ذكر خفيست * دهان غنچه به ذكر مدايحش پرباد\r\nخدايگانا آنى كه در فضائل تو * وفا به حصر مراتب نمىكند اعداد\r\nاگرنه امر ترا بوده در الست مطيع * و گرنه حكم ترا گشته از ازل منقاد \r\n\r\n","description":"","footnote":"","page_name":" 110 ","page_number":126},
  {"content":"\r\n\r\n كه كرد تير شعاع آفتاب را در چشم * فلك به گردنش اين بند كهكشان كه نهاد\r\nاگر به تربيت ساكنان باغ شوى * كه آبشان دهى از جويبار استعداد\r\nز فيض عام تو شايد كه ميوه آرد سرو * ز يمن لطف تو زيبد كه گل كند شمشاد\r\nنسيم لطف تو در باغ طبع تا نوزيد * نقاب غنچهء معنى به روى كس نگشاد\r\nمقدّمى به شرف از معلم اول * چه باك مادر ايامت از مؤخر زاد\r\nتأخر تو بود از اكابر حكما * تأخرى كه خدا ز انبيا به خاتم داد\r\nبزرگى تو چو قدر نبى خدادادست * حسود گر ندهد سعيهاى خود بر باد\r\nبود خيال عدوى تو همسرى ترا * نظير دعوى هم‌بالى هما از خاد « 1 »\r\nضعيف پايه ترت از قواى جسمانى * قويترست ز نفس مجرد اجساد\r\nرجوع جمله خلايق به تست در دنيا * چنان كه روز قيامت به مبداست معاد\r\nتو چون افاده نمايى هزار شيخ مفيد « 2 » * كشد به دامن خاطر لطيفه‌هاى مُفاد\r\nاگر به عهد تو بودى محقق حِلّى « 3 » * فراگرفتى از تو قواعد ارشاد « 4 »\r\nقضا به محضر تقدير مُهر ثبت نكرد * رقم ز نام تو تا بهر طغريش « 5 » ننهاد\r\nبه دشت ذهن چو تازى سمند فطنت را * پى شكار غزالان قدس چون صياد\r\nكمند فكر كنى حلقه حلقه در كف فهم * چو زلف خم بخم مهوشان حورنژاد\r\nشكار معنى بكر آن قدر كنى كه شود * حوالى درو بام خيال قدس آباد\r\nز جهل تيره‌دلان را شفا به قانون داد * اشاره‌اى كه نمودى پى نجات معاد « 6 »\r\nبسان نقطهء سهو اين نجوم را حك كن * چو درنوردى طومارهاى سبع شِداد « 7 »\r\nمحبت تو به هر سينه حصه‌اى دارد * بسان نوع كه ساريست در همه افراد\r\nاگرچه علم عرض شد و ليك در معنى * چو جزء ذاتى با جوهر تو شد ايجاد \r\n\r\n\r\n","description":"","footnote":"\r\n( 1 ) - خاد ، زغن .\r\n( 2 ) - شيخ مفيد ( 336 - 413 هجرى ) فقيه و متكلم بزرگ شيعه در عصر آل بويه ، در مناظره و جدل برجسته بود ، شاگرد وى نجاشى در رجال خود صد و هشتاد رساله و كتاب از آثار مهم او را نام مىبرد . رسالهء المقنعهء مفيد توسط شيخ طوسى ( 385 - 460 هجرى ) شاگرد وى شرح گرديد و به صورت التهذيب درآمد .\r\n( 3 ) - محقق حلّى ( 602 - 676 ) فقيه و پيشواى شيعهء اماميّه در عصر خود بود . وى خال علامهء حلى ( 648 - 726 ) از دانشمندان بزرگ شيعهء اماميّه بود .\r\n( 4 ) - ارشاد الاذهان الى احكام الايمان از آثار علامهء حلّى است .\r\n( 5 ) - طعزا ، خطى منحنى و پيچيده كه بر صدر فرمانها مىنوشته‌اند شامل نام و القاب سلاطين وقت و آن در حقيقت حكم امضاى پادشاه را داشته است .\r\n( 6 ) - شفا ، قانون ، اشارات ، نجات ، معاد از كتابهاى بو على سينا ( 370 - 428 ) است .\r\n( 7 ) - سبع شداد - ق 17 / 5 .\r\n","page_name":" 111 ","page_number":127},
  {"content":"\r\n\r\n به ذات تو همه اوضاع شرع و دين محتاج * چو حاجتى كه به سوى صور بود ز مواد\r\nقوام دين به تو شد چون قوام جنس به فصل * هميشه نوع شريعت ز تو محصل باد\r\nز تست كشور ايران خلاصهء عالم * ز تست شهر صفاهان به رتبه خير بلاد\r\nتبارك اللّه ازين گلشن بهشت‌آيين * كه مىدهد به صفا از بهشت رضوان ياد\r\nقضا چو زد رقم اين سواد شد معلوم * كه كار دست چپ اوست روضهء شدّاد\r\nز آبروى ارم آب مىدهد دوران * به چار باغ صفاهان به گلبن و شمشاد\r\nبهشت روى زمينست از آن بود كه مدام * در او كسى كه بود نيست از بهشتش ياد\r\nشها مقدس از آنى كه فكر همچو منى * ستايش تو كند با قصورِ استعداد\r\nترا عظيم بود شأن و گرنه من در مدح * هزار بار به حَسّان « 8 » گرفته‌ام ايراد\r\nز خجلت تو دهانم چو غنچه شد بسته * و گرنه سَحبان « 9 » دارد فصاحت از من ياد\r\nپس از ستايش ذاتت دعاى تو لازم * چنان كه بعد اداى فريضه‌ها اوراد\r\nهميشه تا كه بود ابر دايهء گلشن * به شير شبنم تا هست طفل گل معتاد\r\nبه چار باغ جهان گلشن فضيلت را * ز شبنم سر كلكت زمانه آب دهاد \r\n\r\n30 در مدح ملا صدرا\r\n\r\n[ ماه نو و عيد صد چنين باد 
  ]\r\n ماه نو و عيد صد چنين باد * ميمون به ملازمان استاد\r\nاستاد اجل و صدر اعظم * شايستهء رحمت خدا داد\r\nدرياى وقار و كوه تمكين * سرچشمهء علم و فضل و ارشاد\r\nبا اين همه كهنگى ندارد * گردون به جهان نظير او ياد\r\nبنيان افاده مندرس بود * بنياد علوم جمله بر باد\r\nهركس آمد مرمتى كرد * او طرح ز نو نهاد بنياد\r\nصد شكر كه تا ابد ز سعيش * معمورهء فضل گشت آباد\r\nدر طب نفوس كس چو او نيست * گرديده‌ام اين خرابه آباد\r\nاز نسخهء بىنظير « اسفار » * بيمارى جهل را شفا داد \r\n\r\n\r\n","description":"","footnote":"\r\n( 8 ) - حسّان بن ثابت ( وفات 54 هجرى ) شاعر معروف حضرت رسول ( ص ) بود .\r\n( 9 ) - سحبان وائلى ( وفات 54 هجرى ) خطيب مشهور عرب و مثل فصاحت بود .\r\n","page_name":" 112 ","page_number":128},
  {"content":"\r\n\r\n دوشينه كه مست فكر بودم * با جان حزين و خاطر شاد\r\nدر عالم قدس مىپريدم * از قيد علاقه گشته آزاد\r\nدر مكتب قدسيان كه آنجا * نفسست خليفه عقل استاد\r\nديدم كه زبان عقل فعال * زين نكته همىسرود اوراد\r\nهر ذره كه در جهان جسمست * ز آباء و ز امّهات و اولاد\r\nشبهى دارد وراى اجسام * مثلى دارد برون ز ابعاد\r\nصدر الحكماء كه مادر طبع * فرزند چنين به دهر كم زاد\r\nمن مثل ويم به عالم قدس * مانند من او به دار ابعاد\r\nمعراج خيال بود و من مست * كاين مژده بلند نشئه افتاد\r\nمن ياد ندارم آنچه ديدم * خود مىدانى دگر چه رو داد\r\nشاهى چه كند كسى كه از صدق * با بندگى تو گشت معتاد\r\nتقدير نخواهدش گشودن * هر عقده كه فطرت تو بگشاد\r\nمشكل بودى اگر نبودى * انصاف تو يار آدميزاد\r\nبسيار زمانه جستجو كرد * تا چون تو دُرى به دستش افتاد\r\nاى گوهر قيمتى ز دستت * آسان آسان نمىتوان داد\r\nخواهم شمرم فضايلت را * ليكن ز كجا بيارم اعداد\r\nكلك تو كليد مشكلاتست * هر عقده كه بسته بود بگشاد\r\nكو افلاطون و كو ارسطو * ها من شاگرد و ها تو استاد\r\nدر خدمت تو نشسته بوديم * ديروز به خاطر خوش و شاد\r\nشد شاهد فضلت از سر ناز * در جلوه و داد دلبرى داد\r\nاز عشوهء آن پريوش شوخ * شورى به ميان مجلس افتاد\r\nدلداده اگرچه داشت بسيار * عاشق دل خود به تازگى داد\r\nبر عاشق تازه اى وفا كيش * رحمى كه نديده جور و بيداد\r\nامروز شنيده‌ام كه آن ماه * در مكتب قدسيان شد استاد\r\nمن بر سر كوچه‌اش نشينم * تا آنكه شود ز مكتب آزاد\r\nتا ناز كند جوان به عاشق * تا عاشق از اوست مست بيداد\r\nمعشوق صفت هميشه باشى * شادان و طرب‌كنان و دلشاد\r\nبدخواه تو همچو بخت عشاق * از صفحهء روزگار گم باد \r\n\r\n","description":"","footnote":"","page_name":" 113 ","page_number":129},
  {"content":"\r\n\r\n\r\n31 در مدح شاه عباس ثانى\r\n\r\n[ داد باد صبح رنگين مژده‌اى از نوبهار 
  ]\r\n داد باد صبح رنگين مژده‌اى از نوبهار * گفت پيغام خوش‌رنگ شفق در لاله‌زار\r\nاينك آمد نوبهارى چون عروس سرمه زيب * اينك آمد لاله‌زارى همچو چشم نشئه دار\r\nسبزهء نورس چو خط گل‌عذاران جان شكيب * سايهء سنبل چو زلف نوعروسان دل شكار\r\nابروى قوس و قزح از عكس سبزه و سمه بند * چشم نرگس از سواد برگ سنبل سرمه‌دار\r\nشاخ گل چون آستين موسى از اعجاز وقت * صد يد بيضا ز برگ گل نمايد آشكار\r\nهمچو فانوس سحر از عكس شمع آفتاب * نادميده گل وزو پرنور جيب شاخسار\r\nصيقل موج هوا هر برگ را آيينه كرد * تا درو صورت نمايد قدرت پروردگار\r\nعاشقان از بس صفاى وقت بيرون كم روند * تا نگردد رازهاى دل به مردم آشكار\r\nبس‌كه شد رسم لطافت عام در صحرا و كوه * همچو سبزه در ته پا سوده گردد نوك خار\r\nاز طراوت ريشه گيرد ناله در سطح هوا * وز رطوبت آب گردد نغمه در شريان تار\r\nبس‌كه خوبان چمن نازك مزاج افتاده‌اند * رنگ گلها مىپرد باد ار وَزد در لاله‌زار\r\nشوخى موج نسيم و اضطراب رنگ گل * چون نگاه خيره و رنگ رخ محبوب يار\r\nاز هجوم ابر نتوان جست راه كوه و دشت * گر نيفروزد چراغ لاله در صحرا بهار\r\nاز رطوبت بس‌كه از گل عكس مىگيرد هوا * باغبان را وقت گل چيدن شود دشوار كار\r\nكوه در شورش چو دريا دايم از موج نسيم * خاك در بالش ز نم چون ناز بالش بىقرار\r\nهرچه بينى در تموج بينى از موج نسيم * خواه روى بحر بنگر خواه سطح كوهسار\r\nهر سحرگه سطح آب از سعى تحريك نسيم * از تموج دام ماهى افكند در چشمه‌سار\r\nدانهء جوهر عجب نبود كه از فيض نما * سبز گردد در چمن بر سطح تيغ آبدار\r\nگر برافروزند آتش در زمين گلستان * سبز گردد از رطوبت در هوا تخم شرار\r\nسبز و خرم همچو سرو نورس آيد در نظر * بر نهال شعله افتد گر نظر در سبزه‌زار\r\nاين فضاى نيلگون آيد شفقگون در نظر * عكس گلها بس‌كه تابد در ميان از هر كنار\r\nشبنم گل در چمن از بس‌كه طوفان مىكند * كى توان بىكشتى مىكرد در گلشن گذار\r\nپاىكوبان در سماع ذوق بىاندازه سرو * دست‌افشان از نشاط عيش بىپايان چنار\r\nبزم عيش شاه را ماند چمن در فصل گل * روز جشن شاه را ماند زمانه در بهار\r\nبرگ برگ اين چمن در ساز و برگ عشرتند * از براى پادشاه كام‌بخش كامكار \r\n\r\n","description":"","footnote":"","page_name":" 114 ","page_number":130},
  {"content":"\r\n\r\n خسرو صاحب‌فزان كيخسرو جمشيدشان * داور گيتىستان داراى گردون اقتدار\r\nشاه اسكندر حسب اسكندر حيدر نسب * صفدر ثانى لقب دين‌پرور دانش عيار\r\nپادشاه پادشاهان جهان عباس شاه * آفتاب دين و دولت سايهء پروردگار\r\nپادشاهى كز فروغ جبههء اقبال او * ظلمت از عالم گريزانست چون ليل از نهار\r\nتا ابد از جوهر شمشير عالمگير اوست * در امان از طعنهء بىجوهريها روزگار\r\nدر ديار عدل او گُرگينه « 1 » پوشد گله‌بان * در بهار خلق او گلدسته بندد نوك خار\r\nدر رياض سلطنت نخلى چنين هرگز نرُست * ميوه‌اش خورشيد تابان سايه‌اش ابر بهار\r\nتاج‌دارى اين‌چنين بر تخت شاهى كس نديد * تاج از وى سرفراز و تخت از وى پايدار\r\nبزم و رزم از نسبت او هر دو كامل رتبه‌اند * بزم را كيخسروست و رزم را اسفنديار\r\nپادشاهى جامه‌اى بر قامت رعناى اوست * چون قباى دلبرى بر قامت زيباى يار\r\nنُه صفت در كار باشد امتياز مرد را * تا بود شايستهء فرماندهى در روزگار\r\nعقل كافى علم وافى ذات خوش‌طبع نجيب * همت سرشار و خُلق و جرئت و حلم و وقار\r\nگر نديدستى به يك جا مجتمع اين نُه صفت * هان ببين در پادشاه عدل‌پرور آشكار\r\nعلم او چون عقل ذاتى طبع چون جوهر نجيب * همتش گردون‌نوَرد و جرئتش دشمن شكار\r\nعرض خُلقش چون فضاى لامكان بىمنتها * بحر حلمش همچو درياى تجرد بىكنار\r\nاز وقارش با همه شوخى كه دارد در مزاج * حيرتى دارم كه شيخى مىنمايد بىوقار\r\nعالم صبر و تحمل را شكوهش كوه قاف * عرصهء مردانگى را مرديش مردانه‌وار\r\nناوكش جوزا شكاف و نيزه‌اش پروين گسل * استخوان‌سا گرز و شمشيرش اجل بر فرق نار\r\nجمله عالم گر ز مردان و سواران پر شوند * همچو او بر مركب مردى نبينى يك سوار\r\nفوج فوج دشمن از تيغش دوان تا كوى مرگ * موج دريا از ميان مشتِ خس آرد بر كنار\r\nجوشنش حفظ الهىّ و زره زلف بتان * وز تحفظ « 2 » چار حدّ عالمش آيينه‌دار\r\nحقهء زر دُرفشان بر فرق او چون آفتاب * در سعادت بر سرش بال هما گوهر نثار\r\nجام بزمش كاسه‌اى از حوض كوثر پرشراب * تيغ رزمش جدولى از چشمه‌سار ذو الفقار\r\nباغ دين از قامتش دلكش‌تر از گلشن چو سرو * در كفش جام مى از گل تازه‌تر بر شاخسار\r\nغير گردون بر نمىتابد شكوه آفتاب * گر فلك گويم سمندش را مرا معذور دار\r\nآن سبك‌سيرى كه با سختى سُم از راه نرم * چون نسيم از سير دريا برنمىگيرد غبار\r\nگر ز پستى بر بلندى پويه بردارد رود * چون نگه كز سوى دشت آيد به سطح كوهسار\r\nوز بلندى سوى پستى چون گرايد بگذرد * همچو موجى كز ميان بحر آيد بر كنار \r\n\r\n\r\n","description":"","footnote":"\r\n( 1 ) - گرگينه ، پوستين .\r\n( 2 ) - تحفّظ ، خويشتندارى .\r\n","page_name":" 115 ","page_number":131},
  {"content":"\r\n\r\n گر بتازى بر درشتيهاى ايامش سبك * مىكند چون معنى نازك به خاطرها گذار\r\nور به روى برگ گل خواهى كه تازى چون نسيم * مىدود هموارتر از رنگِ مى بر روى يار\r\nشوخ مستى چابكى كز شوخ مستيهاى او * جز نگاه شه كسى ننهاده بر دستش چِدار « 3 »\r\nشيهه‌اش در صيدگاه از هر طرف گردد بلند * بسته گردد شش جهت راه رميدن بر شكار\r\nسرعتش چون شعلهء جَوّاله « 4 » گرداگرد صيد * چون شكار جرگه « 5 » سازد از سوارانش حصار\r\nگر ز مشرق سوى مغرب تازيش در نيمه شب * سايهء پيشين به وقت صبح دريابد سوار\r\nپادشاها پادشاهى مر ترا زيبد كه هست * عقل پيرت ملك‌گير و عدل ميرت ملك‌دار\r\nعقل شيخ و طبع شوخ و عزم پيش و جزم بيش * عشق دولت حسن عشرت درد دين و مرد كار\r\nشوكتى همچون شكوه عشق دير از جا درآى * صولتى چون جرئت ديدار زود از پا درآر\r\nعيش و عشرت چون تمناى حبيبان بر دوام * ذوق و بهجت چون جفاهاى رقيبان برقرار\r\nاز تصرفهاى طبع شوخ عشرت‌پرورت * مىتوان گفتن كه هستى عيش را پروردگار\r\nحسن دولت از تو همچون حسن دين از مصطفى * نظم ملك از تيغ تو چون نظم شرع از ذو الفقار\r\nشه جوان دولت جوان عشرت جوان لذت جوان * مژده اى پيران كه باز از نو جوان شد روزگار\r\nهر دو از يك چشمه سيرابند چون جام و سبو * عيشِ روزافزون شاه و حسنِ روزافزون يار\r\nختم كن فياض هنگام دعاى دولتست * دل اجابت را مبادا خون شود از انتظار\r\nتا كمان نوع انسان نايد از قوّت به فعل * جز به حسن تربيت از پادگاه « 6 » روزگار\r\nتربيت هر مستعدى را ز درگاه تو باد * دين و دانش را مبادا جز به اين در افتقار\r\nسايهء پروردگارى كم مباشى از جهان * تا جهان در كار دارد سايهء پروردگار \r\n\r\n32 در مدح ميرزا حبيب اللّه صدر\r\n\r\n[ درين رباط دو در نه مسافرم نه مقيم 
  ]\r\n درين رباط دو در نه مسافرم نه مقيم * كه خانه پرخطر افتاده است و ره پربيم \r\n\r\n\r\n","description":"","footnote":"\r\n( 3 ) - چدار - ق 19 / 6 .\r\n( 4 ) - جوّاله ، بسيار جولان‌كننده ، گردگرد ، آتش چرخان ؛ شعلهء جوّاله ، آن را گويند كه چوبى دراز گرفته به هر دو سر آن مشعل افروخته بسرعت آن را گرداگرد سر و پهلوى خود بگردانند .\r\n( 5 ) - جرگه ، حلقه ، حوزه ، صف ؛ شكار جرگه ، شكارى كه حيوانات شكارى را از هر سوى به محلى رانند تا شكار شاه و امير آسان گردد .\r\n( 6 ) - پاد ، پاس ، نگهبان .\r\n","page_name":" 116 ","page_number":132},
  {"content":"\r\n\r\n ميان خوف و رجايم كه دارد اين دهليز * درى به صحن اميد و درى به عرصهء بيم\r\nچو ناز جمله نيازست و نعمتم نقمت « 1 » * چه سود پرورش تن مرا به ناز و نعيم\r\nبه زير خشت سرت عاقبت شود پامال * اگر كلاه نمد كج نهى وگر ديهيم\r\nاگر توانى تأخير مرگ كن نفسى * چه سود از اينكه كنى بر معاشران تقديم\r\nز تن بكاه اگر ميل رهرويست ترا * كه قطع باديه مشكل بود ز مرد جسيم\r\nفزايش بدنت مطلبست و غافل ازين * كه ثقل تن كشدت عاقبت به قعر جحيم\r\nمريض نفسى و خود را صحيح پندارى * مرض‌شناس نه‌اى بر تو چيست نام حكيم\r\nحيات كالبد آدمى به روح خوشست * چه زندگيست ترا تن صحيح و روح سقيم\r\nترا كه داعيهء صحبت صحيحانست * ازالهء مرض نفس مطلبيست عظيم\r\nتو در طهارت وسواس مىكنى و ترا * ز وسوسه چو ادبخانه كرده ديو رجيم\r\nچو در نماز ترا دل به جمع سيم و زرست * چه سود ازين كه كنى رو به سوى ركن و حطيم « 2 »\r\nغرض ز رفتن حجت همين‌قدر باشد * كه وانمايى سوگندهاى خويش عظيم\r\nترا كه در بن هر مو مقيم نمروديست * چه نفع دارد طوف مقام ابراهيم\r\nغرض ز حفظ عدالت به غير ازين نبود * كه در مجالس از ارذال واكشى تعظيم\r\nاگر مراد تو زينها نجات آخرتست * نمىخرند در آنجا به غير قلب سليم\r\nبه ضبط مال پدر مردگان امينى ليك * به منع وى پدر ديگرى براى يتيم\r\nبه گاه جمع فراخست دامنت چون نون * به وقت صرف دلت تنگ همچو حلقهء ميم\r\nهزار گيرى و گويى كه موسعست « 3 » مُثاب * ولى يكى نفشانى كه مسرفست اثيم\r\nبسست موعظه فياض بس بود اين‌ها * نه مقتداى لِئامى نه مقتدى به لئيم\r\nبيابيا و ز سر گير مطلعى كه شود * ز ذوق آن دل انديشه تا ابد به دونيم \r\n\r\nتجديد مطلع\r\n\r\n[ ز ناتوانى از خويش مىروم چو نسيم 
  ]\r\n ز ناتوانى از خويش مىروم چو نسيم * ز ضعف چون نفس غنچه مىشوم تسليم\r\nنفس‌نفس ، نفس خسته مىرود از خويش * اگر درآرد دوشى به زير بار شميم\r\nنشاط عيد فنا آن‌چنان عروج گرفت * كه زد كلاه نمد پشت پاى بر ديهيم \r\n\r\n\r\n","description":"","footnote":"\r\n( 1 ) - نقمت ، عذاب .\r\n( 2 ) - حطيم ، ديوار كعبه ما بين ركن زمزم و مقام .\r\n( 3 ) - موسع ، توانگر .\r\n","page_name":" 117 ","page_number":133},
  {"content":"\r\n\r\n سرفتادگى ماست اينكه مىبينى * كه سر به زانوى او خواب كرده عرش عظيم\r\nرسيد كار به جايى فروتنيها را * كه دست و پا نزند بسملم ز تيغ غنيم « 4 »\r\nدوا چه سود دلم را كه درد بىلطفست * ز دشمنان چه توقع كه دوست نيست رحيم\r\nنكرد خنده به رويم بجز شكستن رنگ * نبست رشتهء جانم بجز گسستن بيم\r\nدرين محيط فنا و درين مَهَبّ « 5 » بلا * به بىقرارى موجم به اضطراب نسيم\r\nبه هيچ چيز تسلى نمىتوانم شد * مگر به صحبت جانبخش صدر هفت اقليم\r\nخدايگان جهان صدر خطهء ايمان * سپهر امن‌وامان آفتاب شرع قويم\r\nرواج ملت و دين ميرزا حبيب اللّه * كه هست خاك درش كحل ديدهء تعظيم\r\nبدست بحر نوال و بدل جهانِ كمال * بشان سپهر بلند و به رتبه عرش عظيم\r\nكسى كه راه بيابد به آستانهء او * دلش نيايد از آنجا شدن به باغ نعيم\r\nپناه دادهء او بَم « 6 » نمىخورد ز فلك * اميد ديدهء او رم نمىكند از بيم\r\nبه دوستان وى او را چه كار گوييدش * كه پا دراز كند آسمان به حدّ گليم\r\nبه دور سفرهء روگرمى مروت اوست * هزار دست و زبان سوخته بسان كليم\r\nعزيز مصر ولاى تو از فواضل جود * هزار يوسف كنعان دل خريده به سيم\r\nعموم از تو به نوعى گرفت جنس كمال * كه بيش ازين نبود جنس قابل تعميم\r\nبه پيش راى منيرت چو مرتفع گردد * تنزل ار نكند آفتاب دارد بيم\r\nبه زلفِ شاهدِ خُلق تو گر وزد شايد * كه عطر گل نكند تر دگر دماغ نسيم\r\nدرست گردد رنگ شكستهء خورشيد * تو موميايى اگر بخشيش ز لطف عميم\r\nصراط شرع تو ازبس‌كه مستقيم بود * كسى كه منحرف از وى شود فتد به جحيم\r\nنشد ميان تو و فضل جَعل متخلخل « 7 » * كه بود لازم ذات تو اين صفت ز قديم\r\nاگرنه علت و معلوليت بدى دادى * خرد به جوهر فعّال از شرف تقديم\r\nچو قسم هركه برد حصه از تو چون مقسم * تواند از مددت شد به آفتاب قسيم « 8 »\r\nهيولاست كه رنگى ندارد از صورت * به پيش جوهر ذات تو ذات خصم لئيم\r\nهنوز نسبت دوريست اينكه سنجيدم * ميان خصم تو و او تفاوتيست عظيم\r\nكه هست قابل هر صورت او ز استعداد * به ضد جمله صوَر ذات خصم را تقويم\r\nبه فردِ وهمى خصم تو مكتفيست كه نيست * وجود مطلق ازين بيش قابل تعميم \r\n\r\n\r\n","description":"","footnote":"\r\n( 4 ) - غنيم ، دشمن .\r\n( 5 ) - مَهَب ، وزيدن‌گاه باد .\r\n( 6 ) - بم ، ضربهء كف دست .\r\n( 7 ) - جعل ، آفريدن ؛ ميان ذات و فضيلت فاصله نشده است .\r\n( 8 ) - قسيم ، شريك ، هم‌بخش .\r\n","page_name":" 118 ","page_number":134},
  {"content":"\r\n\r\n از آن تصور كنه نظير تست محال * كه ذاتيش عدم مطلقست و ذات عديم\r\nچو در سراسر ميدان جوهر مفرد * سمند جلوه‌گرى تاختشان خصم لئيم\r\nبه هر دو گام دران تنگناى بىقدرى * گرفت عرصهء ميدان جزو صد تقسيم\r\nحكيم را رسد امروز نفى جوهر فرد * كه دل ز دقت طبع تو جزو راست دونيم\r\nز خود روى به ره فكر هيچ حاجت نيست * سمند فهم ترا تازيانهء تفهيم\r\nبهار گلشن علمت به‌غايتى خودروست * كه بر گلش ننشستست شبنم تعليم\r\nبه جلوه‌گاه مطالب بسا كه تافته‌اى « 9 » * به قوّت نظرى دست جرئت توهيم « 10 »\r\nبه پايمردى طبع تو مىكند احساس * نتيجه در رحم خويشتن قياس عقيم\r\nبه دشت شُبهه اگر صد هزار ره تازى * نيايدت سر خارى به پاى طبع سليم\r\nخدايگانا دور از درت چنان خجلم * كه سر ز بيم به بالا نمىكنم چون جيم\r\nجهان به حوصله‌ام تنگ شد چنان كه برش * بوسع منطقهء اعظمست حلقهء ميم\r\nبه هيچ رام نگردد ز هيچ رم نكند * ز گلستان به غريبى فتاده است نسيم\r\nبدون اذن اگر رفتم از درت نه عجب * به اختيار نگردد جدا ز نافه شميم\r\nبه اختيار هم ار جرم كرده‌ام بپذير * كه تكيه داشت اميدم به دوش لطف عميم\r\nهمان ز خلق خود اين انتقام كش كه ترا * گناه جمله به گردن گرفته خلق عظيم\r\nمرا دعاى تو از عذر خويش فرض‌ترست * كسى ز خويش نگويد به بارگاه كريم\r\nهميشه تا به اميدست باز چشم نياز * هميشه تا دهن حرص ميخ‌دوز از بيم\r\nاميد دوست به لطف تو چشم روشن باد * چنان كه تيره‌دل از بيم تست خصم لئيم \r\n\r\n33 در مدح ميرزا حبيب اللّه صدر الدين\r\n\r\n[ رسيد مژده كه آمد پناه ملت و دين 
  ]\r\n رسيد مژده كه آمد پناه ملت و دين * خديو مملكت علم و فضل صدر الدين\r\nفلك جناب و ملك قدر و عرش رتبه كه هست * به علم و دانش رنگين به راى و فكر متين\r\nقبول علم و عمل را سبك چو آيينه * پناه دين و دول را چو بارهء سنگين\r\nهزار جرّ ثقيلش ز جا نجنباند * اگر به چرخ دهد نيم‌ذرّه از تمكين \r\n\r\n\r\n","description":"","footnote":"\r\n( 9 ) - تافتن ، پيچيدن .\r\n( 10 ) - توهيم ، به گمان افكندن ، در غلط انداختن .\r\n","page_name":" 119 ","page_number":135},
  {"content":"\r\n\r\n به چشم كينه اگر سوى آسمان بيند * چو روى بحر شود جبههء فلك پرچين\r\nاگر در آينهء رايش آسمان نگرد * ز رنگ‌بيزى آن طبع معرفت‌آگين\r\nهمىببيند هرچند ديده را مالد * بسان بوقلمون عكس خويش را رنگين\r\nجناب اوست جهان را محيط بس واسع * سپهر تنگ فضا گو دكان خود برچين\r\nز خوشه چينى مه ز آفتاب در عجبم * كه از چه گِرد ضميرش نگشت خرمن چين\r\nگداى درگه خورشيد با گداى درش * خرد بسنجد اگر فرق هر دو باشد اين\r\nكه اين هميشه بود همچو بدر دامان پر * كه آن چو ماه شود گه هَزيل « 1 » و گاه سمين « 2 »\r\nرسيد و وه چه رسيدن كه جان مشتاقان * به پاىبوسى او شد به لب چو بوسه قرين\r\nدو ديده از قدمش منصب ركاب گرفت * چو كرد رخش ملاقات دوستان را زين\r\nبدان رسيد ز شادى كه فجأه كردم ليك * خوى خجالت تقصيرم آب زد به جبين\r\nبه گرد دل ز مديح تو گرددم رمزى * ولى نمىكنم اظهار آن براى همين\r\nكه قاصرست ز تقرير آن زبان گمان * وز استماعش نامحرمست گوش يقين\r\nطناب خيمهء جاه ترا فراخور نيست * به همچو وصل شود رشتهء شهور و سنين\r\nاگر خزانهء علمست سينه‌ات چه عجب * كه شرح صدر تو كردست فكرهاى متين\r\nفضاى عرصهء امكان بود چو ديدهء مور * براى قدرت اگر جلوه‌گه كنى تعيين\r\nزمانه صدرنشين گر كند مرا شايد * به مجلس تو چو گشتم صف نعال‌نشين\r\nشها ز شرح فراق تو شمه‌اى گويم * كنون كه روى به روييم و سر به يك بالين\r\nتو در بهار ز كاشان شدى به اصفاهان * چو آفتاب به برج حمل به فروردين\r\nبهار بىتو نديدم درين ديار مگر * چو بخت در جلوت بود با سپهر قرين\r\nبه روى لاله نديدم به غير گرد ملال * مگر ز هجر تو گرديده بود خاك‌نشين\r\nمرا ز خدمت عاليت اختيار فراق * چنان نمود كه از آسمان فتم به زمين\r\nسموم باديهء هجر كشته بودم اگر * نمىرسيد نويد نسيم وصل‌آيين\r\nمرا دو ديده ز هجران سفيد گشت كه ديد ؟ * كه از نهال خزان ديده بشكفد نسرين\r\nتو تا برون شدى از خانه ز اشتياق دلم * هميشه چشم به در بوده است چون زُرفين « 3 »\r\nنهادى از نظرم تا چو قطره پاى برون * چو نقش پى به رهت بود ديده خاك‌نشين\r\nبه سر نه داغ جنونست كز گران‌جانى * ز دست هجر تو بر سر زدم گل تحسين \r\n\r\n\r\n","description":"","footnote":"\r\n( 1 ) - هَزيل ، لاغر .\r\n( 2 ) - سمين ، فربه .\r\n( 3 ) - زُرفين ، حلقهء در ، حلقه‌اى كه بر چارچوب در نصب كنند و زنجير در را بر آن اندازند و قفل كنند .\r\n","page_name":" 120 ","page_number":136},
  {"content":"\r\n\r\n از آن سبب مژهء من به گريه مىكوشد * كه كرده بودم خاطرنشين خويش چنين\r\nكه دست‌بوس تو خواهد نصيب شد روزى * كه سُرخ‌رو شوم از خون ديده همچو نگين\r\nخدايگانا دانى تو و خدا داند * كه من بجز تو ندارم كسى به روى زمين\r\nخدا براى دل من ترا نگه دارد * كه در بدر ز تو گرديده است و بيدل و دين\r\nمن اين نهال به اشك دو ديده پروردم * كه دست‌پرور شورست ميوه‌اش شيرين\r\nپرالتفات نخواهم ز حضرتت كه به راى * شوم به ماه مصاحب به آفتاب قرين\r\nبه قدر ذره گرم بينى آفتاب شوم * اگر قبول ندارى ز روى لطف ببين\r\nز خاك پاى خودم سرمهء صفاهان بخش * كه سرمه كس ز صفاهان نياورد به ازين\r\nشب گذشته كه صبحش طلوع وصل تو بود * نمود بزم توام روى چون بهشت برين\r\nز خواب جستم ازين ذوق و شوق وصل دگر * نهشت كز سر من دردسر كشد بالين\r\nبه فكر تهنيت افتاد طبع رنگينم * كزين نويد شكفتم چو دستهء نسرين\r\nبه بحر فكر فرورفتم و برآوردم * پى نثار تو يك عِقدوار دُرّ ثمين\r\nشكفت خاطر من زين نويد رنگارنگ * كه اين قصيده برآمد بدين صفت رنگين\r\nبه يك دو لحظه خيال بديهه پردازم * كه هست خسرو طبع مرا به از شيرين\r\nبدين ترانه به ترتيب قرب پنجه بيت * ادا نمود و به خاطر نگاه داشت چنين\r\nكى اتفاق فتادى ز طبعم اين شوخى * اگرنه ياد تو كردى به من چنين تلقين\r\nچو در مديح تو گفتم سزد كه گردونم * ز ثابتات فشاند جواهر تحسين\r\nكنم دعاى تو شد وقت آنكه بردارد * به اتفاقم روح الامين كف آمين\r\nبه دهر تا دهد از اجتماع ياران ياد * هميشه هيئت پروين به بزم چرخ برين\r\nتو شاد باشى و در خدمت تو ياران جمع * هميشه بر سر هم چون كواكب پروين \r\n\r\n34 در مدح ميرزا حبيب اللّه صدر الدين\r\n\r\n[ عشق در كام من اول ز هر سودا ريخته 
  ]\r\n عشق در كام من اول ز هر سودا ريخته * بعد از آن ته جرعه بر مجنون شيدا ريخته\r\nيك سر مو بر وجودم جاى نوش عيش نيست * بس‌كه زهر افعى غم بر سراپا ريخته\r\nصد چمن غلطيده در خون خزان بىبهار * هركجا رخسار زردم رنگ سيما ريخته\r\nصاف حسرت گشته و دُردىّ غم در ساغرم * جرعه‌اى بر خاك اگر زين سبز مينا ريخته\r\nنيست در كوى امل آماده جز زهر اجل * حرص پندارد همه شهد مصفا ريخته \r\n\r\n","description":"","footnote":"","page_name":" 121 ","page_number":137},
  {"content":"\r\n\r\n ارقم « 1 » روز و شب آنجا از لعاب نيش مرگ * زهر قاتل بر سر خوان تمنا ريخته\r\nهان به گورستان اقران بگذر از روى قياس * تا ببينى دفتر هستى ز هم واريخته\r\nعقلها را برده ديو و مغزها را خورده مور * كاسه‌هاى سر به خاك افتاده صهبا ريخته\r\nگلستان دهر را فصل خزان آمد كه شد * خاربنها جمله بر جا مانده گلها ريخته\r\nگونهء زردى كه بر هر چهره مىبينى عيان * بر رخ هر برگ بين رنگ مداوا ريخته\r\nاين جهان نبود به غير رفته و آينده‌اى * در ميان اين يك نفس تخم تمنا ريخته\r\nطرح امروز اى كه ديدى براساس دى عيان * بر پى امروز و دى بين رنگ فردا ريخته\r\nبر وجود آفرينش يك سر مو عيب نيست * قطرهء اين ابر گوهر گشته هرجا ريخته\r\nگلشن هستى ندارد غير رنگ اتحاد * نقص خاشاك دويى در ديدهء ما ريخته\r\nنشكند تا دل سراى جلوهء جانانه نيست * نور در ويرانه بينى بىمحابا ريخته\r\nنيست همدردى كه باشد يك نفس غمخوار من * خاك حسرت بر سر من عشق تنها ريخته\r\nبادهء عشرت ندارد نشئه‌اى در طبع من * ساقيم در كاسه اسم بىمسما ريخته\r\nمىبرم اسم وى و محو مسما مىشوم * تا چه مى لعل لبش در جام اسما ريخته\r\nبس‌كه در نظّارهء لعل لبش گرديده محو * ساغر خورشيد از دست مسيحا ريخته\r\nبس‌كه عكسش داده پرتو در دل هر آبله * نقش پا در راه من عقد ثريا ريخته\r\nگر به سير لاله و گل سر فرود آيد مرا * خاك حسرت باد در چشم تماشا ريخته\r\nسينهء آيينه صاف از پشتى خاكسترست * گرد خواريها مباد از چهرهء ما ريخته\r\nهان درآ در مجلس شوريدگان عشق و بين * كاسه‌ها درهم شكسته باده‌ها ناريخته\r\nبر زمين آهسته‌تر نه پاى كبر و افتخار * كاين همان خاكست كز رخسار زيبا ريخته\r\nنقطهء شك بر يقين تست يعنى كو يقين * اينكه مىبينى به رخ خال سويدا ريخته\r\nقتل من پنهان چه حاصل كردن اى غمخوار من * غمزهء او خون عالم آشكارا ريخته\r\nبا عتاب او تنزل از سپردارى گذشت * بس‌كه ديد از هر طرف خون مدارا ريخته\r\nاين چه مستى بود كز يك جرعه بر جانم فتاد * ساقى امشب گوييا در قطره دريا ريخته\r\nتا ابد رنگ گل رعنايى يوسف از اوست * قطرهء اشكى كه از چشم زليخا ريخته\r\nكو دماغ آنكه پردازم به درمان كسى * من گرفتم در همه عالم مداوا ريخته\r\nهدهد شوقم كه دست‌آموز سلطان سباست * بال‌وپر در جستجوى كوى عنقا ريخته\r\nاينكه مىبينى به طرف كوه و هامون لاله‌ها * اشك چشم ماست در دامان صحرا ريخته\r\nدر فراق مجلس سلطان ملك علم و فضل * آنكه بينى ريزهء خوانش به هرجا ريخته \r\n\r\n\r\n","description":"","footnote":"\r\n( 1 ) - ارقم ، مار سياه و سفيد ، نوعى مار كه زهرى سخت كشنده دارد .\r\n","page_name":" 122 ","page_number":138},
  {"content":"\r\n\r\n پادشاه ملك دانش شهريار تخت فضل * آنكه علمش طرح اين نه سقف مينا ريخته\r\nآنكه از خمخانهء عقل مجرد دست لطف * بادهء فضلش به ساغر بىمحابا ريخته\r\nآنكه با نور سيادت پنهانست و حيرانم كه چون * نور دانش ايزدش بر جبهه پيدا ريخته\r\nعلمها در سينه پنهانست و حيرانم كه چون * نور دانش ايزدش بر جبهه پيدا ريخته\r\nتا ابد آثار بخشش پهن در عالم ازوست * رشحهء جودى كه دست او به دريا ريخته\r\nگرنه سعى فطرتش شيرازه بستى فضل را * بودى اجزاى علوم از يكدگر واريخته\r\nذات كامل عقل كامل علم و دانش بر كمال * وه چه رنگين اين بنا از دست بنا ريخته\r\nهر كجا كلك و بنانش حرف مطلب كرده نقش * جاى نقطه بر ورقها چشم بينا ريخته\r\nفهم را كى فرصت بر چيدن كام دلست * بس كه تقريرش تمنا بر تمنا ريخته\r\nدردمند جهل گو رو نه به اين دارالشفا * كاندرين محفل مداوا بر مداوا ريخته\r\nكس به زور نشئهء طبعش درين ميخانه نيست * ساقى اين مى جمله در يك كاسه تنها ريخته\r\nهر ميى كاندر خم افلاطون دانش داشته * جمله در ميناى اين خمخانه پيما ريخته\r\nدامن ساقى گلستانى شد از گلهاى مى * هر كجا اين بادهء رنگين ز مينا ريخته\r\nبر سر كويش برم اسكندر لب‌تشنه را * تا ببيند آب خضر از دست سقا ريخته\r\nخواهش دنيا كجا و وضع آن كامل كجا * كز يك انگشت تصرف طرح دنيا ريخته\r\nآن‌چنان واقف ز وضع كل و جزو روزگار * كو به دست خويشتن اين رنگ گويا ريخته\r\nاين همه رنگينى عقلش ز علم وافرست * هم ازين پرگار دان اين طرح هرجا ريخته\r\nگر به رنگين مجلس او بار يابد آفتاب * يابد اسباب بزرگى را مهيا ريخته\r\nعقل رنگين‌تر به قدر آنكه علم آماده‌تر * جدول آب روان و عكس گلها ريخته\r\nور به خلوتگاه فكرش ره بيابد عقل كل * بيند اوراق كهن علم خود آنجا ريخته\r\nحشمت جمشيدى و جاه سليمانى ببين * گاهش آويزان به دامن‌گاه در پا ريخته\r\nليكن او را التفاتى نه به اين و نه به آن * طرح عزلت خوش به خلوتگاه عنقا ريخته\r\nآسمانا آفتابا نه كه عقل اولا * اى كه مهر تخم در آب و گل ما ريخته\r\nگرچه من اين دانه را از خون دل پرورده‌ام * ليكن الطاف تو هم دريا به دريا ريخته\r\nمن كيم كز سجدهء آن آستان لافم كه هست * نقشهاى سجده آنجا تا ثريا ريخته\r\nدر سجود درگه تو چرخ را بهر سجود * جبهه‌ها بر روى هم تا عرش و الا ريخته\r\nبوسه لبها را تمامى وقف درگاه تو كرد * هر كجا اين نخل بار آورده آنجا ريخته\r\nگرچه من دورم ز درگاه تو زين شادم كه هست * حسرتم آنجا تمنا بر تمنا ريخته\r\nدوريم از مجلس فيض تو غافل روى داد * عقده‌ام بر عقده زين انداز « 2 » بى جا ريخته \r\n\r\n\r\n","description":"","footnote":"\r\n( 2 ) - انداز - ق 6 / 1 .\r\n","page_name":" 123 ","page_number":139},
  {"content":"\r\n\r\n تكيه بر لطف تو كردم گام بىرخصت زدم * آب شرمم از حيا صحرا بصحرا ريخته\r\nسايه پرورد ترا دورى و نزديكى يكيست * هست هرجا نور مهر عالم آرا ريخته\r\nرو به درگاه تو دارد آبرويم عاقبت * قطره هرجا مىفتد باشد به دريا ريخته\r\nتا بود اهل هنر را آبروى علم و فضل * بر در ارباب دنيا بىمحابا ريخته\r\nمرجع اهل هنر باشى و تا روز جزا * آبرويم جز بدان درگه مبادا ريخته \r\n\r\n35 در مدح شاه صفى\r\n\r\n[ شكر كه گرديد ز لطف خداى 
  ]\r\n شكر كه گرديد ز لطف خداى * تخت مقام شه فرمانرواى\r\nشاه جوان طالع بيدار بخت * صفدر دريا دل كشورگشاى\r\nخسرو جم حشمت گردون شكوه * داور مه‌طلعت خورشيد راى\r\nوارث تخت جم و تاج كيان * حارس ملك خود و دين خداى\r\nشاه صفى آنكه ز اقبال اوست * قاعدهء سلطنت و دين به‌پاى\r\nديدهء شرع از رخ او نورگير * آينهء دولت ازو با صفاى\r\nكرد چو بر تخت سعادت قرار * يافت چو بر مسند اقبال جاى\r\nداد فروغ رخ اقبال او * ديدهء يعقوب جهان را ضياى\r\nتاج شد از ميمنتش سرفراز * تخت شد از مقدم او عرش‌ساى\r\nتاج به پرواز درآمد ز شوق * تا به سرش سايه كند چون هماى\r\nتخت روان شد پى پابوس او * چرخ زنان گشت ز شادى لواى\r\nسكه چو نامش همه عالم دويد * تا برد اين مژدهء فتح انتماى « 1 »\r\nدر همه گوشست كنون اين سروش * بر همه لبهاست كنون اين نواى\r\nنقش نشسته‌ست درم را كه يافت * از شرف نام خوشش رونماى\r\nتيغ جهانگيرى او بر ميان * تخت جهاندارى او بر سماى\r\nاز ره عزت به پر تير او * فال سعادت زده بال هماى\r\nرخش جهانده به فلك چون نگاه * صيت رسانده به ملك چون دعاى\r\nسكه ز نامش به جهان روشناس * خطبه ز اسمش به زبان آشناى \r\n\r\n\r\n","description":"","footnote":"\r\n( 1 ) - انتما ، انتساب ؛ فتح انتما ، منسوب به فتح .\r\n","page_name":" 124 ","page_number":140},
  {"content":"\r\n\r\n سر به خط حكم نهادش فلك * دين به كف عدل سپردش خداى\r\nشد قَدَرش تابع امر مطاع * پيرو تدبير درستش قضاى\r\nرنجم ازين كوكبه دارد هراس * چرخ فروتن شده زين كبرياى\r\nبارد از اقبال جهانگيريش * از پر تيرش همه فرّ هماى\r\nزود بود كز اثر دار و گير * قيصر و فغفور درآرد ز پاى\r\nچين چو سر زلف درآيد به دست * روم بگيرد چو خط مشكساى\r\nنافه گشايد ز غزال ختن * بوسه ربايد ز بتان ختاى\r\nهند كه سودايى اين دولتست * بشنود اين صيت صلابت صداى\r\nدادكنان بر گذرش رو نهد * ناله برآورده چو هندى درآى\r\nكوههء پيلان شودش پايتخت * وز پر طاوس كند متكاى\r\nمصر عزيزش كند از نيكويى * يثرب و بطحا شودش دلگشاى\r\nشام بخندد به رخش همچو صبح * قدس بخواهد به دعاش از خداى\r\nرايت دين راست شود در فرنگ * كفر نگونسار ببيند لواى\r\nمعبد كفار مساجد شود * بتكده گردد حرم كبرياى\r\nدهر مسخر شودش سر بسر * ملك مقرر شودش جابه‌جاى\r\nامن‌وامان فاش شود در جهان * عيش و طرب روى نهد بر ملاى\r\nقدر عزيزان همه پيدا شود * پرده ز رو بر فكند مدعاى\r\nاهل هنر روز ببينند و روى * نكته‌وران هوش فزايند و راى\r\nفضل نهد روى به اوج ظهور * قدر برآيد ز حضيض خفاى\r\nعلم به معراج رود چون رسول * بر سر شِعرا « 2 » بنهد شعر پاى\r\nساده كند دهر ز هر ناخوشى * پاك كند ملك ز هر ناسزاى\r\nهركه نديدست فلك بر قرار * گو نگرد كوه شكوهش به جاى\r\nوانكه نديدست روان كوه قاف * گو به سمندش نگرد ره گراى\r\nوه چه سمندى كه سبك‌سيريش * بر سر افلاك نهادست پاى\r\nسر ننهد پاش به نعل هلال * مىندهد دست به رنگ حناى\r\nرشتهء وهمش نكشد در چِدار « 3 » * چون شود از شوخ وشى جلوه‌زاى\r\nوقت تماشاش ز بس چابكى * دم‌به‌دم از ديده جهد چون سُهاى \r\n\r\n\r\n","description":"","footnote":"\r\n( 2 ) - شعرا ، مراد شعراى يمانى درخشانترين ثوابت واقع در صورت فلكى كلب اكبر .\r\n( 3 ) - چدار - ق 19 / 6 .\r\n","page_name":" 125 ","page_number":141},
  {"content":"\r\n\r\n چون به خيال اندرم آيد سبك * سر زده چون معنى نازك اداى\r\nدم‌به‌دم از نازكى جلوه‌اش * مىجهد از خاطر معنىگشاى\r\nبرق صفت گاه سبك‌سيريش * گام گشايد چو نظر بر هواى\r\nاز پى تاريخ جلوسش چو طبع * كرد سؤال از خرد رهنماى\r\nخنده‌زنان روى به او كرد و گفت * « شاه صفى پادشه و پاك راى » « 4 »\r\nتا كه فلك راست جهان زير دست * تا كه جهان راست خدا كدخداى\r\nباد جهان همچو عنانش به دست * باد فلك همچو ركابش به پاى\r\nتخت روانش فلك نُه طبق * پيك دوانش مه و مهر سماى \r\n\r\n36 در مدح صدر الصدور ، صدر اعظم وقت\r\n\r\n[ اكنون كه تازه گشت دلا عهد خرمى 
  ]\r\n اكنون كه تازه گشت دلا عهد خرمى * بر كن سرى ز جيب نه از دانه‌اى كمى\r\nهر غنچه‌اى به ذوق غمى در كشاكشست * بىغم چرايى اى دل بىدرد آدمى\r\nدرياى انبساط چنين موج ريز و تو * فيض كشاكشى نبرى طرفه بىغمى\r\nعالم فراخ عيش و تو از غصه تنگدل * چون گل شكفته دهر و تو چون غنچه درهمى\r\nاز اهتزاز عيش جهانى به رقص و تو * افسرده چون مجادل از خصم ملزمى\r\nدل موج‌خيز فيض و تو از بىغمى هنوز * چون طفل غنچه تشنه‌لب شير شبنمى\r\nتا موج فتنه سدّ وجود تو نشكند * اى شيشه طينت اين‌همه به هرچه محكمى\r\nعمر تو يك دمست شناساى وقت باش * خضرى شوى به عمر اگر زندهء دمى\r\nدر خويش شو فرو چو دم غنچه تا بكى * در غير خود فروشده چون حرف مدغمى « 1 »\r\nبگذر ز خويشتن كه بهشتى شوى بنقد * از اختلاط خويش چرا در جهنمى\r\nآمادهء تراوش بحر اميد باش * اى ماهى تپيده كه بر ساحل يمى\r\nدارى گمان كه درد به درمان نمىرسد * معلوم مىشود كه چه مقدار بىغمى\r\nعالم تمام گرم مه عيد ديدنند * تو غم‌فزا چرا چو هلال محرّمى\r\nابناى نوع جمله به عيشى معيّنند * در فصل اين‌چنين ز چه چون جنس مبهمى \r\n\r\n\r\n","description":"","footnote":"\r\n( 4 ) - به حروف ابجد برابر با سال 1038 قمرى .\r\n( 1 ) - مدغم ، ادغام شده .\r\n","page_name":" 126 ","page_number":142},
  {"content":"\r\n\r\n مستيقظان « 2 » هوش همه گرم رحلتند * چون بخت خود هنوز تو سرخيل نُوَّمى « 3 »\r\nدر خوابگاه غفلت ازين بيشتر مخواب * بيدار شو كه فيض سحر را تو محرمى\r\nويرانى تو فال عمارت همىزند * زخمى وليك قابل تشريف مرهمى\r\nدرياى فيض تشنهء ديدار تشنه است * لب‌تشنگىّ خويش چه پوشى نه ابكمى « 4 »\r\nيك ناله در فضاى چمن به كه در قفس * يك عمر صرف زمزمه كردن ز بىغمى\r\nدرگاه رحمتست كه بازست بر جهان * بيگانه از چه‌اى تو كه ديرينه محرمى\r\nصبحى طلوع كرده درين تيره شب كه نيست * جز آفتاب هيچ‌كسش تاب همدمى\r\nصبح شكوه دولت و اقبال پايدار * كز تيرگى رهيد ازو روز آدمى\r\nدرگاه عرش‌سا كه به ميزان قدر اوست * چرخ بلند مرتبه در پلهء كمى\r\nاعنى بلند درگه سلطان علم و فضل * كز وى بهار دولت و دين راست خرمى\r\nدستور شرق و غرب كه با رايش آفتاب * مانند ذره است به خورشيد منتمى « 5 »\r\nايوان قدر اوست كه پيشش سپهر پير * تشريف سجده يافته از دولت خَمى\r\nراى بلند اوست كه خورشيد را گداخت * چون شبنمى كه كرد به خورشيد همدمى\r\nماه از ضمير او كند ار اكتساب نور * آسوده گردد از غم افزونى و كمى\r\nجاه و جلال مرتبهء خويش يافتست * در عهد او كه تا ابدش باد محكمى\r\nشوكت به اوج قدر مقدّر رسيده است * در دور او كه در گروش باد خرمى\r\nاين جاه و اين جلالت و اين شان و اين شكوه * هرگز نبوده پايهء مقدار آدمى\r\nحاجت به مطلع دگر افتاد طبع را * تا آفتاب مدح تو طالع شود همى \r\n\r\nتجديد مطلع\r\n\r\n[ اى روزگار را به وجود تو خرمى 
  ]\r\n اى روزگار را به وجود تو خرمى * بر خويشتن ببال كه يكتاى عالمى\r\nچون آسمان به عرصهء آفاق سرورى * چون آفتاب در همه كشور مسلّمى\r\nبر سايهء تو سجده برد نور آفتاب * كاندر نسب ز اشرف اولاد آدمى\r\nقدر ترا پرستش ايام شد حلال * كز رتبه بر تمامت عالمى مقدمى\r\nبر ذات تست نازش دين و دول كه تو * سلطان علم بودى و دستور عالمى \r\n\r\n\r\n","description":"","footnote":"\r\n( 2 ) - مستيقظ ، بيدار ، هوشيار .\r\n( 3 ) - نوّم ( ج نايم ) ، خفتگان .\r\n( 4 ) - ابكم ، گنگ .\r\n( 5 ) - منتمى ، منسوب .\r\n","page_name":" 127 ","page_number":143},
  {"content":"\r\n\r\n در جنب لا تناهى ابعاد جاه خويش * برهم‌زن قضيهء برهان سُلَّمى « 6 »\r\nحصر فضائل تو نصيب شماره نيست * اين جايگه بود كه فزونى كند كمى\r\nخاك درت به ديدهء افلاك توتياست * اينجا بلند چون نشود قدر آدمى\r\nگلزار دولت تو ازل‌پرور آمدست * ز آن با ابد درست كند عهد خرمى\r\nابر از كجا و تربيت اين چمن كجا * دريا درين محيط كند مشق شبنمى\r\nبنيان شوكت تو كه همسايهء قضاست * باج از سپهر پير ستاند ز محكمى\r\nتا غم به دولت تو ز دلها كناره كرد * عشرت گرفته است برات مسلّمى « 7 »\r\nداغ خود آفتاب چرا به نمىكند * اكنون كه هست لطف ترا كار مرهمى\r\nگر آفتاب دم زند از نور جبهه‌ات * در چارفصل كم نشود فيض خرمى\r\nسيماى جبههء تو دم از نور مىزند * معلوم مىشود كه به خورشيد توامى\r\nدر مجمع مشاهده جسم مروَّحى « 8 » * در محفل مناظره روح مجسمى\r\nدر مجلس تو سامعه از هوش مىرود * با عقل همزبانى و با روح همدمى\r\nجز رتبه‌ات كه مرتبه‌سنج مراتبست * كس را نداده‌اند تلاش مقدّمى\r\nبر تست اقتداى خلايق كه در كمال * چون ذات عقل بر همه عالم مقدمى\r\nدر جاه و در بزرگى و در شان و در شكوه * چون آفتاب بر همه عالم مسلّمى\r\nهم در نسب سيادت و هم در حسب كمال * چشم بد از تو دور كه ممتاز عالمى\r\nدر نزد حسن خلق حريف تو عاجزيست * با سركشان زياد و ز افتادگان كمى\r\nچون مرحمت به نزد خلايق معززى * چون معدلت به پيش شهنشه مكرّمى\r\nبر امتياز شاه بنازند ماه و مهر * كش در جهان تو صاحب ديوان اعظمى\r\nاقبال شه بلند كش آيين ملك را * دستور اعظمى و وزير معظمى\r\nبر شغل پشت‌پازده‌ات خواند پادشاه * دانست چون به دولت و اقبال توامى\r\nمحتاج بود بخت جوانش به عقل پير * شاهست آفتاب و تواش صبح همدمى\r\nپاينده‌تر ز قائمهء عرش مىسزد * بنيان دولتى كه تواش ركن محكمى\r\nاز صرصر خزان نكشد زردروييى * گلزار شوكتى كه تواش تازه شبنمى\r\nاز ديو حادثات جهان را دگر چه بيم * اكنون كه پادشاه سليمان تو خاتمى\r\nاقبال شاه را ز تو هرگز گزير نيست * گر پادشه جمست تو هم جام اين جمى\r\nهرچند كز تقدس ذات فرشته خوى * دانم كزين معامله چون غنچه درهمى \r\n\r\n\r\n","description":"","footnote":"\r\n( 6 ) - سلم ، نردبان ؛ برهان سلمى ، برهانى است براى اثبات تناهى اعداد .\r\n( 7 ) - برات مسلّمى ، خط آزادى .\r\n( 8 ) - مروّح ، خوشبوى ، اينجا به معنى روحانى شده .\r\n","page_name":" 128 ","page_number":144},
  {"content":"\r\n\r\n ليكن عموم مصلحت خلق عذر خواست * در گلشن وجود عجب ابر پرنمى\r\nغافل مشو كه واسطهء فيض اقدسى * دل بد مكن كه باعث خير دمادمى\r\nختم سخن كنم به دعاى تو تا ابد * كاين مدعا بهست ز هر بيشى و كمى\r\nتا ماه و مهر هست تو باشى و پادشاه * چندانكه كسب مىكند از مهر مه همى \r\n\r\n37 در مدح شاه عباس ثانى\r\n\r\n[ مبارك جهان را نشاط جوانى 
  ]\r\n مبارك جهان را نشاط جوانى * بدين عيش و عشرت بدين شادمانى\r\nچه عيشست و عشرت چه ذوقست و بهجت * كه پيران گرفتند از سر جوانى\r\nزمينست در جنبش تر دماغى * سپهرست در گردش كامرانى\r\nچه عطرست جيب فلك را كه دارد * سر زلف شب موج عنبرفشانى\r\nچه مىريخت در شيشه ساقى دوران * كه شد چهرهء روزگار ارغوانى\r\nنشاطست در دشت در پايكوبى * دماغست در شهر پاىِ دكانى « 1 »\r\nبه گلشن كند سرو وجد سماعى * به جدول كند آب رقص روانى\r\nخموشى چه يارا زبان را كه از دل * جلوريز « 2 » سركرده راز نهانى\r\nچمن در چمن مژدهء فتح و نصرت * جهان در جهان وعدهء شادمانى\r\nهمانا شهنشاه ايران برآمد * مظفر بر اعداى هندوستانى\r\nهمانا كه خاك سيه كرده باشد * فلك باز در كاسهء مولتانى « 3 »\r\nبلى دست اقبال شاه مظفر * چنين فتح چندين كند رايگانى\r\nز اقبال شاهست اين عيش و عشرت * كه بادا به عيش و طرب جاودانى\r\nجوانى دهر از جوانى شاهست * كه يا رب به پيرى رسد اين جوانى\r\nشهنشاه دوران شه هفت كشور * خديو جهان شاه عباس ثانى\r\nجهان پادشاه و جوان دلاور * كه بادا جهانش به كام جوانى \r\n\r\n\r\n","description":"","footnote":"\r\n( 1 ) - پاى دكانى ، پادكانى ، مردم كم‌مايه كه در پاى دكان ديگرى نشسته سود و سودا كنند !\r\n( 2 ) - جلوريز ، سبك‌عنان ، جلد .\r\n( 3 ) - مولتان ، شهرى ميان قندهار و لاهور . اشاره است به فتح قندهار به دست شاه عباس ثانى ( در سالهاى 1059 و 1064 و 1068 قمرى ) .\r\n","page_name":" 129 ","page_number":145},
  {"content":"\r\n\r\n ز چشم بد فتنه دين و دول را * كند بخت بيدار او پاسبانى\r\nبهاريست عدلش كه در سايهء آن * اگر گلخن آيد كند گلستانى\r\nعجب كامرانى عجب كام‌بخشى * كه از كام‌بخشى كند كامرانى\r\nسكندر شكوهى كه در دست دارد * ز شمشير منشورِ كشورستانى\r\nپيمبرنژادى كه در پاس ملت * نكردست در ديده خوابش گرانى\r\nولايت نهادى كه در حفظ دولت * نديدست جز از خدا مهربانى\r\nقَدَر لشكرش را كند پشت‌دارى * قضا دولتش را كند پاسبانى\r\nبزرگ آسمانش كند خيمه‌گاهى * بلند آفتابش كند سايبانى\r\nلقب تا نگرديد صاحب‌قرانش * مسمّا نديد اسمِ صاحبقرانى\r\nبلندى ز خاك درِ او طلب كن * كه آنجا زمين مىكند آسمانى\r\nبه شمشير خونريز او كج نبينى * كه با ذوالفقارست در همزبانى\r\nبه خنجر كند مرگ را دل‌شكافى * به پيكان اجل را كند جان‌ستانى\r\nسنانش چه گويم كه پيوسته باشد * اجل را به دشمن پيام زبانى\r\nكمندش سر زلف دلدار باشد * كه گردن ببند آيدش در نهانى\r\nسمندش نسيم بهارست گويى * كه با بوى گل مىكند همعنانى\r\nجهان پادشاها فلك بارگاها * كه رام تو بادا فلك جاودانى\r\nتويى در جهان لايق عيش و عشرت * كه در باغ بر سرو زيبد جوانى\r\nاگر خواهى از اقتضاى عدالت * جهان را دگرگون كنى مىتوانى\r\nتويى شاه عباس ثانى ، كز اول « 4 » * فزونى ، كز اول فزونست ثانى\r\nمرا نيست يارا كه وصف تو گويم * اگرچه فزونم ز هر چيز دانى\r\nو ليكن فريضه‌ست شكر تو بر من * كه تو آفتابى و من لعل كانى\r\nكنم بر دعاى تو ختم مطالب * كه تقرير حالى بهست از زبانى\r\nالهى تو بر تخت عيش و عدالت * به اقبال و تاييد چندان بمانى\r\nكه صاحب زمان آيد از پرده بيرون * تو باشى كه دولت به دولت رسانى \r\n\r\n\r\n","description":"","footnote":"\r\n( 4 ) - مقصود شاه عباس اول است .\r\n","page_name":" 130 ","page_number":146},
  {"content":"\r\n\r\n\r\nغزليات\r\n\r\n","description":"","footnote":"","page_name":" 131 ","page_number":147},
  {"content":"\r\n . \r\n","description":"","footnote":"","page_name":" 132 ","page_number":148},
  {"content":"\r\n\r\n\r\n1 [ رويش كه هست رنگ ز رخسار مه‌ربا ربا 
  ]\r\n رويش كه هست رنگ ز رخسار مه‌ربا ربا * ما را ازوست چهرهء رنگين چو كهربا\r\nتا چند دردسر كشم از افسر خرد * اى بوى گل كجاست جنون كُله ربا\r\nما اهل مصر صرفه « 1 » به كنعان نمىدهيم * با ماست زور جذبهء يوسف ز چه ربا\r\nدر چنبر خَمش دل ما را چه اعتبار * چوگان زلف او كه بود گوى مه‌ربا ربا\r\nفياض اوج عزت جاويدت آرزوست * هان گوهر مراد خود از خاك ره ربا \r\n\r\n2 [ من و كويى كه كس را نيست جز عشرت به ياد آنجا 
  ]\r\n من و كويى كه كس را نيست جز عشرت به ياد آنجا * توان در خاك‌بازى يافت اكسير مراد آنجا\r\nگشادِ فيض خواهى چشم عبرت در چمن بگشا * كه خط سبز بلبل را كند صاحب سواد آنجا\r\nز بزم عقل افكندم به كوى عشق رخت آخر * هر آن خرمن كه اينجا داشتم دادم به باد آنجا\r\nكسى از سير گلزارى چه طرف آرزو بندد * كه گل هرچند مىچينى شود حسرت زياد آنجا\r\nرقيب ديو سيرت را نگهبان كرده بر گنجى * كه نتوان كرد يك دم بر ملك هم اعتماد آنجا\r\nمرا بيگانه در بيرون نمود آن حسن در پرده * نديدم چون درون رفتم به غير از اتحاد آنجا\r\nچه مىپرسى سراغ بزم عشرت از من اى فياض * گذشت آن هم اگر گاهى گذارى مىفتاد آنجا \r\n\r\n3 [ رواج بيدلان از مهر دلداران شود پيدا 
  ]\r\n رواج بيدلان از مهر دلداران شود پيدا * كه قدر و قيمت ياران هم از ياران شود پيدا\r\nمن و كنج فراق اى گريهء حسرت كجايى تو * كه در روز چنين قدر هواداران شود پيدا\r\nاگر از گريهء بسيار من درهم شود شايد * كه گاهى آفتى از كثرت باران شود پيدا \r\n\r\n\r\n","description":"","footnote":"\r\n( 1 ) - صرفه دادن ، نوبت و فرصت دادن .\r\n","page_name":" 133 ","page_number":149},
  {"content":"\r\n\r\n از آن ترسم كه زاهد هرگز از مستى نياسايد * اگر احوال بىهوشان به هشياران شود پيدا\r\nنديدى فتنه آسيب گران‌بارى چه مىدانى * چو كشتى بشكند حال سبكباران شود پيدا\r\nز خاك سبحه سازد پير ما پيمانه و ترسم * كه ناگه رخنه‌اى در كار مىخواران شود پيدا\r\nبلاى جان فياضست هرجا دلربايى هست * كه دايم فتنه بهر سينه‌افگاران شود پيدا \r\n\r\n4 [ جنون تكليف سير كوه و صحرا مىكند ما را 
  ]\r\n جنون تكليف سير كوه و صحرا مىكند ما را * اگر تن در دهم آخر كه پيدا مىكند ما را\r\nمحبت شمع فانوسست كى پوشيده مىماند * غم او عاقبت در پرده رسوا مىكند ما را\r\nقمار عشق نقد صرفه را در باختن دارد * تمناى زيان سرگرم سودا مىكند ما را\r\nپس از كشتن نگاه گوشهء چشمش به جان دادن * براى كشتن ديگر مهيا مىكند ما را\r\nز سيل اشك ما تر مىشود ابر و نمىداند * كه رفته رفته غم هم‌چشم دريا مىكند ما را\r\nز حرمان ميل دل افزون شود زان در وصال او * خلاف وعده سرگرم تمنا مىكند ما را\r\nبياييد اى هواداران يك امشب شاد بنشينيم * كه فردا مىرود فياض و تنها مىكند ما را \r\n\r\n5 [ نه سامان سفر باشد نه سوداى حضر ما را 
  ]\r\n نه سامان سفر باشد نه سوداى حضر ما را * تو اى باد صبا هرجا كه مىخواهى ببر ما را\r\nدرين كشور كسى ما را به چيزى برنمىگيرد * به يك مشت غبارى از در جانان بخر ما را\r\nچو شمشيريم و بر اندام ما جوهر سپر باشد * به جنگ ما ميا دشمن چو بينى بىسپر ما را\r\nتو زاغى زاغ قدر ما نمىدانى ولى طوطى * اگر ديدى نمىدادى به صد تَنگ شكر ما را\r\nصبا از كوى او فياض پندارى خبر دارد * كه تا در جلوه آمد كرد از خود بىخبر ما را \r\n\r\n6 [ تا حلقه نشد زلف بت سركش ما را 
  ]\r\n تا حلقه نشد زلف بت سركش ما را * زنجير كه مىكرد دل سركش ما را ؟\r\nبىجوهر تيغ تو دل از پا ننشيند * آب تو نشاند مگر اين آتش ما را\r\nماييم و همين فكر سر زلف و دگر هيچ * عشق كه چنين كرد تهى تركش ما را ؟\r\nگامى دو توان تاخت به دنبال شكارى * گر پى فكند تيغ اجل ابرش « 1 » ما را\r\nفياض بيا خوب رسيدى كه خوشت باد * ديدار تو بايست دماغ خوش ما را \r\n\r\n7 [ الهى آب و رنگ شعله ده مشت گل ما را 
  ]\r\n الهى آب و رنگ شعله ده مشت گل ما را * نمكزار تبسم كن لب زخم دل ما را\r\nمباد آسيب تدبير گشايش ره درو يابد * به چين جبههء خوبان گره كن مشكل ما را \r\n\r\n\r\n","description":"","footnote":"\r\n( 1 ) - ابرش - ق 7 / 1 .\r\n","page_name":" 134 ","page_number":150},
  {"content":"\r\n\r\n مكرّر شد به يك عادت تپيدن بيم آرامست * نويد اضطراب تازه‌اى ده بسمل ما را\r\nدل دانش فريب ما هنوز از عقل مىلافد * ازين يك پرده هم ديوانه‌تر كن عاقل ما را\r\nگياه ما نم از سرچشمهء اميدها ديدست * به برق نااميديها مسوزان حاصل ما را\r\nبه خون خود رقم در محضر شمشير او كردم * كه كس روز جزا دامن نگيرد قاتل ما را\r\nشفاعت‌خواه ما فياض اگر مهربتان باشد * تواند در نظر حق وانمودن باطل ما را \r\n\r\n8 [ تو اى بلبل گهى از نالهء خود شاد كن ما را 
  ]\r\n تو اى بلبل گهى از نالهء خود شاد كن ما را * اگر از ناله وامانى دمى فرياد كن ما را\r\nفراغت هر سو مو را به بند صد هوس دارد * كجايى اى گرفتارى بيا آزاد كن ما را\r\nبه ياد ما نمىگوييم خاطر رنجه كن دايم * فراموشت اگر كرديم گاهى ياد كن ما را\r\nدل از كوى مجاز افسرده شد بزم حقيقت كو * بسست اى عشق شاگردى بيا استاد كن ما را\r\nسبك‌روحى سر معراج دارد ناتوانى هم * به بال تست پرواز اى نفس امداد كن ما را\r\nبه حرمان دل نهادن شوخى حسن طلب دارد * خرابيها بسست اى آرزو آباد كن ما را\r\nسر آسوده‌اى دارم من و فياض من يا رب * نصيب زلف فتراك غم صياد كن ما را \r\n\r\n9 [ اى كرده سرمه از ناز چشم غزاله‌ها را 
  ]\r\n اى كرده سرمه از ناز چشم غزاله‌ها را * عكست برشته در حسن رخسار لاله‌ها را\r\nمهربتان نوشته در سينه‌هاى عشاق * وز داغ عشق كرده مُهر اين قباله‌ها را\r\nاز درد كرده درمان دلهاى دردمندان * وز ضعف داده قوّت پروازِ ناله‌ها را\r\nهنگامه‌ساز عشقست هرجا كه مجلس‌آراست * كرد از نگاه ساقى پرمى پياله‌ها را\r\nتا در كتاب عشقت كردم سواد روشن * هم در خوى خجالت شستم رساله‌ها را\r\nدر مغز سنبلستان پيچيده دود سودا * يا رب كه شانه كرده مشكين كلاله‌ها را\r\nتا چهره‌هاى سبزان خوى كرده ديد از شرم * نيلوفر فلك ريخت بر خاك ژاله‌ها را\r\nحسن از كه نشئه دارد يا رب كه دست پيچيد * يك طفل هفت‌ساله هفتادساله‌ها را\r\nبا بوى دوست فياض امشب به باغ و صحرا * از رشك داغ كردم گلها و لاله‌ها را \r\n\r\n10 [ تمناى تو جان اندر تن آرد نقش ديبا را 
  ]\r\n تمناى تو جان اندر تن آرد نقش ديبا را * لب لعل تو بر لب آورد جان مسيحا را\r\nكسى كو را سواد زلف روشن شد گمان دارم * تواند خواند خط سرنوشت طالع ما را\r\nبه جرم يك نظر بىاعتدالى انتقام عشق * نشاند آخر به روز پير كنعانى زليخا را\r\nپر از خونست دل هرچند چشمم هرزه خرجى كرد * غمى از باد دستيهاى نيسان نيست دريا را\r\nبه چين زلف او از تيره‌بختيها چه غم دارم * كه آهم چشم روشن مىكند شبهاى يلدا را \r\n\r\n","description":"","footnote":"","page_name":" 135 ","page_number":151},
  {"content":"\r\n\r\n رموز عشق دانى شد مسلّم بر ادا فهمى * كز ابروى معماگوى او دريابد ايما را\r\nنشان كعبهء مقصود در دل بود و ما هرزه * به گام سعى پيموديم چندين دشت و صحرا را\r\nمسلسل شد حديث زلف خوبان كاش يك‌چندى * ز سر بيرون كنم از پختگى اين خام سودا را\r\nبه ناكامى نهادم دل ز صد مقصود چون فياض * در آب ديده شستم دفتر عرض تمنا را \r\n\r\n11 [ چو دادند اختيار كل قضا را 
  ]\r\n چو دادند اختيار كل قضا را * غم دوران حوالت كرد ما را\r\nكواكب را به گردون كرد تقدير * به خاكستر نشاند اين دانه‌ها را\r\nز دست آسمان چندين چه نالى * كه گرداننده‌اى هست آسيا را\r\nچه اقبالست يا رب در كمينم * كه تأثيرى نمىبينم دعا را\r\nترا گر درد ديدارست فياض * بجز حسرت كه دارد اين دوا را \r\n\r\n12 [ نكرد ناخن تدبير اثر دل ما را 
  ]\r\n نكرد ناخن تدبير اثر دل ما را * مگر خدنگ تو بگشايد اين معما را\r\nفراغ عيشى موجم ز رشك مىسوزد * كه تنگ در بغل آورده است دريا را\r\nفروختيم به يك تار موى او دل و دين * اگر به هم نزند زلف يار سودا را\r\nچگونه نشكندم دل كه تير غمزهء تو * شكست بر رخ خورشيد رنگ سيما را\r\nملاحت شكرت شور در جهان افكند * نمك نكرده كسى جز لب تو حلوا را\r\nبه چشم باختنش « 1 » وصل يوسف ارزانى * كه برده است درين باختن زليخا را ؟\r\nز ديده بىتو نگه را فكند از آن فياض * كه بىرخت نتوان ديد چشم بينا را \r\n\r\n13 [ خوى كرده و فشانده بر آتش گلاب را 
  ]\r\n خوى كرده و فشانده بر آتش گلاب را * آه اين چه آتشست كه مىسوزد آب را\r\nاز ديدن تو ديده فروبسته‌ام ولى * دل در كمين نشسته هزار اضطراب را\r\nسيراب مىتوان شدن اكنون كه تيغ تو * قيمت به خون تشنه رسانده است آب را\r\nگفتى كه روى خوب چو ديدى نديده كن * ناديده كس چگونه كند آفتاب را\r\nچون خواب خوش كنيم كه شب در كمين ماست * چشمى كه در خيال زند راه خواب را\r\nما را اگرچه بر سر آتش نشانده‌اى * بارى به غمزه گو كه نسوزد كباب را\r\nفياض قدرتيست كه شيرين‌تر آيدم * هرچند تلخ‌تر دهد آب لب جواب را \r\n\r\n\r\n","description":"","footnote":"\r\n( 1 ) - چشم باختن ، مرادف چشم سفيد شدن و چشم شكستن ، از دست دادن نور چشم .\r\n","page_name":" 136 ","page_number":152},
  {"content":"\r\n\r\n\r\n14 [ يك جهان برهم زدم كز جمله بگزيدم ترا 
  ]\r\n يك جهان برهم زدم كز جمله بگزيدم ترا * من چه مىكردم به عالم گر نمىديدم ترا\r\nبا همه مشكل‌پسندىهاى طبع نازكم * حيرتى دارم كه چون آسان پسنديدم ترا\r\nيك بساط دهر شد زير و زبر در انتخاب * زين جواهر تا به طبع خويش برچيدم ترا\r\nمن ز خود گم مىشدم چون مىشنيدم نام تو * خويش را گم‌كرده‌تر مىخواستم ديدم ترا\r\nكى قبول من شدى فياض در ردّ و قبول * تا به ميزان رهى صدره نسنجيدم ترا \r\n\r\n15 [ تا شفيع خويش كردم صاحب معراج را 
  ]\r\n تا شفيع خويش كردم صاحب معراج را * سر به استغنا برآوردم دل محتاج را\r\nمن مريد همت پيرى كه از افتادگى * پايه‌ها افزود بر بالاى هم معراج را\r\nخاك فقرم مسندست و لاغ عشقم افسرست * پشت‌پايى گر زنم سهلست تخت و تاج را\r\nتا قمار عشق ترك ما سوا ورزيده‌ام * كافرم گر در حساب آورده‌ام ليلاج را\r\nگرچه دورم در نظرگاه سر تير توام * شست پرزور تو ميداندار كرد آماج را\r\nبىنيازيهاى گوش لطف شيون دشمنست * خوش بناز از نالهء من مىستاند باج را\r\nشب نديدستى كه هرجا كش تويى جز روز نيست * تا بدانى حال شبهاى دراز داج « 1 » را\r\nتا كف خاك قناعت خورده‌ام فياض‌وار * سير حاجت كرده‌ام چون خويش صد محتاج را \r\n\r\n16 [ اين قدر آب هوس بستن به جوى دل چرا 
  ]\r\n اين قدر آب هوس بستن به جوى دل چرا * مىكنى اى دانه استعداد را باطل چرا\r\nدل ازين منزل به جاى زاد بردار و برو * كار آسانست بر خود مىكنى مشكل چرا\r\nچون دلم خون كرد منع گريه را بارى مكن « 2 » * سر بريدن جاى خود بستن رگ بسمل چرا\r\nميل ابروى تو با شمشير بازى مىكند * تهمت خون كس نهد بر دامن قاتل چرا\r\nجنگ با او كن كه ننگ از وى نيابى در گريز * با من ديوانه مىكاوى تو اى عاقل چرا\r\nترك من كردى چه گويم يار دشمن هم شدى * قدر خود را هم نمىدانى تو اى جاهل چرا\r\nصدق اگر دارى ز كذب مردمان آسوده باش * گر نمىرنجى ز حق رنجيدن از باطل چرا\r\nپاكى دامان كجا و تهمت آلودگى * آفتاب اندودن اى دشمن به مشت گل چرا\r\nدامن دريا نگردد تهمت‌آلود غبار * مىدهى بر باد گرد دامن ساحل چرا\r\nقطره گر در خود نگنجد جاى استبعاد نيست * اين قدر كم‌ظرفى از ياران دريا دل چرا \r\n\r\n\r\n","description":"","footnote":"\r\n( 1 ) - داج ، بسيار تاريك .\r\n( 2 ) - نسخهء تبريز : چون دلم خون كرد منع گريه از يارى نبود .\r\n","page_name":" 137 ","page_number":153},
  {"content":"\r\n\r\n عاقلان را هوش اگر در سر نباشد دور نيست * اين قدر بيهوشى از رندان لا يعقل چرا\r\nاندر آن وادى كه مجنونست اين آوازه نيست * مىفزايى اى جرس بار دل محمل چرا\r\nكعبه مىخواهى درين وادى بيابان مرگ شو * تا توان فياض در ره مرد در منزل چرا \r\n\r\n17 [ ها مژده كه جانانه خراميد به صحرا 
  ]\r\n ها مژده كه جانانه خراميد به صحرا * با شيشه و پيمانه خراميد به صحرا\r\nاز خواب دگر وانشود چشم غزالان * كان لعل پرافسانه خراميد به صحرا\r\nدر دشت كه زد آتش رخساره كه ديگر * هر شمع چو پروانه خراميد به صحرا\r\nمحمل شده ميخانه ز عكس لب ليلى * ناقه‌ست كه مستانه خراميد به صحرا\r\nهر برگ درين دشت ترا آينه‌داريست * گويى كه پرىخانه خراميد به صحرا \r\n\r\n18 [ كى مىدهم به جنس دوا نقد درد را 
  ]\r\n كى مىدهم به جنس دوا نقد درد را * سودا به خون مى نكنم رنگ زرد را\r\nاز هرچه بود چشم به زلف تو دوختم * زنجير كردم اين نگه هرزه گرد را\r\nگرمى مكن به غير مبادا كه ناگهان * بيرون دهم ز سينهء گرم آه سرد را\r\nگاهى فتد به ما نگه شوخ چشم ما * كرديم رام آهوى صحرانورد را\r\nفياض شد ملول كه يا رب غبار كيست * بر درگه تو ديد چو بنشسته گرد را \r\n\r\n19 [ صلايى مىزنم امروز مهوش خود را 
  ]\r\n صلايى مىزنم امروز مهوش خود را * به دست خويش برافروزم آتش خود را\r\nخيال زلف تو سودا اگر بيفزايد * كنم چه چاره دماغ مشوش خود را\r\nبه يك نگاه توان قتل عام عالم كرد * چرا تهى كنى از تير تركش خود را\r\nبه نيم‌جلوه جهانى ز دست و پا رفتند * عنان كشيده نگهدار ابرش « 1 » خود را\r\nاگر مضايقه در نيم‌جان كنم فياض * چگونه رام كنم شوخ سركش خود را \r\n\r\n20 [ چو جوهر بَر دم شمشير او دادم دل خود را 
  ]\r\n چو جوهر بَر دم شمشير او دادم دل خود را * به يمن تيغ او آخر گشودم مشكل خود را\r\nنه چشم زخم برقى شد نه باد دامن آفت * كه بر باد فنا دانسته دادم حاصل خود را\r\nبرو اى ابر آب رحمتى بر خاك آدم زن * كه من از اشك چشم خويش تر كردم گِل خود را\r\nبه يك زخم دگر جان مرا در اضطراب افكند * نمىدانم چسان معذور دارم قاتل خود را\r\nمرا فياض از آن بدخو شكايت بيش ازين نبود * كه غم‌خوارانه‌تر بايست كشتن بسمل خود را \r\n\r\n\r\n","description":"","footnote":"\r\n( 1 ) - ابرش - ق 7 / 1 .\r\n","page_name":" 138 ","page_number":154},
  {"content":"\r\n\r\n\r\n21 [ به ناز و غمزه خود آموختم جانانهء خود را 
  ]\r\n به ناز و غمزه خود آموختم جانانهء خود را * به دامن تيز كردم آتش پروانهء خود را\r\nنه جرم چشمه‌ساران بود و نه تقصيرى از باران * كه من دانسته در آتش فكندم دانهء خود را\r\nنه چاكى در دل و نه رخنه‌اى در سينه كو عشقى * كه نتوان ديد ازين ويرانه‌تر ويرانهء خود را\r\nچه قيمت دين و ايمان را كه در پاى تو افشانم * به دينداران بحل كن جلوهء مستانهء خود را\r\nچراغ خلوتم يك شب نگرديدى و مىترسم * ز شمع غير بايد كرد روشن خانهء خود را\r\nنمىآرد مزاج عشوه تاب گرمى غيرت * مكن تكليف بزم ديگران پروانهء خود را\r\nنه تدبير علاجش مىكنى نه فكر زنجيرش * دگر خوش سر به صحرا داده‌اى ديوانهء خود را\r\nبه عالم نيست بدمستى كه سرخوش نيست از خونم * بيا يك دم درين مىزن تو هم پيمانهء خود را\r\nملالت مىشود فياض ياران را همان بهتر * كه خود گويى و هم خود بشنوى افسانهء خود را \r\n\r\n22 [ هرزه كمر نبسته‌ام كينهء روزگار را 
  ]\r\n هرزه كمر نبسته‌ام كينهء روزگار را * ياور خويش كرده‌ام صاحب ذو الفقار را\r\nبيم خزان چه مىكند در چمن اميد من * من كه به اشك آتشين آب دهم بهار را\r\nما و اميد سجدهء خاك درى كه تا ابد * سرمهء وعده مىدهد ديدهء انتظار را\r\nسينه به داغ دل دهم در غم عشق تا بكى * در شكنم به كام دل حسرت لاله‌زار را\r\nسر بكشد ز خاك غم دانهء آرزوى من * چند شفيع آورم ديدهء اشكبار را\r\nجيب نفس چه مىدرد نالهء دل گسل كه من * در كف عشق داده‌ام دامن اختيار را\r\nچند چو فياض كند ديدهء من قطار اشك * گريه برون نمىبرد از دل من غبار را \r\n\r\n23 [ پنجه مىبازد خرد آن دست چوگان باز را 
  ]\r\n پنجه مىبازد خرد آن دست چوگان باز را * دست مىبوسد هنر آن شست تيرانداز را\r\nمركبش را مستِ نازى گفته‌ام كز هر خرام * در جلو مىافكند چابك‌وشان ناز را\r\nبلهوس را رام با خود كرد پر بىعزتيست * گر نياويزد به يك‌سو طرهء طناز را\r\nسحر و معجز را به يك دست آن پرى مىپرورد * مىكشد در چشم جادو سرمهء اعجاز را\r\nدر هواى دام زلفش بال برهم مىزنم * من كه عمرى در قفس پرورده‌ام پرواز را\r\nمىرساند خويشتن را پيش از شاهين شكار * بركشد چون در شكار آواز طبلِ باز را\r\nگوشها خامست فياض اين قدر فرياد چيست * اندكى بركش ازين آهسته‌تر آواز را \r\n\r\n24 [ چنان سوداى او بر خويش مىپيچاند آتش را 
  ]\r\n چنان سوداى او بر خويش مىپيچاند آتش را * كه دود رفته در سر باز مىگرداند آتش را\r\nچو شمع چهره از برق طلوع مىبرافروزد * به گرد خويش چون پروانه مىگرداند آتش را \r\n\r\n","description":"","footnote":"","page_name":" 139 ","page_number":155},
  {"content":"\r\n\r\n نگاه گرم از بيمش نهفتم در پس مژگان * چه دانستم كه مشت خس نمىپوشاند آتش را\r\nضعيفان را نباشد زور بازوى قوىدستان * سپند ما عبث بر خويش مىخنداند آتش را\r\nبرآرد دود اگر از خرمن من جاى آن دارد * نگاه او كه برق از سبزه مىروياند آتش را\r\nعرق كز چهرهء گلرنگ آتشگون فروريزد * اگر در آتش افشانند مىسوزاند آتش را\r\nبه روى او گشايد غنچه و گل پرعرق گردد * گهى خنداند اخگر را گهى گرياند آتش را\r\nچسان با عارض او لاف يكرنگى تواند زد * كه رخسارش به رنگى هر زمان گرداند آتش را\r\nچنين كز ناله‌ام فياض فوج شعله مىجوشد * دم گرمم به خاكستر چرا ننشاند آتش را \r\n\r\n25 [ سخن از خود رود چون گرد سر گردد زبانش را 
  ]\r\n سخن از خود رود چون گرد سر گردد زبانش را * تبسم آب مىگردد چو مىبوسد لبانش را\r\nچنان سرداده رخش جلوه در ميدان بىتابى * كه نتواند گرفتن دست تمكين هم عنانش را\r\nچو مويى گشته‌ام باريك و با اين ناتوانيها * به صد دقت تصور مىكنم موى ميانش را\r\nبدان نيت كه يابم فرصت يك سجده بر خاكش * هزاران بوسه بر لب نذر دارم آستانش را\r\nشهيدى كو سپارد جان به ياد زلف مشكينش * هما در عطسه افتد گر ببويد استخوانش را\r\nهنوز از مصر تا كنعان توان ره بىبلد رفتن * كه بوى پيرهن ره مىنمايد كاروانش را\r\nزبان گوشهء چشمش به من پيوسته در حرفست * ولى فياض كس چون من نمىفهمد زبانش را \r\n\r\n26 [ تا ز دم‌سردان نگه دارم چراغ خويش را 
  ]\r\n تا ز دم‌سردان نگه دارم چراغ خويش را * چون فلك شب وا كنم دكان داغ خويش را\r\nمنّتى نه از بهاران بود و نه از چشمه‌سار * ما به آب ديده پرورديم باغ خويش را\r\nبا جنون نارسا نتوان ز عقل ايمن نشست * اندكى آشفته‌تر خواهم دماغ خويش را\r\nپرتو بخت سيه تا بر سر ما سايه كرد * كم ندانيم از هما اقبال زاغ خويش را\r\nداغ دل را با كسى فياض ننمودم چو صبح * زير دامن سوختم چون شب چراغ خويش را \r\n\r\n27 [ نمود از پرده رخ يارم نمىخواهم دلايل را 
  ]\r\n نمود از پرده رخ يارم نمىخواهم دلايل را * بيا از پيش من اى گريه بردار اين رسايل را\r\nاز آن كنج لب شيرين غريبى بوسه مىخواهد * چه مىگويى جوابش منع نتوان كرد سايل را\r\nبه من از علم اشراقىّ و مشّايى چه مىگويى * كه صدره شسته‌ام چون مشق طفلان اين رسايل را\r\nحديث وصل و حرف كيميا يا رب كه پيدا كرد * كه قولى در ميان هست و نمىدانيم قايل را\r\nمسخَّن « 1 » دان دل تنگم مجسطى را نمىدانم * به بطليموس بگذار اين مُمثِّل « 2 » را و مايل « 3 » را \r\n\r\n\r\n","description":"","footnote":"\r\n( 1 ) - مسخّن ، گرم شده .\r\n( 2 ) - ممثّل ، مدار حركت انتقالى هر سياره را فلك ممثل آن گويند كه واقع در سطح منطقة البروج و موازى با آن است .\r\n( 3 ) - مايل ، نام جزء اعظم فلك قمر .\r\n","page_name":" 140 ","page_number":156},
  {"content":"\r\n\r\n شفادانان لعل يار فارغ از اشاراتند * نمىخوانند هرگز دفتر عرض فضائل را\r\nميان ما و جانان حايلى خود نيست جز هستى * بيا فياض تا از پيش برداريم حايل را \r\n\r\n28 [ كم گير بهر حادثه عقل كفيل را 
  ]\r\n كم گير بهر حادثه عقل كفيل را * بستن به مُشت خس نتوان رود نيل را\r\nچشم اميد داشتن از اهل روزگار * باشد طبيبِ درد نمودن عليل را\r\nبال مگس ندارم و بر خويش بسته‌ام * كارى كه كردنيست پر جبرئيل را\r\nكس نيست در مقام فنا جز بقاى دوست * ورنه چرا نسوختى آتش خليل را\r\nتا شاهراه گم شدن آمد به پيش من * در ره چو نقش پاى فكندم دليل را\r\nخلق نكو ملازم روى نكو بود * غير از جميل زشت نمايد جميل را\r\nرنگيست اينكه تا به قيامت نمىرود * دامن به دست خون ندهد كس قتيل را\r\nپيش از اقامت اهل تجرد درين مقام * آماده گشته‌اند نداى رحيل را\r\nديدار دوست اجر شهادت نوشته‌اند * معنى همين بسست ثواب جزيل را\r\nغير از سواد خوانى دلها ستم بود * در شرعِ اهلِ تجربه چشم كحيل را\r\nتا جرعه‌اى ز خون دلم در سبو بود * بر زاهدان سبيل كنم سلسبيل را\r\nقيمت كمست جنس نكو را چه شد حكيم * كز پى ديت گذاشته خون سبيل را\r\nقدر سخن اگر نشناسد كسى چه غم * قيمت بسست جوهر ذاتى اصيل را\r\nگوهر قليل و مهره كثيرست گوش‌دار * تا كمتر از كثير ندانى قليل را\r\nغم بر كنار و صحبت حالست در ميان * فياض هان خبر نكنى قال و قيل را \r\n\r\n29 [ مستى مدام جام هوس مىدهد مرا 
  ]\r\n مستى مدام جام هوس مىدهد مرا * گر دم زنم به دست عسس مىدهد مرا\r\nصياد را چو نالهء زارم اثر كند * از قيد دام سر به قفس مىدهد مرا\r\nشان و شكوه عهد سليمانيم گذشت * مورى كنون به باد نفس مىدهد مرا\r\nناز زمانه بهر غمى تا بكى كشم * اين جام آرزو همه كس مىدهد مرا\r\nسيمرغ پر شكستهء اوج قناعتم * گردون فريب بال مگس مىدهد مرا\r\nمن آن نيم كه گرد پى كاروان خورم * گاهى فريب ناله جرس مىدهد مرا\r\nفياض اگر عنان نكشم طبع شوخ من * چون شعله سر به خار و به خس مىدهد مرا \r\n\r\n30 [ از ناتوانى مىكشد دوش نفس بار مرا 
  ]\r\n از ناتوانى مىكشد دوش نفس بار مرا * هر شب نسيمى مىبرد آشفته دستار مرا\r\nصيتم پس از من مىكشد صوتى به گوش آسمان * جز در گسستن ناله‌اى قسمت نشد تار مرا \r\n\r\n","description":"","footnote":"","page_name":" 141 ","page_number":157},
  {"content":"\r\n\r\n يارست با من سر گران ياران همه نامهربان * كو مرگ تا هم در زمان آسان كند كار مرا\r\nكو دل كه غمخوارى كند كو گريه تا زارى كند * كو ناله كز يارى كند از من خبر يار مرا\r\nمن مرد عشرت نيستم در خورد صحبت نيستم * جز باب حسرت نيستم ها مژده دلدار مرا\r\nحسرت كشيده در برم محنت گرفته بر سرم * عشقت رواج طرفه‌اى دادست بازار مرا\r\nبختم چه دلسوزى كند ماتم چه نوروزى كند * خواهم خدا روزى كند صبحى شب تار مرا\r\nهرگز نگشتم بهره‌ور نه از كلاه و نه كمر * ژوليده مويى تا ز سر افكنده دستار مرا\r\nآخر ز آه سرد من بر باد دادى گرد من * خواهم به روز درد من بنشانى اغيار مرا\r\nگر دل ز زلف آن نكو بىبهره شد از آرزو * فيض بهار خط او گل مىكند خار مرا\r\nفياض تا كى اين‌چنين حسرت برم بر آن و اين * كو مرگ كز دوش زمين بردارد اين بار مرا \r\n\r\n31 [ بىتپش آرام كى باشد دل زار مرا 
  ]\r\n بىتپش آرام كى باشد دل زار مرا * ذوق جستن زنده دارد نبض بيمار مرا\r\nمن كجا و اين‌قدر تاب تزلزلهاى عشق * عطسهء گل مىكند آشفته دستار مرا\r\nشكوهء نازك‌دلان از برگ گل نازك‌ترست * مىتوان در يك نفس طى كرد طومار مرا\r\nكرده‌ام كوته به خود راه دراز آرزو * يك گره درهم نوردد رشتهء كار مرا\r\nنغمه روحانيست زاهد پنبه‌اى در گوش نه * بو كه بتوانى شنيدن نالهء زار مرا\r\nگلبنم را نااميدى از بهار فيض نيست * يك گلستان گل در آغوشست هر خار مرا\r\nدر فروغ آفتاب عشق منزل كرده‌ايم * نيست دست سايه دامنگير ديوار مرا\r\nخون دل بىخواست مىجوشد ز شريان نفس * نيش مضرابى نمىيابد رگ تار مرا\r\nتا زبان عشق دارم در دهان فياض‌وار * سر خط كردار مىسازند گفتار مرا \r\n\r\n32 [ چو كرد خاك ره يار روزگار مرا 
  ]\r\n چو كرد خاك ره يار روزگار مرا * به چشم عالميان داد اعتبار مرا\r\nدماغ بوى گل و برگ گلستانم نيست * مگر به باغ برد نالهء هزار مرا\r\nبه كف نه جام ميى در نظر نه روى مهى * گلى شكفته نگرديد ازين بهار مرا\r\nز طرز ديدن پنهانت اين‌چنين پيداست * كه راز دل ز تو پنهان شد آشكار مرا\r\nمرا ز گردش چشم تو حال مىگردد * به گردش مه و مهر فلك چه كار مرا\r\nز نارسايى اقبالم اى فلك خوش باش * به دامنى نرسم گر كنى غبار مرا\r\nچنين كه زار و ضعيفم ز هجر او فياض * مگر صبا برساند به كوى يار مرا \r\n\r\n33 [ دل مىكشد به لاله و راغ دگر مرا 
  ]\r\n دل مىكشد به لاله و راغ دگر مرا * ديوانه مىكند گل باغ دگر مرا \r\n\r\n","description":"","footnote":"","page_name":" 142 ","page_number":158},
  {"content":"\r\n\r\n بىداغ عشق شمع خرد را فروغ نيست * در دست بهترست چراغ دگر مرا\r\nخاطر ز نكته‌هاى حكيمانه‌ام گرفت * دل مىكشد به لابه و لاغ « 1 » دگر مرا\r\nفارغ شدم ز عقل و همان مىدهد هنوز * ديوانگى نويد فراغ دگر مرا\r\nساغر ز خون لبالب و لبريز ناله دل * امشب شكفته است دماغ دگر مرا\r\nممنون جام بادهء لبريز نيستم * اين نشئه مىرسد ز اياغ دگر مرا\r\nفياض عقل گمشده در جستجوى من * ترسم كه پى برد به سراغ دگر مرا \r\n\r\n34 [ از گريه خلاصى نبود چشم ترم را 
  ]\r\n از گريه خلاصى نبود چشم ترم را * كردند بحل بر مژه خون جگرم را\r\nشمشير تو از جيب برآورد سرم را * دام تو به پرواز درآورد برم را\r\nپرواز هوايش نه به‌اندازهء بالست * بيچارگى از بهر همين كند پرم را\r\nادراك كمالات تو بر داغ بلندست * كوته نفكندند كمند نظرم را\r\nگر زانكه لباس ورعم چاك گنه داشت * بر پرتو خورشيد گشودند درم را\r\nبا داغ تو بر گبر و مسلمان شرفم هست * اين سكه در ايام روا كرد زرم را \r\n\r\n35 [ باز دارد عشق در آغوش بيهوشى مرا 
  ]\r\n باز دارد عشق در آغوش بيهوشى مرا * غم مهيا مىكند اسباب مدهوشى مرا\r\nبا زبان بىزبانى مىكنم تقرير شوق * كرده ذوق گفتگو سرگرم خاموشى مرا\r\nمدتى شد تا ز معراج قبول افكنده است * طرهء او در سيه‌چاه فراموشى مرا\r\nخلعت سر تا به پايى دوختم از داغ عشق * چشم مستش كرد تكليف سيه‌پوشى مرا\r\nديده‌ام تا حلقه‌هاى زلف چين برچين او * مىشود فياض ذوق حلقه در گوشى مرا \r\n\r\n36 [ منم كه كرده‌ام الماس نشئه مرهم را 
  ]\r\n منم كه كرده‌ام الماس نشئه مرهم را * به مرگ عيش سيه‌پوش داغ ماتم را\r\nكسى كه سرمه از آن درگرفت چون خورشيد * به يك نگاه ببيند تمام عالم را\r\nبه گلشنى كه در ان شعله آبيار بود * به آفتاب برابر نهند شبنم را\r\nبه روز وصل سياهى ز داغ برگيرم * لباس عيد نسازم پلاس ماتم را\r\nبه دهر خون بخورد آدمى چه چاره كند * به آب غصه سرشتند خاك آدم را\r\nز دود دل رقمى چند در سفينهء چرخ * به يادگار نوشتيم شكوهء غم را\r\nنياورم به زبان راز دل ولى فياض * بگو چه چاره كنم گريهء دمادم را \r\n\r\n\r\n","description":"","footnote":"\r\n( 1 ) - لاغ ، هزل ، شوخى .\r\n","page_name":" 143 ","page_number":159},
  {"content":"\r\n\r\n\r\n37 [ كتابت كى تواند داد داد بىقراران را 
  ]\r\n كتابت كى تواند داد داد بىقراران را * سحاب خشك حسرت مىدهد مشتاق باران را\r\nچه شد ديريست كز زلف بتان بويى نمىآرى * به اميدى نشاندى اى صبا اميدواران را\r\nنمك دارد كه بعد از انتظار غم ز دل بردن * جراحت تازه سازد نامهء او دل‌فگاران را\r\nگلستان را به سر تا سايهء سرو تو افتادست * بهار تازه‌رو دادست گويى نوبهاران را\r\nهنوز اندر چمن زان شب كه بگشادى گريبانى * گل از بوى تو مرهم مىنهد داغ هزاران را\r\nستم باشد پس از رو دادن اسباب جمعيت * كه گردون دور تر گرداند از هم دوستداران را\r\nمگر از كوى او فياض انداز « 1 » سفر دارد * وداع طرفه اى مىكرد امشب باز ياران را \r\n\r\n38 [ نمىدانم چه آيينست كافر كج‌كلاهان را 
  ]\r\n نمىدانم چه آيينست كافر كج‌كلاهان را * كه شير دايه پندارند خون بىگناهان را\r\nز حالم غافلى ظالم نمىدانى كه مىبايد * غم اميدواران بيشتر اميدكاهان را\r\nبه شوخيهاى انصاف تو نازم در صف محشر * كه دامن مىدهد در دست مشتى دادخواهان را\r\nز اقبال بلند عشق بىطالع خبر دارم * كه تسخير سيه‌بختان كند مژگان سياهان را\r\nتو اى سرخيل خوبان چون به خال و خط كنم وصفت * به تعريف دگر بايد ستودن پادشاهان را\r\nبه ما بسيار اى بدخو جفا كردى و بد كردى * ازين بدتر جفا بايست كردن نيك‌خواهان را\r\nرميدنهاى عاشق در حقيقت دام معشوقست * به وحشت الفت ديگر بود جادونگاهان را\r\nنگاه سركشش را التفاتى با اسيرانست * رعيت‌پرورى لازم بود شوكت‌پناهان را\r\nبه جهد خويش بايد دست در دامان رهبر زد * چه مىداند جرس درد دل گم‌كرده‌راهان را\r\nبه اين بيچارگيها دل همان در چاره مىبنديم * اميد ساحل از دل كى رود كشتىتباهان را \r\n\r\n39 [ ز پس افتادگان عرض نيازى پيشوايان را 
  ]\r\n ز پس افتادگان عرض نيازى پيشوايان را * كه دشوارست قطع وادى اين فرسوده پايان را\r\nكه مىگويد نوابخشان اين كو را كه يك ساعت * به طرف دامنى گيرند دست اين بينوايان را\r\nچه خواهد شد نگاهى گر نباشد گوشهء چشمى * به اين بيگانگى تا كى توان ديد آشنايان را\r\nغناى سلطنت كم‌مايه‌تر از مسكنت ديدم * مگر غالب شريكى هست با شاهان گدايان را\r\nفريب رهبران شرع بيش از رهزنان آمد * نمىدانم كه از ره برده باشد رهنمايان را\r\nدماغ دوربينيهاى عقل از عاشقان نايد * دليل ديگرى مىبايد اين آشفته‌رايان را\r\nبه من گفتى چرا فياض ترك زهدورزى كرد * چه دانم من به وى تقرير كن اين بحث آيان را \r\n\r\n\r\n","description":"","footnote":"\r\n( 1 ) - انداز ، قصد ، ميل .\r\n","page_name":" 144 ","page_number":160},
  {"content":"\r\n\r\n\r\n40 [ ز من منت بود سرو و سمن را 
  ]\r\n ز من منت بود سرو و سمن را * به خون ديده پروردم چمن را\r\nبه جرم دوستى از دولت دل * چها بر سر نيامد كوه‌كن را\r\nندارم كاوكاو ناخن غم * لباس نو كنم داغ كهن را\r\nزكات نيكويى ضبط نگاهست * به ياد از من نگهدار اين سخن را\r\nحرامت باد نام عشق فياض * به هفت آب ار نمىشويى دهن را \r\n\r\n41 [ گر كشم بر رخ دريا مژهء پرخون را 
  ]\r\n گر كشم بر رخ دريا مژهء پرخون را * غوطه‌ها در عرق شرم دهم جيحون را\r\nعجب از جاذبهء عشق كه از يكرنگى * طوق ليلى نكند سلسلهء مجنون را\r\nرتبهء كوه‌كن اين بس كه كشيدست به دوش * در وفا يك دو قدم غاشيهء گلگون را\r\nبلد راه جنون نقش پى مجنونست * خضر از ره نبرد گمشدهء هامون را\r\nخونبها يافت كسى كاب دم تيغ تو خورد * اين هوس تشنه به خون كرد دل پرخون را\r\nهمچو پروانه به گرد سر خود گرداند * شعلهء آه دل سوخته‌ام گردون را\r\nظاهرم آينهء صورت باطن شده است * شاهد حال درون ساخته‌ام بيرون را\r\nطرفه نعم البدلى يافته‌ام جا دارد * كه فراموش كند صحبت افلاطون را\r\nاين همه نكتهء سربسته كه در نامهء تست * هم تو فياض مگر فهم كنى مضمون را \r\n\r\n42 [ نمىپوشد چو خورشيد آن پرى از هيچ كس رو را 
  ]\r\n نمىپوشد چو خورشيد آن پرى از هيچ كس رو را * نگه دارد خدا از فتنه‌هاى چشم بد او را\r\nنظر بر نرگس مستانهء جادو وشى دارم * كه چشمش سرمه‌دان ناز سازد چشم آهو را\r\nبرو رويش مسلمان را به مصحف سوختن خواند * سر زلفش به آتش مىنمايد راه هندو را\r\nبه خشم و ناز ازو يك ذره روى دل نگردانم * بگردم گرد او وقتى كه گرداند ز من رو را\r\nدل آتش مزاج من به هيچ از جوش ننشيند * مگر آب دم خنجر نشاند آتش او را\r\nبه زور اين عقده از پيش دل او برنمىخيزد * ندانم كوه‌كن تا چند دارد رنجه بازو را\r\nبه راهى بايدم با همرهان بد موافق شد * كه انگشتان پا از هم تهى سازند پهلو را\r\nمرا از فضل سرشارى كه دارم اين پسند آمد * كه در بزم ادب ته مىتوانم كرد زانو را\r\nبه چوگان كه بازى مىكند گردون بالا دست * كه يك ضربت ز مشرق تا به مغرب مىبرد گو را\r\nبه آن رعنا بت آتش طبيعت كس نمىگويد * كه از چشم بدان پوشيده دارد روى نيكو را\r\nاگر دارى هواى خدمت مردان ره فياض * به آب حلم بايد روى شستن آتش خو را \r\n\r\n","description":"","footnote":"","page_name":" 145 ","page_number":161},
  {"content":"\r\n\r\n\r\n43 [ از بيم دريا كى كنم ترك اين ره كوتاه را 
  ]\r\n از بيم دريا كى كنم ترك اين ره كوتاه را * من خود به اميد خطر طى كرده‌ام اين راه را\r\nدر وادى عشق و جنون منت مكش از رهنمون * ره مىنمايد بوى خون گم‌كردگان راه را\r\nپست و بلند اين سفر هموار شد بر بىخبر * ديو طبيعت بيشتر ره مىزند آگاه را\r\nدر سينه تا كى حفظ غم در ديده تا كى ضبط نم * چون باد و باران سر بهم داديم اشك و آه را\r\nيعقوب را دل پر ز خون بخت زليخا سرنگون * يوسف به آغوش اندرون با تيره‌بختى چاه را\r\nاز عكس ساقى تاب مى آنگه من و دورى ز وى * در آب بيند تا بكى ديوانه روى ماه را\r\nفياض اگر افتاده‌ام خوارم مبين كآزاده‌ام * بر بام گردون مىزند تجريد من خرگاه را \r\n\r\n44 [ بستم ز چارگوشهء عالم نگاه را 
  ]\r\n بستم ز چارگوشهء عالم نگاه را * تا ديدم اين دو گوشهء چشم سياه را\r\nفرقى ميان روز و شب خود نكرده‌ايم * تا فرق كرده‌ايم سفيد و سياه را\r\nپيچيده دود در جگر اى گريه مهلتى * چندانكه از شكنجه برآريم آه را\r\nآن را رواست دعوى اعجاز چون كليم * كز آستين خود بدر آرد گواه را\r\nفياض عمرهاست كه در چشم خونفشان * دارم ذخيره سرمهء اين خاك راه را \r\n\r\n45 [ گر نهان سازم غم عشقت چه سازم ناله ر 
  ] ا\r\n گر نهان سازم غم عشقت چه سازم ناله را * تب اگر پوشيده ماند چون كنم تبخاله را\r\nدست افشاندى ز گلشن ريختى اوراق گل * روى گرداندى ز صحرا داغ كردى لاله را\r\nيك گل از زخم تمنا تازه بر من نشكفد * من به ناخن تازه دارم داغ چندين‌ساله را\r\nوقت آيين‌بندى بازار مژگان ترست * گريه بر دوش آورد از لخت دل پرگاله را « 1 »\r\nشب كه شيون پيچ‌وتابم در نفس افكنده بود * از خراش سينه كردم شانه زلف ناله را\r\nمن هلاك گوشهء چشمى كه پنهان ديدنش * گلهء آهو به دنبال افكند دنباله را\r\nگرد آن عارض ببين فياض دور چتر خط * گر نديدستى به دور خرمن مه هاله را \r\n\r\n46 [ سايهء زلفت به سر شمشاد سازد شانه را 
  ]\r\n سايهء زلفت به سر شمشاد سازد شانه را * سبز در آتش كند اقبال خالت دانه را\r\nمستيم چون بوى گل پنهان نمىماند به كس * من كه بر سر همچو شاخ گل زدم پيمانه را\r\nحال ما از ما چه مىپرسى كه پامال توايم * سيل داند سرگذشتى هست اگر ويرانه را\r\nوضع دنيا گرنه بر انجام باشد غم مدار * خاصه از بهر خرابى ساختند اين خانه را \r\n\r\n\r\n","description":"","footnote":"\r\n( 1 ) - پرگاله ، پركاله ، پاره‌اى از هر چيز .\r\n","page_name":" 146 ","page_number":162},
  {"content":"\r\n\r\n تا به راه افتادم از بيراه شوقم مانده شد * جاده كى زنجير بر پا مىنهد ديوانه را\r\nچارهء غم در محبت تن به غم در دادنست * سوختن آبى بر آتش مىزند پروانه را\r\nعيش دنيا عاقلان را سخت غافل كرده است * از براى خواب پيدا كرده‌اند افسانه را\r\nگم نخواهد گشت در خاك اين گرامى تخم پاك * سبز خواهد كرد دهقان عاقبت اين دانه را\r\nدر ميان كفر و دين بيگانگى فياض چيست * صلح بايد داد باهم كعبه و بتخانه را \r\n\r\n47 [ عشق چو پرده بردَرَد حسن كرشمه‌زاى را 
  ]\r\n عشق چو پرده بردَرَد حسن كرشمه‌زاى را * پر كند از شكوه شه آينهء گداى را\r\nخيز و بيا و جلوه ده قامت جلوه‌زاى را * جام مى كرشمه كن نرگس سرمه‌ساى را\r\nصيد كمند طره‌اى گشته دلم كه تا ابد * حسرت استخوان من طعمه دهد هماى را\r\nنيست ز مهر من عجب گر به دل تو جا كند * گرم كند شراره‌اى در دل سنگ جاى را\r\nعشق تو شعله مىخورد پردهء ناله مىدرد * بر دم تيغ مىبرد شوق برهنه پاى را\r\nهيچ كسى كند به من آنكه بود همه كسم * دشمن خانه مىكند عشق تو آشناى را\r\nپيش رخ تو برگ گل لاف زند ز نازكى * رنگ حيا دهد خدا چهرهء بىحياى را\r\nعشق چه خواهد از هنر پنجهء سعى بىاثر * عقده شود كليد در عقل گره‌گشاى را\r\nروى نكو نمىشود مبتذل از نگاه كس * ديدن جنس قيمتى كم نكند بهاى را\r\nسير نديده مىرود روى تو فياض كنون * بهر نگاه واپسين رخ بنما خداى را \r\n\r\n48 [ مصوِّرگونه از رويت دهد حسن مثالى را 
  ]\r\n مصوِّرگونه از رويت دهد حسن مثالى را * مهندس نسخه ز ابرويت برد شكل هلالى را\r\nاگر پاى نگاهت در ميان نبود كه خواهد كرد * به حسن لم يزل پيوسته عشق لايزالى را\r\nمن از نازى كه با مه داشت ابروى تو مىگفتم * كه به اطاق بلندى مىنهد صاحب كمالى را\r\nرمد مضمون بكرى بود در ديوان هجرانش * نوشتم در بياض چشم خود آن بيت عالى را\r\nمن و خميازه‌پردازى به آغوشى كه شب يادش * كند در پهلوى من خار گلهاى نهالى را « 1 »\r\nچسان فكر برون رفتن كند از بزم او عاشق * كه بر پا دام بيند حلقه‌هاى نقش قالى را\r\nبه ياد طالب آمل چو چشمى تر كنم فياض * به ايران رسم گردانم هواى برشكالى را « 2 » \r\n\r\n49 [ دل به زلفش مىكشد آشفته سامانى مرا 
  ]\r\n دل به زلفش مىكشد آشفته سامانى مرا * مىكند تكليف هندستان پريشانى مرا\r\nرتبهء ليلى چو دادش حسن دانستم كه عشق * همچو مجنون مىكند آخر بيابانى مرا \r\n\r\n\r\n","description":"","footnote":"\r\n( 1 ) - نهالى ، بستر ، تشك .\r\n( 2 ) - برشكال ( هندى ) ، موسم باران هندوستان .\r\n","page_name":" 147 ","page_number":163},
  {"content":"\r\n\r\n شسته‌ام تا دفتر تعليم را آسوده‌ام * هست دانش آفتاب و سايه نادانى مرا\r\nكثرت و خلوت ندانم بس كه مدهوش توام * از وجود غير فارغ كرده حيرانى مرا\r\nدر لباس ابر بهتر مىتوان ديد آفتاب * در نظر پوشيده‌تر كردست عريانى مرا\r\nدشمنى با اهل اسلامم نه كافر دوستيست * ننگ مىآيد عزيزان زين مسلمانى مرا\r\nنه ز طاعت برتوانم خورد و نه از معصيت * هرچه كشتم بار مىآرد پشيمانى مرا\r\nما اسيران غم از يك جيب سر بر كرده‌ايم * كرد طوق فاخته آخر گريبانى مرا\r\nآرزوى وصل پيش و بيم هجران در قفا * از دو جانب مىكند عشقت نگهبانى مرا\r\nدهر اگر باشد زليخا من چو يوسف نيستم * پس چرا بىجرم عصمت كرده زندانى مرا\r\nخودنماييها حجاب چهرهء مقصود بود * صد در دانش گشود اظهار نادانى مرا\r\nخدمت مخدوم اصفاهانىاى فياض كاش * در هواى خود كند چندى صفاهانى مرا \r\n\r\n50 [ بيا ساقىّ و آتش در زن اين زهد ريايى را 
  ]\r\n بيا ساقىّ و آتش در زن اين زهد ريايى را * چو زاهد تا بكى سازم بت خود پارسايى را\r\nبه كاه عشق كوهى برنيايد زور بازو بين * كه چون با ناتوانى مىكند خيبرگشايى را\r\nسبك پروازتر در اوج همت هركه فارغ‌تر * به جاى بال‌وپر دارند مردان بينوايى را\r\nبه لاف دانش از كشف حقايق عقل مىنازد * گلى بر سر بهست از صد گلستان روستايى را\r\nبه استغنا ز مردم دستمزد عشوه مىخواهد * به نام پادشاهى مىكند زاهد گدايى را\r\nنجات عشق در سرگشتگى باشد نمىداند * درين دريا بجز باد مخالف ناخدايى را\r\nبه تن بيجاست نام آدميت كار جان دارد * ز نى آوازه و باشد نفس در رنج‌نايى را\r\nترا گر شيوه غير از بندگى باشد خدا داند * كه بر ذات تو تهمت مىتوان كردن خدايى را\r\nنزاكت چون شكر فياض جوشد از نى كلكم * رسانيدم به جاى نازكى نازك ادايى را \r\n\r\n51 [ جدا از دوستان در مرگ مىبينم رهايى را 
  ]\r\n جدا از دوستان در مرگ مىبينم رهايى را * براندازد خدا بنياد ايام جدايى را\r\nدرين كشور رواج سست عهدى از تو پيدا شد * به نام خويش كردى سكه نقد بىوفايى را\r\nدم سرد غرض‌گويان ز صرصر باج مىگيرد * خدا روشن نگه دارد چراغ آشنايى را\r\nتو چون پامال كردى ليك ترسم تا ابد ماند * ز خونم تهمتى در گردن آن دست حنايى را\r\nبه‌آسانى نيايد شاهد عصمت در آغوشم * دو عالم داده‌ام كابين عروس پارسايى را\r\nبلا باشد بلا شهرت گرت در ديده جا سازند * از آن بر توتيايى برگزيدم خاك‌پايى را\r\nبدين زودى عجب گر وصل او گردد نصيب من * كه من از راه دورى ديده‌ام اين روشنايى را\r\nنمىسازى به من تنها نيايد خود وفا از تو * نگهدار از براى ديگران هم بىوفايى را \r\n\r\n","description":"","footnote":"","page_name":" 148 ","page_number":164},
  {"content":"\r\n\r\n خدا روزى كند فياض چندى صحبت صائب * كه بستانيم از هم داد ايام جدايى را \r\n\r\n52 [ لبريز شكوه شد دل حسرت‌پرست ما 
  ]\r\n لبريز شكوه شد دل حسرت‌پرست ما * كو طرف دامنى كه بيفتد به دست ما\r\nآزار ما روا نبود بيش ازين دگر * رنگ شكسته‌ايم چه حاصل شكست ما\r\nدست دعا براى تو داريم بر سپهر * غير از دعا دگر چه برآيد ز دست ما\r\nامشب كه گوش ناله شنو در طنين نبود * شيون بلند داشت نواهاى پست ما\r\nاميد هست اينكه بيابيم هرچه نيست * اكنون كه سر به نيست برآورده هست ما\r\nبر خويش يافتيم ظفر غير ازين نبود * تيرى كه يافت فيض گشادى ز شست ما\r\nما را بدايتيست پس از منتهاى دهر * شام قيامتست صباح الست ما\r\nاى هوشمند عرض هنر بيش ازين مبر * دانش‌پذير نيست دل لايمست ما\r\nفياض طعن خوارى ما بيش ازين مزن * عزت بود به خاك مذلت نشست ما \r\n\r\n53 [ خاك شد تا در ره او جسم غم پرورد ما 
  ]\r\n خاك شد تا در ره او جسم غم پرورد ما * نازها بر ديدهء افلاك دارد گرد ما\r\nدوستداران را به مرگ خويش راضى كرده‌ايم * عاقبت درمان درد عالمى شد درد ما\r\nيار بىپروا و ياران بىوفا طالع زبون * فرصتى مىخواستى ها دشمن نامرد ما\r\nهركه را ديديم رشك حسرت ما مىبرد * گرم دارد عالمى را بىتو آه سرد ما\r\nقدر كس پنهان نخواهد ماند در ديوان عشق * روى ما را سرخ خواهد كرد رنگ زرد ما\r\nدامنى پرلخت دل رفتيم تا كوى عدم * از گلستان وجود اينست راه آورد ما\r\nمشت خاك ما كجا طعن ملايك مىكشد * شهسوارى همچو عشق آمد برون از گرد ما\r\nجوشن افتادگى داريم و شمشير نياز * گر فلك مردست تاب حملهء ناورد ما\r\nيك جهان گو تيغ بركش ما سپر انداختيم * كس درين ميدان به غير از ما نباشد مرد ما\r\nيك شب از پهلوى ما پهلوى آسايش نديد * بستر آشفتگىپرداز غم گسترد ما\r\nمفت ما فياض ما گر دين و دل درباختيم * نقش بردن راست نام باختن در نرد ما \r\n\r\n54 [ عشق آمده آتش زده در نيك و بد ما 
  ]\r\n عشق آمده آتش زده در نيك و بد ما * اى دامن ارباب ملامت مدد ما\r\nما گلبن نوباوهء عشقيم و نباشد * جز نالهء بلبل گل روى سبد ما\r\nآن عقل پريشان‌شدگانيم كه هر روز * ديوانگى آيد به طواف خرد ما\r\nآن كوكب سعديم كه شايسته نباشد * جز كنگرهء عرش براى رصد ما\r\nجايى كه فنا رتبه فروشست نشيند * بر اطلس نُه چرخ مقدم نمد ما \r\n\r\n","description":"","footnote":"","page_name":" 149 ","page_number":165},
  {"content":"\r\n\r\n آن مست غيوريم كه هر لحظه فروشد * سيلى به بناگوش فلك دست رد ما\r\nآن عاشق درديم كه در عرصهء تقدير * جز بر دل آزرده نباشد حسد ما\r\nدر هشت چمن گلشن فردوس ندارد * يك سرو به رعنايى شمشاد قد ما\r\nدر جور و جفا گرچه صدِ او به يكى نيست * در مهر و وفا ليك يكِ ماست صد ما\r\nبر خوان غم عشق تو مهمان عزيزم * هر لحظه غمى تازه شود نامزد ما\r\nفياض غم از گمرهى دشت جنون نيست * نقش قدم ماست درين ره بلد ما \r\n\r\n55 [ جز داغ سينه گل نكند در بهار ما 
  ]\r\n جز داغ سينه گل نكند در بهار ما * از جوى شعله آب خورد لاله‌زار ما\r\nهر رنگ لاله‌اى كه شكست آفتاب شد * پژمردگى نچيد گلى از بهار ما\r\nدر چارفصل گلبن ما را شكفتگيست * گل بسته است عقد اخوت به خار ما\r\nما صاف‌طينتان به جهان صلح كرده‌ايم * آيينه تيرگى نكشد از غبار ما\r\nما را به خاك تيره برابر نمود عشق * اين بود در جهان سبب اعتبار ما\r\nهرچند لاغريم و ليكن ز روز و شب * تازد دواسبه دور فلك در شكار ما « 1 »\r\nفياض گرچه طرز سخن تازه بود ليك * اين طرز تازه‌تر شده در روزگار ما \r\n\r\n56 [ گفته‌اى بيدار بايد عاشق ديدار ما 
  ]\r\n گفته‌اى بيدار بايد عاشق ديدار ما * پاس اين حرف تو دارد ديدهء بيدار ما\r\nرتبهء افتادگى را خوش به بالا برده‌ايم * سايه بر بالاى خود مىافكند ديوار ما\r\nدوستان مرهم‌گذار و دشمنان الماس‌ريز * كس نمىداند علاج سينهء افگار ما\r\nچون نسيمى كز چمن برگ گلى آرد برون * ناله لخت دل برون مىآرد از گلزار ما\r\nهريك از پود نفس در دست تار ناله‌ايست * ديگر اى حسرت چه مىخواهى ز جان زار ما\r\nزهد زاهد شعبه‌اى از دودمان كفر ماست * خويشى نزديك دارد سبحه با زنّار ما\r\nگرچه در آلوده‌دامانى مثل گشتيم ليك * آب حسرت مىرود در جوى استغفار ما\r\nتا كدامين فتنه بازش بر سر ناز آورد * بوى خون مىآيد امروز از در و ديوار ما\r\nما ز اوج آسمان بر آستان افتاده‌ايم * از مروت نيست فياض اين قدر آزار ما \r\n\r\n57 [ كرد جا داغ جنون باز ز نو بر سر ما 
  ]\r\n كرد جا داغ جنون باز ز نو بر سر ما * سايه افكند دگر بر سر ما اختر ما\r\nما فلك سوختگان عيش و طرب نشناسيم * عيش ماتم شود آيد چو سوى كشور ما \r\n\r\n\r\n","description":"","footnote":"\r\n( 1 ) - روز و شب را به دو اسب تشبيه كرده است كه فلك با اين دو اسب به او مىتازد .\r\n","page_name":" 150 ","page_number":166},
  {"content":"\r\n\r\n قدر ما سوختگان كم نشود بعد هلاك * ديده روشن كند آيينه ز خاكستر ما\r\nتيره‌روزيم ولى عشق چو پرتو فكند * جامه چون خلعت فانوس شود در بر ما\r\nپهلوى راحت ما را نبود آرامى * همچو جوهر مگر از تيغ كنى بستر ما\r\nسايهء بال هما درد سر آرد چون موى * داغ عشق تو اگر سايه كند بر سر ما\r\nزردى چهرهء ما قدر پر كاهش نيست * سيلى عشق مگر سكه زند بر زر ما\r\nاز غنا نيست كه ما ناز بر افلاك كنيم * اطلس چرخ برين تنگ بود در بر ما\r\nصبح ما از افق شيشه چو طالع گردد * در نظر جلوهء خورشيد كند ساغر ما\r\nرند و تردامن و مستيم و تو زاهد فياض * ما دماغ تو نداريم برو از سرما \r\n\r\n58 [ تدبير ماست در گرو عقل پير ما 
  ]\r\n تدبير ماست در گرو عقل پير ما * معلوم تا كجا برسد زور تير ما\r\nبرهان ز معرفت نگشايد در صواب * نقش خطا زند همه كلك دبير ما\r\nدر ملك دل تغلب ديوان ز حد گذشت * بد مىكند كفايت ما را وزير ما\r\nما دست دل به دامن زلف بتان زديم * باشد به روز حشر همين دستگير ما\r\nفياض غم مخور كه دمادم رسد به گوش * بانگ بشارت از لب لعل بشير ما \r\n\r\n59 [ اى غايب از نظر كه تويى مست ناز ما 
  ]\r\n اى غايب از نظر كه تويى مست ناز ما * بادا فداى ناز تو عمر نياز ما\r\nيعقوب چشم بسته شكايت كند ز هجر * آخر ببين چه مىكشد اين چشم بازِ ما\r\nدردا كه روز عمر به آخر رسيد و باز * آخر نمىشود غم دور و دراز ما\r\nيك ذره در دل تو سرايت نمىكند * اين نالهء نفس‌گسلِ دل‌گداز ما\r\nبا آنكه نازنين جهانى و بىنياز * غير از تو كس نمىكشد اى دست ناز ما\r\nما را زبان شكوه ز بيداد هجر نيست * داند نيازمندى ما بىنياز ما\r\nما را زبان ديگر و تقرير ديگرست * فياض آشنا نشود كس به راز ما \r\n\r\n60 [ نايد بدر از سينه ز تنگى نفس ما 
  ]\r\n نايد بدر از سينه ز تنگى نفس ما * اى ناله بيا دود برآر از قفس ما\r\nاميد كه سر در پى اين قافله دارد * كز ناله خراشيده گلوى جرس ما\r\nبگذشت چو برق از سرما تيغ تو اى واى * كاين شعله نگنجيد در آغوش خس ما\r\nاز دولت ديدار تو محروم بماند * در خلد اگر روزه گشايد هوس ما\r\nهرچند ضعيفيم ولى از مدد عشق * در جلوه ز سيمرغ نماند مگس ما\r\nجان پيشكش تست به شرطى كه دم نزع * بر روى تو باشد نگه بازپس ما \r\n\r\n","description":"","footnote":"","page_name":" 151 ","page_number":167},
  {"content":"\r\n\r\n فياض كه در قافله برهم‌زن هوشست ؟ * كامشب همه مستانه سرايد جرس ما \r\n\r\n61 [ بى جا نبود سعى بتان در هلاك ما 
  ]\r\n بى جا نبود سعى بتان در هلاك ما * خورشيد گرده مىكند از خاك پاك ما « 1 »\r\nاى تيغ يار حسرت عاشق به خون تپيد * دامان تست و دست اميد هلاك ما\r\nدر انتظار شور قيامت نشسته‌ايم * بارى بامتحان گذرى كن به خاك ما\r\nهرگز بهار مشرب ما را خزان نبود * بدمستى افكند به زمين برگ تاك ما\r\nبا هاىهاى گريه برابر نشسته است * آواز خندهء جگر چاك‌چاك ما\r\nبىدردى زمانه به خود بسته‌ايم و باز * خون گريه مىكند نفس خنده ناك ما\r\nتا بوده‌ايم رند و سرافراز بوده‌ايم * از كس نبوده است چو فياض باك ما \r\n\r\n62 [ آيينهء هر لاله‌عذارست دل ما 
  ]\r\n آيينهء هر لاله‌عذارست دل ما * خوش در بدر از جلوهء يارست دل ما\r\nيكرنگى صد رنگ مخالف چه بلاييست * هرجا صنمى آينه دارست دل ما\r\nدايم به اميدى كه كمين كرده تو باشى * هرجا كه بود دام شكارست دل ما\r\nگر عشق نباشد كه كند تربيت حسن * هرجا كه تويى باغ و بهارست دل ما\r\nبرخاستى از خواب تماشاى صفايى * در عهد رخت آينه‌زارست دل ما\r\nگر جاى غم و درد درين خانه نباشد * فياض دگر بهر چه كارست دل ما \r\n\r\n63 [ پُرست ياد تو در كنج ديده و دل ما 
  ]\r\n پُرست ياد تو در كنج ديده و دل ما * حشم‌نشين خيال تو شد منازل ما\r\nدلى ز حلقهء زلف تو تنگ‌تر داريم * نكرد ناخن تدبير ياد مشكل ما\r\nز تن‌پرستى خويشيم زير دست فلك * به خون تپيدهء جسمست جان بسمل ما\r\nز گوشه‌گيرى ما ترك جستجو نكنى * كه دست‌پرور گردابهاست ساحل ما\r\nهنوز خامى دانش در آتشش دارد * جنون ز عقل نفهميده است عاقل ما\r\nترا زبان خوش از ياد مىبرد هيهات * هنوز كاش ندانى كه چيست در دل ما\r\nدر آن مقام كه ماييم آرزو نرسد * نداده‌اند ره انديشه را به منزل ما\r\nنه جرم اوست كه از ما فراغتى دارد * به فكر خويش نيفتاده است غافل ما\r\nشنيده‌ايم كه در فكر خون‌بهاست هنوز * هنوز چشم نماليده است قاتل ما\r\nز جوى صبر و سكون آب كشت خود داديم * بقاى عمر خضر كى رسد به حاصل ما \r\n\r\n\r\n","description":"","footnote":"\r\n( 1 ) - گرده كردن ، گرده برداشتن ، طراحى ، نوعى نقش‌بردارى با خاك و خاكه .\r\n","page_name":" 152 ","page_number":168},
  {"content":"\r\n\r\n جز آنكه خود دلش از كف به عشوه‌اى بردى * تو و خداى دگر چيست جرم بيدل ما\r\nاگرچه در رهش انديشه باطلست وليك * درست مىرود انديشه‌هاى باطل ما\r\nبه غير دوست كه در جان دوانده ريشهء مهر * زديم هرچه دگر رُسته بود از گِل ما\r\nكسى كه لب به شكر خنده مىگزيد مدام * چه خو گرفت به ابرامهاى سائل ما\r\nز گفتگوى پريشان ما جهان پر شد * بسست هر دل ديوانه را سلاسل ما\r\nبدين‌وسيله كه ميرزا سعيد ما تنهاست * چه خوب كرد كه فياض رفت از دل ما \r\n\r\n64 [ آتش چكد چو آب ز طرز بيان ما 
  ]\r\n آتش چكد چو آب ز طرز بيان ما * گويى كه شعله‌ايست زبان در دهان ما\r\nاز عكس چهره هر دو قدم در ديار عشق * طرح بهار ريخته رنگ خزان ما\r\nامشب كه داشتيم حديث رخت نبود * دلسوزتر ز شمع كسى هم‌زبان ما\r\nچون خامهء شكسته‌نويسان به وصف زلف * حرف درست سر نزند از زبان ما\r\nفياض كس ز ضعف به ما ره نمىبرد * گاهى ز ناله پرس چو خواهى نشان ما \r\n\r\n65 [ مشق شوخى مىكند طفلى به قصد جان ما 
  ]\r\n مشق شوخى مىكند طفلى به قصد جان ما * باده‌اى در غوره دارد ساقى دوران ما\r\nشوخى حسن ترا نازم كه در هجران و وصل * جلوه از هم نگسلد در ديدهء حيران ما\r\nگرچه ما خون مىخوريم اما ز گردون ايمنيم * عشق باشد هم بلا و هم بلاگردان ما\r\nدر برون آسمان بهتر كه جايى خوش كنيم * شورش سيل فنا ره كرده در ايوان ما\r\nما ز دلگيرى چه مىكرديم در دير وجود * گر عدم را ره نمىدادند در بنيان ما\r\nعمرها شد تا رگ خواهش گشوديم و هنوز * خون حسرتهاى فاسد جوشد از شريان ما\r\nما قباى هستى خود واژگون پوشيده‌ايم * ابره‌اش مضمون ما و آستر عنوان ما\r\nيوسف كنعان عقليم و زليخا نفس شوم * چاه ما دنيا و ابناى زمان اخوان ما\r\nنوبت پرسش نمىافتد به دست هيچ‌كس * در قيامت داور ما گر كند ديوان ما\r\nزين خجالتها كه ما را از گناهان حاصلست * زهد زاهد را نيارد در نظر عصيان ما\r\nعهد ما از بىوفايىها نگردد رخنه دار * كرده با ايمان ما هم‌طينتى پيمان ما\r\nوه كه ما چشم قبول از عشق داريم و هنوز * بر نكرد از خام‌سوزى رنگ كفر ايمان ما\r\nغرق نافرمانييم و طرفه‌تر اين كز كرم * مىبرد فرمانرواى ما همان فرمان ما\r\nهست خط تيره‌رو در مصحف روى بتان * در بيان تيره‌روزى آيه‌اى درشان ما\r\nما كجا و همت آزردن كس از كجا * همسرى با آسمان كى گنجد اندر شأن ما \r\n\r\n","description":"","footnote":"","page_name":" 153 ","page_number":169},
  {"content":"\r\n\r\n تا بكى فياض بر ما ظلم و بيداد فراق * گو رعيت‌پرورى بهتر كند سلطان ما \r\n\r\n66 [ اى تشنه تيغ ابروى نازت به خون ما 
  ]\r\n اى تشنه تيغ ابروى نازت به خون ما * خط خوش تو سرخط مشق جنون ما\r\nهرگز نبود كوكب ما اين‌چنين سياه * زلفت فكنده سايه به بخت زبون ما\r\nگلگون ز باده نيست ترا چشم فتنه‌ساز * آلوده است دامن نازش به خون ما\r\nيكرو و يكدليم به هركس چو آينه * بيرون نمايد آنچه بود در درون ما\r\nفياض شكر بخت سيه را چسان كنم * شد عاقبت به زلف بتان رهنمون ما \r\n\r\n67 [ گر مستيى ز لعل بتان مىكنيم ما 
  ]\r\n گر مستيى ز لعل بتان مىكنيم ما * در مستى شراب نهان مىكنيم ما\r\nرسواترست نالهء لب‌بستگان ز بيم * ما را خمش مكن كه فغان مىكنيم ما\r\nطفل سرشك بر مژه فرياد مىكند * ورنه ز شكوه تيغ زبان مىكنيم ما\r\nاز يك نگاهِ لطف به تاراج رفته‌ايم * سودى كه مىكنيم زيان مىكنيم ما\r\nهر دم ز موج نالهء گم‌گشته در سراغ * غم‌نامه‌ها به دوست روان مىكنيم ما\r\nهرگز خلاف عجز و تنزل نكرده‌ايم * كارى كه مىكنيم همان مىكنيم ما\r\nفياض مىشويم هلاك جفاى دوست * آخر وفاى خويش عيان مىكنيم ما \r\n\r\n68 [ بس كه افسردگى از هجر تو شد پيشهء ما 
  ]\r\n بس كه افسردگى از هجر تو شد پيشهء ما * كان ياقوت بود بىتو رگ و ريشهء ما\r\nتا نباشد به نظر چهرهء افروخته‌اى * خون معنى نزند جوش در انديشهء ما\r\nنتوان برد به هر كاوشى از جا ما را * رگ تعليم كه در سنگ بود ريشهء ما\r\nپى ما گير و دليرانه درآ در صف عشق * روبه وهمِ ترا شير كند بيشهء ما\r\nبا همه ساده‌دلى غم چو امانت سپرد * پرده بر رنگ رخ مىندرد شيشهء ما\r\nرگ لعلى نتوان يافت درين كان فياض * هم ز خون سر ما سرخ بود تيشهء ما \r\n\r\n69 [ كارگر نيست به غم تيشهء انديشهء ما 
  ]\r\n كارگر نيست به غم تيشهء انديشهء ما * خورد اى كاش همان بر سر ما تيشهء ما\r\nنخل ما بار ترقى ندهد پندارى * كه به فولاد فرورفته رگ و ريشهء ما\r\nچه عجب گر چو كتان ماه فروريخت ز هم * دم ز مهتاب زند برق دم تيشهء ما\r\nدل من جمع نخواهد كه شود با دل تو * ترسم اى دوست كه بر سنگ خورد شيشهء ما\r\nنيستى مرد سبك جملگى ما فياض * پنجه بر سنگ زند شير تو در بيشهء ما \r\n\r\n","description":"","footnote":"","page_name":" 154 ","page_number":170},
  {"content":"\r\n\r\n\r\n70 [ غصه را دل نگشايد بجز از سينهء ما 
  ]\r\n غصه را دل نگشايد بجز از سينهء ما * تيرگى روى نبيند جز از آيينهء ما\r\nتا ابد داغ جنون ترك سر ما نكند * تا غم عشق تو راضى شود از سينهء ما\r\nدر غم اينكه شبى با تو به روز آورديم * چرخ را تا ابد از دل نرود كينهء ما\r\nوصل خوبست كه در خورد تمنّا باشد * به نگاهى چه كند حسرت ديرنيهء ما\r\nهفتهء ما همه شنبه بود از دولت عشق * رسم تعطيل سَبَق نيست در آدينهء ما\r\nدر حسابست فلك بخت ز ما مىترسد * جا برو تنگ كند خرقهء پشمينهء ما\r\nگر شود وصل ابد نامزد ما فياض * نشود محو تلافى غم دوشينهء ما \r\n\r\n71 [ وصل شد باعث جدايى ما 
  ]\r\n وصل شد باعث جدايى ما * خصم ما گشت آشنايى ما\r\nگرد ما هم به دامنى نرسيد * چه رسا بود نارسايى ما\r\nدل نهاد شكستگى شده‌ايم * چه گران بود موميايى ما\r\nاينكه ما را به هيچ‌كس نخريد * چه عيان شد گرانبهايى ما\r\nدوست را كرده‌ايم دشمن خويش * سخت واباخت كيميايى ما\r\nدر چمن بال بسته‌تر گشتيم * دام خنديد بر رهايى ما\r\nسخت كاريست مبتذل گشتن * مفت ما بود ناروايى ما\r\nما كه اميد گم شدن داريم * كى كند خضر رهنمايى ما\r\nغم به ما خوش نياز پاشى كرد * تازگى داشت دلربايى ما\r\nهرچه هم داشتيم باخته‌ايم * مايه برداشت بينوايى ما\r\nوصل ما دل نكرد خوش فياض * دل مگر خوش كند جدايى ما \r\n\r\n72 [ ز روح باده صدره گرچه شد خالى تن مينا 
  ]\r\n ز روح باده صدره گرچه شد خالى تن مينا * ولى دست هوس كوته نشد از دامن مينا\r\nچرا دود از دماغ مىپرستان بر نمىآرد * كه برق باده آتش مىزند در خرمن مينا\r\nنواى نى غلط زن امشب اى مطرب كه مستان را * چراغ باده پنهانست زير دامن مينا\r\nندارد بلبلان ! گر پاى نسبت در ميان آيد * قباى غنچه اندام ته پيراهن مينا\r\nبهار مىپرستان شد نسيم لطف ساقى كو * گل صد نشئه را در غنچه دارد گلشن مينا\r\nاز آن مى از گلوى شيشه بالاتر نمىآيد * كه ماند جاى خون توبه‌اى در گردن مينا\r\nبه بزم باده فياض اين ادا جا كرده در طبعم * كه ساغر گوش مىگردد به وقت گفتن مينا \r\n\r\n","description":"","footnote":"","page_name":" 155 ","page_number":171},
  {"content":"\r\n\r\n\r\n73 [ الهى فيض مشرب ده كه دلگيرم ز مذهبها 
  ]\r\n الهى فيض مشرب ده كه دلگيرم ز مذهبها * نمىدانم چه مىخوانند اين طفلان به مكتبها\r\nمشقتهاى راه آمد براى راحت منزل * اگر مقصد تويى پس مختلف از چيست مذهبها\r\nسراب از دورى دريا به مردم آب بنمايد * تو اى خورشيد رخ بنما كه گم گردند كوكبها\r\nفقيهان را نمىدانم حكيمان هرزه مىگويند * بيا و پرده يكسو كن كه گردد كشف مطلبها\r\nتو گر مقصد نباشى علمها را حيف از دانش * تو گر مطلب نباشى حرفها را واى بر لبها\r\nهمان ناسفته بهتر گوهر درياى حيرانى * بيا تا بشكنيم اى هوشمندان جمله مِثقبها « 1 »\r\nز تدبير خرد كارى نيايد درد مىبايد * چراغى همچو داغ دل نمىسوزد درين شبها\r\nچو من از دانش آزادم چه اشراقى چه مشّايى * چو من ديوانه افتادم چه مذهبها چه مشربها\r\nمرا هر عضو در هجران او سوز دگر دارد * نمىسازند با درمان كس فرياد ازين تبها\r\nبه نام او پرى دارند در دام نفس مردم * به ياد او هما در آشيان دارند قالبها\r\nبه دامن مىبرد فياض اثر امشب ز بالينم * نمىدانم به تلقين كه دارد ورد يا ربها \r\n\r\n74 [ بر وضع افلاك اى پسر كم تكيه كن بر كارها 
  ]\r\n بر وضع افلاك اى پسر كم تكيه كن بر كارها * در راه سيلاب فنا سستند اين ديوارها\r\nبار تعلق پرگران جان بلاكش ناتوان * بر دوش تا كى چون خران خواهى كشيد اين بارها\r\nشد نقد عمر از كف روان سودى نه پيدا در ميان * يوسف نيارد كاروان هر دم درين بازارها\r\nبر كشت اعمال اى پسر آبى ده از مژگان تر * باشد كه روزى بىخبر گل بردمد زين خارها\r\nچرخ و عناصر اى نكو ديريست بىبن تو به تو * بر فرق ما آخر فرومىآيد اين ديوارها\r\nاين برجهاى آسمان هريك چو كشتى پاره‌دان * وين انجم و اين اختران بر وى زده مسمارها\r\nشرعست و دين دارالشفا اينجا طبيبان انبيا * علم و عمل در وى دوا اين عقل و جان بيمارها\r\nدنيا چو دارى در نظر عقبى به عكس آن نگر * ادبارها اقبالها اقبالها ادبارها\r\nفياض آن ماه نهان رخساره بنموده عيان * گر خود نبودى در ميان اين پردهء پندارها \r\n\r\n75 [ تا تو افكندى به دولت سايه بر گلزارها 
  ]\r\n تا تو افكندى به دولت سايه بر گلزارها * بلبلان را در ترنّم سوده شد منقارها\r\nمن چو بلبل نغمه‌سنج گلشن كويى كه هست * آفتاب آنجا گل خار سر ديوارها\r\nنقد جان بر كف چه مىكردند دلّالان مصر * يوسفم را كس نمىآرد درين بازارها\r\nدشت بىآبست و شب كوتاه و ره دور و دراز * زود بربنديد اى جمازه داران بارها \r\n\r\n\r\n","description":"","footnote":"\r\n( 1 ) - مثقب ، مته .\r\n","page_name":" 156 ","page_number":172},
  {"content":"\r\n\r\n در گلستان سر ميدان عشق آى و ببين * همچو گل خندان سر منصوريان بر دارها\r\nگو دماغ خود مسوز اينجا مسيحا در علاج * با دواى كس نمىسازند اين بيمارها\r\nعشق را گويند مردم كار بيكارى بود * عشق چون كارى بود بيكاريست اين كارها\r\nزاهدان را امشب از تر خنده‌هاى « 1 » انفعال * سبز شد مسواكها در گوشهء دستارها « 2 »\r\nعشق را فياض در ادبارها اقبالهاست * آه ازين اقبالها و داد ازين ادبارها \r\n\r\n76 [ نفى قيل و قال كم كن اى كه خواهى حالها 
  ]\r\n نفى قيل و قال كم كن اى كه خواهى حالها * حالها مغزست و به روى پرده قيل و قالها\r\nگلبن برهان بهار طرفه‌اى دارد به پيش * باش تا گلها دمد از خار استدلالها\r\nتا جمال خويش بينى دل زهر نقشى بشوى * پرده‌هاى چهرهء آيينه شد تمثالها\r\nنامهء اعمال را حرف معاصى زينتست * بر عذار نيكوان خوش مىنمايد خالها\r\nعشق يك حرفست و معنى كاروان در كاروان * زَهرهء تفصيلها شد آب ازين اجمالها\r\nحرف ما كج‌مج‌زبانان عشق مىداند كه چيست * همچو مادر كس نمىداند زبان لالها\r\nدرهم ماه است حاصل در كف و دينار مهر * عمرها شد خاك مىبيزيم ازين غربالها\r\nهر دو عالم را به جاى دست برهم مىزنيم * وقت پروازست مىبايد به هم زد بالها\r\nلحظه‌اى تا وصل او فياض گردد قسمتم * صرف اين يك لحظه سازم ماهها و سالها \r\n\r\n77 [ الا يا ايّها السّاقى ادر كاساً و ناولها 
  ]\r\n الا يا ايّها السّاقى ادر كاساً و ناولها * كه اقبال تو آسان كرد بر ما حل مشكلها\r\nالا اى كعبهء مقصود رخ بنما كه عمرى ما * درين وادى به اميد تو پيموديم منزلها\r\nره گم‌كرده چون يابم كزين جمازّه‌آرايان * به گوشم مختلف مىآيد آواز زلازلها\r\nمگر تقدير شد يا رب كه كشتيهاى مشتاقان * كزين گردابها هرگز نبيند روى ساحلها\r\nره پست و بلندى دارد اين وادى خبر دارم * سبك بنديد اى جمازه داران بار محملها\r\nچنان افتاده بار و خر گران‌باران دانش را * كه تا روز جزا بيرون نمىآيند ازين گلها\r\nبه پاى جسم نتوان رفت ره فياض امدادى * كه بار از دوش برداريم و بربنديم بر دلها \r\n\r\n78 [ كجا شد آن نمك‌پاشى به زخم هم‌زبانيها 
  ]\r\n كجا شد آن نمك‌پاشى به زخم هم‌زبانيها * نهان در هر نگه صد لطف و ظاهر سرگرانيها\r\nكنون گر صد ادا از غير مىبينى نمىفهمى * چه شد آن خورده‌بينىهاى ناز و نكته‌دانيها \r\n\r\n\r\n","description":"","footnote":"\r\n( 1 ) - ترخنده ، طعنه و طنز .\r\n( 2 ) - مسواك در گوشهء دستار سبز شدن ، مسواك بر سر دستار زدن ، نشانهء تظاهر به زهد و تقوى .\r\n","page_name":" 157 ","page_number":173},
  {"content":"\r\n\r\n به جادويى خراج بابل از هاروت مىگيرم * و ليكن در نمىگيرد درو جادوزبانيها\r\nاگر كوتاه شد دست من از دامان فتراكش * ولى دارم از آن ترك شكارافكن نشانيها\r\nعصاى آه گاهى دستگيرى مىكند فياض * و گرنه برنمىخيزم ز جا از ناتوانيها \r\n\r\n79 [ به گلستان چو روى گل شود از روى تو آب 
  ]\r\n به گلستان چو روى گل شود از روى تو آب * برفروزى چو رخ آتش شود از خوى تو آب\r\nتو به اين مايه حيا باز مكن جيب مباد * كه ز نامحرمىِ باد شود بوى تو آب\r\nبر لب جو مخرام اى بت رعنا ترسم * كه بدزدد روش از قامت دلجوى تو آب\r\nدر كفت آينه نبود كه پى شيشهء دل * سنگ برداشتى و شد به كف از خوى تو آب\r\nبس كه در كشتن فياض شدى گرم شتاب * شده شمشير ز بيم تو به پهلوى تو آب \r\n\r\n80 [ بنشين كه بىرخ تو ندارم قرار و تاب 
  ]\r\n بنشين كه بىرخ تو ندارم قرار و تاب * عمر عزيز من چه به رفتن كند شتاب\r\nصد نكته در تو هست كه در آفتاب نيست * حسن تو احتياج ندارد به آب و تاب\r\nمعشوق اگر نجيب بود حسن شرط نيست * رنگ شكسته كم نكند قدر آفتاب\r\nاز بس خجل شود ز نسيم تو دور نيست * گر در دماغ غنچه شود بوى گل گلاب\r\nترسم ز چشم فتنه گزندى به او رسد * زلفت فكنده است كتانى به ماهتاب\r\nترسم كه رنگ بر رخ تو شرم بشكند * طفل نگاه خيره و روى تو بىنقاب\r\nفياض بر رخش نظرى چون كنم ز دور * صد غوطه مىخورد نگهم در خوى حجاب \r\n\r\n81 [ عُجب در مستى ندارد هيچ فرقى با شراب 
  ]\r\n عُجب در مستى ندارد هيچ فرقى با شراب * من نمىدانم چرا بدنام شد تنها شراب\r\nرندى و چندين رعونت شيخى و صد گونه عجب * چون شود هشيار كس اينجا شراب آنجا شراب\r\nبيخودى جاويد بايد عمر دنيا كوتهست * من نمىنوشم از آن در نشئهء دنيا شراب\r\nنيست در دلبستگيها نشئه‌اى در باده هم * هست در وارستگى دنيا و ما فيها شراب\r\nچارهء لغزيدنِ اين ره عصاى بيخوديست * هركجا افتم ز دست عقل گويم يا شراب \r\n\r\n82 [ همين نه مرهم دلهاى خسته است شراب 
  ]\r\n همين نه مرهم دلهاى خسته است شراب * كه موميايى رنگ شكسته است شراب\r\nگل شكفتگى از جام باده سيرابست * كليدِ فتحِ درِ عيشِ بسته است شراب\r\nطلسم توبهء ما را كه زاهدان بستند * به يك تبسم ساغر شكسته است شراب\r\nبه صد فسون ز دلم مهر باده نتوان برد * چو حرف راست به طبعم نشسته است شراب \r\n\r\n","description":"","footnote":"","page_name":" 158 ","page_number":174},
  {"content":"\r\n\r\n تو خواه خبث « 1 » زن و خواه مدح كن فياض * ز قيد ما و تو عمريست رسته است شراب \r\n\r\n83 [ دلم از غصه رنجورست امشب 
  ]\r\n دلم از غصه رنجورست امشب * ز تن آسايشم دورست امشب\r\nبخواهد آهم از گردون گذشتن * كمان ناله پرزورست امشب\r\nبه چشم ماه ميل سرمهء آه * كنم چندانكه مقدورست امشب\r\nز آغوش خيالم چشم بد دور * كه آسايشگه حورست امشب\r\nتو اى ناصح دماغ خود مرنجان * شكيبايى ز من دورست امشب\r\nجهان تنگست بر من چون دل مور * مرا گويى شب گورست امشب\r\nدو عالم تيره شد فياض گويى * چراغ ماه بىنورست امشب \r\n\r\n84 [ بىلبت ساغر مى آه ندارد امشب 
  ]\r\n بىلبت ساغر مى آه ندارد امشب * شمع در مجلس ما تاب ندارد امشب\r\nدل ندانم كه دگر در چه خيالست كه باز * اشك در ديدهء ما خواب ندارد امشب\r\nموج طوفان بلد « 2 » و وعدهء ساحل نزديك * كشتيم لنگر گرداب ندارد امشب\r\nشمع روى كه برافروخته يا رب كه فلك * رنگ بر چهرهء مهتاب ندارد امشب\r\nاز سر شكم نه همين پنجهء مژگان جگريست « 3 » * اين حنا ، كيست كه در آب ندارد امشب ؟\r\nتيرت از پهلوى ما پاى كشيدست كه دل * تكيه بر بستر سنجاب ندارد امشب\r\nخبرى هست كه اشكم نه چو هر شب فياض * پنجه در پنجهء سيماب ندارد امشب \r\n\r\n85 [ نگه نكرده گذشتى ز من به ناز امشب 
  ]\r\n نگه نكرده گذشتى ز من به ناز امشب * شدم ز ناز تو شرمندهء نياز امشب\r\nچو ديد در كف پاى تو جانفشانى من * زبان شمع به پروانه شد دراز امشب\r\nبه دل فزوده گره بر گره نمىدانم * كه مىكند گره از زلف يار باز امشب\r\nز بس به روى تو بزم از چراغ مستغنيست * فتاده شمع ز شرم تو در گداز امشب\r\nچه روى داده ندانم كه نگسلد فياض * ز تار نالهء زارم نواى ساز امشب \r\n\r\n86 [ گر برين قامت فزايد جلوه‌اى آن دل‌فريب 
  ]\r\n گر برين قامت فزايد جلوه‌اى آن دل‌فريب * بر سر بازار محشر وعدهء ما و شكيب\r\nمن كيم مرغى كه بهر نغمه در بندش كنند * از پريدن نااميد از سر بريدن بىنصيب \r\n\r\n\r\n","description":"","footnote":"\r\n( 1 ) - خبث زدن ، مذمت كردن ، خبث كردن .\r\n( 2 ) - بلد ، راهنما .\r\n( 3 ) - جگرى ، خونين .\r\n","page_name":" 159 ","page_number":175},
  {"content":"\r\n\r\n هر كه را درديست از دست طبيب آمد علاج * وَاىِ بيمارى كه چون من هست دردش از طبيب\r\nاز قضا بخت سيه هرگز نمىكردم قبول * گر ندادى آشناييهاى آن زلفم فريب\r\nمىتوانى در سخن فياض داد جلوه داد * زانكه لفظ آشنا دارى و معنى غريب \r\n\r\n87 [ زلف را با تيره‌بختى شد رخ جانان نصيب 
  ]\r\n زلف را با تيره‌بختى شد رخ جانان نصيب * پرعجب نبود كه كافر را شود ايمان نصيب\r\nبر در دارالشفاى يأس رو تا بنگرى * داغ را مرهم دچار و درد را درمان نصيب\r\nشكر طالع ما چه مىكرديم در گلزار وصل * زخم دل را هم نمىشد گر لب خندان نصيب\r\nدامن از لخت دل ناشاد پردازم بسست * غنچه را گو باش برگ عيش در دامان نصيب\r\nطالع نيكو برند و بخت ناسازت دهند * در سر كوى محبت كرده‌اند ارزان نصيب\r\nگوى دولت برد هركس ترك ننگ و نام كرد * تا قيامت شد سر منصور را سامان نصيب\r\nكوه‌كن جان كند و شيرين قسمت پرويز شد * سعى بيهوده‌ست در تحصيل روزى جان نصيب\r\nبازم از خاك درى فياض چشم سرمه‌ايست * گر به تكليفم كشاند سوى اصفاهان نصيب \r\n\r\n88 [ غنچه را از حسرت لعل تو دل در بر بسوخت 
  ]\r\n غنچه را از حسرت لعل تو دل در بر بسوخت * رشك ياقوت لبت خون در رگ گوهر بسوخت\r\nحسرت بزم تو خورشيد فلك را داغ كرد * پرتو شمع تو اين پروانه را هم پر بسوخت\r\nبس كه با ياد لبت لبهاى خود را مىمكيد * آب حسرت در دهان چشمهء كوثر بسوخت\r\nيا رب اين آتش كه بر ما زد ؟ كه بعد از سوختن * گرمى خاكستر ما پهلوى اخگر بسوخت\r\nداشت چشم آيينهء خورشيد بر خاكسترم * غيرت عشق تو زانم مشت خاكستر بسوخت\r\nدر ته پيراهن خاكستر خود داشتيم * آن‌قدر آتش كه دل تا دامن محشر بسوخت\r\nشب كه بىفياض در بزم تو ساغر مىزدم * شيشه از تب‌خالهء حسرت لب ساغر بسوخت \r\n\r\n89 [ امشب ز فرقت تو دلم چون چراغ سوخت 
  ]\r\n امشب ز فرقت تو دلم چون چراغ سوخت * در خون نشست گريه ازين درد و داغ سوخت\r\nجام و سبو ز هجر رخت دل شكسته‌اند * چون داغ لاله در كف ساقى اياغ سوخت\r\nمحض از براى خاطر پروانه‌ها به بزم * شب تا صباح شمع نشست و دماغ سوخت\r\nاز شرم قطره‌هاى عرق بر عذار تو * شبنم چو خال بر رخ گلهاى باغ سوخت\r\nفياض عاشقى تو و ما داغ بىغمى * خواهد ترا محبت و ما را فراغ سوخت \r\n\r\n90 [ اگرچه شعلهء حسنت تمام عالم سوخت 
  ]\r\n اگرچه شعلهء حسنت تمام عالم سوخت * به مهربانى من در جهان كسى كم سوخت\r\nبه نسبت تو چنان ذوق سوختن عامست * كه در كنار گل و لاله طفل شبنم سوخت \r\n\r\n","description":"","footnote":"","page_name":" 160 ","page_number":176},
  {"content":"\r\n\r\n دمى كه آتش بيداد او زبانه كشيد * چه نكته بود كه بيگانه جَست و محرم سوخت\r\nبذوق سودهء الماس كرد زخم مرا * تبسمى كه در انديشه ياد مرهم سوخت\r\nبه نيم قطره كه در كار مشت گل كردند * چه آتشست كه تا آب و خاك آدم سوخت\r\nفغان كه عاشق از اهل هوس نشد ممتاز * كه عشوهء تو بد و نيك جمله درهم سوخت\r\nهواى وصل تو در جانم آتشى افكند * كه گريه‌ام نم خونين و ناله‌ام دم سوخت\r\nاگر ز سختى هجران نسوختم سهلست * به يك ملايمت روز وصل خواهم سوخت\r\nنمانده بود كس از اهل درد جز فياض * چنان ز طيش برافروختى كه او هم سوخت \r\n\r\n91 [ جلوهء قد تو از چاك دل ما پيداست 
  ]\r\n جلوهء قد تو از چاك دل ما پيداست * اين شكافيست كه تا عالم بالا پيداست\r\nگرچه از ناز ز هر ديده نهان مىگردى * عكس روى تو در آيينهء دلها پيداست\r\nحسن ليلى مگر از پرده برآمد كه دگر * پى ديوانگى از دامن صحرا پيداست\r\nكشتى ما كه سلامت‌رويش در خطرست * عاقبت‌خيريَش از سوزش دلها پيداست\r\nچشم حيران خبر از جلوهء پنهان دارد * معنى اين سخن از صورت ديبا پيداست\r\nظرفِ پُر نيست ميسر كه تراوش نكند * قطره هم‌چشمى درياش ز سيما پيداست\r\nهيچ كس آتش پنهان نتوانست افروخت * عشق پوشيده مداريد كه پيدا پيداست\r\nقتل پنهانى من نرگس مخمور ترا * هست از هر مژه پيدا و چه رسوا پيداست\r\nمهربانى طبيب آينهء حال‌نماست * شدت اين مرض از رنگ مسيحا پيداست\r\nگر بر آيينهء امروز نظر بگشايى * بىكم‌وبيش درو صورت فردا پيداست\r\nزود رفتى ز در ميكده بيرون فياض * از تو در مجلس اين دُردكشان جا پيداست \r\n\r\n92 [ پيشهء ما عشق و رندى كار ماست 
  ]\r\n پيشهء ما عشق و رندى كار ماست * نيك‌نامى ننگ ما و عار ماست\r\nما امانتدار عشقيم از ازل * آنچه گردون بر نتابد بار ماست\r\nآنچه گرماى قيامت نام اوست * گرمى هنگامهء بازار ماست\r\nچون شب عيدست بر ما شام مرگ * در قيامت وعدهء ديدار ماست\r\nبت‌پرست آرزوهاى خوديم * هر دو عالم پردهء پندار ماست\r\nچهرهء مقصود خود را پرده‌ايم * رشتهء طول امل زنّار ماست\r\nدر حجاب خودنمايى مانده‌ايم * وه كه اين آيينه در زنگار ماست\r\nما جمال خويش نتوانيم ديد * گرد هستى پردهء رخسار ماست\r\nهمچو ما فياض كس آشفته نيست * هم ز ما آشفته‌تر دستار ماست \r\n\r\n","description":"","footnote":"","page_name":" 161 ","page_number":177},
  {"content":"\r\n\r\n\r\n93 [ ما به اين بىاعتبارى مهر سرگردان ماست 
  ]\r\n ما به اين بىاعتبارى مهر سرگردان ماست * با هزاران ديده هر شب آسمان حيران ماست\r\nبا وجود آنكه مُهر از نامهء ما برنداشت * هيچ مكتوبى ندارد آنچه در عنوان ماست\r\nبر سر خوان هوس عمريست مهمان خوديم * خوان رنگارنگ حسرت نعمت الوان ماست\r\nاز پى تحصيل خون دل هزاران غم خوريم * ميزبان حسرتيم و آرزو مهمان ماست\r\nگرچه ما در تنگناى ديده‌ها موريم ليك * آنچه در وى وسعت دنيا نگنجد شأن ماست\r\nگرچه عمر خويش در باطل بسر برديم ليك * حاصل كون و مكان حسرت‌كش بطلان ماست\r\nدشت‌پيمايى نمىدانيم چون مجنون ولى * آنچه صحرا را نيارد در نظر دامان ماست\r\nدامن وصل نكويان داده‌ايم از دست ليك * آنچه دستاويز هجران بوده هم دامان ماست\r\nگرچه وصلش فكر بىسامانى ما را نكرد * ليك دايم هجر در فكر سر و سامان ماست\r\nدوش دل را سوخت شيرينى مگر وصل تو بود * مىكشد امروز اين تلخى مگر هجران ماست\r\nگر به گردون مىرسد فياض را سر دور نيست * قدردانيهاى عهد خان عاليشان ماست \r\n\r\n94 [ گل بىرنگ عشق چيدهء ماست 
  ]\r\n گل بىرنگ عشق چيدهء ماست * ساغر زهر غم‌كشيدهء ماست\r\nرخش امّيد تا بكى تازيم * وحشى مدعا رميدهء ماست\r\nخاطرش از طرب مرنجانيد * اى دل و ديده غم رسيدهء ماست\r\nآنچه ز اسباب عيش مانده به ما * آرزوى به خون طپيدهء ماست\r\nدر ره عشق هركجا بينى * نقش پاى سر بريدهء ماست\r\nداده از خاك پاى يار نشان * منّت توتيا به ديدهء ماست\r\nزيب تابوت ما شود فياض * هر گل حسرتى كه چيدهء ماست \r\n\r\n95 [ در عشق تو ناله پيشهء ماست 
  ]\r\n در عشق تو ناله پيشهء ماست * گريه وِرد هميشهء ماست\r\nاز يك نگهش ز دست رفتيم * چشم تو هزار پيشهء ماست « 1 »\r\nتا شيشهء دل زديم بر سنگ * هرجا پَريى به شيشهء ماست\r\nبىريشه شديم سبز ليكن * هرجا نخلى ز ريشهء ماست\r\nصد كوه به نيم ناله كنديم * اين معجزه كار تيشهء ماست \r\n\r\n\r\n","description":"","footnote":"\r\n( 1 ) - هزارپيشه ، هزار بيشه ، صندوقچه‌اى كه داراى خانه‌هاى متعدد باشد ، هر وسيله‌اى كه به درد كارهاى متعدد بخورد .\r\n","page_name":" 162 ","page_number":178},
  {"content":"\r\n\r\n با ما تا عشق كار دارد * بيكارى كار و پيشهء ماست\r\nماييم هزبر « 1 » عشق فياض * عالم دربسته بيشهء ماست \r\n\r\n96 [ دل بد مكن ز همدمى غم كه آشناست 
  ]\r\n دل بد مكن ز همدمى غم كه آشناست * وز كاوكاو درد مزن دم كه آشناست\r\nتا دل ز من ترانهء بيگانگى شنيد * رم مىكند ز سايهء محرم كه آشناست\r\nبيگانه است شادى و بيگانه است عيش * دستى زنم به حلقهء ماتم كه آشناست\r\nداغ مرا كه زخمى بيگانگى اوست * دلچسب نيست صحبت مرهم كه آشناست\r\nاز صحبت نشاط گريزم كه دشمنست * در سايهء ملال درآيم كه آشناست\r\nصبرم هزار كشتى بيگانگى شكست * در موج‌خيز اشك دمادم كه آشناست\r\nفياض پيش يار مريز اشك آتشين * گل تر شود ز گريهء شبنم كه آشناست \r\n\r\n97 [ تا همچو گل پياله شكفتن گرفته است 
  ]\r\n تا همچو گل پياله شكفتن گرفته است * از توبه همچو غنچه دل من گرفته است\r\nروى پياله سرخ كه ميخانه را ازو * ديوار و در طراوت گلشن گرفته است\r\nدر بزم يار شيشه به اين سادگى كه هست * خون هزار توبه به گردن گرفته است\r\nما را اگر ز بزم تو انديشه مانعست * لطف ترا كه گوشهء دامن گرفته است ؟\r\nفياض درد دل چه كنى سر ، كه از غرور * نازك دلش طبيعت آهن گرفته است \r\n\r\n98 [ تا به رخسار تو زلف مشك‌فام افتاده است 
  ]\r\n تا به رخسار تو زلف مشك‌فام افتاده است * من كه باشم آفتاب اينجا به دام افتاده است\r\nخم بخم زلف دراز و چين به چين ابروى ناز * هر كجا دل مىرود صد حلقه دام افتاده است\r\nاى كه نام نيك دارى آرزو در كوى عشق * رو كه طشت آفتاب اينجا ز بام افتاده است\r\nگو خرد سررشتهء تدبيرها برهم متاب * كار و بار بىقراران از نظام افتاده است\r\nرخصت نظّاره ارزان گشت پندارى كه باز * چشم مست او به فكر قتل عام افتاده است\r\nسوختم سر تا به پا از آتش عشق و هنوز * در دلم داغ تمناى تو خام افتاده است\r\nباده را فياض هرگز اين قدر تابش نبود * عكس رخسارش مگر امشب به جام افتاده است \r\n\r\n99 [ جز تو عاشق را كسى كى سر به صحرا داده است 
  ]\r\n جز تو عاشق را كسى كى سر به صحرا داده است * سرو قمرى را ببين بر فرق خود جا داده است\r\nدل چنان نشكست كز سعى تو هم گردد درست * سنگِ بيداد تو دادِ شيشهء ما داده است \r\n\r\n\r\n","description":"","footnote":"\r\n( 1 ) - هزبر ( به كسر و ضم اول ) ، شير بيشه .\r\n","page_name":" 163 ","page_number":179},
  {"content":"\r\n\r\n وسعت ميدان همت بين كه خرج گريه را * دل ز دريا مشربى عمريست تنها داده است\r\nبس‌كه از غم خوردنم كم‌دستگه شد روزگار * قسمت امروزم از غمهاى فردا داده است\r\nناتوان بستر درد تو از بهر علاج * كافرم گر نبض در دست مسيحا داده است\r\nبىغميها كشتيم را خوش به ساحل رانده بود * گريه را نازم كه بازم سر به دريا داده است\r\nلذت آوارگى فياض باز از كوى عقل * سر به صحراى جنونم بىمحابا داده است \r\n\r\n100 [ با وجود ضعف كى ما را كس از جا برده است 
  ]\r\n با وجود ضعف كى ما را كس از جا برده است * جادويها كرده زلفش تا دل ما برده است\r\nدشت عمرى از لگدكوب جنون آسوده بود * عشق مجنون دگر اينك به صحرا برده است\r\nخواهش آغوش موج فتنه بىتابانه باز * كشتى بىطاقت ما را به دريا برده است\r\nگر به من در حرفى اى ساقى من اينجا نيستم * مدتى شد تا مرا ذوق تماشا برده است\r\nفتنهء بالابلندان بودى و اكنون ترا * عشق بالا دست ما يكباره بالا برده است\r\nمحو ديداريم واعظ از سرِ ما دور شو * ذوق امروز از دل ما بيم فردا برده است\r\nاى كه سير بيستون دارى هوس زحمت مكش * موج آب تيشهء فرهادش از جا برده است\r\nاز تصرفهاى حسن شوخ او در حيرتم * خويش را ننموده دل را از كف ما برده است\r\nمىكند دل آرزوى صحبت فياض از آن * كز دم او پى به اعجاز مسيحا برده است \r\n\r\n101 [ باز ذوق عاشقى بر عقل زور آورده است 
  ]\r\n باز ذوق عاشقى بر عقل زور آورده است * ياد مستى رخنه در ملك شعور آورده است\r\nنالهء بلبل سرودى ياد مستان داده است * بوى گل ديوانهء ما را به شور آورده است\r\nمن كجا و دست گل چيدن كجا اى باغبان * نالهء بلبل مرا اينجا به زور آورده است\r\nعشق با من در ازل مىكرد تقرير غمت * سيل خاشاك مرا از راه دور آورده است\r\nعشق را چندين هزاران ديدهء ديدار هست * عقل در بزم تماشا چشم كور آورده است\r\nچهرهء بت آتش موساست گويى پير دير * سنگ اين بتخانه را از كوه طور آورده است\r\nتا ز ياد خويش رفتم پر شدم از ياد دوست * بيخودى ظلمت ز خاطر برده نور آورده است\r\nپيش ازين با ما نگاهش اين گرانيها نداشت * تا كه بازش بر سر ناز و غرور آورده است\r\nداده تا با خود قرار هم‌نشينيهاى غير * زورها فياض بر طبع غيور آورده است \r\n\r\n102 [ جسم خاكى گر بميرد آتش جان زنده است 
  ]\r\n جسم خاكى گر بميرد آتش جان زنده است * گرد ميدان گر نباشد مرد ميدان زنده است\r\nبهر خاميها جفاى روزگاران كيمياست * آتش افسردگان دايم به دامان زنده است\r\nعشق باقى شد كه فانى در بقاى حسن شد * هر كه يوسف ديد داند پير كنعان زنده است \r\n\r\n","description":"","footnote":"","page_name":" 164 ","page_number":180},
  {"content":"\r\n\r\n گر ننالد كس چه فرق از زندگى تا مردگى * گرنه بلبل كس چه داند در گلستان زنده است\r\nاشك جان مىكاهد اما عمر افزون مىكند * تا ابد از نسبت لعلش بدخشان زنده است\r\nبا بزرگى شيوهء كوچك‌دليها پيشه كن * تا ابد زين شيوه‌ها نام بزرگان زنده است\r\nآرزوى طرف مشهد مرده را جان مىدهد * تا ابد فياض بر ياد خراسان زنده است \r\n\r\n103 [ امشب دگر نگاه كجت جاودانه است 
  ]\r\n امشب دگر نگاه كجت جاودانه است * كج‌مج‌زبانى سر زلفت بهانه است\r\nرخشت كه زير پا فلكش برقرار نيست * سرگرم كردهء نگه تازيانه است\r\nسرسبز باد قامت نخل بلند تو * كاندر ميان سبزقبايان يگانه است\r\nبانگ نماز مژدهء سيماب مىدهد * در گوش من كه حلقه به گوش ترانه است\r\nفياض جان فدايش اگر مىكنم كمست * معشوق من كه هر سر مو عاشقانه است \r\n\r\n104 [ شيشه هم‌بزمست با او ساغرش هم‌مشربست 
  ]\r\n شيشه هم‌بزمست با او ساغرش هم‌مشربست * اى دل ار خون جگر دارى براى امشبست\r\nدست و پايى مىتوان زد مطلب دل گر يكيست * اين دل بىدست‌وپا سردرگم صد مطلبست\r\nوعدهء پابوست از بس عقده‌ام بر عقده ريخت * جان گره گرديد چون تبخاله اينك بر لبست\r\nروز وصل دوستداران مىكشد آخر به هجر * آفتاب صبح هرجا مىرود رو در شبست\r\nديده‌ام فياض تا در پيچش آن موى ميان * هر سر مو بر تنم در پيچش تاب و تبست \r\n\r\n105 [ چو موج بر سر آبيم و حال سخت خرابست 
  ]\r\n چو موج بر سر آبيم و حال سخت خرابست * خوشا اميد جگر تشنه‌اى كه محو سرابست\r\nبگو به ساقى گل‌رخ كه خون شيشه بگيرد * كه از حرارت مى در ميان آتش و آبست\r\nاگر تو رخ بگشايى دلم چو گل بگشايد * بيا كه رشتهء كارم گره به بند نقابست\r\nحديث شوق ترا خامه سرسرى ننويسد * كه رقعه دارى از آن مايهء هزار كتابست\r\nدرآ به ميكده فياض انتظار چه دارى * كه ديده پر نم اشكست و جام پر ز شرابست \r\n\r\n106 [ مهروى تو كه آرايش هر مهتابست 
  ]\r\n مهروى تو كه آرايش هر مهتابست * شب آيينه ازو تا به سحر مهتابست\r\nحسن محجوب ز نظّاره خطرها دارد * پردهء شرم كتانست و نظر مهتابست\r\nيا رب از قوّت بازوى كه پرتو دارد * برق اين تيشه كه در كوه و كمر مهتابست\r\nبستهء شمع مه و مشعل خورشيد نه‌ايم * در شب طالع ما نيم شرر مهتابست\r\nغير امّيد زيان سود ندارد فياض * سفر ما كه درو بيم خطر مهتابست \r\n\r\n","description":"","footnote":"","page_name":" 165 ","page_number":181},
  {"content":"\r\n\r\n\r\n107 [ نظر به روى تو دارد نگاه بىادبست 
  ]\r\n نظر به روى تو دارد نگاه بىادبست * سرى به گوش تو دارد كلاه بىادبست\r\nگهى به روى تو دستى زند گهى بر دوش * در اختلاط تو زلف سياه بىادبست\r\nتو بىنقاب و من از انفعال مىلرزم * كه طفل آرزويم را نگاه بىادبست\r\nدر آتشيم چو خالت از اينكه بر لب جو * به طرز خط تو رويد گياه بىادبست\r\nبه دور روى تو شرمنده نيستند افسوس * كه مهر خيره‌سر افتاد و ماه بىادبست\r\nفتاده پرده ز كار دلم چه چاره كنم * كه گريه طفل مزاجست و آه بىادبست\r\nنفس ببند و ترحم به چرخ كن فياض * كه آهِ پرده درِ صبحگاه بىادبست \r\n\r\n108 [ عشوه‌اش چون در چمن آيين لطف و نازبست 
  ]\r\n عشوه‌اش چون در چمن آيين لطف و نازبست * رنگ بر رخسار گل صدره شكست و بازبست\r\nبلبلان را شمع رويش ناله بر منقار دوخت * قمريان را سرو نازش جلوهء پرواز بست\r\nكيست يا رب اين شكارافكن كه دوران بهر او * بر سمند آسمان از مهر طبلِ باز بست\r\nنغمهء جان بخشد امشب مطرب ما جاى تار * رشتهء جان مسيحا گوييا بر ساز بست\r\nاز نگاه ناز شيرين كوه سنگ سرمه شد * ليك نتوانست يك دم تيشه را آواز بست\r\nگر نگردد صيد ما فياض آهوى مراد * مىتوان خود بر كمان تيرى به اين انداز بست « 1 » \r\n\r\n109 [ تنم از رنج و بلا مايه ده ايوبست 
  ]\r\n تنم از رنج و بلا مايه ده ايوبست * صبر ايوب اگر چاره‌گر آيد خوبست\r\nاى كه از يوسف گم‌گشته نشان مىطلبى * گذرت بر در محنتكدهء يعقوبست\r\nمددى گريه كه وصلش ز دعا مىطلبم * بهر تأثير دعا چشم ترى مطلوبست\r\nحاجتى نيست به اصلاح خط خوب ترا * كه خط ساخته پيش همه كس معيوبست\r\nكس ندانست كه از وى بچه نسبت راضيست * آنكه فياض درين شهر به دو منسوبست \r\n\r\n110 [ باز با مژگان ما سيلاب عهد تازه بست 
  ]\r\n باز با مژگان ما سيلاب عهد تازه بست * كوتوال چرخ از آهم درِ دروازه بست\r\nصرصر آسودگى بازم پريشان كرده بود * گردباد عشق اجزاى مرا شيرازه بست\r\nبس‌كه مىبالد به خود هرگز نكنجد در نيام * تا عذار تيغ او از رنگ خونم غازه « 2 » بست\r\nدر ديار عشق رسم گفتگو هرگز نبود * عندليب تو درآمد تازه اين آوازه بست\r\nدر غم آغوش او فياض نتوانم دمى * همچو زخم تازه آغوش خود از خميازه بست \r\n\r\n\r\n","description":"","footnote":"\r\n( 1 ) - انداز - غ 37 / 1 ( غ ، نشانهء اختصارى غزل ) .\r\n( 2 ) - غازه ، بزك ، گلگونه ، سرخاب .\r\n","page_name":" 166 ","page_number":182},
  {"content":"\r\n\r\n\r\n111 [ دستگاه حسن ليلى گوشه‌اى از كار تست 
  ]\r\n دستگاه حسن ليلى گوشه‌اى از كار تست * جلوهء شيرين فرامش كردهء رفتار تست\r\nنقش خط بر آب بستن را تو پيدا كرده‌اى * سبزه از آتش برآوردن گل رخسار تست\r\nكلبهء تاريك عاشق روشن از خورشيد نيست * آفتاب تيره‌بختان سايهء ديوار تست\r\nجذبهء شوق زليخا را رسن كوتاه نيست * يوسف او چه نشين از گرمى بازار تست\r\nكشتهء تيغ غمت را امتياز ديگرست * هر كه زخم كاريم را ديد گفت اين كار تست\r\nدر علاج دل مسيحا را دوا در دست نيست * صحت بيمار ما از نرگس بيمار تست\r\nفكر كس فياض در طرز سخن معجز نبود * اين گل انديشه جايش گوشهء دستار تست \r\n\r\n112 [ سوداى تو از جان وفاكيش نرفتست 
  ]\r\n سوداى تو از جان وفاكيش نرفتست * داغت ز دل بيهده‌انديش نرفتست\r\nسيلاب فنا برد گر اسباب دو عالم * چيزى بدر از كيسهء درويش نرفتست\r\nزاهد نكند ترك جگر كاوى مستان * حق بر طرف اوست كه از خويش نرفتست\r\nسعى همه تا منزل يأسست درينجا * زين مرحله يك گام كسى بيش نرفتست\r\nفياض مزن نيش دگر بس كه هنوزم * از كام جگر لذت آن نيش نرفتست \r\n\r\n113 [ تنها نه ديده‌ام به رخ نازنين تست 
  ]\r\n تنها نه ديده‌ام به رخ نازنين تست * هرجا كه مىروى نگهى در كمين تست\r\nهنگامه گرمى يد و بيضا ز ياد رفت * امروز دست معجزه در آستين تست\r\nاحياى رسم معجز جان‌بخشى مسيح * موقوف يك تبسم سحر آفرين تست\r\nخورشيد در شكنجهء فتراك داشتن * دربند زلف خم بخم چين به چين تست\r\nفياض كام جو ز پريچهرگان فكر * ملك خيال يكسره زير نگين تست \r\n\r\n114 [ نه ز ابرش خبر و نه ز بهارش يادست 
  ]\r\n نه ز ابرش خبر و نه ز بهارش يادست * ملك دل ز آب دم تيغ ستم آبادست\r\nدستگيريش بجز تيشه درين راه نبود * عاشقان رحم به بيچارگى فرهادست\r\nنقش شيرين اگر از موى نگارد شاپور « 1 » * كوه‌كن تيشه به دستش قلم فولادست\r\nسر مو عيب ندارد خط جان‌پرور دوست * مىتوان يافت كه مشق قلم استاد است\r\nمىتوان گفت اگر كفر نباشد فياض * نقطهء بخت تو سهو القلم ايجادست \r\n\r\n\r\n","description":"","footnote":"\r\n( 1 ) - شاپور - ق 17 / 4 .\r\n","page_name":" 167 ","page_number":183},
  {"content":"\r\n\r\n\r\n115 [ از هستى تو عالم ويرانه پر شدست 
  ]\r\n از هستى تو عالم ويرانه پر شدست * در خانه نيستى و ز تو خانه پر شدست\r\nعالم فشرده‌اند كه آدم سرشته‌اند * خمها تهى شدست كه پيمانه پر شدست\r\nكردم ز صد در از پى دل التماس غم * تا خوشه خوشه خرمن اين دانه پر شدست\r\nمحروميم چسان نفزايد ز مجلسى * كز آشنا تهى و ز بيگانه پر شدست\r\nيك عشوه بيش نيست كه دلهاى خلق ازو * هريك به عشوه‌هاى جداگانه پر شدست\r\nشمع كه برفروخت درين انجمن كه باز * مجلس ز جلوهء پر پروانه پر شدست \r\n\r\n116 [ خاطر ما به تو صد جا بندست 
  ]\r\n خاطر ما به تو صد جا بندست * آن دل تست كه بىپيوندست\r\nگره از زلف تو كس نگشايد * گرچه اين عقده به مويى بندست\r\nسرگرانى سر زلف تو چيست * چون به بويى دل ما خرسندست\r\nدرد يعقوب به دردم نرسد * غم دلبر نه غم فرزندست\r\nاى كه گفتى دل فياض كجاست * در سر زلف كسى در بندست \r\n\r\n117 [ ز زهر ناوك او دل چو شهد خرسندست 
  ]\r\n ز زهر ناوك او دل چو شهد خرسندست * اگر غلط نكنم تيرش از نى قندست\r\nگره ز طرهء خود باز اگر كنى چه شود * گره‌گشايى ما عمرهاست در بندست\r\nكسى به دوست رسد كز جهان تواند رست * بريدن از همه عالم نشان پيوندست\r\nدلم به حرف تو ناصح نمىكشد چه كنم * كه ناوكم به جگر دل‌نشين‌تر از پندست\r\nچه بىوفاى جهانى كه در زمانهء تو * قسم به عهد تو خوردن شكست سوگندست\r\nبسست نكته همين كورى زليخا را * كه مهر غير برابر به مهر فرزندست\r\nبراى قتل تو شمشير كى كشد فياض * هلاك صد چو تو دربند يك شكر خندست \r\n\r\n118 [ چون بر سر راه عدمست آنچه وجودست 
  ]\r\n چون بر سر راه عدمست آنچه وجودست * نابود جهان را همه پندار كه بودست\r\nبرهم زده‌ام خشك و تر هر دو جهان را * آتش به ميان نيست عزيزان همه دودست\r\nكس ره به سراپردهء تقدير ندارد * اين قفلِ فروبسته به كس در نگشودست\r\nديريست كه در عشق تو محروم جهانم * مشتاب به قتل من دلخسته كه زودست\r\nفياض درين نشئه كسى بىالمى نيست * از سيلى محنت بدن چرخ كبودست \r\n\r\n119 [ يوسف بازار ما هم خود خريدار خودست 
  ]\r\n يوسف بازار ما هم خود خريدار خودست * خوش قيامت كرده غم هركس گرفتار خودست \r\n\r\n","description":"","footnote":"","page_name":" 168 ","page_number":184},
  {"content":"\r\n\r\n راز دل پوشيده كى ماند به منع گفتگو * لب اگر خاموش گردد رنگ در كار خودست\r\nبر زمين ننهاد تا بر كف گرفت آيينه را * آنكه عالم شد گرفتارش گرفتار خودست\r\nعالمى زير و زبر گردد نپرداز به كس * بس كه در هنگامه گرميهاى بازار خودست\r\nگر نپردازد به حال عاشقان پردور نيست * امشب آن آيينه عاشق محو ديدار خودست\r\nهستى عالم همه يك پرتو از رخسار اوست * بىجمالش روز روشن هم شب تار خودست\r\nذوق ديدار تو دارد زنده دل هر ذره را * ورنه بىروى تو هرجا خاطرى بار خودست\r\nدر چنين ميدان كه كس را نيست پروايى ز سر * زاهد افسرده دل در فكر دستار خودست\r\nلب ببند و درد دل فياض سر كن كآينه * گرچه خاموشست در تقرير اسرار خودست \r\n\r\n120 [ گذشت موسم گل ليك يار جلوه‌گرست 
  ]\r\n گذشت موسم گل ليك يار جلوه‌گرست * چمن خزان شد و ما را بهار در نظرست\r\nبه دل هواى سفر دارم و ندارم پاى * بسست آرزوى من هميشه در سفرست\r\nز نقل و باده چه ذوقست تلخكامى را * كه باده خون دل و نقل پارهء جگرست\r\nبه جوى شير چه دل‌بستگيست شيرين را * كه شير صحبت پرويز قسمت شكرست\r\nعجب كه كام من از يار رو دهد فياض * كه كام من دگر و كام يار من دگرست \r\n\r\n121 [ دلم پايبند نسيم بهارست 
  ]\r\n دلم پايبند نسيم بهارست * جنون بر سر پاى در انتظارست\r\nخراشيده رخسارِ كاهىّ عاشق * به بازار خوبان زر سكّه دارست\r\nدل از مهر زلف و رخش برنگيرم * كه از كفر و ايمان مرا يادگارست\r\nمرا سوخت هجر تو صدره و ليكن * همان دل به وصل تو امّيدوارست\r\nچه شد يار فياض اگر با رقيبست * به كام تو هم مىشود روزگارست \r\n\r\n122 [ دل تهى از خون شد و ديده چو كوثرپرست 
  ]\r\n دل تهى از خون شد و ديده چو كوثرپرست * شيشه اگر شد تهى شكر كه ساغر پرست\r\nدل ز غبار ملال شيشهء ساعت مثال * يك دم اگر خاليست يك دم ديگر پرست\r\nوجه پريشانيم چيست چو از يمن اشك * دامن دريا دلم از دُر و گوهرپرست\r\nقطرهء اشكم چنين گرم چرا شد مگر * ساغر چشم من از خوى سمندرپرست\r\nجاى تو فياض نيست در دل تنگم دگر * بس كه سراپاى من از غم دلبر پرست \r\n\r\n123 [ مگر از عشق نگارى به دلش تأثيرست 
  ]\r\n مگر از عشق نگارى به دلش تأثيرست * كه گل عارض او دست زد تغييرست\r\nاى بت از قامت خم‌ديدهء عاشق حذرى * اين كمانيست كه آه سحر او را تيرست \r\n\r\n","description":"","footnote":"","page_name":" 169 ","page_number":185},
  {"content":"\r\n\r\n رام تا شد دل ديوانه به او دانستم * كه سر زلف تو از سلسلهء زنجيرست\r\nعاشقان خم ابروش خطرها دارند * ره اين قافله دايم به دم شمشيرست\r\nغير فياض كس از وى نكند سر بيرون * خواب بختم كه پريشان‌شدهء تعبيرست \r\n\r\n124 [ گهى كه ديده نه بر روى آن صنم بازست 
  ]\r\n گهى كه ديده نه بر روى آن صنم بازست * به چشم من همه اوضاع دهر ناسازست\r\nبه بزم دوست مرا ناله شاديانهء « 1 » اوست * بلى فغان نى از بهر ديگران سازست\r\nز هرچه غير تو عمريست بىنياز شديم * به ما هنوز نگاه تو بر سر نازست\r\nجراحت تو نهان در ميان جان دارم * كه زخمهاى تو از زخم غير ممتازست\r\nچه لذتست به تيغش كه همچو گل فياض * دهان زخم ز خميازه تا ابد بازست \r\n\r\n125 [ منم كه مرغ دلم صيد عشوه و نازست 
  ]\r\n منم كه مرغ دلم صيد عشوه و نازست * پريدن دل كبكم به بال شهبازست\r\nچنان به كنج قفس خو گرفته‌ام كه دگر * به ياد خاطر من آنچه نيست پروازست\r\nز صيد دوستى آن نگاه پندارى * كه تركش نگهش آشيانه‌پردازست\r\nز ناله بس نكند با وجود ضعف ، كه هست * نفس به سينه‌ام ابريشمى كه بر سازست\r\nز مهر روى تو دم مىزنم از آن باشد * كه ناله‌ام ز نفسهاى صبح ممتازست\r\nبه ساحريست مثل گرچه لعل پرشورش * ولى تبسم او سحر نيست اعجازست\r\nبه اين اميد كه مشرق شوم خيال ترا * درِ دلم همه شب چون درِ سحر بازست\r\nبه اشك و آه سپردم غمش چه دانستم * كه اشك پرده درِ راز و آه غمّازست\r\nبه كشور دلم امنيتى نمىباشد * هميشه غمزه درين ملك در تك و تازست\r\nبه زاغ هم‌نفسم عمرها و در رشكم * نه بلبلى كه به او بلبلى هماوازست\r\nاگرچه بلبل آمل « 2 » فغان كند فياض * وليك هم‌نفس عندليب شيرازست \r\n\r\n126 [ تا به روى تو در غمكدهء من بازست 
  ]\r\n تا به روى تو در غمكدهء من بازست * من به اين خوش كه به رويم در گلشن بازست\r\nدر و ديوار چمن بر رخ من مىخندد * به تماشاى تو تا ديدهء روزن بازست \r\n\r\n\r\n","description":"","footnote":"\r\n( 1 ) - شاديانه ، مژدگانى .\r\n( 2 ) - مراد طالب آملى ( حدود 996 - 1036 ) است . وى در آغاز در آمل مازندران بسر مىبرد ، در جوانى به كاشان و بعد به مرو رفت ، سپس در هندوستان به دربار جهانگير ( سلطنت 1014 - 1037 ) پادشاه مغولى هند رسيد و از او لقب ملك‌الشعرايى يافت .\r\n","page_name":" 170 ","page_number":186},
  {"content":"\r\n\r\n بسته شد بىتو به حسرت همگى راه حواس * جز ره گوش كه بر نغمهء شيون بازست\r\nبىتو هر چيز كه در دل گذرد جان گزدم * چار جانب در اين خانه به دشمن بازست\r\nپا مكش از دم شمشير شهادت فياض * كه به اقليم فنا اين ره روشن بازست \r\n\r\n127\r\n نه همين ناز تو تنها بهر قتل مابسست * يك نگه از گوشهء چشم تو عالم را بسست\r\nديده‌ام در گريهء غم كيسه خالى كرده بود * آن قدر خون در دلم كردى كه مدتها بسست\r\nما دل خود را به بوى زلف دلبر داده‌ايم * گر جنون مردست عالم را همين سودا بسست\r\nفتنه بهر كوه‌كن از سنگ پيدا مىشود * نقش شيرين بعد ازين بر صورت خارا بسست\r\nحاجت آلايش دامان چندين غمزه نيست * يك تغافل كشتن فياض را تنها بسست \r\n\r\n128\r\n اختر بىنور ما شمع مزار ما بسست * تيره‌بختيهاى عالم يادگار ما بسست\r\nدر وداع دوستان ديديم شور رستخيز * اى قيامت زحمت مشت غبار ما بسست\r\nصد گلستان داغ پرورديم در يك غنچه دل * عالمى را رونق فصل بهار ما بسست\r\nدر فن بىاعتبارى شهرهء عالم شديم * اين قدر در هر دو عالم اعتبار ما بسست\r\nاى فلك با خود قرار نااميدى داده‌ايم * بعد ازين آزار جان بىقرار ما بسست\r\nتا فتد سررشتهء تدبيرها در پيچ و تاب * يك گره از رشتهء زلفى به كار ما بسست\r\nمير نوروزيّم « 1 » ار ز ايّام مهلت يافتم * اين قدر فياض مهر از روزگار ما بسست \r\n\r\n129\r\n چارهء ما بيدلان در رفع سودا آتشست * آنچه آبى مىزند بر آتش ما آتشست\r\nنوش و نيش هر دو عالم يك حقيقت بيش نيست * آنچه موسى را چراغ خانه ما را آتشست\r\nبر خليل آتش گلستان گشت و بر ما دود دل * آتش او آتشست و آتش ما آتشست\r\nسوختند از حسرت شمشير او لب‌تشنگان * مىنمايد در نظرها آب اما آتشست\r\nمستى دنيا خمار طرفه‌اى دارد ز پس * عيشها فياض امروز آب و فردا آتشست \r\n\r\n130\r\n ناز آتش غمزه آتش خوى سركش آتشست * پاى تا سر آتشست آن گل ولى خوش آتشست \r\n\r\n\r\n","description":"","footnote":"\r\n( 1 ) - مير نوروزى ، كسى كه در چند روز آخر سال وى را اصطلاحا به پادشاهى برمىداشتند و او را سوار مركوبى مىكردند و او از طلوع آفتاب تا عصر در خيابانها و ميدانها حركت مىكرد و از صاحبان دكانها وجوهى دريافت مىداشت - لغتنامه ؛ فرهنگ معين . در نسخه‌ها : مير تبريزى هم از ايام . . . ( تصحيح قياسى ) .\r\n","page_name":" 171 ","page_number":187},
  {"content":"\r\n\r\n آن شكارافكن دگر آتش به صحرا مىزند * بر زبر خود آتش و در زيرش ابرش « 1 » آتشست\r\nمرغ تيرش بال‌وپر ترسم بسوزد كز غضب * تا نگاهش بر كمان افتاد تركش آتشست\r\nكم بود آشفتگان را يك نفس بىهم قرار * حسرت زلف تو در جان مشوّش آتشست\r\nنالهء من مىتواند چرخ را از پا فكند * آه سرد من برين سقف منقش آتشست\r\nعشق در هر سر كه افتد كار خود را مىكند * هيزم ار خارست و ار چوب گل آتش آتشست\r\nبس‌كه بىآن آتشين رخ ناخوشيها ديده است * آنچه اكنون مىكند فياض را خوش آتشست \r\n\r\n131\r\n خوى بر رخت كه رشك گلستان آتشست * هر قطره شبنم گل بستان آتشست\r\nجز دود بال‌وپر به مشامش نمىرسد * پروانه مدتيست كه مهمان آتشست\r\nتكرار درس شعله كند تا سحر چو شمع * هر شب دلم كه طفل دبستان آتشست\r\nدر آتش غم تو دلم بىترانه نيست * آرى سپند بلبل بستان آتشست\r\nخون هزار طفل سرشكش به گردنست * اين آستين كه موجهء طوفان آتشست\r\nمىميرد و قرار ندارد ز سوختن * يا رب چه آتشست كه در جان آتشست\r\nفياض طرهء علم « 2 » آه سركشم * پيوسته همچو دود پريشان آتشست \r\n\r\n132\r\n در گلستان طفل شبنم تا به دوش گل نشست * غنچه از بىطاقتى خونابه نوش گل نشست\r\nبوى گل غارتگر هوشست اما در چمن * نالهء بلبل كمين‌آراى هوش گل نشست\r\nحرف روى دلكشت مىگفت بلبل در چمن * اين سخن چون گوهر شبنم به گوش گل نشست\r\nهفتهء گل زود آخر شد كه بلبل بر بهار * آب زد از گريه چندانى كه جوش گل نشست\r\nزخم را فياض اگر آغوش بگشايى ز هم * در چمن عمرى توان حسرت‌فروش گل نشست \r\n\r\n133\r\n كمانِ آهِ كه يا رب كشيده تا گوشست * كه طرّهء تو به آن پردلى زره‌پوشست\r\nبيا كه بر تن عشاق پيرهن نگذاشت * قباى ناز كه با قامت تو همدوشست\r\nتو اى نسيم گلابى به روى بلبل زن * كه ناله در سر منقار مست و مدهوشست\r\nعرق به روى تو مىغلطد و نمىداند * كه خون شبنم و گل چون زرشك در جوشست\r\nگرفته باز قبا تنگ در برش فياض * نصيب ما و تو خميازه‌هاى آغوشست \r\n\r\n\r\n","description":"","footnote":"\r\n( 1 ) - ابرش - ق 7 / 1 .\r\n( 2 ) - طرّهء علم ، ريشه و علاقهء ( - ق 19 / 11 ) علم .\r\n","page_name":" 172 ","page_number":188},
  {"content":"\r\n\r\n\r\n134\r\n صحرا خوشست و دشت خوشست و چمن خوشست * هرجا كه هست غير دل تنگ من خوشست\r\nدر زندگى فراغت خاطر چه آرزوست * اين آرزو خوشست ولى در كفن خوشست\r\nاز گفتگو درى نگشايد به روى دل * خاكم ازين مجادله مُهر دهن خوشست\r\nهرگز به كار عشق نيايد دل درست * دل همچو زلف يار شكن در شكن خوشست\r\nپيچيده در لباس بدن نيش زندگى * خاك عدم عبير برين پيرهن خوشست\r\nتيغ تو چاك تازه به جيب دلم فكند * اين رخنه تا به دامن اميد من خوشست\r\nفياض زخم تازه به مرهم رفو مكن * كاين زخم دل شكاف چو گردد كهن خوشست \r\n\r\n135\r\n ز رنگ مى به رخت تا نقاب در پيشست * نگاه را سفر آفتاب در پيشست\r\nتو تا به خلوت آيينه كرده‌اى آرام * مرا چو شعله هزار اضطراب در پيشست\r\nسلوك راه خدا با تو مىتوان كردن * اگرچه جملهء عالم حجاب در پيشست\r\nخوشست قطع بيابان نفس اگر نبود * گريوه اى كه ز عهد شباب در پيشست\r\nعجب كه رخت ز دريا برون تواند برد * كه موج را ره پرپيچ و تاب در پيشست\r\nمباش غرّه شب عيش را صباحى هست * فريب سايه مخور كآفتاب در پيشست\r\nبه پشت‌گرمى مهلت سمند جور متاز * كه بىحساب ستم را حساب در پيشست\r\nشبى به تجربه بيدار مىتوان بودن * ترا كه فرصت شبهاى خواب در پيشست\r\nعلاج تشنگى راه پيشتر مىكن * كه تا به منزل ازينجا سراب در پيشست\r\nكتان صبر به بر كرده مىروم ليكن * هزار مرحله‌ام ماهتاب در پيشست\r\nكتاب حكمت يونان چه مىكنى فياض * ترا كه حكمت ام الكتاب « 1 » در پيشست \r\n\r\n136\r\n تجريد و تجرّد ره كاشانهء عشقست * هر خانه كه بر دوش كنى خانهء عشقست\r\nگوشى شنوا جوى اگر مرد سماعى * آفاق پر از نغمهء مستانهء عشقست\r\nمجنون پى آوارگى از خانه عبث رفت * آوارگى آنست كه در خانهء عشقست\r\nاين شعله كه عالم همه پروانهء اويند * اى كاش بدانند كه پروانهء عشقست\r\nبىپرده نهانست رخ عشق در آفاق * اين بارگه عام نهانخانهء عشقست\r\nعشقست خرابى كه عمارت نپذيرد * معمورهء عالم همه ويرانهء عشقست \r\n\r\n\r\n","description":"","footnote":"\r\n( 1 ) - ام الكتاب ، قرآن .\r\n","page_name":" 173 ","page_number":189},
  {"content":"\r\n\r\n دل از كف آشفته‌دماغان نربايد * آرايش زلفى كه نه از شانهء عشقست\r\nپيران حقيقت همه طفلان طريقند * پير خرد آنست كه ديوانهء عشقست\r\nفياض سرانگشت تو دور از لب ما باد * كس محرم ما نيست كه بيگانهء عشقست \r\n\r\n137\r\n چون مُهر لب به شكوهء آن تندخو شكست * رنگ حيا به چهرهء محجوب او شكست\r\nدل كرد آرزو كه ببوسد لبش به خواب * صد جا ز بيم رنگ رخ آرزو شكست\r\nچون گل جگر ز هجر ويم لخت‌لخت ريخت * دل همچو غنچه در غم او تو به تو شكست\r\nتن خاك گشت و جان به هواى تو پايدار * صد شكر مىنريخت اگرچه سبو شكست\r\nفياض چون نهان كنم اين غم كه برملا * رنگ رخ مرا نگهش روبرو شكست \r\n\r\n138\r\n تا صبا طرف نقاب از روى رخشانى شكست * از خجالت هر طرف رنگ گلستانى شكست\r\nتارى از زلف كجش زنّار يك عالم دلست * از شكست هر سر مو كافرستانى شكست\r\nخاطرم بر هرچه مىآيد جراحت مىشود * تا كجا سنگ جفايى شيشهء جانى شكست\r\nعهد با زنّار زلفى بسته‌ام كز موج كفر * هر طرف در جلوه آمد فوج ايمانى شكست\r\nخون من يا رب چه خاصيت دهد كز هر طرف * بر ميان هركس به قتلم طرف دامانى شكست\r\nدل به محرومى نهادم اين كشاكش تا بكى * من همان گيرم كه عهدى بست و پيمانى شكست\r\nپر ز حسرت ريزه شد دامان به جاى لخت دل * بس كه در دل حسرتم از لعل خندانى شكست\r\nبىتو خون ديده بود و لخت دل فياض را * گر دم آبى گرفت و گر لب نانى شكست \r\n\r\n139\r\n چمن به خرمى و گل به بار نزديكست * جنون تهيه نكرد و بهار نزديكست\r\nنشان ساحل اين بحر اى كه مىپرسى * اگر به موج سوارى كنار نزديكست\r\nبه غير يأس ابد در ميانه فاصله نيست * بيا كه وعدهء ديدار يار نزديكست\r\nبه خنده دست ندارم ولى به دولت عشق * رهم به گريهء بىاختيار نزديكست\r\nگواه دعوى منصور مىتواند شد * كسى كه يك سر و گردن به دار نزديكست\r\nسر از دريچهء گرداب كن برون و ببين * كه چون محيط فنا را كنار نزديكست\r\nقدم به وادى حرمان به راه نه فياض * كه راه وصل ازين رهگذار نزديكست \r\n\r\n140\r\n كار دلم در شكنج زلف تو تنگست * همچو مسلمان كه در ديار فرنگست\r\nدر ره عشقت ز طعنه باك ندارد * اين دل چون شيشه آزمودهء سنگست \r\n\r\n","description":"","footnote":"","page_name":" 174 ","page_number":190},
  {"content":"\r\n\r\n آن طرف كام نيست غير ندامت * چيدم و ديدم گل اميد دو رنگست\r\nحال دل ساده‌لوح با تو بگويم * چهرهء آيينه را ببين به چه رنگست\r\nصلح دو عالم چه مىكنيم چو با ما * گوشهء ابروى يار بر سر جنگست\r\nعمر دواسبه گذشت اين چه شتابست * بخت ز جا برنخاست اين چه درنگست\r\nدين مطلب از دلى كه در پى دنياست * نام مجو از كسى كه در غم ننگست\r\nفيض كمال خجند « 1 » يافته فياض * حيف مجال سخن كه قافيه تنگست \r\n\r\n141\r\n سراپا شعله‌اى گرديد كاينم جامهء آلست * سپند جان ما را كرده در آتش كه اين خالست\r\nچو بر طرف رخ او زلف را ديدم يقين كردم * كه روز وصل را شام فراقى هم به دنبالست\r\nطريق دل خطرناكست ازينجا سرسرى مگذر * درين ره كمتر از زالست گر خود رستم زالست\r\nز نقش غم دل آسوده در عالم نمىبينم * چو نيكو بنگرى آيينه هم در رنگ تمثالست\r\nنمىدانيم طرز قيل و قال بىغمان فياض * مدار ما نفس فرسودگان بر صحبت حالست \r\n\r\n142\r\n هر خس به باغ ما گل و هر مرغ بلبلست * آشفتگى گليست كه مخصوص سنبلست\r\nناز بهار چند كشم از براى گل * فصل خزان خوشست كه هر برگ او گلست\r\nمخصوص ماست از نگه كنج چشم يار * نازى كه دست‌پرور چندين تغافلست\r\nمرهم‌پذير كى شود از ترهات زاغ * داغ دلم كه تازه ز آواز بلبلست\r\nگشتيم بر حواشى خط دقتى نداشت * پيچيدگى نتيجهء زلفست و كاكلست\r\nموسى ما تمنى ديدار مىكند * آماده باش طور كه وقت تزلزلست\r\nتشبيه دل به مشت گل كعبه كى رواست * فياض هان خموش كه جاى تأملست \r\n\r\n143\r\n تو سروى سرفرازى بر تو ختمست * تو جانى دلنوازى بر تو ختمست\r\nزده داغ تو مُهرم بر در دل * كه يعنى عشقبازى بر تو ختمست\r\nبه بازى عالمى را كشته نازت * بنازم بىنيازى بر تو ختمست\r\nبه تيرم گه نوازى گه به تيغم * بتا عاشق‌نوازى بر تو ختمست\r\nز سعيت برگذشت از چاره كارم * سپهرا چاره‌سازى بر تو ختمست \r\n\r\n\r\n","description":"","footnote":"\r\n( 1 ) - كمال خجندى ( وفات 793 يا 803 ) ، وى از خجند مهاجرت كرد و در تبريز مقيم گشت . سلطان حسن جلاير باغ و خانقاهى براى وى ترتيب داد . كمال در تبريز به زهد و صلاح شهرت يافت . اهميت شعر كمال در غزلهاى اوست .\r\n","page_name":" 175 ","page_number":191},
  {"content":"\r\n\r\n چو شمعم ديد شب فياض خوش گفت * كه الحق جانگدازى بر تو ختمست \r\n\r\n144\r\n عكس رخ جانانه كه در منزل چشمست * شمعيست كه افروخته در محفل چشمست\r\nجز خون دل و لخت جگر بار ندارد * اين ريشهء دردى كه در آب و گل چشمست\r\nدل خود به خيال تو تسلّيست و ليكن * از حسرت ديدار تو خون در دل چشمست\r\nتا خون نخورد دل نشود ديده گلستان * محصول دلست اينكه مرا حاصل چشمست\r\nاز ضعف زمانى ز تپيدن ننشيند * فياض دل خون شده‌ام بسمل چشمست \r\n\r\n145\r\n موبه‌مويم دل و از بهر غم يار كمست * همه تن ديده شديم و پى ديدار كمست\r\nيك جهان شكوه و يك روز قيامت چه كنم * حرف بسيار مرا فرصت گفتار كمست\r\nبا چنين قامت و رفتار كه من مىبينم * حسرت دورودرازم كم و بسيار كمست\r\nدل همه خون شد و داد مژه از گريه نداد * وه كه دريا برِ اين دجلهء خونخوار كمست\r\nپرده بردار و درآ بزم ز بيننده تهيست * مست خوابند همه ديدهء بيدار كمست\r\nحرف بيرون نرود لب به تكلم بگشا * همه مستند درين ميكده هشيار كمست\r\nهمه جا از تو نشانست و نشان از تو كمست * همه عالم خبر تست خبردار كمست\r\nهركه بينى لبش از دعوى منصور پُرست * ليك رندى كه كشد سرزنش دار كمست\r\nحسن چون عرض دهد جلوه كمش بسيارست * عشق اگر لب بگشايد گله بسيار كمست\r\nهمه تن جمله زبانيم ولى گوش كجاست * سرّ حكمت چه گشاييم چو بيمار كمست\r\nپرده عمريست كز آن روى نكو افتادست * ليك چشمى كه برد راه به ديدار كمست\r\nكم‌نصيبىّ من از پرهنرىهاى منست * جنس بسيار چو شد ميل خريدار كمست\r\nواعظا كار تو بيهوده‌سراييست مدام * اين چه كارست كه برداشته‌اى كار كمست\r\nعاشق ار دعوى همرنگى معشوق كند * گر چو منصور بر آويزيش از دار كمست\r\nكشور يأس ندارد غم دشمن فياض * همه يارند درين مرحله اغيار كمست \r\n\r\n146\r\n چون نسيمم در ره عشق تو نقش پا گمست * وز سر كوى تو چون يك قطره در دريا گمست\r\nاز كه حيرانم كه پرسد كس سراغ خويش را * در سر كويى كه هركس مىشود پيدا گمست\r\nاى كه فرداى قيامت وعده كردى وصل خويش * روزگار عاشقان را در ميان فردا گمست\r\nحسرت وصلش نگنجد در بغل خميازه را * آنكه در يك جلوه‌اش عالم ز سر تا پا گمست\r\nپاى رغبت از سر كوى فنا بيرون منه * عاقبت سررشته اينجا مىكشد اينجا گمست \r\n\r\n","description":"","footnote":"","page_name":" 176 ","page_number":192},
  {"content":"\r\n\r\n دولت بيدار خواهى چشم شب بيدار دار * روزهاى نيكبختى در دل شبها گمست\r\nنيست پنهان بر كسى اين حرف گويم آشكار * آنكه تنها نيست از وى هيچ كس تنها گمست\r\nپاى در دامن اگر پيچم بدان آسوده‌ام * عشق را در زير دامن دامن صحرا گمست\r\nما نمىدانيم قدر صحبت فياض را * همچو يوسف او ز اخوان در ميان ما گمست \r\n\r\n147\r\n جهان ز عكس رخت پرگلست و يا سمنست * نهال قد تو سرو بلند اين چمنست\r\nتو رحم اگر نكنى بر دلم كسى چه كند * منت به ناز برآورده‌ام گناه منست\r\nز يار شكوه ندارم خداى مىداند * كه شكوه‌ام ز دل بىقرار خويشتنست\r\nبه حيرتم كه به گرد چه انجمن گردم * كه ياد روى تو شمع مزار انجمنست\r\nشكفته‌رويى گل از شكفته‌رويى تست * اگرچه تنگ‌دليهاى غنچه زان دهنست\r\nطلسم‌بند قبا را شكسته‌ايم وليك * هزار عقده هوس را ز بند پيرهنست\r\nكسى كه دم نزد از دشمنى ما فياض * همين گمان به تو داريم و در تو هم سخنست \r\n\r\n148\r\n بىروى تو تا چشم صراحى نگرانست * در شيشهء ما باده يكى راز نهانست\r\nچون جامهء صبرم نشود پاره كه امشب * در پرتو ديدار تو مهتاب كتانست\r\nممتاز بود داغ دل از داغ سراپا * اين لاله درين باغ گل دست نشانست\r\nاز رنگ تنك ظرف توان يافت ضميرش * ناگفته به كس راز دل شيشه عيانست\r\nفياض ازين ورطه به ساحل نتوان رفت * كز اشك تو هرجا كه كناريست ميانست \r\n\r\n149\r\n درون پرده نه پنهان عذار جانانست * كه زير ابر نهان آفتاب تابانست\r\nبه سير لاله و گل دل نمىكشد هرگز * دلم ز غنچهء پيكان او گلستانست\r\nبه دامنم نرسد هيچ‌گه ز كوتاهى * هميشه دست مرا كار با گريبانست\r\nز بس كه آب نماندست در جهان خراب * ز چشمه‌اى كه توان آب خورد پيكانست\r\nدرين جهان پرآشوب دون به خاطر جمع * به گوشه‌اى كه توان بود كنج زندانست\r\nگمان خاطر جمعى به غنچه نيز نماند * به عهد زلف بتان عالمى پريشانست\r\nهميشه ناله به يك طرز مىكنم فياض * مرا نه عادت مرغ هزاردستانست \r\n\r\n150\r\n ز عكس زلف تو آيينه سنبلستانست * به وصف روى تو بلبل هزاردستانست\r\nبه نخل قدّ تو كرديم سرو را نسبت * بدين‌وسيله كنون سرفراز بستانست \r\n\r\n","description":"","footnote":"","page_name":" 177 ","page_number":193},
  {"content":"\r\n\r\n اسير عشق تو باغ و بهار را چه كند * خيال روى تو هرجا بود گلستانست\r\nبه دور عارض ساقى دميده سبزهء خط * پياله گير كه فصل بهار مستانست\r\nهوا چو سرد شود باده خوش بود فياض * پياله گير كه ساغر گل زمستانست \r\n\r\n151\r\n به هنر فخر نكردن هنر مردانست * گهر خويش شكستن گهر مردانست\r\nتن به شمشير ستم در ده و آسوده نشين * از سر خويش گذشتن سپر مردانست\r\nبر سر كوچهء مردى گذرى كن كآنجا * كيميا چشم‌به‌راه نظر مردانست\r\nسنگ بر شيشهء هستى زن و فيروزى بين * اين شكستيست كه در وى ظفر مردانست\r\nآنچه در مايدهء هر دو جهان حاضر نيست * چشم اگر باز كنى ما حضر مردانست\r\nسنگ بالين كن و آنگه مزهء خواب ببين * تا بدانى كه چه در زير سر مردانست\r\nدل فهميدن اسرار ندارى ورنه * زير هر سنگ كه پرسى خبر مردانست\r\nميل پروازت اگر هست گرانى بگذار * كه سبك‌روحى دل بال‌وپر مردانست\r\nراهِ بيراه بريدن روش اهل دلست * گام بىگام نهادن سفر مردانست\r\nشجر بارور خلد كه طوبى لقبست * خار خشكيست كه در بوم و بر مردانست\r\nقلعهء چرخ نشايد به هر انديشه گشاد * كه كليد درش آه سحر مردانست\r\nشكوهء چرخ مكن لايق آزار نه‌اى * دست بيداد فلك در كمر مردانست\r\nراه اين طايفه هرچند خطيرست مترس * كه سلامت روى دل خطر مردانست\r\nدر فراغتگه تسليم ز سنگ در دوست * بالش نرمى در زير سر مردانست\r\nبندهء فيض مسيحاى زمان شو فياض * كه به ارشاد معانى پدر مردانست \r\n\r\n152\r\n عشقبازى جستجوى يار در دل كردنست * عمر خود را صرف در تحصيل حاصل كردنست\r\nسهل باشد بر خود آسان كردن مشكل ولى * مشكل آسان را ز شغل عشق مشكل كردنست\r\nگر كنى تقرير مطلبهاى عالم علم نيست * مغز دانش صبر بر تقرير جاهل كردنست\r\nخنده ورزيدن به كنج لب در اثناى عطا * شهد كوثر چاشنىگير هلاهل كردنست\r\nكيمياى دل به دست آوردن جنسست و بس * مهربانا جنس رنج خويش باطل كردنست\r\nراحتى كآسايش جنت بلاگردان اوست * خواب خوش در سايهء شمشيرِ قاتل كردنست \r\n\r\n153\r\n عشق را پيغمبرم داغ جنون تاج منست * وين غزلهاى بلند تازه معراج منست\r\nكرده تسخير دو عالم آهم از اقبال عشق * گردن گردون به زير منت باج منست \r\n\r\n","description":"","footnote":"","page_name":" 178 ","page_number":194},
  {"content":"\r\n\r\n مجلسم را منت شمع و مه و خورشيد نيست * طلعت من روشنىبخش شب داج « 1 » منست\r\nبرده بودم هر دو عالم را ولى درباختم * چون كنم در نرد طاقت عشق ليلاج منست\r\nاهل معنى خوشه‌چين خرمن فكر منند * زلف خوبان معانى لفظ كجواج منست\r\nدر پناه عشق استغنا به گردون مىزنم * بر سر تير تغافل چرخ آماج منست\r\nرفت فياض آنكه دشمن مىزد استغنا به من * اين زمان چرخش به يمن عشق محتاج منست \r\n\r\n154\r\n تا بوى زلف يار در آبادى منست * هر لب كه خنده‌اى كند از شادى منست\r\nبالم وداع جلوهء پرواز مىكند * يا رب دگر كه در پى صيادى منست\r\nدارم سراغ جلوهء سيمرغ و كيميا * هر نقش پى كه گمشده در وادى منست\r\nاز ناله رخنه در جگر سنگ مىكنم * گو بيستون كه نوبت فرهادى منست\r\nفياض هرچه در صفت زلف گفته‌ام * در شعر كارنامهء استادى منست \r\n\r\n155\r\n به لب تا نغمهء عيشم قرينست * مدار چرخ بر چين جبينست\r\nشكوهم مانع افتادگى نيست * سرم بر چرخ و رويم بر زمينست\r\nنظر جايى نمىاندازم از بيم * نگاهم را نگاهى در كمينست\r\nلب پرخنده چون ساغر چه حاصل * چو مينا گريه‌ام در آستينست\r\nز كشت همتم يك جو طمع نيست * كه اين خرمن فداى خوشه چينست\r\nحذر اى غنچه از دود دلم كن * كه آه من طلسم آتشينست\r\nز چرخ از مهلت ده روزه فياض * مشو ايمن چنين دشمن متينست \r\n\r\n156\r\n آه جگر ماست كه آتش شرر اوست * مژگان تر ماست كه صد ابر ترِ اوست\r\nزلف تو كه چون راهزنان گوشه گرفتست * هر فتنه كه در شهر شود زير سر اوست\r\nبلبل به قفس داشتن امروز روا نيست * صد گل به چمن گوش بر آواز پر اوست\r\nآن بت كه نه در دار و نه در خانه كدامست * كاين نالهء بيچارهء ما در بدر اوست\r\nدر عشق ز بس نالهء فياض ضعيفست * از سينه سوى لب ره دور سفر اوست \r\n\r\n157\r\n در مانده دل به كار من و من به كار دوست * دل شرمسار من شد و من شرمسار دوست \r\n\r\n\r\n","description":"","footnote":"\r\n( 1 ) - داج - غ 15 / 1 .\r\n","page_name":" 179 ","page_number":195},
  {"content":"\r\n\r\n در گريه اختيار ندارم كه داده است * عشقم زمام دل به كف اختيار دوست\r\nمن بىقرار لطفم و دل بىقرار ناز * تا در هلاك من به چه باشد قرار دوست\r\nتا نگذرى ز خويش نيابى نسيم وصل * برخيز از ميان و نشين در كنار دوست\r\nفياض هستى تو گرانى ز حد فزود * شرمى كه بيش ازين نتوان بود بار دوست \r\n\r\n158\r\n موسى اگر ندارد تاب نگاه دوست * گستاخ گو مرو به سوى جلوه‌گاه دوست\r\nبا خون صد شهيد به ميزان برابرست * خونى كه صرف آبله گردد به راه دوست\r\nناز سپيده‌دم چه كشم چون برآمدست * خورشيد من ز مشرق زلف سياه دوست\r\nروز جزا اگر طلب خون خود كنم * عالم بود گواه من و من گواه دوست\r\nفياض جرم بىگنهى قاتل تو شد * روز جزا بسست همين عذرخواه دوست \r\n\r\n159\r\n گر تو پندارى بتان را بىوفايى نيست هست * ور بگويى در ميان رسم جدايى نيست هست\r\nگر گمان دارى كه خوبان را غم دل هست نيست * ور بگويى هم كه كافر ماجرايى نيست هست\r\nگر گمان دارى كه هجران كمتر از مرگست نيست * ور بگويى كز اجل بدتر جدايى نيست هست\r\nگر تو گويى عشق را از عقل پروا هست نيست * ور بگويى عقل اينجا روستايى نيست هست\r\nگر گمان دارى كه عشق از پارسا دورست نيست * ور بگويى عشق مرگ پارسايى نيست هست\r\nگر تو پندارى نگاهش آشناى ماست نيست * ور بگويى در نگاهش آشنايى نيست هست\r\nاى كه هرگز نالهء زار مرا نشنيده‌اى * گر گمان دارى كه جرم نارسايى نيست هست\r\nگر گمان دارى كه هرچند آفتاب انورى * بىجمالت چشم ما بىروشنايى نيست هست\r\nگر كسى را اين گمان باشد كه گمراه ترا * با وجود گمرهى صد رهنمايى نيست هست\r\nگر بگويم اينكه اشكم را روايى هست نيست * ور بگويم ناروايى را روايى نيست هست\r\nاى كه گفتى بهترست از ديگران فياض ما * ور گمان دارى كه كمتر از سنايى نيست هست \r\n\r\n160\r\n در خشك و تر طاعت ما چشم ترى هست * گر زاهدى خشك به دامان ترى هست\r\nآشفتگى طرهء او بىسببى نيست * گويا به پريشانى دلهاش سرى هست\r\nعطرى نفس آراى مشامست مگر باز * بوى تو در آغوش نسيم سحرى هست\r\nبىقوّتيم بال‌وپر ناوك آهست * تا ناله رسا هست اميد اثرى هست\r\nاين كيست كه از دست غمش همچو تو فياض * هرجا كه نظر مىفكنم در بدرى هست \r\n\r\n","description":"","footnote":"","page_name":" 180 ","page_number":196},
  {"content":"\r\n\r\n\r\n161\r\n خارخارى به دلم از گل رخسارى هست * در كمين نگهم وعدهء ديدارى هست\r\nبرهمن كشت مرا كاش ببيند زلفت * تا بداند كه درين سلسله زنّارى هست\r\nنفسى نيست كه را هم به گلستانى نيست * تا ز راه تو مرا در كف پا خارى هست\r\nريخت پنهان نگهش خون جهانى و هنوز * كس ندانست درين شهر ستمكارى هست\r\nرخت بستى ز سر كوى ملامت فياض * تو برون رو به سلامت كه مرا كارى هست \r\n\r\n162\r\n بازم از نو به كمين غمزهء پنهانى هست * باز آمادهء قتلم صف مژگانى هست\r\nگرد لشكرگه آن غمزه بگردم كآنجا * هر طرف مىنگرم جلوهء پيكانى هست\r\nمشت خاكم هوس گشت هوايى دارد * التفاتى طمع از گوشهء دامانى هست\r\nتا نسيم سر زلف تو نيامد ز سفر * كس درين شهر ندانست پريشانى هست\r\nاشك بر هر مژه‌ام تاختنى مىآرد * در كمين جگرم كاوش مژگانى هست\r\nپر طاوس درآيد به نظر شاخ چمن * در بهارى كه مرا ديدهء گريانى هست\r\nغمم اينست كه در كوى مسيحا فياض * مرد از درد و ندانست كه درمانى هست \r\n\r\n163\r\n گر ز زلف آزاد گشتم دام كاكل در پيست * گر نگه رد شد ز من تير تغافل در پيست\r\nبهره اى گلچين ازين گلها كه چيدى كى برى * هر يكى را صد هزاران چشم بلبل در پيست\r\nيا سر زلف تو يا بيداد گردون يا رقيب * هركجا رفتم مرا دست تطاول در پيست\r\nيار مىآمد خرامان و رقيبش پيش و پس * جاى رنجش نيست ياران خار را گل در پيست\r\nغم مخور فياض اگر از بزم او گشتى جدا * سهل باشد هر ترقى را تنزل در پيست \r\n\r\n164\r\n چه شد كه عشوه دگر مست خويشتن‌داريست * كرشمه صيد فريبى نگاه پركاريست\r\nبلا به چين سر زلف غمزه زندانيست * اجل به سايهء مژگان ناز زنهاريست\r\nمدار ناله به مرغوله‌هاى « 1 » زنجيرست * قرار گريه به پيمانه‌هاى سرشاريست\r\nمن از تبسّم مژگان ناز دانستم * كه زخم تير نگاه تو در دلم كاريست\r\nدگر به پيش تو خود را به خواب مىبينم * ندانم اينكه به خوابست يا به بيداريست\r\nجهانيان همه حيران كار و بار منند * كسى كه كار من آسان گرفته دشواريست \r\n\r\n\r\n","description":"","footnote":"\r\n( 1 ) - مرغوله ، پيچ‌وتاب ، كنايه ز حلقهء زنجير .\r\n","page_name":" 181 ","page_number":197},
  {"content":"\r\n\r\n هواى چشم تو پنهان نمىتوان كردن * كه جلوهء گل مستى هميشه دستاريست\r\nشد از اداى زليخا و يوسف اين معلوم * كه حسن پرده‌نشينست و عشق بازاريست\r\nدميد سبزهء خط گرد عارضش فياض * تو فارغى و هنوز اول گرفتاريست \r\n\r\n165\r\n دوش بىاو شمع بزم ما ز حد افزون گريست * تا سحرگه جام خون خورد و صراحى خون گريست\r\nدى گذشت از سينه تير ناز و امشب چشم زخم * تا سحر در آرزوى تير ديگر خون گريست\r\nسر نزد يك دانه از كشت اميد من به خاك * گرچه چشمم سالها بر كوه و بر هامون گريست\r\nدى ز قحط خون لب تيغش ز زخمم تر نشد * چشم من درياى خون امشب ندانم چون گريست\r\nگر به قدر حال خود فياض بايد گريه كرد * تا قيامت مىتوان بر طالع وارون گريست \r\n\r\n166\r\n برفروزد جان و تن با آنكه داغ دل يكيست * بينوايان را چراغ خانه و محفل يكيست\r\nلطف فرما ناوكى هرجا فرود آيد خوشست * قدر تير غمزه‌ات در ديده و در دل يكيست\r\nدشمنيهاى دو عالم با من از بيداد اوست * گرچه صد شمشير بر سر مىخورم قاتل يكيست\r\nنخل عشرت در دل من بار حسرت مىدهد * هرچه مىكارم درين درگشته « 1 » ده حاصل يكيست\r\nرحمت عام تو هرگز شامل فياض نيست * آخر اين بيدل هم از ياران پا در گل يكيست \r\n\r\n167\r\n جز زلف تو ما را سر سوداى دگر نيست * سررشتهء ما از سر زلف تو بدر نيست\r\nاز جنبش ابروى تو خورشيد هراسد * جايى كه تو شمشير كشى جاى سپر نيست\r\nاز روى بتان آينه را نقش نشستست * اين يارى اقبال بود كار هنر نيست\r\nچيزى كه غبار از دل پردرد ربايد * در خطهء تقدير بجز گرد سفر نيست\r\nفياض اگر آه تو آتش زن گيتيست * در خرمن افلاك چرا دود اثر نيست \r\n\r\n168\r\n عشق مىدانيست كآنجا غير مردى كار نيست * چشم بر كردار باشد گوش بر گفتار نيست\r\nتا شدم عاشق نديدم يك نفس آسودگى * آفتاب عاشقان را سايهء ديوار نيست\r\nبخت بىباكانه هر سو مىخرامد بىنقاب * خاطرش جمعست كس را ديدهء بيدار نيست\r\nعشق او آهسته مىگويد به آواز بلند * هر كه كارى دارد او را با غم ما كار نيست\r\nبىقراران را به پاى ضعف مانند غبار * بر هوا رفتار هست و بر زمين رفتار نيست \r\n\r\n\r\n","description":"","footnote":"\r\n( 1 ) - درگشته ، نابود شده ، سرنگون .\r\n","page_name":" 182 ","page_number":198},
  {"content":"\r\n\r\n چون سبك‌روحى دليلى هست عشق پاك را * كوه اگر عاشق شود بر خاطر كس بار نيست\r\nدر ديار عشق اگر امروز مىجنبد سرى * شور منصورى چرا در پايتخت دار نيست\r\nسرمهء بيگانگى از ديده تا شستم به خون * هركجا ديدم به غير از جلوهء دلدار نيست\r\nيك قدم تا برنگردى سير نتوانيش ديد * زانكه جز نزديكى آنجا مانع ديدار نيست\r\nمردمان در خواب آسايش ز غفلت رفته‌اند * گر مسيحى درد نشناسد كسى بيمار نيست\r\nاز من اى فياض اگر منصور را بينى بگو * عكس بر آيينه افتادست عكس يار نيست \r\n\r\n169\r\n در شب غم همدمم جز آه بىتأثير نيست * همزبانى بىتوام جز نالهء شبگير نيست\r\nموبه‌مو پيغام مژگان ترا گويد به دل * از تو ما را قاصدى دلسوزتر از تير نيست\r\nكوه‌كن سنگ مزارى مىتراشد بهر خود * ورنه زخم تيشه را در بيستون تأثير نيست\r\nنالهء ما بىقراران در تو تأثيرى نكرد * آن دل از سنگست اما سنگ آتشگير نيست\r\nدشت اقليم جنون در زير فرمان منست * چون دلم ديوانه‌اى در حلقهء زنجير نيست\r\nدامن صبرى اگر در دست افتد شوق را * وعدهء وصل تو تا روز قيامت دير نيست\r\nعشق را افسرده بىپروايى معشوق كرد * ناز يوسف گر جوان باشد زليخا پير نيست\r\nاز نگاهى مىتوان صد داستان را شرح كرد * پيش خوبان درد دل را حاجت تقرير نيست\r\nكلك ما از يك رقم تسخير عالم مىكند * كار ما فياض هرگز بستهء تدبير نيست \r\n\r\n170\r\n چه ز نظّاره برد ديده كه حيرانش نيست * به چه دل جمع كند آنكه پريشانش نيست\r\nحسرت صورت ديوار چنين مىگويد * كه درين خانه كسى نيست كه حيرانش نيست\r\nدست اميد من و بخت رسايى هيهات * اين غباريست كه بر گوشهء دامانش نيست\r\nنفس نغمه‌طرازم به خيال رخ دوست * عندليبيست كه پرواى گلستانش نيست\r\nبه چه امّيد نهم دل كه درين گوشهء چشم * نگهى نيست كه صد ناز نگهبانش نيست\r\nشوخى طبع مرا هست بهارى كه درو * بلبلى نيست كه صد غنچه غزل‌خوانش نيست \r\n\r\n171\r\n حسن صورت از بتان چون طبع آتشناك نيست * خانه‌سوز صبر من جز شعلهء ادراك نيست\r\nپاكى دامان حسن از دولت شرم و حياست * بىحيا گر دامن آيينه باشد پاك نيست\r\nروى گرمى مجلسم هرگز ز شمع كس نديد * مجلس‌افروزى مرا چون آه آتشناك نيست\r\nغير گو آسوده‌خاطر بگذرد از پيش ما * آتش ما را دماغ خصمى خاشاك نيست\r\nدر كف انديشهء ما كار اسطرلاب كرد * پيش ما جام جمى بهتر ز برگ تاك نيست \r\n\r\n","description":"","footnote":"","page_name":" 183 ","page_number":199},
  {"content":"\r\n\r\n در سر كوى بتان از اشك آتش جوش ما * مشت خاكى نيست كآنجا اخگرى در خاك نيست\r\nتا درين غم‌خانه‌اى فياض با محنت بساز * نوشداروى طرب در حقهء افلاك نيست \r\n\r\n172\r\n گريه را بىكاوش مژگانت آب و رنگ نيست * ناله بىكيفيت درد تو سير آهنگ نيست\r\nكى لب ما كام رنگ از بوسهء او مىبرد * آنكه در بازارِ دست او حنا را رنگ نيست\r\nپاى لغزى در ره عقلست ورنه با جنون * بوسه را ره بر دَم شمشير برّان تنگ نيست\r\nگام اول منزل عجزست در وادى عشق * ماندگيها اندرين ره بستهء فرسنگ نيست\r\nرهروان را پا نمىآيد ز شادى بر زمين * در ره ديوانگى فياض باك از سنگ نيست \r\n\r\n173\r\n صيد ما را تا ابد آزادى از دنبال نيست * بلبل ما تا نريزد بال فارغ‌بال نيست\r\nبىزبانان عاجز از تقرير مطلب نيستند * عرض حاجت را زبانى چون زبان لال نيست\r\nدر ديار دل به چيزى برنمىگيرد كسى * هر متاعى را كه عشق دلبران دلال نيست\r\nسربه‌سر اوراق اهل قال را گرديده‌ام * هيچ جا ذوقى به ذوق گفتگوى حال نيست\r\nنامهء اعمال را از حرف عصيان زينتست * حسن را فياض زيبى همچو خط و خال نيست \r\n\r\n174\r\n دل كه بىزخم تو باشد به جهان خرّم نيست * زخم را از تو رواجيست كه با مرهم نيست\r\nغم بيهوده مرا از سرو سامان انداخت * گر بدانم كه غم كيست كه دارم غم نيست\r\nهر گل نغمه كه خوناب دل از وى بچكد * در سراپردهء ساز غم ما محرم نيست\r\nگه سر زلف تو گاهى شكن طره بخست * تيره‌روزى دلم را ز تو باعث كم نيست\r\nكام دنيا نگشايد دل ما را فياض * داغ ما چشم سيه كردهء اين مرهم نيست \r\n\r\n175\r\n تلخكاميهاى ما از گردش ايام نيست * اندر آن كشور كه ماييم آسمان را نام نيست\r\nهركه را نسبت به چشمت بيشتر ناكام‌تر * كس ميان تلخكامان تو چون بادام نيست\r\nكار ما بىطاقتان را مىتوان از خنده ساخت * احتياج لب به زهر آغشتن دشنام نيست\r\nدر ميان خاك و خون بىتابِ زخم ديگرست * اضطراب مرغ بسمل از پى آرام نيست\r\nشيخ و مفتى را ز بزم عاشقان پاكوتهست * خلوت خاص غمست اينجا و بار عام نيست\r\nدر هواى اين گلستان چشم عنقا مىپرد * ليك مىداند كه اينجا دانه‌اى بىدام نيست\r\nترك ننگ و نام كن فياض اگر درديت هست * عاشقان را در جهان ننگى بتر از نام نيست \r\n\r\n","description":"","footnote":"","page_name":" 184 ","page_number":200},
  {"content":"\r\n\r\n\r\n176\r\n عشقبازان را سرود عشق گفتن رسم نيست * جز نواى درد دل از هم شنفتن رسم نيست\r\nچين ز ابرو برندارى زانكه در گلزار حسن * غنچه‌هاى چين ابرو را شكفتن رسم نيست\r\nعاشقان را درد دل پيوسته پيش گلرخان * گرچه گفتن رسم هست اما شنفتن رسم نيست\r\nطرفه رسمى و عجب قانون كه در ديوان عشق * دم زدن آيين نه و مطلب نهفتن رسم نيست\r\nزخميان شوق را در خوابگاه اضطراب * جز به روى بستر الماس خفتن رسم نيست\r\nهرچه هست از دل برون كن جز تمناى ملال * كاين غبار از چهرهء آيينه رُفتن رسم نيست\r\nگر اثر فياض خواهى از دعا در ناله كوش * كاين گهر را جز به نيش ناله سفتن رسم نيست \r\n\r\n177\r\n ذره‌اى نيست كه آيينهء ديدار تو نيست * خبر از خويش ندارد كه خبردار تو نيست\r\nگرچه نزديكتر از جان منى بر لب ليك * وعده‌اى دور تر از وعدهء ديدار تو نيست\r\nدرد ديرينهء خود را ز كه درمان طلبم * كه طبيبى نشناسيم كه بيمار تو نيست\r\nطوطيان با كه دگر نرد هوس مىبازند * شكرى نيست كه خود طوطى گفتار تو نيست\r\nپايبندى تو سرمايهء آزاديهاست * سرو آزاد نباشد كه گرفتار تو نيست\r\nعشق آن نيست كه خود را به ميان بيند كس * هان به منصور بگوييد كه اين كار تو نيست\r\nتو نكونامى و عشق آفت شهرت فياض * جاى اين دستهء گل گوشهء دستار تو نيست \r\n\r\n178\r\n بستر گرمى تنم را همچو شمشير تو نيست * بالش نرمى دلم را چون پر تير تو نيست\r\nعشق مىداند كه عاشق را به ناكامى خوشست * ورنه در كام دل ما هيچ تقصير تو نيست\r\nماه من امشب قرار شب‌نشينى داده است * خواب كن اى صبح يك دم وقت شبگير تو نيست\r\nهمدمى كو دست در گردن كند ديوانه را * در فرامشخانهء غم غير زنجير تو نيست\r\nعشق بىتدبيرى ما را رواجى داده است * دم مزن اى عقل ناقص وقت تدبير تو نيست\r\nحسن شيرين خود تجلى مىكند در بيستون * تيشه بشكن كوه‌كن حاجت به تصوير تو نيست\r\nدر اداى درد دل فياض زحمت مىكشى * گوشهء ابروى او محتاج تقرير تو نيست \r\n\r\n179\r\n ابر را از خصمى مژگان من انديشه نيست * هيچ خصمى در جهان چون خصمى هم‌پيشه نيست\r\nشيشه در هم‌چشمى دل سرزنشها مىكشد * كآنچه دل آماده دارد بهر ما در شيشه نيست\r\nدر دل ما سبز مىخواهد تمنا تخم جام * ريشهء عيشى كه در بوم و بر اين بيشه نيست\r\nبيستون برداشتن موقوف زور ديگرست * بازوى عشق ار نباشد جوهرى در تيشه نيست \r\n\r\n","description":"","footnote":"","page_name":" 185 ","page_number":201},
  {"content":"\r\n\r\n ريشهء غم در دل فياض از بس محكمست * نيست جايى در سراپاى تنم كاين ريشه نيست \r\n\r\n180\r\n بىلب او نشئه‌اى در ساغر و پيمانه نيست * شيشهء مى را دماغ جلوهء مستانه نيست\r\nسيرت معشوق از سيماى عاشق ظاهرست * سرگذشت شمع جز در دفتر پروانه نيست\r\nهر شبم در سينه آشوبيست از پهلوى دل * آفتى در خانهء ما جز متاع خانه نيست\r\nآشنايى ترك آدابست در قانون عشق * هر كه اين بيگانگيها مىكند بيگانه نيست\r\nفيض خواهى كعبه بگذار و ره دل پيش گير * گنج در ويرانه است اما به هر ويرانه نيست\r\nنيست جز يك مشتِ گل كو گه سرو گه ساغرست * سرنوشت كاسهء سر جز خط پيمانه نيست\r\nكى رود فياض از كوى تو هرگز در بهشت * ترك دين از بهر دنيا چون كند ديوانه نيست \r\n\r\n181\r\n خوشم كه همچو منت هيچ خاكسارى نيست * كه خاكسار تو بودن كم‌اعتبارى نيست\r\nگرفتم آنكه به پيش تو ضبط گريه كنم * در اضطراب مرا هيچ اختيارى نيست\r\nبه گاه گريه خيالت به ديده مضطربست * بلى در آب روان عكس را قرارى نيست\r\nبه ناله رخنه اگر در دلى كنى سختست * به تيشه زخم دل كوه سخت كارى نيست\r\nدواى درد مجو از جهانيان فياض * ز دل كسى كه برد درد در ديارى نيست \r\n\r\n182\r\n بر دل از داغ غم لباسى نيست * خانهء كعبه را پلاسى نيست\r\nتكيه كم كن به عقل در ره عشق * پى اين خانه بر اساسى نيست\r\nهر كجا عشق دعوى آغازد * عقل را حجت و قياسى نيست\r\nاز مه عارض تو تا خورشيد * فرق دور است التباسى « 1 » نيست\r\nروز محشر اگرچه دور بود * از شب دورى تو پاسى نيست\r\nنيست گويند در جهان مزه‌اى * غلطست اين ، مزه‌شناسى نيست\r\nنكند خصم رم ز من فياض * ديو را ز آدمى هراسى نيست \r\n\r\n183\r\n مگو ز عقل كه دام فريب خودراييست * مبين به علم كه آيينهء خودآراييست\r\nكسى كه بادهء تحقيق خورده مىداند * كه اعتراف به جهل از كمال داناييست\r\nجهان ز حيرت حسن تو نقش ديوارست * فضاى دهر به عهد تو كنج تنهاييست \r\n\r\n\r\n","description":"","footnote":"\r\n( 1 ) - التباس ، شك و شبهه .\r\n","page_name":" 186 ","page_number":202},
  {"content":"\r\n\r\n تمام دهر ز آزاده‌اى نشان ندهد * كه سرو هم به چمن زير بار رعناييست\r\nبه دست وصل دل پاره پاره‌اى دارم * كه خون تپيده‌تر از حسرت تماشاييست\r\nاگرچه عقل چمن‌پرور و جنون خودروست * به گل چه باج دهد لاله‌اى كه صحراييست\r\nتصرفى كه من از حسن ليليان ديدم * هنوز مجنون سرگرم دشت‌پيماييست\r\nنظاره‌ام ز تو گل چيد و جاى رنجش نيست * به باغبان نكند عيب كس كه يغماييست\r\nبه هرچه مىنگرم روى اوست در نظرم * كه گفته است طلب كارِ يار هرجاييست\r\nنظارگان تو سر در كف خطر دارند * كه هر نگاه تو خونى صد تماشاييست\r\nز بىمضايقگىهاى عشق دانستم * كه بر جنون نزدن نقص در شكيباييست\r\nز لاف محرمى كوى دوست شد معلوم * كه عقل با همه تمكين هنوز سوداييست\r\nچنين كه از تو گل و لاله مىفريبندم * سزد كه طعنه زند دشمنم كه هرجاييست\r\nمرا دليست كه چون قطره لجّه‌آشامست * چه نقص كشتى گرداب را كه درياييست\r\nبه يمن همت بدنامى از خطر رستم * كه پرده‌پوشى عشقست هرچه رسواييست\r\nبه ذوق گوشه‌نشينى مبند دل زنهار * كه سعى گم‌شدگيها تلاش پيداييست\r\nبه محفلى كه هنر عيب‌پوش شد فياض * نديدن هنر خويش عين بيناييست\r\nبسست دوست ز دنيا و آخرت فياض * سخن يكيست دگرها عبارت‌آراييست \r\n\r\n184\r\n امشب كه ذوق جلوه رخش بىنقاب داشت * بر رخ هزار پرده ز رنگ حجاب داشت\r\nدر دست داشت بهر تماشاى حسن خويش * آيينه‌اى كه حوصلهء آفتاب داشت\r\nآيينه شد ز عكس رخش آفتاب‌پوش * با آنكه رخ هنوز درون نقاب داشت\r\nخورشيد در شكنجهء تاب از رخ تو بود * روزى كه التفات تو با ما عتاب داشت\r\nهر مطلع بلند كه مىخواند آفتاب * روى تو در بديهه هزارش جواب داشت\r\nامشب كه روشناس اثر بود آه ما * بيدار بود بخت ولى ديده خواب داشت\r\nدر كاروان فيض متاع زبون نبود * فياض صبح ما ز چه در شير آب داشت \r\n\r\n185\r\n دوشم چراغ ديده ز روى تو تاب داشت * چشم ترم در آب گل آفتاب داشت\r\nاز شور بلبلان چمنى داشتم كه دوش * اشكم به ياد روى تو بوى گلاب داشت\r\nلبريز حسن شد ز فروغ جمال تو * در طالع آينه نظر آفتاب داشت\r\nكى فهم كس به كنه جمال تو مىرسد * شوقم هميشه چشم به حسن نقاب داشت\r\nفياض ياد آنكه چو مىكرد خواب ناز * چشمى به چشم عاشق و چشمى به خواب داشت \r\n\r\n","description":"","footnote":"","page_name":" 187 ","page_number":203},
  {"content":"\r\n\r\n\r\n186\r\n يا به من خود را ازين بيگانه‌تر بايست داشت * يا مرا با خويش يكرنگانه‌تر بايست داشت\r\nمن كه جَستم دانه‌ريزيها چه تأثيرم كند * صيد را در دام غم‌خوارانه‌تر بايست داشت\r\nعقل غارت‌كرده‌تر چندانكه لطف آماده‌تر * پاره‌اى ديوانه را ديوانه‌تر بايست داشت\r\nپنجهء بىطاقتى برتافت آخر زور صبر * اندكى اين خانه را ويرانه‌تر بايست داشت\r\nبر تو دست اين دشمنان از دوستيها يافتند * خويش را زين محرمان بيگانه‌تر بايست داشت\r\nخواستى از راه معنى جا كنى در طبع من * پاس اين صورت ترا رندانه‌تر بايست داشت\r\nيا ترا يك پيرهن رندانه‌تر بايست بود * يا مرا يك پرده مشتاقانه‌تر بايست داشت\r\nخويش‌داريها عجب مردانه صيدم كرده بود * حيف صيدى اين‌چنين مردانه‌تر بايست داشت\r\nشعله را سوز از پر پروانه افزونتر خوشست * شمع را فياض ازين پروانه‌تر بايست داشت \r\n\r\n187\r\n در غضب رفتى و دل دوش از تو كامى برنداشت * كس به غير از ساغر مى لب ز لعلت تر نداشت\r\nدر اداى درد دل چندانكه امشب پيش يار * همچو اشك از پوست بيرون آمدم باور نداشت\r\nكشت ما را آسمان آخر به صد افسردگى * آتش ما را نگه اين مشت خاكستر نداشت\r\nدر ره امّيد او چون گرد بنشستم به خاك * كز رهم از باد دامان تغافل برنداشت\r\nاز نگه چون چشم او فياض را شرمنده كرد * آب شد بيچاره آخر چارهء ديگر نداشت \r\n\r\n188\r\n راه دراز وصل تو غير از خطر نداشت * هر كس كه پا نهاد در ان فكر سر نداشت\r\nغيرت برم به صورت آيينه كآنچنان * محو رخ تو بود كه چشم از تو برنداشت\r\nما را هواى دوست به فكر جنون فكند * سوداى عشق بود و علاج دگر نداشت\r\nهرچند گرد عرصهء گردون برآمديم * اين شهربند آينه راهى به در نداشت\r\nفياض آخر از تو به حرمان فرار كرد * بيچاره تاب جور ازين بيشتر نداشت \r\n\r\n189\r\n يك نظر كرد و از آن صد گونه استغفار داشت * آفتاب عاشقان دايم ز گرمى عار داشت\r\nكار من از سازگارى بىگره هرگز نبود * دايم اين سررشته پيوندى به زلف يار داشت\r\nبوى يوسف در چمن امروز ارزانست باز * غنچه شب گويا نسيم پيرهن دربار داشت\r\nعكس رخسار كه يا رب در چمن افتاده بود * كش تماشاى گل امشب نشئهء ديدار داشت\r\nبا تو گل شب در چمن طوفان آتش كرده بود * ليك بىمن صوت بلبل نشئه‌اى در كار داشت\r\nدوش كآمد كم درنگ من برون از سير گل * غنچه را ديدم كه در دل حسرت بسيار داشت \r\n\r\n","description":"","footnote":"","page_name":" 188 ","page_number":204},
  {"content":"\r\n\r\n گرنه از رشك تو خونش در تن آتش گشته بود * شمع در مجلس چرا مژگان آتشبار داشت\r\nكفر مىافزود چندانى كه دينم مىفزود * سبحه در دستم مگر خاصيت زنّار داشت\r\nخاطرم فياض دوش آيينهء جانانه بود * هرچه من مىخواستم نازش همان دربار داشت \r\n\r\n190\r\n هركه در كوى تو چندى چو دلم منزل داشت * دايم از زلف سياهت گره‌اى در دل داشت\r\nرشكى « 1 » كشتهء شوقم كه همان بعد هلاك * چشم حسرت نگران بر اثر قاتل داشت\r\nروزى برق شود سبزهء اين كشت آخر * هرچه در كوى وفا سبز شد اين حاصل داشت\r\nدر ميان لجهء غم داشت رهى چون كف دست * كشتى ما خطر آن بود كه در ساحل داشت\r\nناقه هرچند زره از پى مجنون مىرفت * دل مجنون همه جا سر به پى محمل داشت\r\nروز ما تيره كه رخسار تو از سبزهء خط * كرد اظهار غبارى كه ز ما در دل داشت\r\nرخت بستند حريفان همه زين منزل تن * غير فياض كه در كوى تو پا در گل داشت \r\n\r\n191\r\n در گلشن الست كه نيرنگ برنداشت * هر گل كه داشت بوى وفا رنگ برنداشت\r\nجوش صداى عشق به هفت آسمان رسيد * اين شور را به غير دل تنگ برنداشت\r\nدل در بغل به گرد دو عالم برآمديم * يك كس به قصد شيشهء ما سنگ برنداشت\r\nدر غيرتم ز بلبل تصوير از آنكه بود * لبريز ناله عمرى و آهنگ برنداشت\r\nمىخواست پا به سنگ نيايد رونده را * راه دراز عشق كه فرسنگ برنداشت\r\nتردامنى ز جبههء دل نور غم برد * آيينه‌ام ز كثرت نم زنگ برنداشت\r\nابرام صلح را به چه هموار كرده بود * نازك دلت كه چاشنى جنگ برنداشت\r\nفياض چون نبود لغت‌دان حرف عشق * همراه خويش بهر چه فرهنگ برنداشت \r\n\r\n192\r\n تركش ناز تو از غمزه دگر تير نداشت * ورنه از ما سر مويى مژه تقصير نداشت\r\nسعى كرديم گره وانشد از رشتهء كار * پنجهء چاره ما ناخن تأثير نداشت\r\nدل گرفت از چمن امشب كه گرفتاران را * صوت بلبل اثر نالهء زنجير نداشت\r\nگلشن عشق هوا داشت ولى از چمنش * پا كشيديم كه يك گوشهء دلگير نداشت\r\nسر ز سوداى تو بيرون نبرد كس فياض * هرگز اين خواب پريشان تو تعبير نداشت \r\n\r\n\r\n","description":"","footnote":"\r\n( 1 ) - رشكى ، رشك برنده .\r\n","page_name":" 189 ","page_number":205},
  {"content":"\r\n\r\n\r\n193\r\n در ديار دل كسى جز حسن جولانى نداشت * عشق غير از ناتوانى مرد ميدانى نداشت\r\nعشرت بىطالعان هرگز تمام اجزا نبود * دامنى گر داشت اين خلعت گريبانى نداشت\r\nعشق اگر دارد خطر از شومى كامست و بس * تا هوس پيدا نشد اين ره بيابانى نداشت\r\nمشت خاكم بر هوا مىرفت پيش از عشق و باز * ليكن از بهر نشستن طرف دامانى نداشت\r\nعشق غارت كرد هرجا دين و ايمانى كه ديد * زاهد بيچاره مفتى « 1 » زد كه ايمانى نداشت\r\nنالهء من شاخ گل در آستين مىپرورد * عندليبى همچو من هرگز گلستانى نداشت\r\nعالم از عشق تو گفتى نسخهء تصوير بود * هر كه را انگشت بر لب مىزدم جانى نداشت \r\n\r\n194\r\n كسى چون جز او دستگاهى نداشت * به سرّ قدر ليك راهى نداشت\r\nگنه مىپسندند از آدمى * و گرنه فرشته گناهى نداشت\r\nجمال ازل پيش از ايجاد عشق * شهى بود اما سپاهى نداشت\r\nگناه اسيران به ديوان حشر * چو زلف بتان عذرخواهى نداشت\r\nنگرديده تا آه عاشق بلند * سپهر برين تكيه‌گاهى نداشت\r\nز فرماندهان غير سلطان عشق * كسى همچو دل بارگاهى نداشت \r\n\r\n195\r\n غمت به سينه مرا جاى مدعا نگذاشت * به حسرت دگرم حسرت تو وانگذاشت\r\nنداشتم سر و برگ كرشمه‌هاى طبيب * خوشم كه عشق تو درد مرا دوا نگذاشت\r\nگلى به سر نزدم هرگز از وصال تو ليك * ره تو حسرت خارى مرا به پا نگذاشت\r\nز درد دل گره شكوهء تو چون تبخال * هزار ره به لب آوردم و حيا نگذاشت\r\nمرا به تهمت هستى نگاهش از غيرت * چنان بسوخت كه خاكسترم به‌جا نگذاشت\r\nمرا به غيرت بيگانه خوى من رشكست * كه تا به داغ دل خويشم آشنا نگذاشت\r\nچنان به كشتن من برفروخت رخ فياض * كه رنگ بر رخ صبر و شكيب ما نگذاشت \r\n\r\n196\r\n كسى ز ننگ به من گرچه روبرو نگذاشت * خوشم كه دست سبو دست من فرونگذاشت\r\nخوشم كه آينه هرچند كرد بىرويى * نقاب جانب روى ترا فرونگذاشت\r\nز زخمهاى دل خسته خون دل همه رفت * فغان كه تيغ تو آب مرا به جو نگذاشت \r\n\r\n\r\n","description":"","footnote":"\r\n( 1 ) - مفت زدن ، سود كردن ، منتفع شدن بىرنج و محنت .\r\n","page_name":" 190 ","page_number":206},
  {"content":"\r\n\r\n هزار مطلب سربسته در كشاكش بود * نگاه گرم تو ما را به گفتگو نگذاشت\r\nبسست اين قدر از دوست آرزو فياض * كه غمزه‌اش به دلم هيچ آرزو نگذاشت \r\n\r\n197\r\n دى به خاطر ياد آن گيسوى مشك‌آسا گذشت * امشب از سوداى او طرفه شبى بر ما گذشت\r\nهر سر خارى به مجنون ناز ديگر مىكند * ناقهء ليلى مگر امروز زين صحرا گذشت\r\nاشك بىلخت جگر نايد به سوى دامنم * كى تواند ناخدا بىكشتى از دريا گذشت\r\nهمچو برقى كو به گرداگرد خرمن بگذرد * آتشى افروخت آب تيغ او هرجا گذشت\r\nوصل او فياض اگر امروز گردد قسمتم * بىتكلف مىتوانم از سر فردا گذشت \r\n\r\n198\r\n به فكر كار نيفتاده روزگار گذشت * كنون چه كار كند كس چو وقت كار گذشت\r\nغبارِ راهِ سوارى شدم ولى از ضعف * چو گرد تا ز زمين خاستم غبار گذشت\r\nز بيم هجر نديديم ذوق وصل افسوس * كه عمر نشئهء ما در غم قمار گذشت\r\nتمام عرصهء دل پر ز گرد اغيارست * عجب عجب كه توانيم ازين غبار گذشت\r\nز جستجو ننشينيم تا نفس باقيست * توان به گرد رسيدن اگر سوار گذشت\r\nهزار عقده ز بيم شكفتگى داريم * سرى ز حبيب برآريم اگر بهار گذشت\r\nبه كم‌عيارى خود دل نهاده شو فياض * كه نقد عمر ترا كار از عيار گذشت \r\n\r\n199\r\n خوى از جبين مريز كه قدر گلاب رفت * گرمى مكن كه رنگ رخ آفتاب رفت\r\nصد بار سر ز خواب برآورد بخت و باز * پنداشت روز من شب و ديگر به خواب رفت\r\nبر شعلهء فسردهء من گرد غم نشست * وز گوهر شكستهء من آب و تاب رفت\r\nبوى دل حزين به مشام فلك رساند * دودى كه بر سر از جگر اين كباب رفت\r\nاز آه من ز شعلهء سوزنده پر شكست * وز اشك من ز گوهر ناسفته آب رفت\r\nشب در بناى چرخ تزلزل فكنده بود * سيلاب خون كه از دل پراضطراب رفت\r\nفياض در كمين تو چندين درنگ چيست * اكنون كه فرصت تو به چندين شتاب رفت \r\n\r\n200\r\n زلف ساقى از كف و دامان يار از دست رفت * چاره‌سازان چارهء كارى كه كار از دست رفت\r\nنه گلى در گلستان باقى نه برگى در چمن * بلبلان شورى كه سامان بهار از دست رفت\r\nبىتو ما بوديم و چشمى در ره اميد و بس * آن هم از تاراج درد انتظار از دست رفت\r\nعمر بگذشت و نشد آهوى مطلب رام حيف * از دويدن باز مانديم و شكار از دست رفت \r\n\r\n","description":"","footnote":"","page_name":" 191 ","page_number":207},
  {"content":"\r\n\r\n دير افتادى به فكر خويش فياض از غرور * اين زمان فرصت گذشت و روزگار از دست رفت \r\n\r\n201\r\n زلف بنمودى و قدر طرهء شمشاد رفت * جلوه كردى اعتبار سرو هم بر باد رفت\r\nباز چشم مستت آمد بر سر تمهيد ناز * تير مژگان تو ديگر بر سر بيداد رفت\r\nقسمت ما زين چمن بار تعلق بود و بس * سرو را نازم كه آزاد آمد و آزاد رفت\r\nبرگ ناكامى جزاى رنج راه عاشقست * مزد دست خويشتن بود آنچه بر فرهاد رفت\r\nگردباد آهم آخر چرخ را از پا فكند * عاقبت خاكستر افلاك هم بر باد رفت\r\nنه غم بيگانگان دارم نه فكر دوستان * تا به يادم آمدى عالم مرا از ياد رفت\r\nداشتى عزم نجف فياض چون ماندى كه دوش * سيل اشك من به طوف دجلهء بغداد رفت \r\n\r\n202\r\n در ازل سوز محبت در دل ما جا گرفت * از دل ما بود هرجا آتشى بالا گرفت\r\nداشتيم امشب حديث روى جانان بر زبان * در ميان برجست شمع و از زبان ما گرفت\r\nپيش ازين هرگز متاع جلوه اين قيمت نداشت * نخل بالا دست او اين نرخ را بالا گرفت\r\nتخته‌اى بعد از شكستن هم نيايد بر كنار * كشتى ما عاقبت كام دل از دريا گرفت\r\nدامن مقصود اگر در كف نباشد گو مباش * گردبادم مىتوانم دامن صحرا گرفت\r\nاين‌چنين كز رفتن من مىشود خوشحال دوست * رفته‌رفته مىتوانم در دل او جا گرفت\r\nدر ازل سر در پى ما تيره‌بختان كرده بود * ما برون رفتيم و غم فياض را تنها گرفت \r\n\r\n203\r\n يك نفس خود را ز غم آزاد مىبايد گرفت * صرفه‌اى از عمر بىبنياد مىبايد گرفت\r\nحلقهء فتراك را در گوش مىبايد كشيد * سرمه از گرد ره صياد مىبايد گرفت\r\nذوق خنديدن گرت انگشت بر لب مىزند * خويشتن را همچو گل بر باد مىبايد گرفت\r\nدر محبت با دلى از شيشه نازك‌تر كه هست * جان آهن سينهء فولاد مىبايد گرفت\r\nپاى تدبير محبت مىرسد آخر به سنگ * عبرتى از تيشهء فرهاد مىبايد گرفت\r\nدر فن جانبازى عشاق هم تعليمهاست * سرخط اين مشق از استاد مىبايد گرفت\r\nدلبرى را شيوه‌ها جز حسن مادرزاد هست * شمه‌اى گفتم دگرها ياد مىبايد گرفت\r\nساغر پر تا خط بغداد « 1 » بر لب بىغميست * پادشه را خطهء بغداد مىبايد گرفت \r\n\r\n\r\n","description":"","footnote":"\r\n( 1 ) - خط بغداد ، دومين خط از هفت خط جام . قدما جام جم يا جام شراب را با هفت خط منقوش مىدانستند كه به ترتيب از بالا عبارت است از : جور و بغداد و بصره و ازرق / اشك و كاسه‌گر و فرودينه . خط ازرق را خط سبز يا خط سياه يا خط شب هم گفته‌اند .\r\n","page_name":" 192 ","page_number":208},
  {"content":"\r\n\r\n\r\n204\r\n ترا چو خطِ طرف « 1 » روى لاله رنگ گرفت * ز رشك آينهء آفتاب زنگ گرفت\r\nشكست قيمت لعل آن لب و به خنده شكست * گرفت ملك دل آن غمزه و به جنگ گرفت\r\nبه شكوه گرم زبان‌آورى شدم افسوس * كه آن دهن سرِ را هم گرفت و تنگ گرفت\r\nبه دوستى تو گر شهره‌ام عجب نبود * مرا كه گوهر اشك از رخ تو رنگ گرفت\r\nچه اعتراض دلش سخت اگر بود فياض * نكرده است به سختى كسى به سنگ گرفت « 2 » \r\n\r\n205\r\n ياد او در سينه كردم جامه بوى گل گرفت * دم زدم از روى او هنگامه بوى گل گرفت\r\nاز صرير كلك صوت عندليب آمد به گوش * بس كه در تحرير نامت جامه بوى گل گرفت\r\nجوش بلبل بر كبوتر جلوهء پرواز بست * تا چو برگ گل ز نامت نامه بوى گل گرفت\r\nهر گره از طرهء بند قبايت غنچه‌ايست * تا ز همدوشى سروت جامه بوى گل گرفت\r\nشمع بىتابانه بر ياد تو مىسوزد به بزم * كز بخورِ دود او هنگامه بوى گل گرفت\r\nخاصگان در آتش بىطاقتىها سوختند * از نسيمت تا مشام عامه بوى گل گرفت\r\nدست بر سر بس كه بر ياد گل روى تو زد * بر سر فياض ما عمامه بوى گل گرفت \r\n\r\n206\r\n تا گريبان من اينك گرد دامانم گرفت * خاك دامنگير غم آخر گريبانم گرفت\r\nشهسوار غم كه جز من مرد ميدانى نداشت * در كمينم كرد تا آخر به مىدانم گرفت\r\nمن كه جنگ روبرو با عشق كردم سالها * من نمىدانم چه كرد آخر كه پنهانم گرفت\r\nمن شرارى را به دامن تيز مىكردم كزو * شعله‌اى در دامنم افتاد و در جانم گرفت\r\nگفتى اى فياض دل را چون گرفت آن مه ز تو * چون گرفتن را نمىدانم ولى دانم گرفت \r\n\r\n207\r\n غنچه را دور از لب لعلت دل از گلشن گرفت * بىرخت گل گونه از رخسار زرد من گرفت\r\nكاشكى يك لحظه سوداى مرا كردى علاج * آنكه از بادام چشمم سالها روغن گرفت\r\nچهره در خون شست او هم گرچه خون من بريخت * تيغ بيداد ترا ديدى كه خون من گرفت\r\nمىنهادم سر به صحرا موج اشكم پا ببست * مىشدم بيرون ز عالم گريه‌ام دامن گرفت\r\nابروش از كشتنت فياض ننگى طرفه داشت * عاقبت خون ترا تيغ كه در گردن گرفت \r\n\r\n\r\n","description":"","footnote":"\r\n( 1 ) - خط طرف ، خط نورسته بر كنار لب .\r\n( 2 ) - گرفت كردن ، اعتراض كردن .\r\n","page_name":" 193 ","page_number":209},
  {"content":"\r\n\r\n\r\n208\r\n گلستان از خنده‌اش طرح گل خندان گرفت * نوبهار از جلوه‌اش سامان درين بستان گرفت\r\nشعله‌اى هرجا كه در بزم محبت شد بلند * سوخت ما را دل اگر پروانه را دامان گرفت\r\nهستى عاشق حجابى بود پيش راه وصل * دست تا برداشت از خود دامن جانان گرفت\r\nعشق در اول شرارى بود و از دامان حسن * گشت آخر شعله‌اى در كفر و در ايمان گرفت\r\nنيست در دارالشفاى عشق غير از ما طبيب * هركه آمد از دل پردرد ما درمان گرفت\r\nعشق كين از ناتوان بيش از توانا مىكشد * دل ز خسرو برد و از فرهاد مسكين جان گرفت\r\nدل به تنگ آمد ز غم فياض تا كى ضبط خويش * آستين بر چشم گريان بيش ازين نتوان گرفت \r\n\r\n209\r\n تا طبع باده گرمى آن تندخو گرفت * نتوان ز بيم آبله دست سبو گرفت\r\nدام هزار سلسله مىخواست روزگار * زلف كجت به عهدهء يك تار مو گرفت\r\nزاهد اگر ز دست تو گيرد پياله‌اى * نتوان پياله را دگر از دست او گرفت\r\nكم‌ناله زان شدم كه ز طغيان خون دل * چون شيشهء پُرم نفس اندر گلو گرفت\r\nفيض خط پياله كم از خط يار نيست * فياض مى مگر ز لبش رنگ و بو گرفت \r\n\r\n210\r\n چون نياز ما و ناز او به هم درمىگرفت * سوختن ما از سر و او گرمى از سر مىگرفت\r\nلب به مى ننهاد تا خون در دل ساقى نكرد * شيشه را مىكرد پر هرگه كه ساغر مىگرفت\r\nما و او در مجلسى رخساره گلگون داشتيم * كآفتاب از حسرت آنجا چهره در زر مىگرفت\r\nبا عتاب او نياز گرم ما تابى نداشت * ما ازو مىسوختيم او گر ز ما درمىگرفت\r\nچون ز شرم صوت بلبل در چمن برمىفروخت * غنچه از رشك رخ او تاب اخگر مىگرفت\r\nاز نسيمى اين زمان چون غنچه مىغلطد به خون * دل كه هر دم بوسه‌ها از نوك نشتر مىگرفت\r\nتا كجا در جلوه بودى شب كه هر دم تا به صبح * حسرت قدّ ترا خميازه در بر مىگرفت\r\nآب صاف جدول شمشير او كم خورده‌ام * دل دم آبى گهى از جوى خنجر مىگرفت\r\nمىتوانستم ازو برداشتن دل يك نفس * گر تغافلهاى او از من نظر برمىگرفت\r\nيك كس از آيندگان نگرفت جاى رفتگان * آسمان اى كاش دور ديگر از سر مىگرفت\r\nمست فيض مشرقى فياض شد آنجا كه گفت * « گر به شمع كشته مىزد آستين درمىگرفت » \r\n\r\n211\r\n شور جنون من ز سر از بخت شوم رفت * فرّ هماى عشق به تاراج بوم رفت\r\nبا كشت ما كه آب‌خورش آتش دلست * سرگرم شد سموم و ستم بر سموم رفت \r\n\r\n","description":"","footnote":"","page_name":" 194 ","page_number":210},
  {"content":"\r\n\r\n فال خرابى غم او مىزند دلم * آسودگى ز طالع اين مرزوبوم رفت\r\nافكند سايه باز غمت بر وجود ما * آتش دگر به تربيت نخل موم « 1 » رفت\r\nفياض تا چه فتنه دهد رو ز خط يار * اينك سپاه زنگ به تاراج روم رفت \r\n\r\n212\r\n سر رفت و داغ عشق بتان از سرم نرفت * تن خاك گشت و خلعت غم از برم نرفت\r\nاز داغ دل سياهى ديرينه برنخاست * اين تيرگى ز ناصيهء اخترم نرفت\r\nچون تيغ كار كرده كه افتد ز آب و تاب * آبم تمام رفت ولى جوهرم نرفت\r\nدر موج‌خيز لجهء عشق تو بارها * كشتى دل شكسته شد و لنگرم نرفت\r\nصد بار سوخت آتش عشقم به امتحان * ياقوت‌وار آب تو از گوهرم نرفت\r\nخود را بسى به صيقل روشنگران زدم * گرد ملال از آينهء منظرم نرفت\r\nفياض كم‌عيارى نقد وفا ببين * گشتم به دهر دست بدست و زرم نرفت \r\n\r\n213\r\n نوبهار من كه هر خار مرا گل كرد و رفت * ناله‌ام را در فراق خويش بلبل كرد و رفت\r\nباد گلزار كمالش ايمن از خاشاك نقص * آنكه هر خاشاك ما را دستهء گل كرد و رفت\r\nفكرها دارد براى من به هر حسنى بهار * تا نپندارى كه در كام تغافل كرد و رفت\r\nگر پريشانست حرفم در غم او دور نيست * هر نفس را بر لب من شاخ سنبل كرد و رفت\r\nآسمان گر با سمندش برنيايد دور نيست * آفتاب از طبلِ بازِ او تنزل كرد و رفت\r\nهر سر خارى درين وادى بهار خرميست * ابر احسانش عجب عرض تجمل كرد و رفت\r\nحلقهء فتراك كمتر از شكنج طره نيست * مىتوان آنجا خيال چين كاكل كرد و رفت\r\nلذت ديگر بود در اضطراب ديدنش * جلوه‌اش آرام را محو تزلزل كرد و رفت\r\nمن كجا و صبر و طاقت اين قدرها در فراق * برق آهم را غمش كوه تحمل كرد و رفت\r\nمستطيع كعبهء اخلاص گشتن مشكلست * مشكلست اين راه مىبايد تأمل كرد و رفت\r\nهمت آزادگان صيد كمند و دام نيست * دل درين ره تكيه بر زاد توكل كرد و رفت\r\nصحبت نواب خان فياض صيادى خوشست * در چنين دامى توان ترك تعلل كرد و رفت \r\n\r\n214\r\n رسيد موسم نوروز و روزگار شكفت * ز خندهء گل شادى دل بهار شكفت\r\nچه باده ساقى نيسان به جام گلشن ريخت * كه گل به روى گلشن همچو روى يار شكفت \r\n\r\n\r\n","description":"","footnote":"\r\n( 1 ) - نخل موم ، درخت مانندى كه از موم سازند . شاعر قامت خود را به نخل موم تشبيه كرده كه در برابر آتش غم ذوب مىشود .\r\n","page_name":" 195 ","page_number":211},
  {"content":"\r\n\r\n تبسم كه به داغ جگر نمك‌ريزست * كزين اميد گل لاله داغدار شكفت\r\nچه حاجتست به باغم كه نازنين مرا * دميد سبزهء خطّ و گل عذار شكفت\r\nيكى به كشتِ بهارم بيا كنون كه مرا * هزار رنگ گل اشك در كنار شكفت\r\nز خاك كشتهء او سر كشيده شعلهء شوق * ترا خيال كه شمع سر مزار شكفت\r\nشكفته ريخت ز كلك من اين غزل فياض * ز بس كه خاطرم از التفات يار شكفت \r\n\r\n215\r\n مىفزايد عشق من هر دم چو حسن كاملت * كم شود صبر از دلم هر روز چون رحم از دلت\r\nكشتهء ناز ترا آرام نبود بعد مرگ * در قيامت مضطرب از خاك خيزد بسملت\r\nگر دلت سنگست من هم آتشم پردور نيست * از فسون عشق اگر جا كرده باشم در دلت\r\nگر تغافل گوشهء دامان كشد ناز ترا * قصد قتل عاشقان دارد نگاه غافلت\r\nدر ميان رندى و زهد تو نتوان فرق كرد * خوش دگر فياض درهم رفته حق و باطلت \r\n\r\n216\r\n زان برون زد دلبر من بارگاه از شش جهت * تا توان كردن به سوى او نگاه از شش جهت\r\nماه من كش شش جهت آيينهء ديدار اوست * چون برون آيد برآيد قرص ماه از شش جهت\r\nوه كه شد بر عضوعضوم ناتوانيها محيط * ضعف بر من همچو مركز بست راه از شش جهت\r\nبىجهت را در جهت جستن طريق عقل نيست * مىكنم دعوى و مىآرم گواه از شش جهت\r\nماه و ماهى نيز از خيل پرستاران تست * پادشاه حسنى و دارى سپاه از شش جهت\r\nگر به قدر مستى خود در نشاط آيد كسى * مىتوان افكند بر گردون كلاه از شش جهت\r\nمن نيارم سوى او فياض ديد از هيچ سو * گرچه او دارد به من دايم نگاه از شش جهت \r\n\r\n217\r\n گهى ملال مورِّث گهى غم وراث * قياس كن كه از اين‌ها چه مىبرى ميراث\r\nهميشه صرف كنى عمر در اثاث البيت * چرا به خانهء دين تو نيست هيچ اثاث\r\nترا نشاط و مرا رنج و غير را حسرت * كسى نكرد بدين‌گونه قسمت اثلاث\r\nكلاه سه‌سه قبا چارچار مىخواهد * كسى كه فرق نداند رُباع را ز ثلاث\r\nدرين بساطت و تركيب چيست سِر يا رب * كه والدات شدند اربع و بنات ثلاث « 1 »\r\nمدام خون دلم صرف ديده مىگردد * ولى هميشه پسر از پدر برد ميراث\r\nبه درگه كه كنم استغاثه چون فياض * چو نيست در همه عالم مرا بجز تو غياث \r\n\r\n\r\n","description":"","footnote":"\r\n( 1 ) - والدات اربعة ، عناصر اربعه ( آب و باد و خاك و آتش ) . بنات ثلاث ، مواليد ثلاث ( جامد ، نبات ، حيوان ) .\r\n","page_name":" 196 ","page_number":212},
  {"content":"\r\n\r\n\r\n218\r\n سفر عمر زيانست و درو سود عبث * حسرت بود چو انديشهء نابود عبث\r\nكس درين مرحله يا رب به چه خرسند شود * فكر معدوم عبث حسرت موجود عبث\r\nدل ازين دانش بى جا به مرادى نرسيد * هرچه گفتيم و شنيديم عبث بود عبث\r\nعمر طى گشت و به جايى نرسيديم آخر * قدم سعى درين باديه فرسود عبث\r\nطول عمر تو اگر عرض ندارد چه هنر * تار در جامه بود بىمدد پود عبث\r\nپا ازين مرحله دانسته كشد مرد خداى * قدم معرفت اين راه نپيمود عبث\r\nكاش در راه عدم همرهى پا مىكرد * سر ، كه فياض به پاى همه كس سود عبث \r\n\r\n219\r\n هر كجا راه بريديم عبث بود عبث * در پى هرچه دويديم عبث بود عبث\r\nسعى هرچند كه در طى منازل كرديم * به مرادى نرسيديم عبث بود عبث\r\nتن به سفتن ندهد گوهر درياى مراد * رنج بى جا كه كشيديم عبث بود عبث\r\nخبر از غبن ندارد خبر هرزه درآى * هرچه گفتيم و شنيديم عبث بود عبث\r\nبر جهانگردى ما رشك چه دارى فياض * هرچه ديديم و نديديم عبث بود عبث \r\n\r\n220\r\n اى بىلبت حرام بر اهل كلام بحث * عشق تو كرده بر همه عالم تمام بحث\r\nاشراقيان مدرسهء عشق را بود * جز با زبان گوشهء ابرو حرام بحث\r\nسيمرغ معرفت نشود صيد حرف و صوت * بر بام اين هوس چه نهد هرزه دام بحث\r\nگشتيم بر رسايل دانش تمام و بود * هم نارسا دلايل و هم ناتمام بحث\r\nبرداشت يار پرده و شد گفتگو تمام * مطلب چو كشف شد چه دليل و كدام بحث\r\nاى ذرّه از رخ تو به خورشيد در جدل * زيباست از لب نمكينت مدام بحث\r\nفياض فهم اگر نكنى حرف من مرنج * ناپخته مطلبيست پريشان و خام بحث \r\n\r\n221\r\n هم بخت نامساعد هم زلف يار باعث * اين تيره‌روزى ما دارد هزار باعث\r\nدر دهرِ نامساعد راحت چگونه بينم * نه آسمان موافق نه روزگار باعث\r\nكس غم چسان نبيند كس شاد چون نشيند * اين را هزار مانع آن را هزار باعث\r\nدر ترك مطلب آمد آسوده دل نشستن * بىمطلبى نخواهد در هيچ كار باعث\r\nهرجا كه كارفرما عشقست و عشق صادق * بيقدر شد مرجّح بىاعتبار باعث\r\nما را به بازديدى ننواختى و گرديد * هم منفعل تمنّا هم شرمسار باعث \r\n\r\n","description":"","footnote":"","page_name":" 197 ","page_number":213},
  {"content":"\r\n\r\n در وعدهء تو فياض گر چشم باخت ليكن * كس را گنه نباشد شد انتظار باعث \r\n\r\n222\r\n درنخواهد داد تن بيمارى ما در علاج * گو دماغ خود مسوز اينجا مسيحا در علاج\r\nدر فراق خويش ما را اندك‌اندك خوى ده * درد عشقست اين و مىبايد مدارا در علاج\r\nاز مداواى طبيبان جانم آسايش نيافت * زانكه پنهان جمله در زخمند و پيدا در علاج\r\nعشق چون در تب نشاند مغز را در استخوان * عقل را حاصل نگردد غير سودا در علاج\r\nتشنگان جرعهء وصليم و عاجز مانده‌ايم * پيش اين لب‌تشنگيها هفت دريا در علاج\r\nتيره‌بختيهاى ما درمان نگيرد چون كليم * مىنمايد گر يد بيضا مسيحا در علاج\r\nپيش درد ما كه عالم در علاجش مانده‌اند * گر تو ايمايى كنى كافيست تنها در علاج\r\nعمرها شد كز تردد نگسلد از رغم هم * شوق در افزونى درد و تمنا در علاج \r\n\r\n223\r\n درد مرا به عيسىِ مريم چه احتياج * ناسور گشت زخم به مرهم چه احتياج\r\nاسباب تيره‌روزى من كم نمىشود * بختم بلند باد به ماتم چه احتياج\r\nطوفان نمى به دامن مژگان من نداد * درياى را به قطرهء شبنم چه احتياج\r\nزخم دلم نمك چش الماس كرده است * هردم نمك فشانى مرهم چه احتياج\r\nداغ مرا كه نيش ز بيگانه مىخورد * هر لحظه زخم كارى محرم چه احتياج\r\nكم كرده‌اى وظيفهء درد من اى فلك * بيش ار نمىكنى غم دل كم چه احتياج\r\nفياض شبنم مژه كِشتِ مرا بسست * اين سيلهاى اشك دمادم چه احتياج \r\n\r\n224\r\n گهى كلاه نمد بر سر و گه افسر كج * تمام كار تو چون فطرت تو كج در كج\r\nبه عقل خويش مكن اعتماد در ره دين * كه راه پرخطر افتاده است و رهبر كج\r\nمجو وصال جوانان كنون كه پير شدى * كه هيچ‌گه نشود راست منطبق بر كج\r\nكنون كه راست به اندام تست جامهء حسن * كلاه ناز بيا كج گذار بر سر كج\r\nبه طبع راست زن انديشه‌هاى خود فياض * كه سطر راست نيايد چو هست مِسطر « 1 » كج \r\n\r\n225\r\n يك لحظه سر برآر مه من ز خواب صبح * لعل لبى به خنده گشا در جواب صبح\r\nسر بر ندارد از سر بالين دگر ز شوق * يك شب چو آفتاب گر آيى به خواب صبح \r\n\r\n\r\n","description":"","footnote":"\r\n( 1 ) - مسطر - ق 4 / 6 .\r\n","page_name":" 198 ","page_number":214},
  {"content":"\r\n\r\n چون تيغ ناز جلوه دهى در كف نگاه * اندازد آفتاب سپر را در آب صبح\r\nطفلى هنوز و وقت جهان‌سوزى تو نيست * گرمى باعتدال كند آفتاب صبح\r\nيك شب كه هست پيش تو فياض را درنگ * زين‌گونه از براى چه باشد شتاب صبح \r\n\r\n226\r\n خواهم كه شبى سر زده آيم به در صبح * تا جرعهء فيضى كشم از جام زر صبح\r\nدر فيض سحر درج بود دولت جاويد * اقبال دهد باج به دريوزه‌گر صبح\r\nآفاق به نور گهر خويش بگيرم * چون مهر اگر گام زنم بر اثر صبح\r\nپرواز كند با نفسم طاير معنى * خورشيد تواند كه شود هم‌سفر صبح\r\nدر بسته به ما صبح درآ از درِ يارى * تا بازگشاييم به هم قفل زر صبح\r\nبگشاى گريبان و سحر كن شب ما را * تا چند توان گشت چنين دربه‌در صبح\r\nاكنون كه نوا بر لب فياض گره شد * با مرغ سحرخيز كه گويد خبر صبح \r\n\r\n227\r\n شتاب شام سيه‌چهره و صباح صبيح * بدين درنگ تو دارد كنايه‌هاى صريح\r\nسخن‌شناس صحاح زبان حال نه اى * و گرنه سوسن خاموش قايليست فصيح\r\nبلند جامهء آمال و پست قامت عمر * بود به پست‌قدان جامهء بلند قبيح\r\nضعيف صحبت عمر و قوى دلايل مرگ * چرا نفهمى تو مطلبى بدين تنقيح\r\nبدين سراچهء فانى چه اعتماد بقاست * كنون كه يافت فناى تو بر بقا ترجيح\r\nمسبّحان فلك در صوامع ملكوت * ز تار زلف تو سازند رشتهء تسبيح\r\nجواب تست زبان بستن از سخن فياض * چه لازمست به منع تو بيش ازين تصريح \r\n\r\n228\r\n مكن دراز به زير سپهر پا گستاخ * كه كرده‌اند براى كسى بلند اين كاخ\r\nعجب كه كام خود از آسمان توانى ديد * كه كوتهست ترا دست و ميوه بر سر شاخ\r\nاثر ندارد هرچند گوش گردون را * به دست ناله دريديم پرده‌هاى صماخ\r\nسرايتى به دل نازك تو نتواند * اگرچه گريهء من سنگ مىكند سوراخ\r\nگلوى شيشهء قسمت چو تنگ شد فياض * چه نفع دارد اگر دامن خُمست فراخ \r\n\r\n329\r\n وزيد بر سر زلف كجت صبا گستاخ * مكن چنين به خود اين هرزه گرد را گستاخ\r\nچو با خيال تو بزمى كنم به خلوت دل * نفس به سينه نيارد نهاد پا گستاخ\r\nشهيد زهر نگاهى شدم بگو زنهار * كه استخوان مرا نشكند هما گستاخ \r\n\r\n","description":"","footnote":"","page_name":" 199 ","page_number":215},
  {"content":"\r\n\r\n چنين كه راه هوس بسته درنمىآيد * خيال بوسه در انديشهء حيا گستاخ\r\nمهابت نگه يار را چه شد فياض * كه مىگزد لب درد مرا دوا گستاخ \r\n\r\n230\r\n باده از ابر خورد فصل بهاران گل سرخ * كه برافروخته چون لاله‌عذاران گل سرخ\r\nگل به دامن كندم اشك كه از دولت عشق * مژه‌ام ابر بهار آمد و باران گل سرخ\r\nمنم و نغمه‌سرايى به هواى چمنى * كه خزانش گل زردست و بهاران گل سرخ\r\nشيشه بلبل شده در بزم حريفان كه بود * جام مى در نظر باده‌گساران گل سرخ\r\nهركسى مايل هم‌جنس خود آمد فياض * من گل زرد پسنديدم و ياران گل سرخ \r\n\r\n231\r\n كارم از گفتن لطفش به غرامت افتاد * صوفى از قرب به اظهار كرامت افتاد\r\nگشت معلوم كه با من چه قيامت كردست * هر كه را چشم به آن جلوهء قامت افتاد\r\nاز پى شيشهء من دامن پرسنگ آمد * هر كه را راه به وادىّ ملامت افتاد\r\nهمه را در ره او پاى فرورفت به گنج * سعى ما بود كه كارش به ندامت افتاد\r\nتو خود از ننگ نيايى بر ما ما از بيم * وه كه ديدار به فرداى قيامت افتاد\r\nرخت بردند ز غربت به وطن هم‌سفران * سفر ماست كه دربند اقامت افتاد\r\nمن و فياض به هم غرق درين بحر شديم * كه ازين ورطه ندانم به سلامت افتاد \r\n\r\n232\r\n ببريد زلف گرچه بر آن پاى سر نهاد * سر باخت هركه از حد خود پا بدر نهاد\r\nبىجرم اگر زدى سر زلف اعتراض نيست * هر كس كه گشت عاشق روى تو سر نهاد\r\nچشم از رخ تو بر نتوانيم داشتن * زلف كج تو بند به پاى نظر نهاد\r\nچندانكه نارساست به دلها رساترست * در صيد دل كمند تو رسم دگر نهاد\r\nفياض مشكلست كه از سر بدر رود * اين عادت بدى كه ترا هست درنهاد \r\n\r\n233\r\n ز ضعفم بىتو بر تن از گرانى مو نمىجنبد * نگه تا حشر ازين پهلو به آن پهلو نمىجنبد\r\nنمىجنبد به خون كس فلك را تيغ بىرحمى * ترا تا در اشارت گوشهء ابرو نمىجنبد\r\nكه مىآرد به مشتاقان دگر پيغام زلف او * صبا را پا ز دهشت از سر آن كو نمىجنبد\r\nنگاهش بىتغافل سر ز بالين برنمىدارد * بلا از گوشهء آن نرگس جادو نمىجنبد\r\nچنان فرمانروا شد غمزه‌اش در كشور دلها * كه نبض خسته بىاذن نگاه او نمىجنبد\r\nز كم‌ظرفى سر پيمانه از يك جرعه مىگردد * خم از دريادلى از جاى خود يك مو نمىجنبد \r\n\r\n","description":"","footnote":"","page_name":" 200 ","page_number":216},
  {"content":"\r\n\r\n دل فياض را جا در پريشانى خوش افتادست * از آن از سايهء آن حلقهء گيسو نمىجنبد \r\n\r\n234\r\n شكارى گر به دام افتد چه شد زينها هزار افتد * خوشا اقبال صيادى كه در دام شكار افتد\r\nگذشتم بر خزان باد بهارم خون به جوش آورد * چه خواهد شد اگر روزى گذارم بر بهار افتد\r\nمحيط عشق خوبان زورق‌آسا هست گردابش * درين دريا عجب دارم كه موجى بر كنار افتد\r\nچنان گرم ره شوقم كه گاه ناتوانيها * نگه آرد به پروازم اگر پايم ز كار افتد\r\nبه معشوقى نزيبد هركه دارد نام معشوقى * ز صد خوبان يكى باشد كه شاه و شهريار افتد\r\nنديدم در جهان يارى كه از دل غم برد بيرون * غمم افزون كند هركس كه با من غمگسار افتد\r\nپسند ناكسان بودن نشان ناكسى باشد * چه بهتر دردمندى گر ز چشم روزگار افتد\r\nنه هر دل قابل در دست و هر جان باب نوميدى * به صد خون لاله‌اى از يك چمن گل داغدار افتد\r\nبيا و موج زن درياى رحمت را تماشا كن * به هرجا قطرهء اشكى ز چشم اشكبار افتد\r\nوفاى دلبران بهتر كه دايم بىوفا باشد * قرار عشق اين بهتر كه دايم بىقرار افتد\r\nسخن در امتحان كوه‌كن بود ار نه مىبايست * كه برق تيشه آتش گردد و در كوهسار افتد\r\nمن و غم سالها فياض باهم داشتيم الفت * بدان گرمى كه بعد از مدتى يارى به يار افتد \r\n\r\n235\r\n وجودت تا ز چشم كيمياى امتياز افتد * چو سيم قلب يك دم كاش راهت برگذار افتد\r\nتو كز هول صراط از پا درافتادى نمىدانم * چه خواهى كرد اگر ره بر دم شمشير ناز افتد\r\nچه يكرنگيست اين يا رب كه گر محمود را بر دل * شكست از غم رسد چين بر سر زلف اياز افتد\r\nخوشا بخت همايون فال مرغى كز شگون‌بختى * كند تا سر برون از بيضه در چنگال باز افتد\r\nدلى كو از ازل با خاكسارى الفتى دارد * گرش چون آفتاب از خاك برگيرند باز افتد\r\nچنين كز اهل دل زلف درازت مىربايد دل * از آن ترسم كه شهراه حقيقت بر مجاز افتد\r\nمرا تا عمر باقى شكوهء زلف بتان باقيست * مبادا آنكه كس را درد دل دور و دراز افتد\r\nزمانى نگذرد كان مه به بيداديم ننوازد * خوش آن عاشق كه معشوقش چنين عاشق‌نواز افتد\r\nشدم بيچاره‌تر تا چاره‌ام در دست گردون شد * مبادا كار كس هرگز به بند كارساز افتد\r\nاگر خواهى كه يا بى قبلهء حاجت برو سر نه * به هرجايى كه اشك از گوشهء چشم نياز افتد\r\nبرون پرده‌اى آگه نه اى از اضطراب دل * دلت فياض خواهم محرم اسرار راز افتد \r\n\r\n236\r\n ز استغنا خيالش را به ما پروا نمىافتد * نگاهش پرتو خور گر بود بر ما نمىافتد\r\nمه رويش گهى تاب از غضب دارد گه از باده * به گلزار جمال او گل از گل وانمىافتد \r\n\r\n","description":"","footnote":"","page_name":" 201 ","page_number":217},
  {"content":"\r\n\r\n اگر سررشتهء كار اسيران بلا نبود * سر زلف درازت اين‌چنين در پا نمىافتد\r\nچنان هنگامهء بازار دامن‌گيريش گرمست * كه نوبت در قيامت هم به دست ما نمىافتد\r\nنرنجى گر نگاهش بر رقيبان مىفتد فياض * كه تير خردسالان متصل يك جا نمىافتد \r\n\r\n237\r\n كجا چو تيغ‌كشى در ميان سپر گنجد * ترا به كشتن عشاق كاش سر گنجد\r\nچه غم ز تنگ‌دليهاى من محبت را * به ظرف تنگ‌تر اين باده بيشتر گنجد\r\nميان شعله و پروانه آن مسافت نيست * كه در ميان حجابى ز بال‌وپر گنجد\r\nميانهء من و او اتحاد از ان بيشست * كه در ميانِ ره آمد شدِ نظر گنجد\r\nمحبتم به دلش جا اگر كند فياض * عجيب نيست كه در سنگ هم شرر گنجد \r\n\r\n238\r\n سخن ز تنگيت اندر دهن نمىگنجد * درين دقيقه كسى را سخن نمىگنجد\r\nبه ذوق نسبت لعل لب تو غنچه به باغ * چنان شكفت كه در پيرهن نمىگنجد\r\nسرى به انجمنت نيست همچو شمع بلى * فروغ حسن تو در انجمن نمىگنجد\r\nكجاست گريه كه خالى كنم دلى كه مرا * ز دوستى تو چون در بدن نمىگنجد\r\nبه آرزوى تو فياض اگر به خاك رود * بدين علوّ هوس در كفن نمىگنجد \r\n\r\n239\r\n ز اشك گرم من آتش كباب مىگردد * چه آتشيست كه در ديده آب مىگردد\r\nنگاه نرگس مست كه در كمين منست * كه صبر در دل من اضطراب مىگردد\r\nخراب ميكدهء عشوه‌اى شوم كآنجا * به نيم‌جرعه سرِ آفتاب مىگردد\r\nهلاك شيوهء ناز توام كه مستانه * به گرد آن مژهء نيم‌خواب مىگردد\r\nجدا ز روى تو از سير گل چنان خجلم * كه بوى گل به مشامم گلاب مىگردد\r\nبه ياد چشم تو در بزم آرزو مستان * كنند زهر به جام و شراب مىگردد\r\nمخواه نان ز تنور سپهر دون فياض * كه آسياى فلك از سراب مىگردد \r\n\r\n240\r\n ز من دور آن پرىپيكر به صد دستور مىگردد * به دل نزديكتر از جان به ظاهر دور مىگردد\r\nبراى زخم تيرش سينهء بىطالعى دارم * كه گر الماس ريزم مرهم كافور مىگردد\r\nنگاه ما چه سربازى تواند كرد در كويش * كه آنجا پرتو خورشيد هم از دور مىگردد\r\nصبا بند قباى غنچه چون پيش تو بگشايد * كه در صد پرده از شرم تو گل مستور مىگردد\r\nپلاس محنت فياض شد تشريف نوروزى * بلى در عيدِ ديدار تو ماتم سور مىگردد \r\n\r\n","description":"","footnote":"","page_name":" 202 ","page_number":218},
  {"content":"\r\n\r\n\r\n241\r\n به گلشن چون روى مرغ از نوا خاموش مىگردد * تو چون حرفى زنى گل پاى تا سر گوش مىگردد\r\nاگر دير آشنا باشد دلت شادم كه هر سنگى * كه دير آتش پذيرد ديرهم خاموش مىگردد\r\nگمان دارم كه با گل هست بوى نازنين من * چنين كز نالهء بلبل دلم مدهوش مىگردد\r\nنمىدانم چه مىگويم چو مىبينم جمال او * همىدانم كه در دل عقل و در سر هوش مىگردد\r\nدمى در عشق او فياض خاموشى نمىدانم * ولى دانم كه گاهى ناله‌ام بىهوش مىگردد \r\n\r\n242\r\n دل مسيح ز دردم شكسته مىگردد * طبيب بر سر ما زود خسته مىگردد\r\nچه نازكست دلِ توبه‌ام كه بىتكليف * به يك تبسّم ساغر شكسته مىگردد\r\nبه چشمه سار نصيبم اگر دهند آبى * چو آب چشمهء آيينه بسته مىگردد\r\nچه شايعست به گلزار داغ باليدن * كه برگ‌برگ درو دسته‌دسته مىگردد\r\nچو آسيا دل فياض در تموّج حال * تمام عمر به يك جا نشسته مىگردد \r\n\r\n243\r\n نگاهش ناگهان چون تير نازى بر كمان بندد * اجل بىتاب مىگردد كه خود را بر نشان بندد\r\nبه صد دل از دم شمشير نازش آرزو دارد * اجل تعويذ زخمى را كه بر بازوى جان بندد\r\nبه كينم بر كمر شمشير جرئت بست و حيرانم * كه چون هرگز كسى از شعله مويى بر ميان بندد\r\nنگاه او نهانم مىكشد در خون و مىترسم * كه ناگه تهمت خون مرا بر آسمان بندد\r\nاگر رشك زليخايى برد ترسم كه نگذارد * كه بوى پيرهن در مصر بار كاروان بندد\r\nز بس موج سرشكم گوهر ارزان كرده مىترسم * فلك بازار گرم كان و دريا را دكان بندد\r\nمتاع رنگ و بو دارد رواج امشب كه مىخواهد * چمن آيين عيد جلوهء آن دل‌ستان بندد\r\nنگيرد تا اجازت از رخش مشاطهء گلشن * طلسم رنگ نتواند به روى ارغوان بندد\r\nخوش آن عزت كه پيشش چون كمر بر بستگان فياض * گهش بند قبا بگشايد و گاهى ميان بندد \r\n\r\n244\r\n هر آه كه درد از دل ناشاد برآرد * نورسته نهاليست كه فرياد برآرد\r\nنايد به كمند كسى آن آهوى وحشى * اين صيد دمار از دل صياد برآرد\r\nچشم سيهى ديده‌ام امروز كه نازش * صد فتنه ز شاگردى استاد برآرد\r\nبا قيد تعلق نتوان عشق هوس كرد * آزاده سر از قيد غم آزاد برآرد\r\nبلبل به چمن گوش بر آواز نشستست * تا نالهء زارم شنود داد برآرد\r\nاين با كه توان گفت كه در خلوت خسرو * شمعيست كه دود از دل فرهاد برآرد \r\n\r\n","description":"","footnote":"","page_name":" 203 ","page_number":219},
  {"content":"\r\n\r\n فياض به ناكامى جاويد بنه دل * كس نيست كه كام دل ناشاد برآرد \r\n\r\n245\r\n كسى كه صبر به جنگ عتاب مىآرد * كتان به عربدهء ماهتاب « 1 » مىآرد\r\nاگر دلى چو خُمت نيست سر به خشت مزن * فراخ حوصله تاب شراب مىآرد\r\nمراست بخت سيه‌كاسه‌اى كه همچو حباب * تهى پياله ز درياى آب مىآرد\r\nسخن ز بخت نگويى به بزم زنده‌دلان * كه اين حديث چو افسانه خواب مىآرد\r\nهزار مسئلهء شرح بىقرارى را * بديههء سر زلفش جواب مىآرد\r\nرخ از پياله برافروخت وه كه اين جادو * ستاره مىبرد و آفتاب مىآرد\r\nدرون پرده ترا ديد و محو شد فياض * نقاب اگر بگشايى كه تاب مىآرد ؟ \r\n\r\n246\r\n به تماشاى گل و لاله كه پروا دارد * با خيال تو چه گنجايش اين‌ها دارد\r\nبا خرام تو چه سنجند خراميدن آب * آب گويى كه مگر سلسله بر پا دارد\r\nهرچه مىآيد از آن شست و كمان مغتنمست * همچو مژگان همه در ديدهء ما جا دارد\r\nگه بهارست ز ديدار تو و گاه خزان * در تماشاى تو آيينه تماشا دارد\r\nآفتاب ار نه تب اشك تو دارد زچه‌رو * نبض عمريست كه در دست مسيحا دارد\r\nغير راضى نفسى نيست به صد چندانش * آنچه يك لحظه دلم از تو تمنا دارد\r\nبا تو فياض چه صحبت كه ندارد اما * صحبت آنست كه با ياد تو تنها دارد \r\n\r\n247\r\n مرا پاى طلب از رهگذارى خارها دارد * كه از هر خار او دل در نظر گلزارها دارد\r\nهماى بىنيازى سايه بر هر سو نيندازد * گل اين باغ ننگ از جلوهء دستارها دارد\r\nبراى گريه از دل مشت خون جستم چه دانستم * كه زير هر بن مو ديده دريا بارها دارد\r\nز طوف كعبه مىآيد دل كافر نهاد من * نشان كعبه اينك بر ميان زنارها دارد\r\nعزيزان يوسفى در كاروان حسن پيدا شد * كه يوسف را جمالش چشم بر بازارها دارد\r\nاگر چون سايه در كويش به خاك افتم عجب نبود * كه جا خورشيد آنجا بر سر ديوارها دارد\r\nرقيب ساده‌دل از دولت وصل تو مغرورست * نمىداند كه اين اقبالها ادبارها دارد\r\nتو نازك طبع و بدخويى و من بىصبر و بىطاقت * ز من همچون تويى را رام كردن كارها دارد\r\nبرو بيرون بر از خاك در او درد سر فياض * ز گرد هستيت اين آستان آزارها دارد \r\n\r\n\r\n","description":"","footnote":"\r\n( 1 ) - نسخه‌ها : آفتاب . تصحيح قياسى .\r\n","page_name":" 204 ","page_number":220},
  {"content":"\r\n\r\n\r\n248\r\n لبت تا شيوهء سحر و فسون را مضطرب دارد * دلم هنگامهء اهل جنون را مضطرب دارد\r\nبه من گرم تواضع آن تب و اشكم سراسيمه * كه گرمى كردن خورشيد خون را مضطرب دارد\r\nچسان پنهان كنم مهر تو بر اغيار سنگين دل * كه غمهاى تو بيرون و درون را مضطرب دارد\r\nبه حال كس نمىپردازد از بس بىقرارىها * چه يا رب اين سپهر سرنگون را مضطرب دارد\r\nفلك از نالهء فياض اگر درهم شود شايد * كه زخم تيشه كوه بيستون را مضطرب دارد \r\n\r\n249\r\n دلم امشب كه ز تيغ تو جراحت دارد * تكيه بر بستر خون كرده و راحت دارد\r\nمژده اى صبر كه از نشئهء تأثير امشب * چهرهء صاف دعا رنگ اجابت دارد\r\nبىرخ دوست بود ديدهء ما در بر دل * جام اين شيشه كه خونابهء حسرت دارد\r\nتا سر كوى تو بازار متاع هوسست * خجل آن كس كه چو من جنس محبت دارد\r\nناصح من شده فياض چه بىدردست او * آبى از دست ندادست و فراغت دارد \r\n\r\n250\r\n به رنگ عشقبازان برگ برگش رنگ زر دارد * نرنجد گر بهار از ما خزان جاى دگر دارد\r\nعجب دامى به بال از ذوق پرواز قفس دارم * و گرنه مىتواند دل ز گلشن كام بردارد\r\nپيام شوق ادا كردن نباشد كار هر خامى * به شمع خود دل از پروانه مرغ نامه‌بر دارد\r\nنداى گوشِ ذوقِ نغمهء اين گفتگو ورنه * ز كوى يار هر بادى كه مىآيد خبر دارد\r\nبه بىپا و سران مىماند اين گردون نمىدانم * درين بيهوده گرديدن به فكر ما چه سر دارد\r\nچراغ مه ندارد منتى بر كلبه‌ام هرگز * كه با ياد تو شام حسرتم فيض سحر دارد\r\nكمان ناله را زه وامكن از ضعف دل فياض * چو تير آه عاشق نارسا باشد اثر دارد \r\n\r\n251\r\n چنان دل تير آن ابروكمان را در نظر دارد * كه رقص جلوه دايم بر بساط نيشتر دارد\r\nمدان خامم اگر ظاهر نگردد سوز پنهانم * ز آتش ابره « 1 » خاكستر من آستر دارد\r\nچو خون بسته خود را در رگ ياقوت مىدزدم * ز بىآبى سپهرم غرقه در آب گهر دارد\r\nدل سنگ از سرشك گريه‌ام سوراخ سوراخست * اسير چشم او الماسِ صد بار جگر دارد\r\nسرم را كرده از آشفتگى بيگانهء بالين * سر زلفى كه دايم سر به بالين كمر دارد\r\nهماى زلف او كى سايه اندازد به سر ما را * كه دايم بيضهء خورشيد را در زير پر دارد \r\n\r\n\r\n","description":"","footnote":"\r\n( 1 ) - ابره ، رويه ( مقابل آستر ) .\r\n","page_name":" 205 ","page_number":221},
  {"content":"\r\n\r\n مرا آشفتگى محروم دارد از لبش فياض * و گرنه مىتواند دل ز لعلش كام بردارد \r\n\r\n252\r\n ز اشكم چهره گه خونين و گه همرنگ زر دارد * مرا آن رنگرز هر لحظه در رنگ دگر دارد\r\nاگر در آرزوى پاىبوسش خاك گرديدم * نسيمى كى برآيد تا مرا از خاك بردارد\r\nچه شد بازم دگر روى دلم با كيست كز سينه * نفس مىآيد و همراه خود خيل اثر دارد\r\nترا شيوه تغافل آسمان را كار بىمهرى * براى كشتن ما هر يكى فكرى دگر دارد\r\nسرايت كرد بيمارى چشمت در دل فياض * به پرسش كردن بيمار آخر اين خطر دارد \r\n\r\n253\r\n نه اخگر از فسردن گرد خاكستر به سر دارد * كه آتش نيز در عهد رخش خاكى به سر دارد\r\nنگاهى گر كند با ناز صدره مصلحت بيند * چو من سررشتهء او نيز بدخوى دگر دارد\r\nچنين كز ناتوانى در رهش از پاى افتادم * مگر باد صبا گرد مرا از خاك بردارد\r\nكجا آزادى اندر خواب بيند ناتوان مرغى * كه دام خويش با خود در شكنج بال‌وپر دارد\r\nكسى حسرت برد فياض را از بىكلاهىها * كه دايم بر سر از دولت كلاه دردسر دارد \r\n\r\n254\r\n به گوشه چشم سياهت نگه به من دارد * سياه مست ندانم دگر چه فن دارد\r\nبه هديه جان دهم از بهر بوسه‌اى و هنوز * درين معامله لعل لبت سخن دارد\r\nتويى كه جاى به يك دل نمىكنى ورنه * هميشه گل چمن و شمع انجمن دارد\r\nبه ياد روى كه دل پاره‌پاره شد يا رب * كه ناله حبيب پر از برگ ياسمن دارد\r\nبه ياد زلف كه فياض مشك‌ساست دلم * كه دشت سينهء من طعنه به رختن دارد \r\n\r\n255\r\n حديث قتل من با تيغ دايم در ميان دارد * هميشه حرف خونم خنجر او بر زبان دارد\r\nبه ابرويش نهادم دل ولى از بيم مىلرزم * چو آن مرغى كه بر شاخ بلندى آشيان دارد\r\nفريب خط مخور از فتنهء چشمش مشو ايمن * هنوز ابروى او ناجَسته تيرى در كمان دارد\r\nبه خونم مىكشد طفلى كه مىريزد سر شكم را * نهان گر كشته گردم اشكم از خونم نشان دارد\r\nچها بر سر نمىآيد مرا از نقش بالينم * خوشا آن سر كه نقش تكيه‌اى بر آستان دارد\r\nتب از ناديدن روى تو مىافزايدم هردم * مگر پرهيز بيمار محبت را زيان دارد\r\nاز آسيب دو چشم مست او ايمن مشو فياض * نگاه او نشان فتنهء آخر زمان دارد \r\n\r\n256\r\n در آستين مژه‌ام طرح گلستان دارد * به شاخِ نالهء من بلبل آشيان دارد \r\n\r\n","description":"","footnote":"","page_name":" 206 ","page_number":222},
  {"content":"\r\n\r\n به نيّت سگ آن كو تنم به خود باليد * چه همتست كه اين مشت استخوان دارد\r\nنگاه يار برانداخت خانه‌ها و كنون * سر معامله با خانهء كمان دارد\r\nكنون كه سايهء زلفش پناه اهل دلست * ز كس شكايت اگر دارد آسمان دارد\r\nگذشتم از سر خود ليك غير كم‌ظرفست * مكن مكن كه محبت ترا زيان دارد\r\nزمانه را سر تدبير آسمانى نيست * كنون كه زلف بتان پاى در ميان دارد\r\nطراوت رخ صبحم برمز مىگويد * اميد وصل بتان پير را جوان دارد\r\nبه يك خدنگ تغافل كه رد شد از دل من * مرا هنوز نگاه تو بدگمان دارد\r\nتو گر به زور جدل غره‌اى مباش اى غير * لب خموشى فياض هم زبان دارد \r\n\r\n257\r\n به ما عمريست زلف يار سودا در ميان دارد * خم و پيچى كه دارد جمله با ما در ميان دارد\r\nبه دست ما اسيران بلا سررشتهء كارى * نخواهد بود تا زلف بتان پا در ميان دارد\r\nنياز ما به عجز از زور ناز او نمىماند * دو پرگاريم گردون خوش تماشا در ميان دارد\r\nنه از فرهاد برجا ماند نقشى و نه از خسرو * فسون عشق عمرى شد كه ما را در ميان دارد\r\nهزار افسانه آخر گشت و طفل اشك ما فياض * هنوز افسانهء بىخوابى ما در ميان دارد \r\n\r\n258\r\n بگو به شعله كه پروانه بىتو تاب ندارد * فداى بزم تو خواهد شد اضطراب ندارد\r\nسرشكم از مژه برگردد از مشاهدهء تو * ستاره تاب تماشاى آفتاب ندارد\r\nبه من كه مىشمرد عقده‌هاى داغ جدايى * چو دل ز زلف تو سررشتهء حساب ندارد\r\nهزار پردهء عصمت ز تهمتش نرهاند * رخى كه پرده ز گلگونهء حجاب ندارد\r\nسر از رضاى تو فياض تيغ يار نپيچد * رسى به كام دل خويشتن شتاب ندارد \r\n\r\n259\r\n تنها نه ز زلفت دلم آرام ندارد * خود كيست كه سر در پى اين دام ندارد\r\nشمشادقدان جمله ز بالاى تو نازند * سروى چو قدت گلشن ايام ندارد\r\nسررشتهء پاس دل ما خوب نگهدار * يك مرغ چنين زلف تو در دام ندارد\r\nسوداى دو چشم تو نرفت از سرو ناصح * در شيشه دگر روغن بادام ندارد\r\nگرد لب شيرين تو گردم كه ادايى * بىچاشنى تلخى دشنام ندارد\r\nناصح سر انديشهء تدبير مرنجان * پرواى كسى اين دل خود كام ندارد\r\nقدّى كه نباشد روش جلوهء نازش * مانند قباييست كه اندام ندارد\r\nماييم و ره بىرهى عشق كه هرگز * آغاز ندانسته و انجام ندارد \r\n\r\n","description":"","footnote":"","page_name":" 207 ","page_number":223},
  {"content":"\r\n\r\n بىمرحله ره رو كه اگر همره شوقى * صد مرحله اندازهء يك گام ندارد\r\nكافر بچه‌اى باز مگر زد ره فياض * كز كعبه همىآيد و اسلام ندارد \r\n\r\n260\r\n لب شيرين تبسّم خندهء سحرآفرين دارد * ز خوبى هرچه دارد نازنينم نازنين دارد\r\nدر آزار دل من ضبط خود كى مىتواند كرد * كه از صد عاشق بىخانمان زلفش همين دارد\r\nشب ديجور كرد اظهار هم‌چشمى به او روزى * سر زلفش هنوز از ننگ اين چين بر جبين دارد\r\nمنم فرمانرواى كشور ديوانگى اكنون * كه نقش پاى من اين عرصه را زير نگين دارد\r\nنمىدانم چه مىخواند به من فياض جادوگر * ولى دانم كه امشب هرچه خواند آفرين دارد \r\n\r\n261\r\n دو چشمت ميل هشيارى ندارد * ز خواب ناز بيدارى ندارد\r\nندارد خواب خوش بيمار و چشمت * چه بيمارى كه بيدارى ندارد\r\nسر بيمارى آن چشم گردم * كه پرواى پرستارى ندارد\r\nبت كافردلى دارم كه با من * سر مهر و دل يارى ندارد\r\nنه از لطفست اگر با من به كين نيست * كه پرواى ستمكارى ندارد\r\nنمىگويم كه در طبعش وفا نيست * سر و برگ وفادارى ندارد\r\nلبش برگ گلست اما به طبعم * چو برگ گل گران‌بارى ندارد\r\nنزاكت بين كه با صد گونه شوخى * دماغ عاشق آزارى ندارد\r\nبه من دارد نظر اما ز تمكين * چنان دارد كه پندارى ندارد\r\nتكلّف بر طرف اين شيوه ختمست * كه معشوقست و خوددارى ندارد\r\nمده دردسرش از ناله فياض * كه تاب ناله و زارى ندارد \r\n\r\n262\r\n ز جور تو دل امتناعى ندارد * به وصلت سر انتفاعى ندارد\r\nاز آن گوش مىگيرم از قول مطرب * كه ديوانه تاب سماعى ندارد\r\nكسى جز زليخاى كاسد محبت * به بازار يوسف متاعى ندارد\r\nز هم دور تر افكند دوستان را * فلك به ازين اختراعى ندارد\r\nبريد ار ز ياران چه ياريم « 1 » كردن * نمىخواست كس را نزاعى ندارد\r\nمرنج ار وداع تو ناكره رفتم * كه از خويش رفتن وداعى ندارد \r\n\r\n\r\n","description":"","footnote":"\r\n( 1 ) - يارستن ، توانستن .\r\n","page_name":" 208 ","page_number":224},
  {"content":"\r\n\r\n وصال تو و بختِ فياض بيدل * بلى ممكنست امتناعى ندارد \r\n\r\n263\r\n چمن بىتو فيض هوايى ندارد * دماغ گلستان صفايى ندارد\r\nتبسم ندارد چرا غنچه بر لب * چرا بلبل امشب نوايى ندارد\r\nشكوفه اگر بركشيدست خود را * كه در چشم ما بىتو جايى ندارد\r\nز شاهى چه لذت برد پادشاهى * كه روى دلى با گدايى ندارد\r\nچه حظّى توان كرد فياض هرگز * ز شعرى كه حسن ادايى ندارد \r\n\r\n264\r\n ز طرز غنچه پى بردم كه شرم از روى او دارد * ز رنگ شعله دانستم كه بيم از خوى او دارد\r\nگمان دارى كه آزادند نزديكان او نه نه * گره‌بند قبا پيوسته از پهلوى او دارد\r\nنگه در ديده مىدزدم كه دارد عكس او در بر * نفس در سينه مىپيچم كه بويى سوى او دارد\r\nنمىبيند ز شرم عكس در آيينه هم گاهى * دل عاشق مگر آيينه‌اى بر روى او دارد\r\nچرا قفل گره در زنگ دارد خاطر فياض * كليد يك جهان دل گوشهء ابروى او دارد \r\n\r\n265\r\n ازبس‌كه هواى دهن تنگ تو دارد * دل در تپش بيخودى آهنگ تو دارد\r\nيكرنگى من با تو همين منصب دل نيست * هر قطرهء خون در تن من رنگ تو دارد\r\nاز سخت‌دليهاى تو مأيوس نشد دل * اين شيشه اميد دگر از سنگ تو دارد\r\nدر چشم كسى جا نكنم گر تو برانى * كى صلحِ كسى چاشنى جنگ تو دارد\r\nتا حشر دگر مفلسى و درد نبيند * فياض ز دردى كه دل تنگ تو دارد \r\n\r\n266\r\n مگر دلى به غم عشق بسته‌اى دارد * كه آفتاب تو رنگ شكسته‌اى دارد\r\nمگو كه هيچ ندارد نظرفكندهء عشق * دل شكسته‌اى و جان خسته‌اى دارد\r\nقياس حال دل من كسى تواند كرد * كه در كف آينهء زنگ بسته‌اى دارد\r\nبه درد نالهء من كس نمىرسد چه كنم * خراش سينه زبان شكسته‌اى دارد\r\nبه باغ هر سر خارى كه هست چون فياض * به دست از گل داغ تو دسته‌اى دارد \r\n\r\n267\r\n عاشق آنست كه در بر گل‌رويى دارد * عارف آنست كه دستى به سبويى دارد\r\nبلبل از باغ به طوف دل ما مىآيد * يا رب اين غنچه ز گلزار كه بويى دارد\r\nچاره‌ها كرد كه از تاب تو رسوا نشود * چه كند آينه در پيش تو رويى دارد \r\n\r\n","description":"","footnote":"","page_name":" 209 ","page_number":225},
  {"content":"\r\n\r\n حبّذا ميكده كز دولت ساقى آنجا * هر كسى پاى خُم و دست سبويى دارد\r\nاز پى عزم طواف سر كويى فياض * اشكم از خون گل و لاله وضويى دارد \r\n\r\n268\r\n گر خود ز لطف گامى در راه ما گذارد * ما ديده فرش سازيم تا يار پا گذارد\r\nامشب كه شمع ، مجلس با آن پرى سپردست * پروانه منصب خود بايد به ما گذارد\r\nگر برخورد به گلشن باد صبا به زلفش * از شرم بوى گل را در دم به ما گذارد\r\nبر صيد ديگرى دام انداختن شگون نيست * با كوه‌كن بگوييد اين كار واگذارد\r\nبيگانه عاجز آمد از دشمنى فياض * اين شيوه به كه يك‌چند با آشنا گذارد \r\n\r\n269\r\n سرو نتوانست لاف قامتش از پيش برد * هرزه در پيش جوانان آبروى خويش برد\r\nهمچو تركش پر برآوردم ز تير ناز او * هرچه گويم لذت پيكان او دل بيش برد\r\nكوه را فرهاد از جا كند و خسرو مزد يافت * بخت چون سستى كند نتوان به زور از پيش برد\r\nعاشقى دورست از منصور دعوى دار دور * بىحقيقت با وجود دوست نام خويش برد\r\nلذت عيش جهان در لذت تركست و بس * هرچه را در پادشاهى باخت شه درويش برد \r\n\r\n270\r\n كسى ز كوى تو تا چند حبيب چاك برد * دل آرد و چو رود جان دردناك برد\r\nبه چشم پاك توان ديد روى جانان را * كه دايم آينه فيض از نگاه پاك برد\r\nبه آرزوى تو هر روز آفتاب آيد * ترا نبيند و اين آرزو به خاك برد\r\nز جلوهء تو هوس كام آرزو گيرد * ز غمزهء تو اجل نسخهء هلاك برد\r\nاميد هست كه فياض آنچه باخت به من * ز دست من همه را عشوهء تو پاك برد \r\n\r\n271\r\n نبرم منّت كس كاش شرابم نبرد * تشنه ميرم به لب بحر كه آبم نبرد\r\nجنس ناچيز شود به كه به قيمت نرسد * سوختم خام كه كس بوى كبابم نبرد\r\nتو به حرف آيى و من مىروم از خود چه كنم * تنگ ظرفم نتوانم كه شرابم نبرد\r\nذوق ديدار تو در خواب چو طفل شب عيد * هيچ پرواىمنش نيست كه خوابم نبرد\r\nدخل ناز تو هم از خرج نيازم پيداست * صرفهء تست كه كس ره به حسابم نبرد\r\nديده بر انجم گردون چه نهم مىدانم * كه ازين ورطه برون موج حبابم نبرد\r\nهر دم از بيم درين مرحله از خود بروم * اگر انديشهء اين دير خرابم نبرد\r\nنيم آن كس كه به بوى تو به جنت بروم * حسرت بحر به دنبال سرابم نبرد \r\n\r\n","description":"","footnote":"","page_name":" 210 ","page_number":226},
  {"content":"\r\n\r\n نه به من باز گذارد نه به خود كار مرا * بدرنگم نفرستد بشتابم نبرد\r\nاى فلك صرفه‌اى از من نتوان برد به زور * پنجهء شيب تو بازوى شبابم نبرد\r\nهست اين آن غزل روز نظيرى فياض * كه به صلحش نروم تا به عتابم نبرد \r\n\r\n272\r\n دوران حيله‌باز ز ما روبرو برد * يك نان دهد به ما و هزار آبرو برد\r\nگردون تنگ عيش به يك قرص ساختست * صبح از دهن برآرد و شامش فروبرد\r\nدوشم كه زير بار جهان بود سالها * آن قوّتش نماند كه بار سبو برد\r\nاز جويبار جدول زخمم گل بهشت * پيوسته آب در چمن رنگ و بو برد\r\nاز خنجر تو يافت لب چاكِ سينه‌ام * فيضى كه زخم بلهوسان از رفو برد\r\nهركس مباد آنكه برد راه جستجو * دزديده ديدن تو كه دل روبرو برد\r\nفياض من نمىروم اما كمند شوق * مىخواهدم كه موىكشان سوى او برد \r\n\r\n273\r\n ذوق ديدارست كامى كز جهان دل مىبرد * زاهد از دنيا نمىدانم چه حاصل مىبرد\r\nدل به دريا داده را ز آسيب طوفان باك نيست * موج آخر كشتى خود را به ساحل مىبرد\r\nابلهان را درك ذوق عشوهء دنيا كجاست * وه كه اين زن دل ز دست مرد عاقل مىبرد\r\nگرچه بسيارست ره در وادى حيرت ولى * جادهء گمگشتگى راهى به منزل مىبرد\r\nحسن آب و رنگ نبود ، عشق پيچ‌وتاب نيست * از مجرد هم مجرد دان اگر دل مىبرد\r\nدل ز هر شكل و شمايل گيردش فياض‌وار * هركه را دل از كف اين شكل و شمايل مىبرد \r\n\r\n274\r\n امشب كه از نم مژه آبم نمىبرد * در دل خيال كيست كه خوابم نمىبرد\r\nعمريست پاى در گلم از گريه چون كنم * اين سيل تند خانه خرابم نمىبرد\r\nاز ضعف نيست قوّتِ از خويش رفتنم * وامانده‌ام چنان كه شرابم نمىبرد\r\nراضى شدم به صلح ولى شهد آشتى * از كام تلخى شكر آبم نمىبرد\r\nاز نالهء شبانه جگر سوختم چه سود * كان مست ره به بوى كبابم نمىبرد\r\nلطفم خراب كرد به نوعى كه تا ابد * از جا فريب ناز و عتابم نمىبرد\r\nخضرم كه مىشود كه درين وادى خطر * همراهى درنگ و شتابم نمىبرد\r\nآشفتهء علاقهء دستارم « 1 » آن‌چنان * كز ره فريب طرف نقابم « 2 » نمىبرد \r\n\r\n\r\n","description":"","footnote":"\r\n( 1 ) - علاقهء دستار - ق 19 / 11\r\n( 2 ) - طرف نقاب ، گوشهء نقاب .\r\n","page_name":" 211 ","page_number":227},
  {"content":"\r\n\r\n فياض همرهان ز بس از من رميده‌اند * در آب اگر دهندم آبم نمىبرد \r\n\r\n275\r\n كس جان ز زخم خنجر مژگان نمىبرد * تا زهر چشم يار به درمان نمىبرد\r\nشب نيست كز چكيدهء مژگانم آسمان * از دامنم ستاره به دامان نمىبرد\r\nجز خصر خط يار كه سيراب لعل اوست * يك تشنه ره به چشمهء حيوان نمىبرد\r\nكو بخت آنكه گوشهء دامن كند شكار * دستى كه ره به سوى گريبان نمىبرد\r\nگل بىقرار نالهء پرواز بسته‌ايست * داغم كه كس قفس به گلستان نمىبرد\r\nچون داد دل ز جلوهء ديوانگى دهد * مجنون من ، كه ره به بيابان نمىبرد ؟\r\nتا صبح خاطر سر زلفش مشوّشست * يك شب مرا كه خواب پريشان نمىبرد\r\nمن چون كنم كه بر سر بازار وصل دوست * كس دين نمىستاند و ايمان نمىبرد\r\nدر هر دمست صد خطرم در كمين دين * ايمان زاهدست كه شيطان نمىبرد\r\nداند زبان مور سليمان من ولى * اين مور ره به بزم سليمان نمىبرد\r\nفياض التفات عزيزان چه شد كه هيچ * يك جذبه از قمم به صفاهان نمىبرد \r\n\r\n276\r\n بس كه آرام از نگاهش بىمحابا مىپرد * رنگ از رخسارهء مرغان ديبا مىپرد\r\nدر محيط عشقم از بيم خطر آخر چه باك * كشتى شوقم به بال موج دريا مىپرد\r\nنامهء گمگشتگان بر بال عنقا بسته است * چشم بر راهان ما را ديده بى جا مىپرد\r\nجلوهء شاهين به دست نوشكارى داده است * مرغ روح من كه در اوج تمنّا مىپرد\r\nشوق اگر پر مىدهد بىپاى رفتن صعب نيست * پشتهء ريگ روان صحرا به صحرا مىپرد\r\nدر كمين مطلب ناياب دام افكنده‌ام * دم فروبند اى نفس هرگه كه عنقا مىپرد\r\nز آشناييها ز بس فياض رمها خورده‌ايم * هر كه نام او برد رنگ از رخ ما مىپرد \r\n\r\n277\r\n منگر كه نگاهى ز سر ناز به ما كرد * در سينه ببين با دل مجروح چها كرد\r\nدر تاب نشد خوى تو از هرزه‌درايان * تا شانه به دندان گره از زلف تو وا كرد\r\nشد قسمت مرغ دل ما دانهء خالت * روزى كه قضا زلف ترا دام بلا كرد\r\nاز قصهء پردرد تو پرحسرتم امشب * يك جنبش ابروى تو صد نكته ادا كرد\r\nدر چشم دلش عشرت جاويد بميرد * هر كس كه مرا از سر كوى تو جدا كرد\r\nناآمده بر لب نفسم بند گلو شد * ممنونم ازين سينه كه يك ناله رسا كرد\r\nفياض كه در بزم تو ناخوانده درآمد * بر در زد و هرچند پرى داشت ادا كرد \r\n\r\n","description":"","footnote":"","page_name":" 212 ","page_number":228},
  {"content":"\r\n\r\n\r\n278\r\n گفتگو يك حرف را تفسير نتوانست كرد * خامشى هم نكته‌اى تقرير نتوانست كرد\r\nمن كه بر بال ملك دام نظر مىافكنم * همت من يك پرى تسخير نتوانست كرد\r\nعمر در خدمت بسر برديم و مردود دريم * طالع بد را كسى تدبير نتوانست كرد\r\nعقد الفت كس نمىبندد كه از هم نگسلد * يك كس اين نخجير را زنجير نتوانست كرد\r\nامشبم سر تا به پا ازبس‌كه مدهوش تو بود * در خجالت رنگ من تغيير نتوانست كرد \r\n\r\n279\r\n خويش را بر آب و بر آيينه تا اظهار كرد * آب را آتش زد و آيينه را گلزار كرد\r\nمژده چشم دل به راه مصر خواهش را كه باز * اينك آن آشوب كنعان روى در بازار كرد\r\nعمرها آسوده بودم در شكر خواب عدم * فتنهء چشم تو زين خواب خوشم بيدار كرد\r\nچون تل خاكسترى كآيد به پيش راه سيل * گريهء من آسمان را با زمين هموار كرد\r\nشب كه زخم ناوكش پىدرپيم دل مىنواخت * زان ميان تيرى كه رد شد سخت بر من كار كرد\r\nناشكيبايى چه بر جانم غم آسان كرده بود * صبر بر من عاقبت اين كار را دشوار كرد\r\nبىثباتيهاى نازت آه را از پا فكند * سرگرانيهاى چشمت ناله را بيمار كرد\r\nيا رب آسان كن به گوشش ناله‌هاى تيشه را * آنكه كوه بيستون را بر دل من بار كرد\r\nدشمنيهاى كسم فياض سدّ ره نبود * هرچه با من كرد آخر يارى آن يار كرد \r\n\r\n280\r\n بىتو تا ره بر غبار خاطر غمناك كرد * نالهء من خاكها در كاسهء افلاك كرد\r\nسر به گردون گر رسد افتادگى دستار ماست * آتش ما در تواضع سجده پيش خاك كرد\r\nآب عصمت مىچكد از ساغر سرشار ما * عاقبت آلودگى دامان ما را پاك كرد\r\nدل به تلخى تا نهادم مىچكد شهد از لبم * صبر آخر بر مذاقم زهر را ترياك كرد\r\nكرده تا روشن سواد چين پيشانى دلم * لذت صد جنگ را در آشتى ادراك كرد\r\nباغبان در باغ بهر طلعت مىخوارگان * هر طرف آيينه‌ها روشن ز برگ تاك كرد\r\nشعلهء ديدار گل آتش به گلشن مىزند * بلبل آنجا خانه را دانسته از خاشاك كرد\r\nدهشت دريا مرا محروم طوفان كرده بود * كشتيم را خندهء موج اين‌چنين بىباك كرد\r\nلب به حسرت بسته بودم ليك فياض اين غزل * باز آه سرد را در جانم آتشناك كرد \r\n\r\n281\r\n كثرت غم در دلم بر ياد او جا تنگ كرد * كار بر خود تنگ كرد آن كو دل ما تنگ كرد\r\nهم ز ما فرهاد در رشكست و هم مجنون بتاب * نالهء ما بر عزيزان كوه و صحرا تنگ كرد \r\n\r\n","description":"","footnote":"","page_name":" 213 ","page_number":229},
  {"content":"\r\n\r\n با شكوه دل فلك گنجايش جولان نيافت * آخر اين يك قطره جا بر هفت دريا تنگ كرد\r\nگر به قدر درد دل در ناله پيچم خويش را * مىتوانم آسمان را بر مسيحا تنگ كرد\r\nاز گزند نشتر غم پهلوى آسايشم * جا به روى بسترم بر نقش ديبا تنگ كرد\r\nعاقبت با زاهدم ذوق مدارا صلح داد * وسعت مشرب دگر خوش كار بر ما تنگ كرد\r\nفكر آسايش غلط باشد چو دل بر جاى نيست * بيدلى فياض بر من عيش دنيا تنگ كرد \r\n\r\n282\r\n نماز شام چنان نشئهء ميَش گل كرد * كه آفتاب ز بدمستيش تنزل كرد\r\nنسيم زلف تو زد بر دماغ او هرگاه * صبا به عهد تو ميل شميم سنبل كرد\r\nمگر به باغ تو بودى كه امشب از بلبل * گل دريده دهن صد سخن تحمل كرد\r\nسرى ز سرّ دهانش برون نبرد آخر * دلم چو غنچه درين نكته بس تأمل كرد\r\nفريب زلف نخوردى ولى ببين فياض * كه چون شكار تو آخر كمند كاكل كرد \r\n\r\n283\r\n مشاطه چو آرايش آن زلف علم كرد * آن خَم كه درو بود دلم باز بخم كرد\r\nهر تار سر زلف تو مأواى دلى بود * مشاطه برين سلسله بسيار ستم كرد\r\nقربانى مژگان تو گردم كه به يك تاز * تسخير جهان بىمدد تيغ و علم كرد\r\nتا لذت تيغ تو چشيدست دلم را * رحمست بر آن صيد كه از دام تو رم كرد\r\nنازى كه نگاه تو به فياض حزين داشت * يا رب چه گنه داشت كه بىواسطه كم كرد \r\n\r\n284\r\n عشق ظاهر نمىتوانم كرد * كشف اين سِر نمىتوانم كرد\r\nچه دهى توبه‌ام دگر زاهد * من كه آخر نمىتوانم كرد\r\nمردم از حيرت و ترا در عشق * متحير نمىتوانم كرد\r\nچه كنم تا تو فهم عشق كنى * سحر ساحر نمىتوانم كرد\r\nچه كنم عاشقى اگر نكنم * چون تو كافر نمىتوانم كرد\r\nساده‌دل‌تر ز آب و آينه‌ام * حفظ ظاهر نمىتوانم كرد\r\nگرچه فياضِ دانشم هِر را * فرق از بِر نمىتوانم كرد \r\n\r\n285\r\n با ياد تو كونين فراموش توان كرد * گر زهر دهى باده صفت نوش توان كرد\r\nحيفست كه در گردن حور افكندش كس * دستى كه به ياد تو در آغوش توان كرد\r\nشكرانهء اين لطف كه در ياد تو هستيم * هرچند كنى جور فراموش توان كرد \r\n\r\n","description":"","footnote":"","page_name":" 214 ","page_number":230},
  {"content":"\r\n\r\n پوشيدن مژگان نشود مانع رشكم * اين شعله چنان نيست كه خس‌پوش توان كرد\r\nفياض مزن آب كه اين شعله به جانم * نوعى نگرفتست كه خاموش توان كرد \r\n\r\n286\r\n به آن رخ جلوهء خور مىتوان كرد * به آن لب كار شكّر مىتوان كرد\r\nگلستان گر ز رويت برفروزد * چراغ از رنگ گل بر مىتوان كرد\r\nفريب بوسه زان لب مىتوان خورد * خيال آب كوثر مىتوان كرد\r\nتوان گر يك گره زان زلف برداشت * دو عالم را معطر مىتوان كرد\r\nلبت قند مكرر مىتوان گفت * سخن را زان مكرر مىتوان كرد\r\nبه كوى عشق رخسارم گواهست * كه اينجا خاك را زر مىتوان كرد\r\nقيامت گر شب وصل تو باشد * ز هجران شكوه‌اى سر مىتوان كرد\r\nچو جوهر غوطه در خون مىتوان زد * شنا در آب خنجر مىتوان كرد\r\nغرض گر قتل فياضست هجران * چه حاجت فكر ديگر مىتوان كرد \r\n\r\n287\r\n به آن قد سرفرازى مىتوان كرد * به آن رخ عشقبازى مىتوان كرد\r\nبه آن نازى كه حسنت چيده بر خود * به عالم بىنيازى مىتوان كرد\r\nبه رويت هركه زلفت ديد دانست * كه با خورشيد بازى مىتوان كرد\r\nچو دل بردى ز دست بىقراران * گهى هم دلنوازى مىتوان كرد\r\nتظلم مىكند بيچارگيها * كه گاهى چاره‌سازى مىتوان كرد\r\nجفا بس اى فلك كز يك شرر آه * هزار انجم گدازى مىتوان كرد\r\nچه لازم كوتهى اى بختِ فياض * چو زلف غم درازى مىتوان كرد \r\n\r\n288\r\n گفتمش صد بار و ترك صحبت دشمن نكرد * طفل بازيگوش من گوشى به حرف من نكرد\r\nذوق پيراهن دريدن را به كام دل نديد * هر كه را چاك گريبان رخنه در دامن نكرد\r\nعاشقان را تيره‌بختى سايهء بال هماست * زان سبب خاكسترم جز جاى در گلخن نكرد\r\nسالها بيهوده چون شمع مزار بىكسان * سوختيم و پرتو ما مجلسى روشن نكرد\r\nمهربانيهاى او فياض در خونم نشاند * آنچه با من كرد او از دوستى دشمن نكرد \r\n\r\n289\r\n گفتگوى چشم جادويى مرا ديوانه كرد * هم‌زبانيهاى ابرويى مرا ديوانه كرد\r\nگيسوى زنجير عاقل مىكند ديوانه را * حلقهء زنجير گيسويى مرا ديوانه كرد \r\n\r\n","description":"","footnote":"","page_name":" 215 ","page_number":231},
  {"content":"\r\n\r\n رام با ديوانه مىشد پيش ازين آهو ولى * رم نمودنهاى آهويى مرا ديوانه كرد\r\nكاش از يك تار مو تدبير زنجيرم كند * آنكه از هريك سر مويى مرا ديوانه كرد\r\nمن كجا و طاقت اين گريه‌هاى هاىهاى * وه كه از بىطاقتى هويى مرا ديوانه كرد\r\nبا گل وصل بتان چشم آشنايان ديگرند * زين مى هوش‌آزما بويى مرا ديوانه كرد\r\nبىكشش كوشش طريق رهروان كعبه نيست * اندرين وادى تكاپويى مرا ديوانه كرد\r\nبيستون عشق كندن پيشهء هر تيشه نيست * امتحان دست و بازويى مرا ديوانه كرد\r\nكو بكو فياض گشتم گرچه پر همراه عقل * عشق آخر در سر كويى مرا ديوانه كرد \r\n\r\n290\r\n تا ذوق نوا بر لب من جوش برآورد * هرجا سر خاريست ز گل گوش برآورد\r\nاز ذوق بغل گيرى آن قامت رعنا * هر مو به تنم چون مژه آغوش برآورد\r\nآن شعله كه در طور به موسى بنمودند * آخر سر از آن طرف بناگوش برآورد\r\nجز اينكه بجز ياد تو در ياد نداريم * از ياد تو ما را كه فراموش برآورد\r\nبىطاقتى آخر ز دل اين راز نهان را * فرياد كنان از لب خاموش برآورد\r\nيك عمر سبك‌جوشى اين بادهء زورين * خم را ز گران‌بارى سرپوش برآورد\r\nيك دم ننشينم ز تكاپوى تو فياض * تا خون دلم از كف پا جوش برآورد \r\n\r\n291\r\n تا نكتهء رنگين ادا جوش برآورد * خون در رگ انديشهء ما جوش برآورد\r\nناپختگيى داشت جنون پيشتر از ما * اين باده به خمخانهء ما جوش برآورد\r\nهر موى جدا بر تنم آراسته باغيست * ياد تو ز هر موى جدا جوش برآورد\r\nپيغام تو هر موى من از داغ برآراست * شاخ گلم از باد صبا جوش برآورد\r\nبا آنكه ز كافر منشى زخم بخوردم * خونم ز مزار شهدا جوش برآورد\r\nبىتابم و آتش به ته پاى ندارم * اين ديگ ندانم ز كجا جوش برآورد\r\nبا آنكه نخوردم ز كسى نيش چو فياض * خون گله‌ام از مژه‌ها جوش برآورد \r\n\r\n292\r\n شكستن رنگ از جانم برآورد * جگر از زير دندانم برآورد\r\nچه گويم شكر درد او كه اين درد * ز زير بار درمانم برآورد\r\nچه حسرت بود يا رب اينكه امشب * دمار ناله از جانم برآورد\r\nغمش كردم نهان ناگاه طاقت * سر از چاك گريبانم برآورد\r\nز يك بىطاقتى آه سيه‌رو * ز دل صد راز پنهانم برآورد \r\n\r\n","description":"","footnote":"","page_name":" 216 ","page_number":232},
  {"content":"\r\n\r\n خرد برداشت زنجيرم ز گردن * جنون گرد بيابانم برآورد\r\nمپرس از ناله‌هاى بىترنّم * خموشى شور از افغانم برآورد\r\nبه مهر خود كنون اميدوارم * كه زنگ كفر از ايمانم برآورد\r\nببين فياض صبر بىمروت * ز دشوارى چه آسانم برآورد \r\n\r\n293\r\n لعل لبت ز خون گهر آب مىخورد * از چشمه سار شير شكر آب مىخورد\r\nگلهاى اشك بر سر كوى هوس مريز * كاين گلستان ز خون جگر آب مىخورد\r\nتا اوج عرش جلوهء بىباليم رساست * پروازم از شكستن پرآب مىخورد\r\nآسيب تشنگى نبود در ديار عشق * از برق تيشه كوه و كمر آب مىخورد\r\nسرو تو سايه‌پرور ابر بهار نيست * اين نخل طور جاى دگر آب مىخورد\r\nنخلى كه تخته‌پارهء كشتىّ ما ازوست * در بيشه ريشه‌اش ز خطر آب مىخورد\r\nدر دست يك بهاست كم‌وبيش عشق را * اخگر ز جويبار شرر آب مىخورد\r\nدر كوچه‌اى كه چشم دو عالم نظارگيست * چشمم ز گرد راهگذر آب مىخورد\r\nفياض شكر جوهرم اين بس كه تا ابد * تيغم ز چشمه سار هنر آب مىخورد \r\n\r\n294\r\n لعلت كه باغ خنده ازو آب مىخورد * خون هزار گوهر سيراب مىخورد\r\nرشك لب تو خون جگر مىكند به كام * شيرى كه طفل غنچه ز مهتاب مىخورد\r\nدر پيچشم ز موى ميانى كه چون نگاه * انديشه از تصور آن تاب مىخورد\r\nبا ياد ابروش به مصلاى طاعتم * موج سرشك بر خَم محراب مىخورد\r\nدر بستر خشن منشان راحتش كجاست * پهلو كه زخم بستر سنجاب مىخورد\r\nتا بر غبار خاطرم افتاده راه اشك * در دشت سبزه‌ام گِل سيلاب مىخورد\r\nناكشته پاك خرمن عمرم پريده است * اين سبزه آب چشمهء سيماب « 1 » مىخورد\r\nسرچشمه‌ايست آبلهء پاى جستجوى * كز وى هزار تشنه جگر آب مىخورد\r\nفياض با تو در غم تبريز يكدلست * اشكم كه خون ز حسرت سرخاب مىخورد \r\n\r\n295\r\n گر نسيم صبحگاهى گلستان مىپرورد * بوى زلف يار را نازم كه جان مىپرورد\r\nخوبى آن گل خدا دادست نه كار بهار * اين چمن را آب دست باغبان مىپرورد \r\n\r\n\r\n","description":"","footnote":"\r\n( 1 ) - چشمهء سيماب ، كنايه از آفتاب .\r\n","page_name":" 217 ","page_number":233},
  {"content":"\r\n\r\n ناله‌ام را گر كند شاخ گل حسرت رواست * آنكه آب جلوه‌اش سرو روان مىپرورد\r\nچشم رحمت دارم از ابرى كه كمتر قطره‌اش * تا قيامت سبزه‌زار آسمان مىپرورد\r\nگلستانى را كه آبش ز اشك خون‌آلود ماست * باغبان از هر نهالش ارغوان مىپرورد\r\nمهر مادرزاد دارد طفل روح ما به جسم * اين هما در بيضهء ما آشيان مىپرورد\r\nزان گل عيشى نمىچينم كه دايم آسمان * نوبهارم را در آغوش خزان مىپرورد\r\nدر هواى جلوه‌اش چون بيستون باليده‌ام * گرچه ما را حسرت موى ميان مىپرورد\r\nهست عاشق را بهار آفتى هر نوع هست * خضر را آسيب عمر جاودان مىپرورد\r\nهيچ عضو از فيض بيداد توام بىبهره نيست * حسرت تيغ تو مغز استخوان مىپرورد\r\nريشه‌ها در خاك قم كرديم فياض ار چه ليك * شوق ما را در هواى اصفهان مىپرورد \r\n\r\n296\r\n ويرانه دلى دان كه محبت نپذيرد * آباد خرابى كه عمارت نپذيرد\r\nذوقى ندهد دل كه غم عشق ندارد * پژمرده چو شد غنچه طراوت نپذيرد\r\nهر سنگ كه از جنس دل تست به سختى * سازند گرش آينه صورت نپذيرد\r\nگر نگذرمت هيچ به خاطر چه شكايت * آيينهء خورشيد كدورت نپذيرد\r\nتأثير مجو از نفس سرد ريايى * كاين نالهء بىدرد سرايت نپذيرد\r\nاز زهد و رياضت چه اثر طينت بد را * ذات نجس العين « 1 » طهارت نپذيرد\r\nفياض بكش دست غم از تربيت دل * كاين شوره زمين هيچ عمارت نپذيرد \r\n\r\n297\r\n عجب ار درين بهاران گل و لاله بار گيرد * كه ز گرد خاطر من نفس بهار گيرد\r\nلب سر به مُهر من شد سبب گشاد عالم * كه اگر نفس گشايم دل روزگار گيرد\r\nبه ميان بحرم اما همه تن چو موج لرزم * كه مباد در ميانم هوس كنار گيرد\r\nچه ضرور شد تپيدن دل بىقرار ما را * كه گر از تپش بيفتد به كجا قرار گيرد\r\nبه سمند جلوه‌نازان به صفت شكيب‌تازان * سر ره كه مىتواند كه برين سوار گيرد \r\n\r\n298\r\n چو زلفت ره ساز نيرنگ گيرد * صبا از ملاقات او رنگ گيرد\r\nبلا را خم طره‌ات دست بندد * اجل را نگاه تو در چنگ گيرد\r\nمن شيشه دل با غمت چون برآيم * ز سختى دلت نكته بر سنگ گيرد \r\n\r\n\r\n","description":"","footnote":"\r\n( 1 ) - نجس العين ، آنچه خود نجس است و نجاست آن عارضى نيست .\r\n","page_name":" 218 ","page_number":234},
  {"content":"\r\n\r\n به دل مگذران بد كه تا بد نگردى * كه آيينه از عكس خود رنگ گيرد\r\nقيامت بود آنكه فياض بيدل * ترا در بغل گيرد و تنگ گيرد \r\n\r\n299\r\n چون صبا از گل تو بو گيرد * اول از خون گل وضو گيرد\r\nشانه هر شب حساب دلها را * زان سر زلف موبه‌مو گيرد\r\nزخم دل را نمىتوانم بست * لب دريا كجا رفو گيرد\r\nگر بخندد به روى مرهم داغ * نمك داغ چشم او گيرد\r\nمفت فياض دان كه محتسبش * دست در گردن سبو گيرد \r\n\r\n300\r\n دماغم باج ذوق از نشئهء سرشار مىگيرد * گلم از بىدماغى بر سر دستار مىگيرد\r\nبه دشمن كرد عهد من وفا يارى تماشا كن * براى خاطر من خاطر اغيار مىگيرد\r\nز خود آزرده‌ام راهى به شهر بيخودى خواهم * كه در غربت دلم مىگيرد و بسيار مىگيرد\r\nمسيحا در علاج عشق قانون خوشى دارد * كه از خود مىرود آنگه رگ بيمار مىگيرد\r\nمرا آزرده زان دارد كه از خود نيست آرامش * ز بس بىطاقتى آيينه در زنگار مىگيرد\r\nبه محرومى نهادم دل ولى نوميد نتوان شد * كه حرمان تو باج از دولت بيدار مىگيرد\r\nزبون غير اگر گشتيم در عشقش از آن باشد * كه آن گل دامن ما را به دست خار مىگيرد\r\nعجب در خاك و خون غلتيده‌ام ظالم تماشا كن * تو گل مىچينى و نخل شهادت بار مىگيرد\r\nبه كف آيينهء رازست اخلاص زليخا را * چرا غافل سراغ يوسف از بازار مىگيرد\r\nحديث سبحه چون بادست در آيين ديندارى * به گوش من كه پند از حلقهء زنار مىگيرد\r\nنه لايق بود نام غير بردن پيش او فياض * زبان غيرتم از شرم اين گفتار مىگيرد \r\n\r\n301\r\n به صد افسون در ان دل يار من منزل نمىگيرد * بلى آيينهء خور تيرگى در دل نمىگيرد\r\nدل آسودگان از دستبرد فتنه آزادست * كسى هرگز خراج از ملك بىحاصل نمىگيرد\r\nچنان در خطّ و زلف او زبان شانه جارى شد * كه گر صد عقده پيش آيد يكى مشكل نمىگيرد\r\nبه نوعى عاجزم در عاشقى از دادخواهيها * كه بعد از قتل خونم دامن قاتل نمىگيرد\r\nزدم گر دست و پا در خون ز بىتابى مكن عيبم * تپيدن را كسى فياض بر بسمل نمىگيرد \r\n\r\n302\r\n چه شد بازم كه زخمم باج از مرهم نمىگيرد * دماغم جام خوشحالى ز دست جم نمىگيرد\r\nچه حالست اينكه حسرت را دماغ آشفته مىبينم * چه ذوقست اينكه مرغ ناله‌ام را دم نمىگيرد \r\n\r\n","description":"","footnote":"","page_name":" 219 ","page_number":235},
  {"content":"\r\n\r\n ملايك را گواه خويش مىگيرم كه در محشر * كسى عشق جوانان بر بنىآدم نمىگيرد\r\nاگر درد دلى باشد به اشك خويش مىگويم * ملامت پيشه جز غماز را محرم نمىگيرد\r\nتو گر نازك‌دلى اى شوخ من هم پاك‌دامانم * ز برگ گل غبارى دامن شبنم نمىگيرد\r\nبه كار عشق كوتاهى ز من هرگز نمىآيد * براى دادخواهى دامن من غم نمىگيرد\r\nحريف مزد دست مرد نتواند وصالت شد * سر راهى به اين غم خاطر خرم نمىگيرد \r\n\r\n303\r\n شب از هجر رخت صد غم در غمخانهء ما زد * نواى جغد آتش بىتو در ويرانهء ما زد\r\nچنان در قتل ما بازار رشك دلبران شد گرم * كه خود را شعله بىتابانه بر پروانهء ما زد\r\nدل از ياد لب لعلش به خون شعله مىغلتيد * چه مىبود اينكه آتش در دل پيمانهء ما زد\r\nنبود از نوبهار گريهء ما هيچ تقصيرى * كه برق آفتى پيدا شد و بر دانهء ما زد\r\nچو عرض درد دل كرديم فياض از حيا پيشش * لبش صد خنده بر تقرير بىتابانهء ما زد \r\n\r\n304\r\n به باغ سبزه چو بيند خطت بسر خيزد * پى تواضع قدّ تو سرو برخيزد\r\nبهار خطّ تو اول ز پشت لب سر زد * كه سبزه از طرف چشمه پيشتر خيزد\r\nخيال آن مژه هرگه درآيدم به ضمير * به جاى ناله ز دل نوك نيشتر خيزد\r\nترشّح مژه آبى نزد بر آتش من * مشخصست چه سيرابى از شرر خيزد\r\nاثر در ان دل سنگين نمىكند هرچند * هزار نالهء سرتيزم از جگر خيزد\r\nبه نقش پاى درافتادگى برم غيرت * كه چون فتد نتواند ز جاى برخيزد\r\nگه نظاره ز طغيان خون دل فياض * گمان مبر كه نگاهم ز جاى برخيزد \r\n\r\n305\r\n صبح بلبل به نوا برخيزد * گل پى نشو و نما برخيزد\r\nمزه دارد به سحر سير چمن * پيشتر زانكه صبا برخيزد\r\nناله از عشق خوش آيد اما * نه به نوعى كه صدا برخيزد\r\nضعف غم از پس مردن نگذاشت * گرد از تربت ما برخيزد\r\nچون شوم گرد ره او فياض * دود از آبله‌ها برخيزد \r\n\r\n306\r\n كه مىتواند از پيش يار برخيزد * نشسته‌ايم كه از ما غبار برخيزد\r\nباضطرار سپرديم خويش را در عشق * بگو ز مجلس ما اختيار برخيزد\r\nدمى كه سرمهء خطّش نمىكشم در چشم * ز ديده جاى نگاهم غبار برخيزد \r\n\r\n","description":"","footnote":"","page_name":" 220 ","page_number":236},
  {"content":"\r\n\r\n هلاك تربيت مجلسى شوم كه درو * خزان اگر بنشيند بهار برخيزد\r\nنصيب زورق فياض گشت طوفانى * كه موج صد خطرش از كنار برخيزد \r\n\r\n307\r\n چو آيد در چمن از عندليبان شور برخيزد * به تعظيم نسيمش بوى گل از دور برخيزد\r\nمشام‌آراى گلشن چون شود بوى سر زلفش * ز خواب سرگرانى نرگس مخمور برخيزد\r\nنقاب زلف چون از پيش ماه چهره برگيرد * به هرجا سايه افتد شعله‌هاى نور برخيزد\r\nچنان شهد غمش در كام جانها لذتى دارد * كه ماتم گر نشيند با غم او سور برخيزد\r\nبه مرهم عمرى ار داغ تو در يك پيرهن خوابد * چو برخيزد سياهى از سر ناسور برخيزد\r\nدلم با داغ عشقت در لحد آسايشى دارد * كه در محشر عجب دارم اگر از گور برخيزد\r\nنشيند گردباد از بار شرم شورشم فياض * درين صحرا غبارم هركجا از دور برخيزد \r\n\r\n308\r\n قدم از بار محنت برنخيزد * محبت هم ازين كمتر نخيزد\r\nز دامن‌گيرى خاكش در آن كوى * چو سايه هركه افتد برنخيزد\r\nشبى بر بستر حسرت نيفتم * كه سيلابم ز چشم تر نخيزد\r\nبه دل تخم هوس كشتم نشد سبز * بلى دانه ز خاكستر نخيزد\r\nچنان افتاده‌ام فياض از پاى * كه آه از دل به صد نشتر نخيزد \r\n\r\n309\r\n بخت كو كز تو به من مژدهء يادى برسد * مگر اين كشت مرا آب ز بادى برسد\r\nعاشقان زار بگرييد چو كامى يابيد * اين شگون نيست كه عاشق به مرادى برسد\r\nبلبل اين ناله و فرياد ندارد سودى * كيست در كشور خوبى كه به دادى برسد\r\nدلم از حسرت تيغ تو به تنگ آمده است * مگر از شست تو امّيد گشادى برسد\r\nبىجمال تو سواد نظرم رفته زياد * مگر از خطّ تو چشمم به سوادى برسد\r\nسفرِ دورِ رهِ زلف تو دارم در پيش * يا رب از مايدهء لطف تو زادى برسد\r\nصفحهء شعر تو فياض چنين روح‌فزاست * كه كس از راه بيابان به سوادى برسد \r\n\r\n310\r\n كسى به درد سخن غير طبع من نرسد * قلم دواسبه به داد دل سخن نرسد\r\nرسيده‌ام به مقامى به راه كعبهء شوق * كه هركه پاى طلب بشكند به من نرسد\r\nمتاع جلوهء شيرين چنان روايى يافت * كه غير حسرت بى جا به كوه‌كن نرسد\r\nز سوزن مژه ارزانى رفو باشد * شكاف سينه كه تا دامن كفن نرسد \r\n\r\n","description":"","footnote":"","page_name":" 221 ","page_number":237},
  {"content":"\r\n\r\n اميدوار چنانم كه شمع با تو اگر * به لاف همسرى آيد به انجمن نرسد\r\nفريب جلوهء دنيا نمىتوان خوردن * به دست اگر رسد اين لقمه تا دهن نرسد\r\nزيان خويش به از سود غير دان فياض * درين قمار كه بردن به باختن نرسد \r\n\r\n311\r\n از دعا گويا اثر بازم به مطلب مىرسد * كز لبم تا ساغر امشب جوش يا رب مىرسد\r\nشعله‌آساييم و دوزخ در ته ميناى ماست * باده‌نوشان را به ما كى لاف مشرب مىرسد\r\nحلقهء نى مىتواند كرد در گوش اثر * مىكند جان تا كمند ناله بر لب مىرسد\r\nگر نيم سرشار فيض بادهء عشرت چه شد * ساغر حسرت ازين بزمم لبالب مىرسد\r\nچشم ما روشن كه گرد كاروان صبحگاه * دامن‌افشان از قفاى لشكر شب مىرسد\r\nقسمت ما بيدلان زين گرد خوان هر صبح و شام * نعمت الوان خون دل مرتب مىرسد\r\nمزرع تبخاله محتاج وجود ابر نيست * اين چمن را رشحه از سرچشمهء تب مىرسد\r\nالفتى دل را مگر با كام پيدا شد كه باز * ناله از دل دست در آغوش مطلب مىرسد\r\nرو سر خود گير فياض ار دل و دينيت هست * اينك از ره آن بلاى دين و مذهب مىرسد \r\n\r\n312\r\n ناله از دل تا به لب از ضعف مشكل مىرسد * گوش اينجا كى به داد نالهء دل مىرسد\r\nجذبهء محمل‌نشين گر تن به سستى در دهد * شوق بىطاقت كجا بر گرد محمل مىرسد\r\nگر نباشد گرمى اشكم شراب ناز هست * بادهء خون جگر از آتش دل مىرسد\r\nگر به قتلم راضيى انديشهء تاوان مكن * خون عاشق گر ديت دارد به قاتل مىرسد\r\nدر فسون فياض هر دم كاروان در كاروان * چشم مستش را خراج از چين و بابل مىرسد \r\n\r\n313\r\n ز عريانى نينديشم اگر عالم خطر باشد * كه شمشيريم و بر اندام ما جوهر سپر باشد\r\nاميد زورقم خواهد گران‌بارى به دريايى * كه در وى از خطر هر قطره درياى دگر باشد\r\nبه مطلب نارسيدنها مرا نزديكتر دارد * كه پس افتادهء اين كاروانى پيشتر باشد\r\nمحبت شكوهء كس در قلم نتواند آوردن * هلاهل بر سر اين خوان حسرت نيشكر باشد\r\nمرا در خاك و خون مىبينى و احوال مىپرسى * چرا از حال خود كس اين قدرها بىخبر باشد\r\nچرا افتادگى معراج نبود سربلندى را * كه كمتر را چو سنجى در حقيقت بيشتر باشد\r\nبراى مطلبى هركس گذر در ورطه‌ها دارد * خطر در بحر مىدانند و در آبش گهر باشد\r\nدرين معمورهء وحشت نديدم گوشهء امنى * مگر امنيتى در زير ديوار خطر باشد\r\nرفيقان را به هم شرطست در ره متفق بودن * از آن با خضر نتوانست موسى هم‌سفر باشد \r\n\r\n","description":"","footnote":"","page_name":" 222 ","page_number":238},
  {"content":"\r\n\r\n ندارد تاب حمل نامهء پرشكوهء عاشق * مگر مرغى كه چون پروانه خصم بال‌وپر باشد\r\nنكردى شعله‌وش انداز « 1 » بال‌افشانى فياض * چو اخگر مردهء خاكسترى خاكت به سر باشد \r\n\r\n314\r\n يك شب كه به در وصال باشد * هر لحظه هزار سال باشد\r\nآن را كه تو در خيال باشى * تا حشر شب وصال باشد\r\nقتل همه كس حلال بر خويش * تا خون منت حلال باشد\r\nگر خون منست اين ديت چيست * بگذار كه پايمال باشد\r\nممكن نبود گذشتن از وصل * هرچند امر محال باشد\r\nكلكش منقار بلبلانست * فياض چه غم كه لال باشد \r\n\r\n315\r\n خوشا آن دل كه تا جان باشدش اندوهگين باشد * دل آسوده مىبايد كه در زير زمين باشد\r\nكجا داد دل پرحسرت من مىدهد و صلى * كه تا مژگان زنى برهم نگاه واپسين باشد\r\nدل از جور و جفايش نشئهء مهر و وفا يابد * كه كار نازنينان هرچه باشد نازنين باشد\r\nبه هر جانب سمند ناز بىباكانه مىتازى * نمىترسى كه تا ديدى نگاهى در كمين باشد\r\nهمان جاريست بر من حكم آب تيغ بيدادت * اگر چون آفتابم عالمى زير نگين باشد\r\nدل از محراب ابروى تو هرگز رو نگرداند * به شرع دوستى گر قبله‌اى باشد همين باشد\r\nفكندت از نظر فياض اگر آن بىوفا آسان * تو هم مشكل مگير اين كار را خوب اين‌چنين باشد \r\n\r\n316\r\n حناى پاى تو شد خون من حلال تو باشد * بهاى خون من اين بس كه پايمال تو باشد\r\nبه چشمهء خضرش روزهء هوس نگشايد * كسى كه تشنه‌لب چشمهء زلال تو باشد\r\nبه موقف ازلم با تو بوده عرض تمنّا * هنوز تا ابدم مستى وصال تو باشد\r\nنبود از ستمت در خيالم آنچه تو كردى * چها هنوز به اين خسته در خيال تو باشد\r\nكنون كه حال تو خاطرنشان او شده فياض * گمان مبر كه به عالم كسى به حال تو باشد \r\n\r\n317\r\n آن شوخ ز حالم خبرى داشته باشد * وين ناله بدان دل اثرى داشته باشد\r\nپيداست پريشانى زلفش ز حد افزون * گويا به دل خسته سرى داشته باشد\r\nمستانه رود سر زده تا بر سر آن كوى * گر سيل سرشكم اثرى داشته باشد \r\n\r\n\r\n","description":"","footnote":"\r\n( 1 ) - انداز - غ 37 .\r\n","page_name":" 223 ","page_number":239},
  {"content":"\r\n\r\n عمريست كه در راه وفا خاك نشينم * شايد كه بدين ره گذرى داشته باشد\r\nمرديم ز آمد شد هر بيهده فياض * ويرانهء دل كاش درى داشته باشد \r\n\r\n318\r\n آيينه سنگ بود و ترا ديد آب شد * آنگاه از فروغ رخت آفتاب شد\r\nروز ازل ز شعلهء حسن تو يك شرار * بر آسمان شد و لقبش آفتاب شد\r\nنرگس شنيد و تا ابدش ديده بازماند * چشمت كه از فسانهء من نيم‌خواب شد\r\nاى دل به حفظ ظاهر ازين بيشتر مكوش * حسنى كه نيست هم همه صرف نقاب شد\r\nفياض يك نظر كه فكندى به دفترم * ديوان شعر من همگى انتخاب شد \r\n\r\n319\r\n اقبال رو نمود و به ما يار يار شد * وين روزگار تيرهء ما روزگار شد\r\nپيمان ناشكستهء ما با تو تازه گشت * عهد نبستهء تو به ما استوار شد\r\nبا دانه‌هاى جوهر تيغ تو دل‌خوشست * اين آب و دانه مرغ مرا سازگار شد\r\nگلگونه‌اى براى عروس خزان نماند * رنگى كه داشت گل همه صرف بهار شد\r\nفياض را نويد وصال تو زنده كرد * چشمى كه هم نداشت به راه تو چار شد \r\n\r\n320\r\n بس كه دلگيرم غم از آميزشم دلگير شد * بس كه بىكس بىكسى از اختلاطم سير شد\r\nوز ازل از خنجر مژگان خوبان بازماند * قطرهء آبى كه در كار دم شمشير شد\r\nدر بلندى مىتوانستم گذشت از آفتاب * خاطر افتادگيها سخت دامنگير شد\r\nپيشتر از بال خود را مىرسانيدم به دام * در طلسم بيضه افتادم كه كارم دير شد\r\nسيل غم از هر طرف رو در دل تنگم نهاد * شكر كاين ويرانه آخر قابل تعمير شد\r\nشب كه حسرت رخصت درد دلى زان غمزه يافت * يك نگه كردم كه يك عالم سخن تقرير شد \r\n\r\n321\r\n كسى به دعوى مهرش چو صبح صادق شد * كه چون جرس دل او با زبان موافق شد\r\nچنين كه چشم به روى تو دوخت پندارى * كه عكس آينه پيش رخ تو عاشق شد\r\nلباس جلوه رسايى فزود تا آخر * به سرو قامت رعناى او موافق شد\r\nكسى كه صبر به خوارى نمود همچو هلال * به يك دو هفته بر اقران خويش فايق شد\r\nهزار شكر كه فياض بىزبان آخر * چو ابروى تو زبان‌آور حقايق شد \r\n\r\n322\r\n آمد بهار و خانه به زندان شريك شد * چاك جگر به چاك گريبان شريك شد \r\n\r\n","description":"","footnote":"","page_name":" 224 ","page_number":240},
  {"content":"\r\n\r\n هر تار جامه با تن نازك‌دلان عشق * در دشمنى به خار مغيلان شريك شد\r\nخوش وقت عندليب كه تا بوى گل رسيد * بفروخت آشيان به گلستان شريك شد\r\nتنها حريف كينهء ما آسمان نبود * در قتل ما به غمزهء خوبان شريك شد\r\nفياض بگذر از سر هم‌چشمى فلك * با كس درين معامله نتوان شريك شد \r\n\r\n323\r\n دردا كه غمزهء دوست دشمن شكار هم شد * نشكست عهد دشمن تا استوار هم شد\r\nمرديم و از سر ما بخت سيه نشد دور * وه كاين چراغ مرده شمع مزار هم شد\r\nاز آه سرد بلبل فصل خزان گلشن * دى سرد گشت هرجا كار بهار هم شد\r\nدر عقده‌ريزى بخت پردست و پا زدم ليك * كارى نيامد از دست دستم ز كار هم شد\r\nرازى كه بود در دل خون گشت و همره اشك * آمد برون و صرف جيب و كنار هم شد\r\nخوش داشتيم چندى يارى و روزگارى * برگشت يار چون بخت و آن روزگار هم شد\r\nاى آنكه گفتى از دوست چونست حال فياض * بيچاره در ره او مرد و غبار هم شد \r\n\r\n324\r\n به مهر آموختيم آن طفل را بىمهريش فن شد * طلسم دوستى تعويذ او كرديم و دشمن شد\r\nندانم جلوه‌اش را چيست خاصيت ولى دانم * كه هرجا سايهء سرو قدش افتاد گلشن شد\r\nبه عهد شعلهء حسنش چنان پروانگى عامست * كه مرغ سدره را شاخ گل آتش نشيمن شد\r\nنماند آرايشى بهر نشاط روز وصل از بس * گل چاك گريبان صرف گلريزان دامن شد\r\nتنگ‌تر شد گرم از شيشه دل از من نبود امّا * دل از برگ گل نازك‌ترت دانسته آهن شد\r\nنگويم عالمى شد دشمن جانم ولى گويم * كه هرجا بود سنگى در كمين شيشهء من شد\r\nفروغ تازه‌اى در كلبهء تاريك مىبينم * چراغ بخت من از پرتو روى كه روشن شد\r\nتو تا بودى سموم واديم باد مسيحا بود * تو چون رفتى نسيم گلستانم دود گلخن شد\r\nچنانم زندگانى مىخلد بىروح او فياض * كه گويى هر سر مو بر تن من نوك سوزن شد \r\n\r\n325\r\n دلم شبى كه خيال ترا نشيمن شد * چو آفتاب مرا داغ سينه روشن شد\r\nكدام شمع كند خانه روشنم بىتو * مرا كه پرتو خورشيد دود روزن شد\r\nبه منع گريه به چشم تر آستين چه نهم * كنون كه راز دلم روشناس دامن شد\r\nز بس كه سنگ ملامت زدند تاب آورد * دل چو شيشهء من رفته رفته آهن شد\r\nچه رشحه از مژه دادى به كشت غم فياض * كه دانه خوشه برآورد و خوشه خرمن شد \r\n\r\n","description":"","footnote":"","page_name":" 225 ","page_number":241},
  {"content":"\r\n\r\n\r\n326\r\n دل از جفاى محرم و بيگانه پر نشد * صد دل تهى شد و دل ديوانه پر نشد\r\nچون شيشه سر به سجده نبردم كه از غمش * سجاده‌ام ز اشك چو پيمانه پر نشد\r\nعمريست تا فسانهء غم گوش مىكنم * گوش دلم هنوز ز افسانه پر نشد\r\nداغ فراخ‌حوصلگيهاى مشربم * صد خانقه تهى شد و خمخانه پر نشد\r\nنايد به تنگ سينهء فياض از غمت * از گنج هيچ‌گه دل ويرانه پر نشد \r\n\r\n327\r\n پاى دل تا به ره كوى تو فرسوده نشد * از تردّد نفسى در برم آسوده نشد\r\nتا گل ساغر مى لب به شكر خنده گشاد * بلبل شيشه ز شيون دمى آسوده نشد\r\nتا به سوداى تو ما را هوس خام افتاد * چه زيان بود كه بر بوده و نابوده نشد\r\nكس نديديم كه در دام فريبى نفتاد * دامن همت ما بود كه آلوده نشد\r\nاين چه حالست كه از دست نكويان فياض * هيچ چيزى بجز از حسرتم افزوده نشد \r\n\r\n328\r\n تا كى چنينم از مژه خون شرر چكد * اين شعلهء گداخته از چشم تر چكد\r\nداغ طراوت تو بر آن روى تازه‌ام * ترسم گل نظاره ز دست نظر چكد\r\nهر مرغ را كه نامهء من زيب بال اوست * خون شكايت دلم از بال‌وپر چكد\r\nبا اين طراوتى كه سخن را به ياد تست * گر بفشرند نامه‌ام آب از گهر چكد\r\nنازك‌دل نظافت آن جسم نازكم * ترسم كه عضو عضو وى از يكديگر چكد\r\nهرجا كه دست مىنهم اعضاى خسته را * چون برگ لاله قطرهء خون جگر چكد\r\nشد ديده‌ام سفيد و همان گريه در جدال * اشك ستاره چند ز چشم سحر چكد\r\nهرگه به ناله‌اى نفسى آتشين كنم * جوهر چو قطره از دم تيغ اثر چكد\r\nصحرانورد عشق به دريا نهد چو روى * خون گردد آب بحر كه از چشم تر چكد\r\nاز زخم كوه‌كن ز دمِ تيشه تا به حشر * خون لاله لاله بر سر كوه و كمر چكد\r\nفياض شهد مىدمد از دفترت مگر * نيشكريست كلك تو كز وى شكر چكد \r\n\r\n329\r\n در هجر تو دوشم چو ز دل شور برآمد * از هر سر مويم شب ديجور برآمد\r\nشب آيينهء روى تو در مدّ نظر بود * ناگاه غبار سحر از دور برآمد\r\nامشب ز خيال رخت اى يوسف مصرى * چون ديدهء يعقوب مه از نو برآمد \r\n\r\n","description":"","footnote":"","page_name":" 226 ","page_number":242},
  {"content":"\r\n\r\n عمرى مژه‌ام آب ده كشت وفا بود * اين سبزه‌ام آخر ز لب گور برآمد\r\nتا چند كمان ستم چرخ كشيدن * بازوى قوى دستيم از زور برآمد\r\nدادم همه جا پهلوى همت به ضعيفان * تا بال سليمانيم از مور برآمد\r\nاى صبح به آبستنى مهر چه نازى * خورشيد من از طارم انگور برآمد\r\nشيرينى وصل توام از دست رقيبان * شهديست كه از خانهء زنبور برآمد\r\nآهى كه من از سينه به ياد تو كشيدم * دوديست كه از حوصلهء طور برآمد\r\nصد جلوه به انداز « 1 » سرِدار تلف شد * تا قرعه به نام سر منصور برآمد\r\nفياض كه سر حلقهء رندان جهان بود * آخر چه بلا زاهد و مستور برآمد \r\n\r\n330\r\n تا ز من آن دوست دشمن همچو دشمن مىرمد * طالع از من مىگريزد بخت از من مىرمد\r\nمن كه محو تابشى چون سايه‌ام از آفتاب * آفتاب من چرا از سايهء من مىرمد\r\nبا تغافلهاى او ايمن نشستن غافليست * دام در خاكست چون صياد پرفن مىرمد\r\nاز نگاه گرم او رنگ از رخ گل مىپرد * با نسيم كوى او بلبل ز گلشن مىرمد\r\nوحشت از بس رخنه‌گر شد بىتو در اوضاع من * چاكم از جيب دل و اشكم ز دامن مىرمد\r\nآن‌چنان كز روزن چشمم مرا شد بىتو نور * با تو نور آفتاب از چشم روزن مىرمد\r\nرفت فياض آنكه از اندك ستم دل مىرميد * اين زمان اين صيد لاغر از رميدن مىرمد \r\n\r\n331\r\n جدا از كوى او شوقم گل و گلشن نمىداند * دلم ذوق تپيدن ، ديده‌ام ديدن نمىداند\r\nنيارم گفت حال خويش و پندارى درين كشور * كسى درد دل ناگفته فهميدن نمىداند\r\nگهى در ديده جا دارد گهى در سينهء تنگم * ولى آن خرمن گل جاى در دامن نمىداند\r\nتو اى شاخ گل ايمن باش اگر در دامنم باشى * كه دست خو به حسرت كرده گل چيدن نمىداند\r\nاداى كنج چشم از من كسى بهتر نمىفهمد * زبان گوشهء ابرو كسى چون من نمىداند\r\nدر آب ديده خواهد مرد يا در آتش سينه * دل عاشق به مرگ خويشتن مردن نمىداند\r\nبه بويى قانعم فياض از گلزار وصل او * كه اين مور از ضعيفى دانه از خرمن نمىداند \r\n\r\n332\r\n كه گفت غنچهء خندان به آن دهان ماند * چه تهمتست كه گويند اين به آن ماند\r\nدل مرا همه در چين زلف او ديدند * چراغ در شب تاريك كى نهان ماند \r\n\r\n\r\n","description":"","footnote":"\r\n( 1 ) - انداز - غ 37 .\r\n","page_name":" 227 ","page_number":243},
  {"content":"\r\n\r\n مرا غريب وطن كرد و رو به باغ نهاد * كه بلبلى نگذارد در آشيان ماند\r\nشبى كه وصف رخ او به آفتاب كنم * چو شمع تا سحرم شعله بر زبان ماند\r\nچو وصف آن لب خندان رقم كنم فياض * قلم ز حيرت انگشت بر دهان ماند \r\n\r\n333\r\n بس كه كردم داد از آن بت قوّت دادم نماند * آن قدر فرياد ازو كردم كه فريادم نماند\r\nهرچه جز ياد دهان او فراموش منست * بس كه ياد هيچ كردم هيچ در يادم نماند\r\nگريه‌ام در آب راند و ناله در آتش نشاند * لاجرم جز مشت خاكى در كف بادم نماند\r\nغصه را شيرين خود كردم بلا را بيستون * حسرتى بر خسرو و رشكى به فرهادم نماند\r\nهرچه بر من منّتى از غير بود از من برفت * هيچ جز آزادى طبع خدا دادم نماند\r\nعشق تاراجى عجب بر خرمن من رانده است * خاطر خوش جان آزاد و دل شادم نماند\r\nرفت فياض از سرم انديشهء چين و ختن * اين زمان در دل به غير از فكر بغدادم نماند \r\n\r\n334\r\n رسم سرايت نفس ناتوان نماند * تأثير در قلمرو آه و فغان نماند\r\nعمريست نام اهل وفا كس نمىبرد * دردا كه آتشى هم ازين كاروان نماند\r\nعرض نفس چه مىبرى اى عندليب زار * گوشى كه ناله‌اى شنود در جهان نماند\r\nدودى برآور از خس و خاشاكم اى اجل * كاين مرغ را علاقه به اين آشيان نماند\r\nاى تشنه آب عزت خود بر زمين مريز * كاب گهر درين صدف آسمان نماند\r\nدر باغ عمر حاصل نخل اميد ما * چيزى جز آبله به كف باغبان نماند\r\nفياض پيش اهل وفا يادگار ما * جز ياد مهربانى ما بر زبان نماند \r\n\r\n335\r\n بهشت عدن به حسن رسيده مىماند * بهار خلد به خط دميده مىماند\r\nبهوشتر ز حبابى به مجلس تو چرا * حديث شكوهء ما ناشنيده مىماند\r\nحيا ز شرم تو خوى گشت و در بهار خطت * به شبنم به بنفشه چكيده مىماند\r\nضعيف نالى من آن قدر سرايت كرد * كه خنده بر لب او نارسيده مىماند\r\nبه بزم عيش ز بيم خلاف وعدهء تو * شكفتگى به حناى پريده مىماند\r\nز دست سنگدليهاى گوش ناله شنو * خراش سينه به جيب دريده مىماند\r\nز كيست نشئهء صحبت دگر ترا فياض * كه بزم ما به دماغ رسيده مىماند \r\n\r\n336\r\n بيا كه بىتو نه ساغر نه شيشه مىماند * تو چون نباشى مجلس به بيشه مىماند \r\n\r\n","description":"","footnote":"","page_name":" 228 ","page_number":244},
  {"content":"\r\n\r\n تو رفتى از دل و در سينه آرزوت به‌جاست * كه چون نهال شود كنده ريشه مىماند\r\nستم زياده ز حد مىكنى و پندارى * كه ملك دل به تو بيداد پيشه مىماند\r\nاز آن به سير گلستان نمىرود زاهد * كه شكل غنچه سراپا به شيشه مىماند\r\nدگر به ياد كه در كوه كندنى فياض * كه نالهء تو به آواز تيشه مىماند \r\n\r\n337\r\n هر كس به عارض تو خط مشك‌فام خواند * مضمون تيره‌بختى ما را تمام خواند\r\nمن طفل مشربم ز فنون هنر مرا * چندان سواد بس كه توان خط جام خواند\r\nدر داد جمله را به سر گردخوان « 1 » غم * گردون صلاى عامى و ما را به نام خواند\r\nقسمت به روزنامهء اعمال من بسهو * صبحى نوشته بود ولى بخت شام خواند\r\nفياض تا ز من سبق خامشى گرفت * مشكل دگر تواند درس كلام خواند \r\n\r\n338\r\n بىوفا و بد و بيداد گرت ساخته‌اند * خوب بودى و دگر خوب‌ترت ساخته‌اند\r\nرحم اگر بر دل زارم نكنى جرم تو نيست * كه ز حال دل من بىخبرت ساخته‌اند\r\nدى به از هرچه و امروز ز هر بد بترم * چه توان كرد چنين در نظرت ساخته‌اند\r\nبه چه رنگ از تو شكيبد دل بىطاقت من * تو كه هر لحظه به رنگ دگرت ساخته‌اند\r\nچون ز غيرت نگدازيم كه اين بلهوسان * راه چون مور به تَنگ شكرت ساخته‌اند\r\nدور از آغوش رقيبان نشوى پندارى * دست اين طايفه را در كمرت ساخته‌اند\r\nراز من هم ز زبان تو به من مىگويند * اين حريفان كه چنين پرده درت ساخته‌اند\r\nاز سموم نفس بلهوسان مىترسم * كه سراپاى چو گلبرگ ترت ساخته‌اند\r\nاين لطافت كه تو دارى و صفايى كه تراست * از نسيم گل و آب گهرت ساخته‌اند\r\nناز بر تخت كى و مملكت جم دارند * بيدلان تو كه با خاك درت ساخته‌اند\r\nخبر از خويش ندارى به چه كارى فياض * چه دميدند كه بىپا و سرت ساخته‌اند \r\n\r\n339\r\n از پى قتلم دگر درد و غم آماده‌اند * همچو دو ابروى يار پشت به هم داده‌اند\r\nپاى گريزم نماند واى كه در خون من * لشكر مژگان ناز صف بصف استاده‌اند\r\nجسته‌ام از دام زلف ليك به تسخير من * لشكر آشوب خط دست به هم داده‌اند\r\nطبع من و منع عشق آنگه ازين زاهدان * در عجبم كاين گروه از چه چنين ساده‌اند \r\n\r\n\r\n","description":"","footnote":"\r\n( 1 ) - گرد خوان ، سفرهء مدوّر .\r\n","page_name":" 229 ","page_number":245},
  {"content":"\r\n\r\n از ره مستى و عشق باز نگردم اگر * خلق چو نقش قدم در پيم افتاده‌اند\r\nكس نبرد ره به عشق شكر كه اين زاهدان * در گرو سبحه و در غم سجاده‌اند\r\nاين همه علم و عمل آن همه مكر و حيل * شكر كه آزادگان از همه آزاده‌اند\r\nهيچ نگيرند انس هيچ نگردند رام * وه كه پريچهرگان جمله پرىزاده‌اند\r\nبهر تو فياض بود كوشش و رنج و بلا * بىتو چنين درد و غم دربه‌در افتاده‌اند \r\n\r\n340\r\n كج‌ابروان كه چهره به مى تاب داده‌اند * از رشك خَم به قامت محراب داده‌اند\r\nكس جان ز زخم خنجر مژگان نمىبرد * اين تيغ را به زهر نگه آب داده‌اند\r\nمى مىچكد ز نغمهء مطرب چه آفتند * اين ساقيان كه باده به مضراب داده‌اند\r\nما را كه در غم تو كتان‌پوش طاقتيم * كشت تبسّم گل مهتاب داده‌اند\r\nدل را ز خارخار تمناى وصل خويش * خوبان فريب بستر سنجاب داده‌اند\r\nكنج لب پياله به بوسى نمىخرند * آنان كه خط به خون مى ناب داده‌اند\r\nآنان كه پا به راه توكل فشرده‌اند * از دل برون كرشمهء اسباب داده‌اند\r\nطوفان فتنه دامنشان تر نمىكند * دريادلان كه رخت به سيلاب داده‌اند\r\nجرمش چه زينكه بر مژه يك دم قرار نيست * اشك مرا كه جلوهء سيماب داده‌اند\r\nما را ز عكس طرّه و رخسار گلرخان * شب داده‌اند و گوهر شب‌تاب داده‌اند\r\nفياض از تغافل چشمان او مرنج * مستند و دل به ذوق شكر خواب داده‌اند \r\n\r\n341\r\n چشم دلم به عالم بالا گشاده‌اند * در خلوتم دريچه به صحرا گشاده‌اند\r\nطول امل فراخور عرض جمال تست * آغوش موج درخور دريا گشاده‌اند\r\nگلگشت شهر و كوى نيايد ز پاى عشق * اين گام را به دامن صحرا گشاده‌اند\r\nاى ماه من برآ كه به راهت ستارگان * چشم اميد بهر تماشا گشاده‌اند\r\nزان دم كه جلوه قسمت نخل بلند تست * خميازه را بغل به تمنا گشاده‌اند\r\nبر ما گذر به خاطر پاك تو بسته‌اند * راهى كه از دلت به دل ما گشاده‌اند\r\nز آسيب فتنه بىخبران را فراغتست * سيليست اينكه بر دل دانا گشاده‌اند\r\nطفل ديار عشق نداند بلوغ چيست * در كودكى زبان مسيحا گشاده‌اند\r\nتا بهرِ صيدِ عصمتِ يوسف كنند دام * صد حلقه از كمند زليخا گشاده‌اند\r\nاينجا گشاد قفل به دست كليد نيست * بر اهل دل درى به مدارا گشاده‌اند\r\nفياض جا بر اهل طرب تنگ شد بسست * در بزم غم براى تو صد جا گشاده‌اند \r\n\r\n","description":"","footnote":"","page_name":" 230 ","page_number":246},
  {"content":"\r\n\r\n\r\n342\r\n خوبان كه شوخى مژه از تير برده‌اند * طرح نگاه از دم شمشير برده‌اند\r\nصد ره شكست رنگ و نيامد به روز بيم * اين قوم رنگ از گل تغيير برده‌اند\r\nصبح از جبين طالع ما تيرگى برد * خاصيّت اثر زدم پير برده‌اند\r\nهر شب فغان به داد دلم زود مىرسد * امشب ز من به ناله خبر دير برده‌اند\r\nچشم حيا مدار كه اين شوخ‌ديدگان * شرم از نگاه شاهد تصوير برده‌اند\r\nآهن‌دلى چه باكت از آسيب خستگان * طرح دلت ز جوهر شمشير برده‌اند\r\nآبادى از سراى تعلق طمع مدار * زين كارخانه رونق تعمير برده‌اند\r\nزهاد در نصيحت سوداييان عشق * مغز دماغ حلقهء زنجير برده‌اند\r\nفياض شاد باد روان ملك كه گفت * سردى ز استخوان تباشير برده‌اند \r\n\r\n343\r\n عشاق دل به چين جبينى سپرده‌اند * اين قبله‌گاه را به كمينى سپرده‌اند\r\nدرياب اين اشاره كه شاهان نام‌جو * نام بلند خود به نگينى سپرده‌اند\r\nجز مشت خاك قابل اين عشق پاك نيست * مشكل امانتى به امينى سپرده‌اند\r\nدر آدمى به صورت خاكى نظر مكن * نقد نُه آسمان به زمينى سپرده‌اند\r\nاز انقلاب دهر چه مقدار غافلند * آنان كه دل به آن و به اينى سپرده‌اند\r\nمسجد ز شيخ و ابروى جانان من ز من * هر گوشه را به گوشه‌نشينى سپرده‌اند \r\n\r\n344\r\n آنان كه پا به راه توكل فشرده‌اند * صاف رضا ز دُرد تحمل فشرده‌اند\r\nغافل مشو ز ساغر سرشار التفات * كاين جرعه را ز تيغ تغافل فشرده‌اند\r\nتا داده‌اند طبع مرا آب و رنگ فكر * خون از رگ هزار تأمل فشرده‌اند\r\nسوداى مغز كاو دماغ دل مرا * از پيچ و تاب طرهء كاكل فشرده‌اند\r\nنازك‌ترست شكوه‌ام از بوى گل مگر * اين ناله را ز نالهء بلبل فشرده‌اند\r\nسوداييان فكر به تشبيه زلف يار * خوناب حسرت از دل سنبل فشرده‌اند\r\nتا چهره‌اش به كام نزاكت سرشته شد * از لاله رنگ و نازكى از گل فشرده‌اند\r\nدر عهد زلفش از رگ انديشه اهل فكر * سوداى امتناع تسلسل فشرده‌اند\r\nدلدادگان عشق ز شريان آرزو * خون فسادِ عرضِ تجمل فشرده‌اند\r\nمردان عشق در گذر سيل حادثات * پاى ثبات سخت‌تر از پل فشرده‌اند\r\nفياض آبروى دو عالم مجردان * از گوشهء رداى توكل فشرده‌اند \r\n\r\n","description":"","footnote":"","page_name":" 231 ","page_number":247},
  {"content":"\r\n\r\n\r\n345\r\n تا نالهء حزين مرا گوش كرده‌اند * مرغان چراغ زمزمه خاموش كرده‌اند\r\nكبكان ز نازكى سبق جلوهء ترا * صد بار خوانده‌اند و فراموش كرده‌اند\r\nاطفال گل چو گوهر شبنم ز نازكى * حرف ترا خريده و در گوش كرده‌اند\r\nخوبان كه گِرد چهره برآورده‌اند خط * اين شعله را خوشند كه خس‌پوش كرده‌اند\r\nفياض از بتان نتوان چشم خير داشت * آيينه را ببين كه چه مدهوش كرده‌اند \r\n\r\n346\r\n جمعى كه يادبود فراموش كرده‌اند * سرمايهء وجود فراموش كرده‌اند\r\nاز ياد برده‌اند مرا بىحقيقتان * خود را ببين چه زود فراموش كرده‌اند\r\nاز كس شكايتم بجز از بخت تيره نيست * آتش به جرم دود فراموش كرده‌اند\r\nهرگز لباس عافيت ما نشد تمام * گر تار داده پود فراموش كرده‌اند\r\nخوش باد وقت عيش فرورفتگان خاك * كاين گنبد كبود فراموش كرده‌اند\r\nغفلت چنان گرفته فرو اهل هوش را * كز لذت شهود فراموش كرده‌اند\r\nآسوده‌اند در بغل تيغ عاشقان * انديشهء حسود فراموش كرده‌اند\r\nاز بس‌كه محو لذت زخمند بيدلان * بر سر كلاه‌خود فراموش كرده‌اند\r\nهرگز نوازشم به جفايى نمىكنند * اين حاتمان كه جود فراموش كرده‌اند\r\nبا ناله‌هاى زار من ارباب انتعاش « 1 » * از نغمه‌هاى عود فراموش كرده‌اند\r\nمن خود نگويم اينكه وفا بود يا نبود * گر بود و گر نبود فراموش كرده‌اند\r\nفياض اضطراب تو جايى نمىرسد * اين دست و پا چه سود فراموش كرده‌اند \r\n\r\n347\r\n عندليب گلشنم گلخن نشينم كرده‌اند * بخت بد بنگر چنان بودم چنينم كرده‌اند\r\nدر ازل چون طرح دريا ريختند از اشك من * موج اين دريا ز چين آستينم كرده‌اند\r\nدست بر دستم نكويان پرورش‌ها داده‌اند * تا چو داغ عشق خوبان دلنشينم كرده‌اند\r\nدر شكنج زلفم و دل سوى خطّم مىكشد * كاردانان محبت بيش‌بينم كرده‌اند\r\nچين ابرو واخريد از اختلاط مردمم * اين گره دانسته در كار جبينم كرده‌اند\r\nيا شكار عشق خواهم گشت آخر يا جنون * اين دو شيرافكن دگر خوش در كمينم كرده‌اند\r\nدر گلستان قمم فياض فارغ از بهشت * گل‌فروشان بلبل اين سرزمينم كرده‌اند \r\n\r\n\r\n","description":"","footnote":"\r\n( 1 ) - انتعاش ، عيش و نشاط .\r\n","page_name":" 232 ","page_number":248},
  {"content":"\r\n\r\n\r\n348\r\n ز رشك خال كه سوزد بر آن غدار سپند * چو لاله سرزند از خاك داغدار سپند\r\nز چشم‌زخم خزان نيست آفتى ممكن * كه هست بر گل روى تو نوبهار سپند\r\nبه راه وصل توام وعده آتشى افروخت * كه شد به شعلهء آن چشم انتظار سپند\r\nز شوق شعله چنان چهره برفروخته است * كه در نظر نكند فرقى از شرار سپند\r\nچه لازمست ز من منع بىقرارى من * در اضطراب كجا دارد اختيار سپند\r\nسرشك شعله‌وشم گر به چشمه‌سار افتد * هميشه سر زند از طرف جويبار سپند\r\nبه غير سوختنم چاره نيست در غم دوست * كه شعله شوخ مزاجست و بىقرار سپند\r\nچنين كه كوكب داغم فروغ‌بخش افتاد * سزد كه چرخ بسوزد برو هزار سپند\r\nميان آتش غيرت ز رشك خال رخت * اگرچه سوخت ولى سوخت شرمسار سپند\r\nتمام عمر توان سوخت از تپيدن دل * چرا نهاد بر آتش چنين مدار سپند\r\nز طبع دفع گزندم ضرور شد فياض * به جان نكته‌شناسان برو بيار سپند \r\n\r\n349\r\n هر كاروان كه راه به كوى تو ساختند * بازارها به مصر ز بوى تو ساختند\r\nدربند دين نماند كس از كفر زلف تو * زنجيرها گسست چو موى تو ساختند\r\nرشك آيدم چه چاره كنم عاشقى بلاست * زان محرمان كه راه به كوى تو ساختند\r\nچرخ و ستاره با دل ما برنيامدند * تا اتفاق كرده به خوى تو ساختند\r\nگل بوى از تو دارد و باغ از تو نكهتى * بيچاره بلبلان كه به بوى تو ساختند\r\nغافل بنوش باده كه گيتى به جم نماند * صد جام خاك شد كه سبوى تو ساختند\r\nشهرى ز غمزهء تو چو فياض بيدلند * تنها مرا نه عاشق روى تو ساختند \r\n\r\n350\r\n نقش‌بندانى كه نقش روى جانان ريختند * طرح دلها را چو زلف او پريشان ريختند\r\nشهسوار عشق در معموره منزل كى كند * طرح اين ويرانه را دانسته ويران ريختند\r\nگلرخان بهر زكات گل‌فشانيهاى عيش * يك چمن گلهاى چاكم در گريبان ريختند\r\nتشنگان وصل او با آنكه ساقى خضر بود * تا به لب آورده صد بار آب حيوان ريختند\r\nملك صبرم پايمال تركتاز غمزه شد * بود خالى عرصه و چابكسواران ريختند\r\nحسن مهر و مه كجا و حسن آن دلبر كجا * در حقيقت‌گويى اين بگداختند آن ريختند\r\nبىخرابى نقش آبادى مزن كآشفتگان * گرد كفر انگيختند و رنگ ايمان ريختند\r\nزلف سنبل چهره گل ساعد سمن شمشاد قد * وه كه طرح اين گلستان خوش به سامان ريختند \r\n\r\n","description":"","footnote":"","page_name":" 233 ","page_number":249},
  {"content":"\r\n\r\n تا كمر نظّاره را در بحر سيمابست جاى * بىقراران بس كه بر خاك درش جان ريختند\r\nدر ديار عشق آسايش نه دين دارد نه كفر * خاك اين غم بر سر گبر و مسلمان ريختند\r\nاز شراب خوشدلى در ساغر فياض ما * جرعه‌وارى ريختند اما پشيمان ريختند \r\n\r\n351\r\n يك بار نكرديم در آن دل اثرى چند * شرمندهء آزردن آه سحرى چند\r\nگر دامن پاكت نبود روز قيامت * چون عذر توان خواست ز دامان ترى چند\r\nاسباب جهانگيرى عشقست مهيا * از آتش سوداى تو در دل شررى چند\r\nخون گله‌ام زان مژه‌ها جوش برآورد * چند از رگ طاقت هوس نيشترى چند\r\nننمود اثر چهره و زنگار برآورد * آيينهء دل در كف آه سحرى چند\r\nاز دل به سوى ديده شد از ديده به دامن * پروردگيى يافت سرشك از سفرى چند\r\nفياض به خون مژه افسانهء غم را * رفتيم و نوشتيم به ديوار و درى چند \r\n\r\n352\r\n بىتو يارانم كشان سوى گلستان مىبرند * با چنان حسرت كه گويى سوى زندان مىبرند\r\nعكس رخسار تو بر هر قطره خون افتاده است * از رخت طفلان اشكم گل به دامان مىبرند\r\nبلبلان را عشرت گلهاى خندان شد نصيب * بىنصيبان لذت از چاك گريبان مىبرند\r\nدر سر كويى كه دارم درد بىدرمان نصيب * درد را بىطاقتان آنجا به درمان مىبرند\r\nخاك كاشان توتياى چشم فياض است باز * سرمه را هرچند مردم از صفاهان مىبرند \r\n\r\n353\r\n بيدلان دور از لبش چون جام گلگون مىخورند * چون به ياد آرند آن لب ساغر خون مىخورند\r\nراضى از فرهاد شيرينش به جوى شير بود * واى كاين شيرين لبان در عهد ما خون مىخورند\r\nدودمان عشق از هم كم فراموشى كنند * بيدلان تا حشر خون با ياد مجنون مىخورند\r\nحيف واقف نيستى كآشفتگان شوق دوست * ساغر لبريز زهر غصه را چون مىخورند\r\nبا تو فياض ار حريفان دم زنند از جام فكر * عرض معنى مىبرند و خون مضمون مىخورند \r\n\r\n354\r\n صبح‌خيزان چو به كف جام مصفا گيرند * باج روشن‌دلى از عالم بالا گيرند\r\nزهد خشكست متاع سرهء خلوتيان * بار اين قافله آن به كه به دريا گيرند\r\nبىخودانِ مىِ عشقِ تو فشانند به خاك * جام خورشيد گر از دست مسيحا گيرند\r\nداغداران تو چون لاله بدان نزديكند * كه شوند آتش و در دامن صحرا گيرند\r\nبه نسيم سر زلفت چو نفس گرم كنند * عرق فتنه ز بوى گل سودا گيرند \r\n\r\n","description":"","footnote":"","page_name":" 234 ","page_number":250},
  {"content":"\r\n\r\n اى تو پوشيده ، خيال تو چرا برهنه روست * ترسمش تنگ در آغوش تمنا گيرند\r\nجلوهء حسن تو زان پرده‌نشين شد كه مباد * بىقراران سر راهى به تماشا گيرند\r\nبنشينيم و دمى شاد برآريم به هم * پيش از آن كاين نفس عاريت از ما گيرند\r\nخنك آنان كه به حسن عمل امروز به كف * دامن دولت جاويدى فردا گيرند\r\nروح در قالب آدم ز پى معرفتست * كرده‌اند اين تله در خاك كه عنقا گيرند\r\nآستين بر مژهء تر چه نهادى فياض * دست بردار كه مردم كمِ دريا گيرند \r\n\r\n355\r\n اسيران پرده از حال دل خود برنمىگيرند * چو تب در پوست مىسوزند ليكن درنمىگيرند\r\nبرو پيمانه در خون زن كه صافى مشربان عشق * نمى تا در جگر باقى بود ساغر نمىگيرند\r\nفلك بر بىقراران آب مىبندد نمىداند * كه اين لب‌تشنگان كام خود از كوثر نمىگيرند\r\nبه گوش عيش زن از داستان عمر حرفى چند * كه اين افسانه را بار دگر از سر نمىگيرند\r\nنگهدار آبروى خويش و از هر فتنه ايمن شو * كه گر عالم شود خشك آب از گوهر نمىگيرند\r\nفلك گر خون من ريزد دلش جمعست مىداند * كه خون شعله را تاوان ز خاكستر نمىگيرند\r\nچه طوفان جلوه دادى بر سر مژگان دگر فياض * كه اهل عالم از دريا حسابى برنمىگيرند \r\n\r\n356\r\n به چمن روى نهى سرو و سمن مىسوزند * برفروزى ، همه اطفال چمن مىسوزند\r\nچو شوى گرم زبان‌بازى سوسن در باغ * بىزبانان جوانان سمن مىسوزند\r\nبرميفروز به قتل دگران چهرهء ناز * كه شهيدان تو در خاك كفن مىسوزند\r\nاز ديار تو كسى را نرود پا بيرون * اين غريبان همه در ياد وطن مىسوزند\r\nلقمهء سفرهء روگرمى او نتوان خورد * عبث اين گرسنگان دست و دهن مىسوزند\r\nشد بتاب از من و در بزم به كس حرف نزد * اهل مجلس همه در آتش من مىسوزند\r\nاين چه گرميست به گفتار تو امشب فياض * كه معانى همه در باب سخن مىسوزند \r\n\r\n357\r\n آهم سحر چو از دل رنجور شد بلند * تا جيب آسمان ز زمين نور شد بلند\r\nآسان مگير نالهء زار مرا به گوش * كاين دود دل ز سينه به صد زور شد بلند\r\nدر زير پرده نشتر صد درد مىخورد * اين خون نغمه كز رگ طنبور شد بلند\r\nدر مجلس تو ما به چه رو سر برآوريم * خورشيد در حواليت از دور شد بلند\r\nعاشق نظاره در دل هر سنگ مىكند * آن آتشى كه از شجر طور شد بلند\r\nنام كسى به كوى فنا گم نمىشود * بر دارِ نيستى سر منصور شد بلند \r\n\r\n","description":"","footnote":"","page_name":" 235 ","page_number":251},
  {"content":"\r\n\r\n فياض انتظار قيامت چه مىكشى * اينك ز سينه طنطنهء « 1 » صور شد بلند \r\n\r\n358\r\n عاشق چو بىمضايقه جان را فدا كند * خنجر زبان گشايد و صد مرحبا كند\r\nپيشت هجوم گريه امان آن قدر نداد * مرغ نگاه را كه پروبال واكند\r\nهركس كه زخم كارى ما را نظاره كرد * تا حشر دست و بازوى او را دعا كند\r\nاز انفعال روز قيامت چها كشيم * گر عشق خون ناحق ما را بها كند\r\nاز وعدهء وصال تو خود را شهيد كرد * فياض اگر رخ تو ببيند چها كند \r\n\r\n359\r\n كو غم كه نامه را به اثر آشنا كند * الماس را به داغ جگر آشنا كند\r\nما و فريب گوشهء چشمى كه از فسون * بيگانه را به نيم‌نظر آشنا كند\r\nنگذاشت شرم دوست كه دل با هزار شوق * خونابه‌اى به ديدهء تر آشنا كند\r\nشيون مكررست بگوييد عندليب * اين نغمه را به طرز دگر آشنا كند\r\nترسم كه رفته‌رفته هوادار زلف تو * دست هوس ترا به كمر آشنا كند\r\nتا شرم هست پردهء بيگانگى به‌جاست * ما را شراب با تو مگر آشنا كند\r\nفياض را چو تيغ به سر مىزند رقيب * دستى كه از غم تو به سر آشنا كند \r\n\r\n360\r\n گر آتش تو چو شمع استخوانم آب كند * عجب كه رشتهء عمر مرا بتاب كند\r\nهميشه جوهر تيغ تو همچو مرغابى * براى صيد دلم دانه‌اى در آب كند\r\nبه حيله چشم تو خود را به خواب مىدارد * بدين فسانه مگر صيد را به خواب كند\r\nفلك به نسخهء تقدير سالها گرديد * كه بهر من همه روز بد انتخاب كند\r\nبه دور خود رخ آن مه ز مشك تر فياض * خطى كشيده كه تسخير آفتاب كند \r\n\r\n361\r\n گريهء خونين نداند هركه چشمى تر كند * بايدت خون خورد تا اشك تو رنگى بركند\r\nكى كند لب بر لب ما از غرور حسن و ناز * آنكه بهر بوسه‌اى خون در دل ساغر كند\r\nكوثرم خونابه شد بىاو ولى در كام من * قطرهء خونابه را ياد لبش كوثر كند\r\nطفل شوخ من كِش از لب شيرهء جان مىچكد * فرصتش بادا كه نى در ناخن شكّر كند\r\nوادى دل پرخطرناكست گو فياض كو * نقش پاى شيردل مردى كه اين ره سر كند \r\n\r\n\r\n","description":"","footnote":"\r\n( 1 ) - طنطنه ، آوازه ، صداى نقاره و كوس و طنبور . در دو نقارهء زير و بم ، آواز زير را طنطنه و آواز بم را دمدمه نامند .\r\n","page_name":" 236 ","page_number":252},
  {"content":"\r\n\r\n\r\n362\r\n مطربى كو كه نواى غم او ساز كند * تا ز دل شادى ناآمده پرواز كند\r\nعيش ناساز بود زنگ درون مىخواهم * صيقل موج غم اين آينه پرداز كند\r\nراست تا كنگرهء عرش نگيرد آرام * ناله را چون نفس خسته سبك‌تاز كند\r\nيك دم ار سايه كنى بر سر ما جا دارد * كه به خورشيد فلك سايهء ما ناز كند\r\nعندليبان نفس سوخته را در گلزار * هر سحر نالهء بيدار من آواز كند\r\nحسرت تنگدلان منت قاصد نكشد * نامه خود بال گشاده‌ست كه پرواز كند\r\nجرئت عشق گرت بال دماند فياض * آشيان مرغ تو در چنگل شهباز كند \r\n\r\n363\r\n غنچه را دل در بر آن لعل سخنگو بشكند * شعله را از بيم خويَش رنگ بر رو بشكند\r\nگر برافشاند به تحريك نسيمى طره را * يك جهان دل در شكنج هر سر مو بشكند\r\nگر كند در سرمه زيبى ميل هم‌چشمى به او * عشق ميل سرمه را در چشم آهو بشكند\r\nمن گرفتم شيشه نه سنگست و سنگ خاره است * دل كه افتاد از خم آن طاق ابرو بشكند\r\nچون قبا بگشايد آن گل پيرهن در صحن باغ * در مشام بلبلان ترسم كه گل بو بشكند\r\nروز و شب در بستر غم تكيه‌ام بر بورياست * بس كه چون نى استخوانم زير پهلو بشكند\r\nغرق عصيان آن قدر گشتم كه در بازار حشر * گر به وزن آرند جرم من ترازو بشكند\r\nعجز خسرو پنجه ز آهن كرد و ترسم عاقبت * كوه‌كن را زور اين سرپنجه بازو بشكند\r\nراست گويم نيستى فياض مرد راه عشق * گر دلت از گفتهء من بشكند گو بشكند \r\n\r\n364\r\n دل مست خواب غفلت و كس نيست بيدارش كند * نيش سيه‌مار اجل ترسم كه در كارش كند\r\nراهست ناهموار و من با پاى چوبين « 1 » گامزن * سيل سرشك كوه‌كن خواهم كه هموارش كند\r\nفرهاد مسكين را به جان‌باريست كوه بيكران * هم تيشه زين بار گران شايد سبك‌بارش كند\r\nاى سينه تا كى روز و شب سوزى نفس در تاب‌وتب * اين دل كه او دارد عجب كاين ناله‌ها كارش كند\r\nقاصد پيامى زان دهن هرگز نيارد سوى من * از بس‌كه آن شيرين دهن مدهوش گفتارش كند\r\nچشم تو در خوابست و خوش از ناز ترسم گرد رخ * آواز پاى مور خط از خواب بيدارش كند\r\nفياض اگر گيرد كسى درسى به غير از درس عشق * ناخوانده از يادش رود هرچند تكرارش كند \r\n\r\n\r\n","description":"","footnote":"\r\n( 1 ) - نسخه : پاى خونين .\r\n","page_name":" 237 ","page_number":253},
  {"content":"\r\n\r\n\r\n365\r\n سهلست اگر رقيب به خود مايلش كند * مهرست كينه نيست كه جا در دلش كند\r\nساغر به جرم اينكه لبى بر لبش نهاد * شيشه به سرزنش همه خون در دلش كند\r\nآتش زند به بال‌وپر از شعله‌هاى شوق * پروانه‌اى كه آرزوى محفلش كند\r\nحسرت ببين كه خنجر بيداد او همان * بعد از هلاك خون به دل بسملش كند\r\nفياض در فريب تو چشمان جادوش * سحرى نكرده‌اند كه كس باطلش كند \r\n\r\n366\r\n عقل گو كمتر نظر در حسن تدبيرم كند * من از آن ويران‌ترم كانديشه تعميرم كند\r\nمن كه از موج نفس بال‌وپرى دارم به دام * شرم بادم گر فريب ديو تسخيرم كند\r\nمن كه عمرى تشنهء لب‌تشنه مردن بوده‌ام * خضر مىخواهد به آب زندگى سيرم كند\r\nمن كه چون خواب اجل هرگز نمىآيم به خويش * شور رستاخيز مىبايد كه تعبيرم كند\r\nمعنى پيچيده‌اى در مصرع خاموشيم * بىزبانى همچو من بايد كه تقريرم كند\r\nيك سر تير از سر مژگان او دورى كنم * آن قدرانداز شايد بوتهء تيرم « 1 » كند\r\nسر به صحرا داد سوداى سر زلفش مرا * مىكنم ديوانگى چندانكه زنجيرم كند\r\nخندهء شيرين آن لب طعم دشنامم نداد * من به اين طالع ، شكر هم آب در شيرم كند\r\nيار مىبايد كه چون پروانه گردد گرد يار * من كه از آتش چنين دورم چه تأثيرم كند\r\nعشق نه در وصل كامم مىدهد نه در فراق * من كه درد بىدوا دارم چه تدبيرم كند\r\nتازه از دام فريبى جسته‌ام فياض‌وار * كو سر زنجير در دستى كه نخجيرم كند ؟ \r\n\r\n367\r\n شاه اجل به حكم تو فرمان روان كند * سر خيل فتنه هرچه تو گويى چنان كند\r\nتاب نگه ندارم و داغم كزين ادا * اين بدگمان مباد تغافل گمان كند\r\nچون زه كند كمان تغافل نگاه ناز * هرجا كه هست سينهء ما را نشان كند\r\nفردا كه ناتوانى ما را كنند وزن * ميزان خدنگ قامت ما را كمان كند\r\nچون عرض پيچ و تاب دهد جلوهء قدش * فياض را تصور موى ميان كند \r\n\r\n368\r\n چه خوش آنكه ناوك غمزهء تو به سينه ميل وطن كند * دل خسته را ز شكفتگى تروتازه‌تر ز چمن كند\r\nدل غنچه خون شود از حسد سحرى كه از ره امتحان * به چمن نسيم سحرگهى صفت تو غنچه دهن كند \r\n\r\n\r\n","description":"","footnote":"\r\n( 1 ) - بوتهء تير ، نشانهء تير .\r\n","page_name":" 238 ","page_number":254},
  {"content":"\r\n\r\n چه گره كه از دل پرگره بگشايد و فتدت به زلف * لب گفتگوى مرا اگر نگه تو گرم سخن كند\r\nتو به هر طرف كه به رغم من فكنى خدنگ ستيزه را * همه جا به بال و پرستم كششى به جانب من كند\r\nز نزاكت تن نازكت فكند به پيرهن تو خار * به مثل نسيم صبا به دامنت ارچه برگ سمن كند\r\nز نسيم طرهء حور عين نشود شكفته دماغ او * ز غبار رهگذر تو هركه عبير جيب كفن كند\r\nدل فياض « 1 » ز غم لب تو چه شد كه غوطه به خون زند * كه جفاى لعل لب تو خون به دل عقيق يمن كند \r\n\r\n369\r\n ز قال رفته‌ام از دست حال تا چه كند * خيال برد ز كارم وصال تا چه كند\r\nنشاط عيش جدا مىكشد ملال جدا * كنون شهيد نشاطم ملال تا چه كند\r\nهزار حسرت ممكن شكسته در دل ماند * به جان خسته خيال محال تا چه كند\r\nطلوع صبح جمال تو عالمى همه سوخت * فروغ مهر تو وقت زوال تا چه كند\r\nدميدن سمن از زير زلف خونم ريخت * بنفشه سر زدن از روى خال تا چه كند\r\nشكسته رنگى « 2 » ما را بهار حسرت كرد * طلوع باده به آن رنگ آل تا چه كند\r\nميى به بزم ازل ريخت عشق در كامم * عروج نشئهء آن لايزال تا چه كند\r\nغرور ساغر زر كرد آنچه كرد و هنوز * تكلّفى كه ندارد سفال تا چه كند\r\nتو يك نفس كه گريبان چو غنچه كردى باز * صبا چها كه نكرد و شمال تا چه كند\r\nنهال عشق تو در دانه بود و خون مىخورد * كنون كه ريشه دواند اين نهال تا چه كند\r\nبه استمالتم افكند عشق در دوزخ * چنين اگر دهدم گوشمال تا چه كند\r\nنكردنى همه كردم درين جهان فياض * دران جهان كرم ذو الجلال تا چه كند \r\n\r\n370\r\n چه حدّ غنچه كه در پيش يار خنده كند * گل تبسم او بر بهار خنده كند\r\nبه فصل گل ز ميم توبه مىدهد زاهد * كجاست شيشه كه بىاختيار خنده كند\r\nبه روى من گل بختى نكرد خنده ولى * به تيره‌بختى من روزگار خنده كند\r\nلب تبسّم برقى نديده‌ايم افسوس * نشد كه خرمن ما يك شرار خنده كند\r\nملال مىچكد از زهر خنده‌ام فياض * كجاست گريه كه بر من هزار خنده كند \r\n\r\n371\r\n چون در آيينه نظر آن مه ديرينه كند * خال را مردمك ديدهء آيينه كند \r\n\r\n\r\n","description":"","footnote":"\r\n( 1 ) - در نسخه‌ها چنين آمده است و در اين صورت خارج از وزن مىنمايد .\r\n( 2 ) - شكسته رنگى ، كنايه از زرد رنگى .\r\n","page_name":" 239 ","page_number":255},
  {"content":"\r\n\r\n چه توقع دگر از عمر جوانى چو نماند * شنبهء ما چه گلى كرد كه آدينه كند\r\nلذت آنست كه هرگز نپذيرد تغيير * تا كى اين جامه شود پاره و كس پينه كند\r\nتا ابد كشت محبت نكشد منّت ابر * سايه گر تيغ تو بر مزرعهء سينه كند\r\nحسرت روز فزونى به كف آور فياض * غم فرداى تو تا كى هوس دينه « 1 » كند \r\n\r\n372\r\n شوق چون در عرض حالم خامه را سر مىكند * نامه در كف جلوهء بال كبوتر مىكند\r\nگردبادم ، جلوه دارد بر لب از بس ناله‌ام * از غبار خاطر امشب خاك بر سر مىكند\r\nنالهء من شعله را در خاك مىپيچد نفس * قطرهء اشكم سَبَل « 2 » در چشم اختر مىكند\r\nگر بدين گرمى تراود سيل اشكم از جگر * ماهيان موج دريا را سمندر مىكند\r\nحسرت وصل توام در دل به گلزار بهشت * حور را در ديدن اول مكرر مىكند\r\nشوق اگر در جلوه آيد ضعف دامنگير نيست * عشق در پرواز بلبل ناله را پر مىكند\r\nاى فلك افتادگان را پر به چشم كم مبين * خاطر آيينه را آهى مكدر مىكند\r\nدر بيابان محبت هر كجا ره گم شود * اشك رهرو پيش پيش افتاده ره سر مىكند\r\nآسمان از ناله‌ام فياض نقصانى نديد * دود عودم سرمه اندر چشم مجمر مىكند \r\n\r\n373\r\n مه را غم هلال تو رنجور مىكند * خورشيد بر رخت نظر از دور مىكند\r\nچشمش نظر ز صفحهء آيينه برنداشت * خورشيد من مطالعهء نور مىكند\r\nلعل تو از تبسم كوثر سرشت خويش * خون در دل حديث لب حور مىكند\r\nپرويز را معامله با زر نرفت پيش * فرهادِ هرزه كار چه با زور مىكند\r\nفياض موسم گل داغ جنون تست * آمد بهار و مرغ چمن شور مىكند \r\n\r\n374\r\n ناز تو رخنه در جگر شير مىكند * آيينه را نگاه تو شمشير مىكند\r\nعكس تو زنگ از دل آيينه مىبرد * ويرانه را خيال تو تعمير مىكند\r\nبيم خجالت تو به بزم آه سرد را * در سينه همچو گريه گلوگير مىكند\r\nاقبال غمزهء تو به تأييد هر نگاه * ملك دلى براى تو تسخير مىكند\r\nفياض وصل او به قيامت فتاد حيف * اين وعده آرزوى مرا پير مىكند \r\n\r\n\r\n","description":"","footnote":"\r\n( 1 ) - دينه ، ديروز .\r\n( 2 ) - سبل - ق 20 / 4 .\r\n","page_name":" 240 ","page_number":256},
  {"content":"\r\n\r\n\r\n375\r\n شد بهار و هركسى جايى وطن خوش مىكند * عندليب از گوشه‌ها كنج چمن خوش مىكند\r\nدورهء آشفتگى را يك خلف جز من نماند * سالها شد تيره‌بختى دل به من خوش مىكند\r\nبىنصيبى نيستم در هر فن از تعليم عشق * خاطر مشكل‌پسندش تا چه فن خوش مىكند\r\nاز نسيمت لاله مرهم مىنهد بر داغ خويش * گل ز بويت زخم خود را در چمن خوش مىكند\r\nتا نيفتد چشم مرهم بر رخش فياض ما * داغ خود را در درون پيرهن خوش مىكند \r\n\r\n376\r\n دل نظر چون بر رخ آن بىترحم مىكند * همچو زلف او ز حيرت دست و پا گم مىكند\r\nهرزه‌خرجيهاى چشمم دايم از دخل دلست * ساغر اين دريادلى از پهلوى خم مىكند\r\nذوق درد از ساغر مى ياد مىبايد گرفت * دل پر از خونست و در ظاهر تبسم مىكند\r\nافعى زلف تو از جادووشى چون روزگار * هر زمان زهر دگر در كام مردم مىكند\r\nبا من اين گندم‌نمايى جوفروشى بهر چيست * آنكه جو را در كف اغيار گندم مىكند\r\nدر بيابان محبت رهنمايى مشكلست * خضر اينجا گام اول خويش را گم مىكند\r\nچون روم فياض در راهى كه رهرو از خطر * هر دم از آواز پاى خود توهم مىكند \r\n\r\n377\r\n قاصد بىغم كجا شرح ملالم مىكند * نامه هم كى رفع وسواس خيالم مىكند\r\nپيكر كوه آب مىگردد ز شرح درد من * كى تنگ‌رويى چو كاغذ عرض حالم مىكند\r\nدر ميان حسرت و غم گه چو كوهم گه چو كاه * من ز غم مىبالم و حسرت خلا لم مىكند\r\nمن كه با يادش دمى هرگز نمىآيم به خويش * شوق بىطاقت چه تكليف وصالم مىكند\r\nآسمان فياض با كس در كهنسالى نكرد * آنچه با من طفل شوخ خرد سالم مىكند \r\n\r\n378\r\n موج اشكم ابر را آلوده‌دامن مىكند * شعلهء آهم چراغ برق روشن مىكند\r\nصحبت رنگين من مشكل كه درگيرد به دوست * من به دامن خون دل او گل به دامن مىكند\r\nناله‌ام در سينه مىپيچد به ياد روى دوست * بلبل من در قفس هم سير گلشن مىكند\r\nفرق بسيارست اى ياران ز من تا كوه‌كن * آنچه دشمن كرد با او دوست با من مىكند\r\nبا تو در غيرت نمىگنجد وجود ديگرى * رشك از آنم هر نفس با خويش دشمن مىكند\r\nمىرود از خويشتن از ضعف اگر گاهى بسهو * غنچهء امّيد من ياد شكفتن مىكند\r\nذوق عزلت گر چنين پر مىدهد فياض زود * همتم بر شهپر عنقا نشيمن مىكند \r\n\r\n","description":"","footnote":"","page_name":" 241 ","page_number":257},
  {"content":"\r\n\r\n\r\n379\r\n مستى ز گرد تفرقه پاكم نمىكند * تا غنچه خسب « 1 » سايهء تا كم نمىكند\r\nاز نالهء گداخته سر تا به پا پُرم * مرهم علاج سينهء چاكم نمىكند\r\nاز هفت‌جوش « 2 » صبر وجودم سرشته‌اند * خوى زمانه عربده‌ناكم نمىكند\r\nجرئت نگر كه شوكت خصمى چو آسمان * دست‌آزماى « 3 » همت پاكم « 4 » نمىكند\r\nدر حيرتم كه طالع هندوى من چرا * گوش آشناى نغمهء راكم « 5 » نمىكند\r\nالماس سوده سودهء الماس مىشود * زان كشت آسمانم و خاكم نمىكند\r\nخاكستر ار شوم كه نگهدار آتشم * دانسته‌ام كه عشق هلاكم نمىكند\r\nآلايش محيط در امكان عقل نيست * كس اين گمان به دامن پاكم نمىكند\r\nفياض مهر زلف بتان سرنوشت ماست * اين بخت سايه از سرما كم نمىكند \r\n\r\n380\r\n به جفا چون بتان قرار كنند * فكر عشاق بىقرار كنند\r\nتيره‌تر تا كنند عاشق را * دستهء زلف تارتار كنند\r\nهر دم از جلوه‌گر دلى نبرند * بنشينند و پس چه كار كنند\r\nمنّت مرهمش به جان دارند * خاطر هركه را فگار كنند\r\nصيد دشمن شدند ماهوشان * دوستان را چنين شكار كنند\r\nوه چه جادوگرند گل‌رويان * برگ گل را بنفشه‌زار كنند\r\nغم‌گسارى كنند نام ولى * غم دل را يكى هزار كنند\r\nدست بر دست اگر زنند رواست * كه خزان حنا بهار كنند\r\nبهر خط مىكشيم زحمت زلف * مشق ثلث از پى غبار « 6 » كنند\r\nعزت هركه بيش خوارى بيش * سر منصور را به دار كنند\r\nلطف پنهان كنند با فياض * صد جفا گرچه آشكار كنند \r\n\r\n\r\n","description":"","footnote":"\r\n( 1 ) - غنچه خسبيدن ( خسپيدن ) ، دست و پا جمع كرده نشستن و خفتن و اين در وقت تفكر و تأمل باشد .\r\n( 2 ) - هفت‌جوش ، آلياژى بسيار سخت مركب از هفت فلز ، كنايه از طاقت و تحمل بسيار .\r\n( 3 ) - دست‌آزماى كردن ، دست‌آزمايى ، آزمايش ، مجازا : پنجه درافكندن .\r\n( 4 ) - نسخه‌ها : تهمت پاكم . تصحيح قياسى .\r\n( 5 ) - راك ( مأخوذ از هندى ) ، نام نوايى در دستگاه ماهور ، راك عبد اللّه ، راك هندى .\r\n( 6 ) - غبار ، خط غبار ، خطى به‌غايت ريز ، كنايه از خط و موى صورت .\r\n","page_name":" 242 ","page_number":258},
  {"content":"\r\n\r\n\r\n381\r\n هر كه اين شيرين لبان محو شكرخندش كنند * شيرهء زهر هلاهل شربت قندش كنند\r\nكس درين بيت الحزن بىبهره از آزار نيست * درد معشوق ار نباشد داغ فرزندش كنند\r\nنيست منع ناله ممكن ناتوان عشق را * گر به تيغ طعنه چون نى از بندش كنند\r\nهر نهالى را كه گيرد ريشه در گلزار عشق * بركنند اول ز بيخ آنگه برومندش كنند\r\nشورش ديوانه از هم بگسلد زنجير را * مفت مجنونى كه بىزنجير در بندش كنند\r\nهمچو فياضى ندارند اين وفاپروردگان * تا به انواع جفا دانسته خرسندش كنند \r\n\r\n382\r\n خضر و مسيح اگر گل روى تو بو كنند * عمر ابد فداى ره جستجو كنند\r\nساقى فروكش از دهن شيشه پنبه را * تا اهل فضل مُهر لبِ گفتگو كنند\r\nخمخانه جاى صحبت اشراقيانه است * گو خامها به خون فلاطون « 1 » وضو كنند\r\nهان پر كن از سبوى مى ناب كاسه‌اى * ز آن پيشتر كه كاسهء سر را سبو كنند\r\nخونم ز ديده باز ناستد مگر دمى * كاين زخم را به رشتهء حسرت رفو كنند\r\nاز بىغمان كدورت خامى نمىرود * خود را به خون شعله اگر شستشو كنند\r\nتا پشت و روى كار مشخص كنند كاش * روى ترا و آينه را روبرو كنند\r\nبدخويى از طبيعت گردون نمىرود * تا آنكه اهل درد به اين شيوه خو كنند\r\nفياض وصل دوست بجان خواستى خموش * عشاق اين معامله كم آرزو كنند \r\n\r\n383\r\n آنان كه در اداى سخن كوتهى كنند * تشبيه قامت تو به سرو سهى كنند\r\nدردىكشان بزم تو از بهر احتياط * گر مستيى كنند به صد آگهى كنند\r\nچون سر كنيم درد دلى گريه سر كنيم * پر مىشود پياله چو مينا تهى كنند\r\nدود از نهاد گنبد گردون برآوريم * گر آه و ناله يك دو نفس همرهى كنند\r\nجز خالهاى كنج لبت كس نديده است * هندووشان كه دعوى روح اللهى كنند\r\nحكم ترا سر از خط فرمان نمىكشند * آنان كه مُهر بر خط فرماندهى كنند\r\nدانى كه اين بنام گدايان ملك فقر * در عرصهء وجود چه شاهنشهى كنند\r\nبزم ترا ز مجلس تصوير فرق نيست * از بس نظارگان تو قالب تهى كنند\r\nاز دل وظيفهء نمك خنده وامگير * اين داغها مباد كه رو در بهى كنند \r\n\r\n\r\n","description":"","footnote":"\r\n( 1 ) - خون فلاطون ، كنايه از شراب .\r\n","page_name":" 243 ","page_number":259},
  {"content":"\r\n\r\n آسان شود مشاهدهء جلوه‌هاى راز * گر توتيا ز سرمهء بسم اللهى كنند\r\nفياض داغ مبتديانم كه زود زود * خود را ز جهل در همه فن منتهى كنند \r\n\r\n384\r\n دلم با زاهدان ديگر به صد اعزاز ننشيند * چو جَست از دامگاهى مرغ ديگر باز ننشيند\r\nعجب دلكش فضايى عالم گمگشتگى دارد * كه عنقا در هوايش يك دم از پرواز ننشيند\r\nز دام صد تعلق جسته مرغ روحم اى مطرب * كه جز بر شاخسار نغمه‌هاى ساز ننشيند\r\nدل صيدى كه از جا رفته بر امّيد صيادى * به جاى خود جز از آواز طبل باز ننشيند\r\nازين ناهمدمان مرغ دل رم خورده‌اى دارم * كه جز بر آشيان چنگل شهباز ننشيند\r\nملامت دامنى مىزن بر آتش كو همان بهتر * كه جوش گريه‌هاى آرزوپرداز ننشيند\r\nنگاهش جان گرفت از من مسيحا كى دهد بازم * ز يك سحر آنچه برخيزد به صد اعجاز ننشيند\r\nزبان گفتگو بربسته‌ام از درد دل ليكن * خموشى يك دم از اظهار حرف راز ننشيند\r\nچو عاشق گشته‌ام آن به كه ناامّيدتر باشم * چرا كس در ميان عاشقان ممتاز ننشيند\r\nز دل شورى كه شعر طالب آمل « 1 » برانگيزد * دگر فياض جز از حافظ شيراز ننشيند \r\n\r\n385\r\n معاندان كه سخن ناشنوده مىگويند * نگفته مىشنوند و نبوده مىگويند\r\nدروغ لافى بيدار طالعان چه بلاست * كه فارغند و ز بخت غنوده مىگويند\r\nز لاف مهر خجل نيستند بلهوسان * نكشته تخم حديث دروده مىگويند\r\nبه حرف اهل دل انگشت رد منه زنهار * كه اين گروه سخن آزموده مىگويند\r\nبه بزم فخر ز عرض هنر تهيدستان * حديث سلسله و حرف دوده مىگويند\r\nبه بزم سينه‌ام اين خوش‌تبسمان نگاه * حديث جوهر الماس سوده مىگويند\r\nز صاف آينگى طوطيان هند خطت * سخن ز رنگ تكلّف زدوده مىگويند \r\n\r\n386\r\n ياد عيشى كز رخت شبهاى ما مهتاب بود * بخت ما بيدار و چشم آسمان در خواب بود\r\nسالها در انقلاب گريهء مستانه‌خيز * خانهء ما محمل جمّازهء سيلاب بود\r\nدوش بىماه رخت از بىقرارىهاى دل * ماهتابم در نظر چون لجهء سيماب بود\r\nطفل دل را در كشاكش موجهء طوفان عشق * جاى آسايش همان گهوارهء گرداب بود\r\nساغر چشمم پر از خون نالهء دل جان‌خراش * چشم بد دور امشبم عشرت تمام اسباب بود \r\n\r\n\r\n","description":"","footnote":"\r\n( 1 ) - - غ 125 / 1 .\r\n","page_name":" 244 ","page_number":260},
  {"content":"\r\n\r\n دوش اشكم رو چو در ويرانى عالم نهاد * آسمان همچون حبابى بر سر اين آب بود\r\nاز سر هر خار چون گل بوى الفت مىدهد * اين چمن گويى ز خون بلبلان سيراب بود\r\nبا شكوه عشق پيش كوه‌كن پا سخت كرد * كوه را پاى تزلزل غالبا در خواب بود\r\nدر فسون فياض هر دم كاروان در كاروان * چشم مستش را خراج از چين و از سقلاب « 1 » بود\r\nشب كه ياد آن پرى فياض در برداشتم * . . . خوابم « 2 » به پهلو بستر سنجاب بود \r\n\r\n387\r\n امشب كه در چمن ز قدومش نويد بود * خلوت‌سراى غنچه گلستان عيد بود\r\nديديم در چمن عجب آيين اتحاد * گل داشت زخم كارى و بلبل شهيد بود\r\nيك عمر در ميانهء ما و نگاه دوست * بىزحمت مجادله گفت و شنيد بود\r\nخوانديم نامهء عمل هركسى به حشر * چون روى دوست نامهء عاشق سفيد بود\r\nبرديم سر فرو به گريبان شام هجر * شكر خدا كه صبح قيامت پديد بود\r\nما را سبب ز نيل مسبّب حجاب شد * چيزى كه بست بر رخ ما در كليد بود\r\nفياض چون نظر به سراپاى دل فكند * هرجا كه ديد جلوهء ميرزا سعيد بود \r\n\r\n388\r\n دى كز فروغ ماه رخت پرده دور بود * آيينه از جمال تو گرداب نور بود\r\nمىرفت با نسيم تو از خويش بوى گل * خورشيد در حضور رخت بىحضور بود\r\nخسرو به زور عجز قوى گشت عاقبت * فرهاد جان نبرد كه كارش به زور بود\r\nبخت سياه بر ورق سرنوشت ما * چون خال سبز بر رخ خوبان ضرور بود\r\nفياض راه طى شد و منزل نشد پديد * سرگشتگى نتيجهء اين راه دور بود \r\n\r\n389\r\n امشب كه دست نالهء زارم به ساز بود * در بزم دل مدار به سوز و گداز بود\r\nچشم سفيد گشته گرفتم به لخت دل * اين بود بر رخم در و صلى كه باز بود\r\nيك دم كه ترك چشم تو غافل به ما گذشت * يك عمر در ولايت ما تركتاز بود\r\nهرجا كه اهل دل نفس گرم مىزدند * آهم به ياد سرو قدت سرفراز بود\r\nتا از گل تو بوى حقيقت شنيده‌ام * كارم تمام تربيت اين مجاز بود\r\nگشتيم پير و بخت جوانى نشد نصيب * اين عمر بىنصيبى ما خوش دراز بود\r\nفياض نازها كه كشد از نياز من * نازى كه از نياز جهان بىنياز بود \r\n\r\n\r\n","description":"","footnote":"\r\n( 1 ) - سقلاب ، صقلاب ( معرّب ) ، اسلاو .\r\n( 2 ) - نسخه : از ته خوابم .\r\n","page_name":" 245 ","page_number":261},
  {"content":"\r\n\r\n\r\n390\r\n در بىكسيم دوش دل سوخته كس بود * آيينه چراغ سر بالين نفس بود\r\nگل تا سحر از پرتو داغ دل بلبل * پروانهء گرد سر فانوس قفس بود\r\nدر گشت گلستان تمنّاى دو عالم * چيزى كه نچيديم گل باغ هوس بود\r\nامروز ندانم ز چه دود دل ما شد * آن شعله كه ديروز گل دامن خس بود\r\nدر قافلهء پيشرويها خطرى هست * طى شد رهم از دولت پايى كه به پس بود\r\nدر وادى گمگشتگى كعبهء مقصود * بيم همه از رهزنى بانگ جرس بود\r\nشيرين نشد از چاشنى لعل تواش كام * فياض كه بر شهد تو يك عمر مگس بود \r\n\r\n391\r\n شب ز نازت بزم دل بر بىقراران تنگ بود * عرصهء امّيد بر امّيدواران تنگ بود\r\nداغ غم در سينهء من كام باليدن گرفت * ورنه جا اين لاله را در كوهساران تنگ بود\r\nبس‌كه پر بود از نواى نالهء من صحن باغ * كوچهء منقار بر صوت هزاران تنگ بود\r\nگريهء من كوه را هم با زمين هموار كرد * دامن صحرا براى آب باران تنگ بود\r\nشد خزان و غنچهء دل همچنان نشكفته ماند * بس كه عالم بىتوام در نوبهاران تنگ بود\r\nخلعت عزت بَدَل كرديم با تشريف فقر * اين قبا بر قامت بىاعتباران تنگ بود\r\nبا وجود آنكه جا در مجلسى كم داشتيم * مدتى از پهلوى ما جاى ياران تنگ بود\r\nدر فضاى گيتى از آزاد مردان كس نماند * عرصهء گردون به اين چابكسواران تنگ بود\r\nتير باران بلا دادش دل فياض داد * ورنه دنيا از پى اين تير باران تنگ بود \r\n\r\n392\r\n شش جهت را در زدم جز حلقه كس بر در نبود * نه صدف را سينه كردم چاك يك گوهر نبود\r\nسير آتشخانه‌ها كردم به بال شعله دوش * آن قدر گرمى كه در دل بود در اخگر نبود\r\nگرد غم تا رُفته شد از سينه دل افسرده شد * پشت‌گرمىهاى آتش جز به خاكستر نبود\r\nذوق بىبال‌وپرىها كار ما را خام ساخت * ورنه در بزمش دل از پروانه‌اى كمتر نبود\r\nجلوهء پرواز زنجيريست بىديدار گل * بلبلان را بىتو دامى همچو بال‌وپر نبود\r\nقسمت ما يك دو ساغر خون دل در شيشه داشت * ورنه شمشير ترا تقصير در جوهر نبود\r\nسوزش دل دوش روى اشك ما را سرخ داشت * بيش ازين فياض تابى اندرين گوهر نبود \r\n\r\n393\r\n خوش آنكه بلبل ما نغمه‌سنج باغ تو بود * كسى كه بر سر ما جاى داشت داغ تو بود\r\nنشان كوچهء تاريكِ طرهء تو نيافت * نسيم گل كه شب و روز در سراغ تو بود \r\n\r\n","description":"","footnote":"","page_name":" 246 ","page_number":262},
  {"content":"\r\n\r\n نديد كس دم آبى كه گرد غصه نداشت * به غير بادهء عشرت كه در اياغ تو بود\r\nكسى به بزم جمال تو روى گرم نديد * جز آفتاب كه پروانهء چراغ تو بود\r\nز بىدماغى فياض غم نبود امشب * كه بىدماغى او باعث دماغ تو بود \r\n\r\n394\r\n ز هر لبى كه برآمد سخن كلام تو بود * به هرچه گوش فرا داشتم پيام تو بود\r\nاگر به جلوهء طاوس اگر به رفتن كبك * نظر چو نيك فكندم همين خرام تو بود\r\nچنين كه خاص تو شد ملك حسن دانستم * كه مُهر داغ دل لاله هم به نام تو بود\r\nز فتنه دوستى آن نگاه شد معلوم * كه تيغ هركه به خون گشت در نيام تو بود\r\nز صاف و دُرد تو بوديم جمله مست ولى * دماغ هركه رساتر ز دُردِ جام تو بود\r\nاگر به دوزخ هجران اگر در آتش وصل * هرآنچه سوخته‌تر آرزوى خام تو بود\r\nتو محرمانه به جانان من بگو فياض * كه آنكه دوش فداى تو شد غلام تو بود \r\n\r\n395\r\n آنكه كارش به اسيران همه بيدادى بود * دل اغيار از آن جلوه‌گه شادى بود\r\nخط برآوردى و عشاق پراكنده شدند * اين خط سبز تو گويى خط آزادى بود\r\nمنصب دلبريش پيش نرفت از خسرو * زور شيرين همه از بازوى فرهادى بود\r\nسفر راه محبت چه فراغت بودست * هر قدر رنج كه دل خواست درين وادى بود\r\nما نديديم دل شاد و درين عالم تنگ * خبرى هست كه وقتى به جهان شادى بود\r\nيك متاعست همه رفته و نارفتهء عمر * چون رسيديم به منزلگه فردا دى بود\r\nعاقبت صيد سبك‌روحى ما شد فياض * آنكه با ما همه جا در پى صيادى بود \r\n\r\n396\r\n شبم در كلبهء دل ماهتاب از ياد ماهى بود * تمنّاى دو چشمم توتياى خاك راهى بود\r\nنبود آن قوّتم از ناتوانيهاى دل ورنه * خرابيهاى عالم از دلم دربند آهى بود\r\nخوشا عهدى كه با من هر جفا كان تندخو مىكرد * جفاى ديگر از بهر تلافى عذر خواهى بود\r\nسيه بود ارچه روزم عمرها از هجر رخسارى * ولى چشمم سفيد از حسرت زلف سياهى بود\r\nخرابى يافت راهى در دلم چون ملك بىصاحب * خوشا عهدى كه در ملك دلم غم پادشاهى بود\r\nچو از بتخانه سوى كعبه برگشتم يقينم شد * كه تا سر منزل جانان از آنجا نيز راهى بود\r\nخرابم گرچه فياض از نگاهى كرد آن بدخو * ولى تعمير اين ويرانه هم كار نگاهى بود \r\n\r\n397\r\n دلا گم كرده‌اى خود را درآ در جستجوى خود * نه‌اى از غنچه كم سر در گريبان كن به بوى خود \r\n\r\n","description":"","footnote":"","page_name":" 247 ","page_number":263},
  {"content":"\r\n\r\n مرا بىآبرو دارد فلك چون پشت آيينه * زنم در رنگ گوهر غوطه گر در آب روى خود\r\nپس از مردن مكن از زمزمم آلوده‌اى زاهد * كه چون جوهر در آب تيغ دارم شستشوى خود\r\nنمىرنجم اگر از سركشى با من نمىسازد * كه طبع شعله دارد برنمىآرد به روى خود\r\nزرشك عارض گلگون او خون مىخورد آتش * ولى از پختگى هرگز نمىآرد به روى خود\r\nتو تا رفتى ز پيش من دگر خود را نمىبينم * بيا كز دوريت مردم به درد آرزوى خود\r\nنمىآرد به گردون سر فرو فياض ما ديگر * كه در آيينهء همت‌بلندان ديده روى خود \r\n\r\n398\r\n بلبل ز شيوهء تو به فرياد مىرود * بوى گل از نسيم تو بر باد مىرود\r\nآواز تيشه مضطرب آيد به گوش دل * شيرين مگر به ديدن فرهاد مىرود\r\nزين دشت پابرهنه گذشتم چو گردباد * صيد اين‌چنين به كوچهء صياد مىرود\r\nمن شيشه دل به بزم بتان جاى چون كنم * آنجا سخن ز آهن و فولاد مىرود\r\nفياض غير من كه دل آزرده مىروم * هر كس كه مىرود ز درش شاد مىرود \r\n\r\n399\r\n غير زلف او كه دوشادوش آن رو مىرود * سايه با خورشيد كى پهلو به پهلو مىرود\r\nچون توانم رفت از كويى كه هر روز آفتاب * چون رود رو بر قفا از كوچهء او مىرود\r\nراه عشقست اينكه در وى پاى كس گستاخ نيست * آفتاب اينجا بسر ، گردون به پهلو مىرود\r\nگر بود سرسبز گلزار جراحت دور نيست * زخم را از تيغش امروز آب در جو مىرود\r\nجاى رحمست اى وفاداران كه با چندين اميد * مىرود فياض و خوش نوميد از آن كو مىرود \r\n\r\n400\r\n هر كجا حرف لب آن يار جانى مىرود * رنگ از روى شراب ارغوانى مىرود\r\nتا جوانى نوبهار زندگانى خرّمست * چون جوانى رفت آب زندگانى مىرود\r\nمنزلت دورست و فرصت وحشى و ره هولناك * زود باش اى خضر عمر جاودانى مىرود\r\nعهد طفلى رفت و ايام جوانى هم گذشت * پيرى اينك سر بدنبال جوانى مىرود\r\nبا سمند جذبه تا شد آشنا مهميز شوق * بوى يوسف پيش پيش كاروانى مىرود\r\nتكيه بر زور توانايى مكن در راه عشق * پا به پيش اينجا به زور ناتوانى مىرود\r\nغافلى فياض سخت از بىوفايىهاى عمر * خفته‌اى و روزگارت در امانى مىرود \r\n\r\n401\r\n كو آنكه شيونم به اثر آشنا شود * اين ارغنون به نغمهء تر آشنا شود\r\nبگذار بىنصيب بمانم روا مدار * بوى تو با نسيم سحر آشنا شود \r\n\r\n","description":"","footnote":"","page_name":" 248 ","page_number":264},
  {"content":"\r\n\r\n لذت گرفتهء غم ناكامى ترا * رحمست ناله گر به اثر آشنا شود\r\nصد چشمه آب خضر به تلخى فروبرم * تا كام من به خون جگر آشنا شود\r\nتا كى ز باد دامن بيگانگى تو * گردم غبار خاطر هر آشنا شود\r\nنگذاشت ذوق تلخى ايام غم دمى * كام دلم به شير و شكر آشنا شود\r\nبگذشت عمر و ذوق گريبان امان نداد * فياض را كه دست به سر آشنا شود \r\n\r\n402\r\n به باغ بس كه ز شرم رخت گل آب شود * غلاف غنچه در او شيشهء گلاب شود\r\nبه سينه آتش مهر تو شعله زد چندان * كه ياد غير تو گر بگذرد كباب شود\r\nنصيب كس نشود روز روشنى به جهان * اگر ستارهء بخت من آفتاب شود\r\nدلم ز جور بتان لذتى دگر دارد * جفا به دفتر شوقم وفا حساب شود\r\nچو بر زبان گذرد نام تيغ او فياض * ز خون مرا دهن زخم دل پرآب شود \r\n\r\n403\r\n لطف كن تلخى كه جان بىلذت از شكّر شود * آب كن زهرى كه دل مستغنى از كوثر شود\r\nضعف كى از پا درآرد رهروان شوق را * نامهء ما مرغ را بال‌وپر ديگر شود\r\nلطف كن از چشمه‌سار تيغِ چون آب حيات * قطرهء آبى كه كام حسرت ما تر شود\r\nپشت بر خاكستر ما داشت عمرى شعله گرم * سودهء اخگر كنونم مشت خاكستر شود\r\nچشم اگر بر لاله و گل مىگشايم بىرخش * هر نگه بر ديدهء حسرت كشم خنجر شود\r\nمرغ هر انديشه نتواند به بام او پريد * جلوهء پرواز اينجا دامِ بال‌وپر شود\r\nصندل بىدردى ما بود عمرى دردسر * بر سرم صندل كنون فياض دردسر شود \r\n\r\n404\r\n كرده‌ام خالى دلى خواهم دل او پر شود * تا دل خالى دگر از مشكل او پر شود\r\nوه كه بر دامان او آلودگى را رنگ نيست * هر دو عالم گر ز خون بسمل او پر شود\r\nذوق بال افشانى شمعيست امشب در دلم * كز پر پروانه هر شب محفل او پر شود\r\nدل به هم چون شيشهء ساعت من و او بسته‌ايم * گر دلى خالى كنم ترسم دل او پر شود\r\nاز گلش فياض اگر روحانيان يابند بوى * هر شب از جوش ملايك منزل او پر شود \r\n\r\n405\r\n تخم دلخواه درين مزرعه كم سبز شود * دانهء عيش فشانديم كه غم سبز شود\r\nنشئت « 1 » يأس بلندست نباشد عجبى * تخم امّيدم اگر بر سر هم سبز شود \r\n\r\n\r\n","description":"","footnote":"\r\n( 1 ) - نشئت ، رويش .\r\n","page_name":" 249 ","page_number":265},
  {"content":"\r\n\r\n رنگ و بوى هوس از بوم و بر دل مطلب * اين گلى نيست كه در باغ حرم سبز شود\r\nخدمت كرده بنا كرده حسابست اينجا * كِشته‌ام تخم وجودى كه عدم سبز شود\r\nكشتگان تو همه زخمى شمشير خودند * سايهء تيغ درين معركه كم سبز شود\r\nگريه بر خاطر من گرد كدورت افزود * زنگ بر آينه از كثرت نم سبز شود\r\nوادى عشق تو ازبس‌كه فتورانگيزست * نتواند كه درو نقش قدم سبز شود\r\nكرده‌ام منع دل اما چه كنم مهربتان * تخم شوخيست كه ناكاشته هم سبز شود\r\nگر شود نقش نگين دل نازك چه عجب * سكهء نام تو بر روى درم سبز شود\r\nسايهء دست تو هرجا كه بهار انگيزد * دانهء بخل بكارند و كرم سبز شود\r\nما بدان مجلس عالى نتوانيم رسيد * بوتهء خار چه در باغ ارم سبز شود\r\nتحفهء مجلس جانان چه فرستم فياض * هم مگر حرف من سوخته دم سبز شود \r\n\r\n406\r\n كم كنم شيون نمىخواهم كه نقص غم شود * پر نگريم خون دل ترسم كه دردى كم شود\r\nسالها در چشم ما جا داشتى سودى نداشت * گر پرى با مردم اين الفت كند آدم شود\r\nشوربختى بين كه بر داغ دل بىطاقتم * سودهء الماس ريزد حسرت مرهم شود\r\nخاطرى از برگ گل نازك‌ترى دارى مباد * گر وزد بر وى نسيم شكوه‌اى درهم شود\r\nهركه را درد تو دامنگير شد فياض‌وار * دامن بيگانه گيرد دشمن محرم شود \r\n\r\n407\r\n دانشم حاشا كه ابر آفتاب من شود * من از آن عارف‌ترم كاين بت حجاب من شود\r\nعشق كافر بين كه مىگويد عجب دارم اگر * چار دفتر شرح يك حرف از كتاب من شود\r\nوصل باقى مىتوانم تا ابد بيدار ديد * گر فناى ذاتيم يك لحظه خواب من شود\r\nمن به اين سوزى كه در دل دارم از شرم گناه * گر به ياد من فتد دوزخ كبابِ من شود\r\nگر شب وصل تو طول روز محشر باشدش * آن قدر نبود كه صرف اضطراب من شود\r\nمستيم خمخانه خالى كرد و شورش برنخاست * گردش چشمى مگر جام شراب من شود\r\nبا دل بىعشق اگر فياض از دنيا روم * راحت فردوس در عقبى عذاب من شود \r\n\r\n408\r\n آفت عاشق ز صلح و جنگ پيدا مىشود * هر كجا اين شيشه باشد سنگ پيدا مىشود\r\nنقش شيرين كرد بيدادى كه شيرين هم نكرد * فتنه بهر كوه‌كن در سنگ پيدا مىشود\r\nناله سر كن درد دل را حاجت آواز نيست * درد چون ناخن زند آهنگ پيدا مىشود\r\nزارى عشق آخرش دشوارتر از اوّلست * سنگ اين ره در سر فرسنگ پيدا مىشود \r\n\r\n","description":"","footnote":"","page_name":" 250 ","page_number":266},
  {"content":"\r\n\r\n چهرهء عاشق بهارى در خزان پرورده است * بشكند يك رنگ اگر ، صد رنگ پيدا مىشود\r\nدين و ايمان را وداعى اى مسلمانان كه باز * آن فرنگى شكل شوخ و شنگ پيدا مىشود\r\nجستجوى گوهر مقصود دارى در نظر * اين گهر از ترك نام و ننگ پيدا مىشود\r\nاى كه با آلايش تردامنى خو كرده‌اى * در بغل آيينه دارى زنگ پيدا مىشود\r\nگوهر فياض مفت از كف بدر كردى كه باز * مفت خود دان گر به صد نيرنگ پيدا مىشود \r\n\r\n409\r\n آيينه از عكس رخ يارم گلستان مىشود * انديشه از ياد لب لعلش بدخشان مىشود\r\nمن بلبل آن غنچهء نشكفته‌ام كز خرمى * هرگه تبسم مىكند عالم گلستان مىشود\r\nاز زلف كفر آونگ او از روى ايمان رنگ او * اسلام كافر مىشود كافر مسلمان مىشود\r\nهرجا كه آن گل‌پيرهن از ناز بگشايد قبا * حسرت گريبان مىدرد خميازه عريان مىشود\r\nتيغ نگه چون بركشد نخل شهادت سركشد * چون جلوه دامن دركشد حشر شهيدان مىشود\r\nافزود استغناى او از گريهء بىجاى من * آفت بود بر كشت چون بىوقت باران مىشود\r\nهر روز هجر روى او روز مرا شب مىكند * هر شب به ياد زلف او خوابم پريشان مىشود\r\nشبنم سپندِ آتشِ رخسار گل گردد زرشك * هرگه عرق بر چهرهء شرم تو غلطان مىشود\r\nمن مرد عشرت نيستم اما ز يمن عشق او * تا مىرسد غم بر دلم با عيش يكسان مىشود\r\nمن از كجا و شيوهء رسم تكلف از كجا * خورشيد از كوچك‌دلى در ذرّه پنهان مىشود\r\nمرهم چه سود اى همدمان فياض را چون بر نفس * زخم دل از ياد لب لعلش نمكدان مىشود \r\n\r\n410\r\n چندان‌كه از تو جور و جفا كم نمىشود * از ما نصيب مهر و وفا كم نمىشود\r\nچون نخل شعله ريشه در آتش دوانده‌ام * ما را بهار نشو و نما كم نمىشود\r\nبا آنكه گريه هستى ما را به آب داد * يك دم غبار خاطر ما كم نمىشود\r\nاسباب حسن يار چنان در فزونيند * كز پاى يار رنگ حنا كم نمىشود\r\nدر كشورى كه بارش مژگان تر بود * در چارفصل فيض هوا كم نمىشود\r\nهرچند ديدمت به تو مشتاق‌تر شدم * اين درد جانفزا به دوا كم نمىشود\r\nفياض ضبط دل چه كنى كاين سفال را * هرچند بشكنند صفا كم نمىشود \r\n\r\n411\r\n هلاك همچو منى خشم و كين نمىخواهد * چنين شكار ضعيفى كمين نمىخواهد\r\nز يك اشارهء ابرو به مدعاى توام * هلاكم اين همه چين بر جبين نمىخواهد\r\nتراست حسن به كام و مراست عشق تمام * كه گفته است كه آنِ تو اين نمىخواهد \r\n\r\n","description":"","footnote":"","page_name":" 251 ","page_number":267},
  {"content":"\r\n\r\n اسير دام هوس باد آن گران‌جانى * كه تير ناز ترا دلنشين نمىخواهد\r\nهواى زلف و رخ تست بر سر فياض * كه رام كفر نگرديد و دين نمىخواهد \r\n\r\n412\r\n نه همين دل در برم چون مرغ بسمل مىجهد * هر سر مو ز اضطرابم چون رگ دل مىجهد\r\nآن‌چنان آمادهء زخمم كه هر دم در خيال * ياد آن مژگان كنم خون از رگ دل مىجهد\r\nبس كه مىپيچد غبار خاطرم بر دود آه * گردباد از شرم من منزل به منزل مىجهد\r\nمىنهد عمدا به قصد سينهء من در كمان * هر خدنگى كز كمان غمزه غافل مىجهد\r\nقتل عاشق دهشتى دارد كه از تأثير آن * تا ابد دل در بر شمشير قاتل مىجهد\r\nدرد بيمار محبت را مداوا مشكلست * اى طبيب اينجا ترا « 1 » نبض و مرا دل مىجهد\r\nمىجهد از بزم ما پيوسته فياض از هراس * آن‌چنان كز صحبت ديوانه عاقل مىجهد \r\n\r\n413\r\n مويش وظيفهء شب ديجور مىدهد * رويش چراغ آيينه را نور مىدهد\r\nمخمور را خيال لبش مست مىكند * عناب او نتيجهء انگور مىدهد\r\nداغم كه زخمى نمك آن تبسميست * طرح نمك به سينهء ناسور مىدهد\r\nدار سياست سر ميدان عشق تست * نخلى كه ميوهء سر منصور مىدهد\r\nفياض من ز سودهء الماس « 2 » ديده‌ام * خاصيتى كه مرهم كافور مىدهد \r\n\r\n414\r\n ايزد به هركه عارض گلرنگ مىدهد * در سينه‌اش نخست دل سنگ مىدهد\r\nشادم ز تنگى دل خود كايزد از ازل * درد تو بيشتر به دل تنگ مىدهد\r\nسيماى چهره را ز دل خسته فاش كرد * گر شيشه نم برون ندهد رنگ مىدهد\r\nبلبل حكايت غم ما مىكند به گل * درد دلى كه شرح به آهنگ مىدهد\r\nمنت براى صلح ز نازش چه مىكشى * فياض غمزه كام تو در جنگ مىدهد \r\n\r\n415\r\n بر شعله آن‌چنان‌كه كسى تار مو نهد * پيچد چو زلف دست به رخسار او نهد\r\nترسم دراز دستى آن زلف خيره را * آخر مباد سلسله بر پاى او نهد\r\nآخر به كام خال شدى صد هزار حيف * با هندويى براى چه كس روبرو نهد \r\n\r\n\r\n","description":"","footnote":"\r\n( 1 ) - ترا ، به گمان تو .\r\n( 2 ) - سودهء الماس برنده است و جراحت را عميق‌تر كند و بدين لحاظ ضد مرهم باشد .\r\n","page_name":" 252 ","page_number":268},
  {"content":"\r\n\r\n تبخاله مىزند لب ساغر هزار جاى * لب بر لب شراب گر آن تندخو نهد\r\nكس تا ابد دگر سخن تازه نشنود * فياض مُهر اگر به لب گفتگو نهد \r\n\r\n416\r\n شبى كه عكس سر زلف يار در نظر آيد * غبار صبح به چشمم چو گرد سرمه برآيد\r\nز كبرياى جمال تو چشم اشك‌فشان را * بر آفتاب كشانيم و ذرّه در نظر آيد\r\nبه زخم تير نگاه تو تا به حشر اسيران * نهند مرهم كافور و زهر سوده درآيد\r\nخوشا سرايت بيداد عشق كز اثر آن * شكاف چاك گريبان به دامن جگر آيد\r\nبه زير منت تكليف سرمه چند نشينم * خوش آنكه سر زده گرد رهش به ديده درآيد\r\nز فيض نشو و نما در بهار گريهء مستان * سزد كه سبزهء ميناى باده تا كمر آيد\r\nمكن به چرخ پى نيك و بد مجادله فياض * زمان عيش سرآمد زمان غصه سرآيد \r\n\r\n417\r\n نمىخواهم كه بوى پيرهن از نزد يار آيد * گرفتم ديده روشن كرد بىرويش چه كار آيد\r\nگل روى بتان را سبزهء خط در عقب باشد * بلى در گلستان حسن گل پيش از بهار آيد\r\nز بوى نوبهارم مرغ دل در اضطراب آيد * جنونم بگسلد زنجيرها چون گل به بار آيد\r\nز هجر مى خزان چهرهء ما رنگ بر رنگست * بهار نشئه‌اى كو تا به گلگشت خمار آيد\r\nز خوارى مىتوان عزت‌طلب شد غم مخور فياض * كه اين بىاعتباريها به كار اعتبار آيد \r\n\r\n418\r\n خوش آنكه از سفر آن غمگسار بازآيد * كه عمر رفته به امّيد يار بازآيد\r\nبهار رفت ز گلزار عيش ما بىتو * خوش آن دمى كه به گلشن بهار بازآيد\r\nغبار كوى تو از ديده شسته شد از اشك * خوشا دمى كه به چشم اين غبار بازآيد\r\nبه رهگذار وفايش نشسته منتظريم * به اين اميد كزين رهگذار بازآيد\r\nقرار رفته ز دل رفته تا ز دل فياض * خوش آنكه در دل زارم قرار بازآيد \r\n\r\n419\r\n به ياد آن قامتم از ديدن شمشاد مىآيد * به هرجا روى خوش بينم رخ او ياد مىآيد\r\nتو برگ گل به اين نازك‌دليها چون روا دارى * كه آيد از دلت كارى كه از فولاد مىآيد\r\nنباشد حسرت شيرين‌لبان را چاره جز مردن * به گوشم اين صدا از تيشهء فرهاد مىآيد\r\nكدامين غنچه را امشب دگر بند قبا بازست * كه خوش‌بوى گل از تحريك موج باد مىآيد\r\nاز آن زخمى كه روزى بر سر از بيداد شيرين خورد * هنوز از رخنه‌هاى بيستون فرياد مىآيد\r\nچسان خواهد كسى داد دل خود از سر زلفى * كه از هر عقده بوى خون صد بيداد مىآيد \r\n\r\n","description":"","footnote":"","page_name":" 253 ","page_number":269},
  {"content":"\r\n\r\n چه بهبودى توان فياض ديدن از چنين عمرى * كه هر روزى كه آيد روز پيشين ياد مىآيد \r\n\r\n420\r\n چو بينم كبك يادم جلوهء رفتار مىآيد * كه هرگه در خرام آيد بدين رفتار مىآيد\r\nنگاهم جيب و دامن پرگل از رخسار او برگشت * به آيينى كه پندارى كس از گلزار مىآيد\r\nخيالت هر شب آيد بر سر بالين و ننشيند * مگر شرمش ز پاس ديدهء بيدار مىآيد\r\nدلا زهر نگاه او غنيمت دان كه اين مرهم * براى زخم‌بنديها ترا در كار مىآيد\r\nدمى در سايهء ديوار او فياض عشرت كن * كه روزى آفتابت بر سر ديوار مىآيد \r\n\r\n421\r\n چنانم بزم عشرت بىلبش دلگير مىآيد * كه موج باده در چشمم دم شمشير مىآيد\r\nندانم بر زبان حرف كه دارد كلك تقريرم * ولى دانم كه بوى خون ازين تقرير مىآيد\r\nبه جرم از طاعتم امّيدوارى بيشتر باشد * كه از سعى آنچه نايد با تو از تقصير مىآيد\r\nز رنگ ناله آثار سرايت مىتوان دانست * تو زود آ اى نفس بر لب كه قاصد دير مىآيد\r\nبه اين تلخى به امّيد تو عمر جاودان خواهم * كه مىگويد كه هرگز عاشق از جان سير مىآيد\r\nچه شد امروز اگر غير از گريبان نيست در دستم * كه فردا دست جيب‌آموز دامنگير مىآيد\r\nچو احوال دل ديوانه در تحرير مىآرم * صرير « 1 » خامه‌ام چون نالهء زنجير مىآيد\r\nجوانى كرده ضايع كى به پيرى مىرسد جايى * كه بىايوار « 2 » كمتر كارى از شبگير « 3 » مىآيد\r\nبه خون خوردن بدل شد ميل شير آن طفل را ليكن * هنوزش از لب خونخواره بوى شير مىآيد\r\nچنانم روز روشن بىرخ او دشمن جان شد * كه مىپندارى از روزن به چشمم تير مىآيد\r\nبه فتراك نگاهش موج خون همنشينان بين * به مهمان رفته پندارى كه از نخجير مىآيد\r\nتوان با بىنيازى گرد از گردون برآوردن * در آن بيشه كه اين آهوست كمتر شير مىآيد \r\n\r\n422\r\n از ره كوى تو چون بانگ جرس مىآيد * جان بر لب شده از بوى تو پس مىآيد\r\nجذبهء شوق چو آهنگ كشش ساز كند * شعله پرواز كنان بر سر خس مىآيد\r\nغير اگر ز آتش غم سوخته باشد كه هنوز * از كباب دل او بوى هوس مىآيد\r\nبلبل ار يك دو سه روزى به گلستان نرود * به طلبكارى او گل به قفس مىآيد\r\nاز تو فياض بود نظم به هر صفحهء دهر * يادگارى كه به كار همه كس مىآيد \r\n\r\n\r\n","description":"","footnote":"\r\n( 1 ) - صرير ، آواز قلم ، هر آوازى .\r\n( 2 ) - ايوار ( مقابل شبگير ) ، حركت مسافر در وقت عصر .\r\n( 3 ) - شبگير ، سفر در وقت سحر .\r\n","page_name":" 254 ","page_number":270},
  {"content":"\r\n\r\n\r\n423\r\n چو رشك رخنه‌گر نام و ننگ مىآيد * قبا ز پيرهن او به تنگ مىآيد\r\nبه كاوش مژه كوه غمى ز جا كندم * كه پاى تيشه در آنجا به سنگ مىآيد\r\nمرا چنين كه به جان باختن شتابى هست * چرا به قتل من او را درنگ مىآيد\r\nچه غم ز تلخى ايام غم مرا كه مدام * شكر ز مصر لبت تنگ تنگ مىآيد\r\nدلم ز ياد رخ او شكفته شد فياض * ز عكس بر رخ آيينه رنگ مىآيد \r\n\r\n424\r\n اگر دو روز از ان كو خبر نمىآيد * دلم ز وادى حيرت بدر نمىآيد\r\nهزار مرحله طى كرده‌ايم در هر گام * غنيمتست كه اين ره بسر نمىآيد\r\nغرض تسلى شوقست در تمنى وصل * و گرنه كام ز ديدار برنمىآيد\r\nتنگ‌دلان تو دربند و اين نپندارند * كدام كار ز آه سحر نمىآيد\r\nمدام مىكش و سرخوش نشين چو من فياض * كدام روز كه خون از جگر نمىآيد \r\n\r\n425\r\n وفادارى از آن ترك شكارافكن نمىآيد * ازو صد شيوه مىآيد ولى اين فن نمىآيد\r\nبهارى اين‌چنين و در قفس من بىخبر از گل * به بخت من صبا هم گاهى از گلشن نمىآيد\r\nبه آن دل آبروى ناله‌ها بردم چه دانستم * كه ناخن‌گيرى از مومست از آهن نمىآيد\r\nچه شد عمريست كز تحريك موج گريهء خونين * محيطم شب به طوف دورهء دامن نمىآيد\r\nوفادارى از آن بدخو تمنا داشتم عمرى * چه دانستم كه كار دوست از دشمن نمىآيد\r\nمرا زاهد به دين مىخواند و كافر به ترسايى * به غير از عاشقى كار دگر از من نمىآيد\r\nدلم فياض در عشق بتان از جوش ننشيند * ز آتش مردن آيد ليك افسردن نمىآيد \r\n\r\n426\r\n چو بلبل خاطرم از گفتن بسيار نگشايد * زبان بستم كه قفل سينه از گفتار نگشايد\r\nز دين برگشته را از كفر هم كامى نشد حاصل * گره كز سبحه در دل ماند از زنار نگشايد\r\nنسيمت گر به گلشن وا كند دكان عطارى * ز خجلت غنچه رخت خويشتن از بار نگشايد\r\nپريشان خودم دارد سر زلفى كه از غيرت * متاع خويش در هر كوچه و بازار نگشايد\r\nبه اين آشفتگيها همت فياض را نازم * كه يك ساعت گره از گوشهء دستار نگشايد \r\n\r\n427\r\n آن شوخ كه بىخواب و خمارش نتوان ديد * در خواب به آغوش و كنارش نتوان ديد \r\n\r\n","description":"","footnote":"","page_name":" 255 ","page_number":271},
  {"content":"\r\n\r\n اى خضر ترا چشمهء حيوان كه مرا هست * درياى سرابى كه كنارش نتوان ديد\r\nخونگرمى گل مىكَشدم سوى چمن ليك * نشتر به جگر ريزى خارش نتوان ديد\r\nساغر همه چيزش خوش و زيباست و ليكن * اين هست كه لب بر لب يارش نتوان ديد\r\nدر غنچه نهانست گلم با كه توان گفت * دارم چمنى ليك بهارش نتوان ديد\r\nدر وادى امّيد به خضرى نرسيديم * زين باديه جز گرد سوارش نتوان ديد\r\nفياض بشو چهرهء دل از همه امّيد * اين آينه در زنگ غبارش نتوان ديد \r\n\r\n428\r\n تا قيامت خويشتن را از خرد بيگانه ديد * گردش چشمى كه امشب زاهد از پيمانه ديد\r\nتا ابد از ذوق مستى ياد هشيارى كند * جانب هركس كه چشم مست او مستانه ديد\r\nتا نمىسوزد تمامى كى تلافى مىشود * اين همه گرمى كه امشب شمع از پروانه ديد\r\nچشم او بيگانه است اما نگاهش آشناست * آشنايى مىتوان از مردم بيگانه ديد\r\nبادهء شوق تو نه فياض را بىتاب داشت * هر كه لب تر كرد ازين مى خويش را ديوانه ديد \r\n\r\n429\r\n عمدا اگر به ياد تو مشكل توان رسيد * گاهى اميد هست كه غافل توان رسيد\r\nگمگشتگى كرشمهء رهبر نمىكشد * گر بگذرى ز جاده به منزل توان رسيد\r\nچندين مچين به خويش كه گر بگذرى ز خويش * يك مشت خون به دامن قاتل توان رسيد\r\nعصيان اگر كنى ز خدا بىخبر مباش * گاهى به حق ز وادى باطل توان رسيد\r\nبا تن هواى صحبت پاكان صواب نيست * گر بشكنى سفينه به ساحل توان رسيد\r\nديوانه از كجا و حريم ادب كجا * آنجا به پاى مردم عاقل توان رسيد\r\nهرگز گمان مبر كه به عشرتگه قبول * بىرنج راه و طى منازل توان رسيد\r\nزحمت مكش كه صحبت ديدار و ديده نيست * آنجا عجب اگر به دلايل توان رسيد\r\nزخمىّ دوست كم نبود از شهيد غير * گرنه به كشتهء تو به بسمل توان رسيد\r\nگر بوسهء كفش ندهد دست چون قلم * گاهى به دست‌بوس انامل « 1 » توان رسيد\r\nفياض اگر عنايت برقى رسا بود * از سبزهء اميد به حاصل توان رسيد \r\n\r\n430\r\n به دلم تير نگاهى ز تغافل نرسيد * سر نيشى به رگ آبلهء دل نرسيد\r\nره سوداى سر زلف تو بىپايانست * هيچ انديشه درين راه به منزل نرسيد \r\n\r\n\r\n","description":"","footnote":"\r\n( 1 ) - انامل ، انگشتان .\r\n","page_name":" 256 ","page_number":272},
  {"content":"\r\n\r\n كِشتهء طالع ما را چه خطر پيش آمد * كه برون كرد سر از خاك و به حاصل نرسيد\r\nبحر عشقست درو موج خطر بسيارست * كس درين لجّه بجز موج به ساحل نرسيد\r\nموجهء خون شهيدان ز سر چرخ گذشت * اين قدر بود كه بر دامن قاتل نرسيد\r\nدست و تيغ تو ز بس وقف تماشايى بود * نوبت فرصت نظّاره به بسمل نرسيد\r\nز غلطبخشيت اى چرخ همين نكته بسست * كه عطاهاى تو يك بار به سائل نرسيد\r\nاين كهن جامهء دنيا كه طرازش ز فناست * تا كه ديوانه نيفكند به عاقل نرسيد\r\nورق خاطر فياض غلط در غلطست * نظر مرد برين صفحهء باطل نرسيد \r\n\r\n431\r\n حرف عقبى را دل آگاهم از دنيا شنيد * از لب امروز گوشم نغمهء فردا شنيد\r\nخو به تنهايى چنان كردم كه در شبهاى غم * مىتوان از آشيانم نالهء عنقا شنيد\r\nچشم پرحرف تو امشب گفت در گوش دلم * هرچه خواهد از لب خاموش من فردا شنيد\r\nگر به ياد ناله آرم عالمى پر مىشود * آنچه گوش ناشنو از لعل ناگويا شنيد\r\nپاسبان شد مضطرب امشب چو در زندان غم * نالهء زنجير من از دامن صحرا شنيد\r\nآشنا با حرف عاشق نيست غير از گوش يار * درد دل در پيش مردم كردم او تنها شنيد\r\nرمز عشق و عاشقى فياض جز با كس نگفت * در جهان هركس سرود نغمه را از ما شنيد \r\n\r\n432\r\n تا كى ز غير حرف وفا مىتوان شنيد * يك لحظه هم شكايت ما مىتوان شنيد\r\nبوى كباب شرح غم سوختن كند * درد دلم ز باد صبا مىتوان شنيد\r\nناموس حسن مىرود از يك نگه به باد * گر نشنوى ز من ز حيا مىتوان شنيد\r\nگاهى كه خنده بر لب او موج مىزند * بوى شكفتگى ز هوا مىتوان شنيد\r\nپيغام دل‌شكستگى ماست سربه‌سر * گوش ار كنى به ناله صدا مىتوان شنيد\r\nاز دشمنان چه مىشنوى حرف دوستى * ما بىغرض‌تريم ز ما مىتوان شنيد\r\nگفتن چه حاجتست و نگفتن چه مانعست * جايى كه گوش هست ادا مىتوان شنيد\r\nزاهد اگر نمىشنوى از زبان من * عذر گناه من ز قضا مىتوان شنيد\r\nفياض آرزوى جفا مىكند ز تو * اين نيست خود حديث وفا مىتوان شنيد \r\n\r\n433\r\n هر كه مشتاق تو باشد گِل به سر دارد نشويد * هر كه را در دل تو باشى گُل به كف دارد نبويد\r\nهر كجا قد تو باشد سرو را قمرى نخواهد * هر كجا روى تو باشد حرف گل بلبل نگويد \r\n\r\n","description":"","footnote":"","page_name":" 257 ","page_number":273},
  {"content":"\r\n\r\n گل اگر روى تو بيند اين قدر بر خود نخندد « 1 » * باد اگر زلف تو بويد طرهء سنبل نبويد\r\nگرنه چون كوى تو باشد در چمن گلبن نخيزد * گرنه از ياد تو باشد سرو در گلشن نرويد\r\nهركه را دوزخ تو باشى از بهشت آسوده باشد * هر كه را دنيا تو باشى دست از عقبى بشويد\r\nگرنه با ياد تو باشد در بهشت آتش ببارد * گرنه بىروى تو باشد گلبن از دوزخ برويد\r\nگر صبا پيچد به زلفت راه بيرون شد نماند * ور نسيم آيد به كويت جانب گلشن نپويد\r\nبگذر از خود گر هواى وصل او در سينه دارى * هر كه خود را گم نسازد در ميان او را نجويد\r\nبر سر لطفست با فياض امشب چشم مستش * هرچه مىخواهد بخواهد هرچه مىگويد بگويد \r\n\r\n434\r\n ازين غيرت مرا آه از دل ناشاد مىرويد * كه در گلشن به ياد سرو او شمشاد مىرويد\r\nبيا در بيستون و صورت شيرين تماشا كن * كه حسن اينجا ز آب تيشهء فرهاد مىرويد\r\nخوشا بوم و بر كوى محبت كز زمين آنجا * همه جان حزين و خاطر ناشاد مىرويد\r\nبه جان سختى دل از چنگ غمش نتوان بدر بردن * گياه مهر او چون جوهر از فولاد مىرويد\r\nسرى از طوق قمرى تا برون كردم عجب دارم * كه در گلشن چرا سرو از زمين آزاد مىرويد\r\nبه دل هرگه خيال ناوك مژگان او كردم * به هر مو از تن من خنجر جلاد مىرويد\r\nوصال يار خواهى نازكى از سر بنه فياض * برو كاين سبزه از بوم و بر بيداد مىرويد \r\n\r\n435\r\n كجا رويم كه ما را تو ملجئى و ملاذ « 2 » * نعوذ باللّه اگر جز در تو هست معاذ « 3 »\r\nزمانه را نبود جز به سايهء تو پناه * سپهر را نرسد جز به درگه تو لواذ « 4 »\r\nبه غير امر ترا نيست در جهان جريان * به غير حكم ترا نيست در زمانه نفاذ\r\nبه كام هركه شناساى لذت ابديست * به غير نام ترا نيست در جهان الذاذ\r\nز رنج و راحت دنيا چه رنگ عاقل را * چو رفتنيست هم آلام اوست به ز ملاذ « 5 »\r\nدرين مضيق نه كس را ز ظلمت استخلاص * درين مغاره نه كس را ز حيرت استنقاذ « 6 »\r\nنمىرسيم به جايى ز كاهلى فياض * اعاذنا كرم المستعان منه اعاذ « 7 » \r\n\r\n436\r\n در دل ز بس به عشق تو غمها شود لذيذ * ترسم به كام من غم دنيا شود لذيذ \r\n\r\n\r\n","description":"","footnote":"\r\n( 1 ) - نسخه‌ها : بر خود نچيند ، تصحيح قياسى .\r\n( 2 ) - ملاذ ، پناهگاه .\r\n( 3 ) - معاذ ، مأمن ، پناهگاه .\r\n( 4 ) - لواذ ، پناه ، پناه گرفتن .\r\n( 5 ) - ملاذّ ( ج ملذّ ) ، چيزهاى لذيذ .\r\n( 6 ) - استنقاذ ، رهايى ، رهانيدن .\r\n( 7 ) - اعاذه ، پناه دادن ؛ در امان داراد ما را كرم خداى مستعان از آن ( از كاهلى ) .\r\n","page_name":" 258 ","page_number":274},
  {"content":"\r\n\r\n در داده‌ايم تن به جفاهاى روزگار * دشمن چو شد غيور مدارا شود لذيذ\r\nامروز مىنمايد اگر صبر ناگوار * اين شوربا به كام تو فردا شود لذيذ\r\nلب را به خندهء نمكين تركن آن قدر * كاين نيم‌رس كباب دل ما شود لذيذ\r\nبا اين هوس فريب نگاهى كه مر تراست * در كام دل مباد تمنا شود لذيذ\r\nيك آن قدر ز پرده برون آ كه صبر را * در حسرت تو ذوق تماشا شود لذيذ\r\nاز بىكسى به صحبت فياض خوش‌دليم * تلخابه گاه در ره صحرا شود لذيذ \r\n\r\n437\r\n بر سر شيشه نبود پنبه كه بىروى يار * چشم صراحى سفيد گشت ز بس انتظار\r\nقرب وى و بُعد من چيست چو باهم شديم * ما و سر زلف يار هر دو سيه روزگار\r\nكوى تو بگذارد و جاى كند در بهشت * هر كه نفهميد ننگ هركه ندانست عار\r\nبهر شكار دل كيست كه با صد فريب * دام سيه كرده باز طرهء پرتاب يار\r\nفصل خط يار شد نالهء فياض كو * مستى بلبل خوشست خاصه به وقت بهار \r\n\r\n438\r\n باز هر سو موج ابرى جلوه‌گر دارد بهار * فيض عالم در نقاب مشك تر دارد بهار\r\nقطرهء ابرست و درياى طراوت موج‌زن * عالمى را غرقه در آب گهر دارد بهار\r\nصورت شيرين به جاى لاله مىرويد ز سنگ * گر بدين‌سان جلوه بر كوه و كمر دارد بهار\r\nدانهء پرحسرتى بر خاك ره افتاده‌ام * تا مگر چون سبزه‌ام از خاك بردارد بهار\r\nگر شود ممنون تحريك صبا گل دور نيست * حقّ موج جلوه بر آب گهر دارد بهار\r\nسرو را بر نسبت رعناقدان مىپرورد * غالبا شور قيامت در نظر دارد بهار\r\nاهل صورت گر به چشم عاقبت بين بنگرند * داغ حسرت از خزان هم بيشتر دارد بهار\r\nنالهء نازك‌دلان تاراج گلشن مىكند * از دم سرد تنك ظرفان خطر دارد بهار\r\nلاف مهر نوخطان بر زاهدان هم مىرسد * سهل باشد در خس و خاشاك اثر دارد بهار\r\nآه شد سرو بلندى ناله شد شاخ گلى * كى گلستان محبت را ضرر دارد بهار\r\nبس كه هر گل جلوهء معشوق دارد در نظر * عشقبازان را چو بلبل دربه‌در دارد بهار\r\nذوق صحبت ميل عشرت سير گل ديدار يار * من چه دانستم كه حسرت اين قدر دارد بهار\r\nصبح عشرت در چمن موقوف تحريك صباست * زير هر برگى نهان فيض سحر دارد بهار\r\nبرگ برگ اين گلستان در سماع حيرتند * گر تو زينها بىخبر باشى خبر دارد بهار\r\nتا توانى كام دل فياض بردار از چمن * نيست مهلت آن قدر عزم سفر دارد بهار \r\n\r\n","description":"","footnote":"","page_name":" 259 ","page_number":275},
  {"content":"\r\n\r\n\r\n439\r\n ز شيرين بود خسرو خوش‌دل و فرهاد از آن خوش‌تر * كه داد دلبران خوش باشد و بيداد از آن خوش‌تر\r\nتغافلهاى عاشق تازه‌تر از ناز معشوقست * رميدن خوش بود از صيد و از صياد از آن خوش‌تر\r\nچنان محكم نهاده عشق بىبنيادى ما را * كه ننهادست در عالم كسى بنياد از آن خوش‌تر\r\nجواب نور چشم پير كنعان بوى يوسف برد * كسى هرگز جواب نامه نفرستاد از آن خوش‌تر\r\nز بس لطف از بتان تندخو خوبست نتوان گفت * كه باشد با همه زيبندگى بيداد از آن خوش‌تر\r\nبه خاموشى شب از بيداد او درد دلى كردم * كه نتوان كرد درد دل به صد فرياد از آن خوش‌تر\r\nز دنيا فكر عقبى مرد را فياض لايق‌تر * كه فتح ايروان خوش شاه را بغداد از آن خوش‌تر \r\n\r\n440\r\n از نسيم خط دلم را بىقرارى بيشتر * شورش ديوانه از باد بهارى بيشتر\r\nدوش كز هر شب قرارش با تغافل بيش بود * بود ما را هم ز هر شب بىقرارى بيشتر\r\nاز غضب هرچند نازش بار بر دل مىنهاد * كردم از بىطاقتىها بردبارى بيشتر\r\nزارتر مىكشت ما را ناز بىپرواى او * پيش او چندانكه مىكرديم زارى بيشتر\r\nطعنه بر بىتابيم كم زن كه كار و بار عشق * اختيارى هست اما اضطرارى بيشتر\r\nاز زمين برداشت ما را عشق و بر گردون فكند * اعتبارم بيش شد بىاعتبارى بيشتر\r\nاز براى امتحان فياض ما را داده‌اند * اختيارى ضعفش از بىاختيارى بيشتر \r\n\r\n441\r\n چون غنچه‌ام دليست ولى كار بسته‌تر * خون‌گشته‌تر ز غنچه و زنگار بسته‌تر\r\nشيرازه بگسلم چو گل از ننگ تا بكى * چون غنچه دل به صحبت هر خار بسته‌تر\r\nبيم گشايشم گره خاطريست آه * چون غنچه هر نفس شودم كار بسته‌تر\r\nدل را تعلقات به مستى فزوده است * زنگار بسته‌اى شده زنگار بسته‌تر\r\nاى آنكه لاف عشق زنى با هزار كار * دل بسته‌اى به يار و به اغيار بسته‌تر\r\nنام خداست بر لب و دل‌بستهء هوا * گر بت شكسته شد شده زنار بسته‌تر\r\nصبح عدم كه طبل رحيل فنا زنند * كس از برهنگان نبود باربسته‌تر\r\nبر دامن تو روز جزا رنگ خون ما * باشد ز رنگ چهرهء گلنار بسته‌تر\r\nفياض جان نثار رهى كن كه گفته است * « مفت گشادگى چو شود كار بسته‌تر » \r\n\r\n442\r\n لب گرم شكوه بود كه گرديد ديده‌تر * شد ناشنيده شكوهء ما ناشنيده‌تر\r\nگفتيم چشم او به فسون رام ما شود * اين آهوى رميده دگر شد رميده‌تر \r\n\r\n","description":"","footnote":"","page_name":" 260 ","page_number":276},
  {"content":"\r\n\r\n واماندگان ناله ز دنبال مىرسند * اى آه گرم كرده عنان را كشيده‌تر\r\nدر تنگناى هستى خود ما خزيده‌ايم * گر ممكنست خواهم ازين هم خزيده‌تر\r\nتا كى مكيدن جگر خويش بعد ازين * خواهم لب تو از جگر خود مكيده‌تر\r\nپرشورشست عرصه همانا كه بوده است * زين پيش بزم هستى ازين آرميده‌تر\r\nفياض ضعف پيرى و بار گران عشق * پشت خميده پشت كمانى خميده‌تر \r\n\r\n443\r\n به جرم اينكه لب يار شد مسخّر ساغر * خوريم خون صراحى به كاسهء سر ساغر\r\nبه راه كعبهء ميخانه‌ها پياده خرامم * به شوق اينكه لبى تر كنم ز كوثر ساغر\r\nچو شيشه خون من ار محتسب به خاك بريزد * دمى چو موج نخواهم گذشتن از سر ساغر\r\nمرا خداى به تردامنان باده رساند * به اشك گرم صراحى و ديدهء تر ساغر\r\nهمان بهست كه بيرون روى ز ميكده فياض * مباد تر شوى از خندهء مكرر ساغر \r\n\r\n444\r\n خجل شد از سرشكم خاطر افسردهء اخگر * گل اشكم كجا و غنچهء پژمردهء اخگر\r\nمن آن دل‌زندهء عشقم كه با اين تيره‌روزيها * كند خاكسترم روشن چراغ مردهء اخگر\r\nاثر جويد ز آه سرد من برچيدهء آتش * گرو بازد به اشك گرم من افشرده‌اى اخگر\r\nلباس خودنمايى شعله از بالاى خس دارد * نمىپوشد كفن جز از تن خود مردهء اخگر\r\nدل فياض را آسان تسلى مىتوان دادن * به خاكستر شود خوش‌خاطر آزردهء اخگر \r\n\r\n445\r\n زند تبخاله از خونم لب پيمانهء اخگر * به الماس سرشكم سفته گردد دانهء اخگر\r\nعجب شادابيى در كشتزار شعله مىبينم * به اشك گرم من پرورده گويى دانهء اخگر\r\nبه من در گرم خونى لاف مشرب كى تواند زد * كه از ميناى من پر مىشود پيمانهء اخگر\r\nزبان ناله در كام دل از بيم تو مىدزدم * مباد اين شعله پا بيرون نهد از خانهء اخگر\r\nحديث دل چه پردازى به بزم ناكسان فياض * به گوش خار و خس تا كى زنى افسانهء اخگر \r\n\r\n446\r\n اى در سر از داغ توام هر لحظه سوداى دگر * در دل ز سوداى توام هر دم سويداى دگر\r\nگفتم مگر اندوه دل كم گردد از سوداى تو * انگيخت هر سوداى تو در سينه سوداى دگر\r\nمن اين سويداى كثيف از دل به ناخن بركنم * كز بهر مهر آن لطيف آرم سويداى دگر\r\nبا اين تن خاكى چسان در خلوت جان جا كنم * تبديل اعضا بايدم كردن به اعضاى دگر\r\nتا نشكنى اين دست و پا در عشق دست و پا مزن * در كار هست اين كار را دستى دگر پاى دگر \r\n\r\n","description":"","footnote":"","page_name":" 261 ","page_number":277},
  {"content":"\r\n\r\n\r\n447\r\n بيا به مجلس و كام دل شراب برآور * پياله گير و سر از جيب آفتاب برآور\r\nدرين محيط فنا محو همچو قطره چرايى * به فكر خود سر ازين بحر چون حباب برآور\r\nز صيدگاه تغافل رميده كبك دل من * نگاه يار كجايى پر عقاب برآور\r\nدر انتظار تو هر صبح چشم بر ره شامم * بيا و ديده‌ام از گرد آفتاب برآور\r\nخرابى دل عاشق به ياد دوست ندانى * كتان خويش زمانى به ماهتاب برآور\r\nمتاع وقت به تاراج فوت مىرود اى دل * چه غفلتست به هوش آ سرى ز خواب برآور\r\nمباد دل ز تنگ‌رويى تو خام بماند * بتاب چهره و دودى ازين كباب برآور\r\nترا حيا نگذارد چو آفتاب برآيى * پياله‌اى كش و خود را ازين حجاب برآور\r\nخراب گريهء شادى توان شدن ز وصالت * بيا و خانهء چشم مرا به آب برآور\r\nوجودم از تو پُرست اى گل ار قبول ندارى * تو برفروز و ز پيشانيم گلاب برآور\r\nحريف دفتر لافند همسران تو فياض * بيا تو هم ورقى چند ازين كتاب برآور \r\n\r\n448\r\n اى دل طريق نيستى از من به ياد گير * وين طمطراق هر دو جهان را به بادگير\r\nعمر ابد نصيب كسى در جهان مباد * اين عمر يك دو ساعته را هم زياد گير\r\nشاگردى دلى كن و درس جنون بخوان * وانگه هزار نكته به هر اوستاد گير\r\nتا چند مشق غمزه كنى اى ستيزه‌كار * گاهى سواد خوانى دل نيز ياد گير\r\nفياض شادى و غم دنيا چو رفتنيست * خود را اگر هميشه غمينى كه شاد گير \r\n\r\n449\r\n سايه‌اى ساقى به جرم توبه از ما وامگير * تكيه بر لطف تو دارد جرم ما بر ما مگير\r\nانتقام توبه محتاج شفاعت كردنست * تا به پاى خم نمىافتيم دست ما مگير\r\nاز جنون بىبهره‌اى بر گرد هامون پر مگرد * پى به اصلى تا نباشد خانه در صحرا مگير\r\nقدر ناموس خود و عرض شريعت مىبرد * محتسب گو دست ما در گردن مينا مگير\r\nتر دماغى نيست با بوى گل و داغ جنون * اين گلاب هوش‌پرور از گل سودا مگير\r\nموج طوفان بلا راهى به ساحل مىبرد * گو خطر بر كشتى ما ره درين دريا مگير\r\nخويش را نادان گرفتن مايهء آسودگيست * گر ز نادانان نباشى خويش را دانا مگير\r\nدوستان باهم نشينند و غبار از جا شود * گر تو اين فرصت ندارى در دل ما جا مگير\r\nلذت دنيا همين فياض امّيدش خوشست * از فلك كام دل خود مىطلب امّا مگير \r\n\r\n","description":"","footnote":"","page_name":" 262 ","page_number":278},
  {"content":"\r\n\r\n\r\n450\r\n حرفم از فكر سر زلفى پريشانست باز * در ميان معنى و لفظم بيابانست باز\r\nمايه مىبندد دلم ز آشفتگيهاى دماغ * در سر شوريده‌ام سوداى سامانست باز\r\nگشت شاخ غنچه هريك بار مژگانم ز اشك * در بهار ناله‌ام بلبل غزل‌خوانست باز\r\nعندليبان بر غزلهايم غزل‌خوانى كنند * دفترم از حرف رخسارى گلستانست باز\r\nمصرعم را گلرخان سرمشق رعنايى كنند * خامه‌ام در وصف قدّى سرو بستانست باز\r\nشيون من گيسوى ليلى و شان را شانه شد * ناله‌ام بر ياد زلفى كاكل افشانست باز\r\nنارساييهاى طالع سرگرانيهاى يار * شكر غم اسباب حرمانم فراوانست باز\r\nناله‌ام گويى به معراج اثر خواهد رسيد * در شبستان اجابت خوش چراغانست باز\r\nشوق در پرواز آوردست فياض مرا * ظاهرا در خاطرش ميل صفاهانست باز \r\n\r\n451\r\n گرچه پيرم هست در دل ذوق تأثيرم هنوز * چون كمانم پشت و من با شوخى تيرم هنوز\r\nبا وجود آنكه چندين چشمه خونم در گلوست * همچو طفل غنچه شبنم مىدهد شيرم هنوز\r\nيك چمن گل ريخت هر شاخ تمنا بر زمين * من درين گلشن چرا چون غنچه دلگيرم هنوز\r\nصفحهء صحرا ز حرف نقش پاى من پرست * گرچه در مشق جنون چون سطر زنجيرم هنوز\r\nعمر بگذشت و هواى زلف جانان در سرم * روز آخر گشت و من در فكر شب‌گيرم هنوز\r\nگرچه جان‌داروى صحبتها دم گرم منست * بر در و ديوار حسرت نقش تصويرم هنوز\r\nگرچه مويى گشتم اما موى زلف دلبرم * پاى تا سر پيچ و تاب ميل تسخيرم هنوز\r\nگرچه چون خواب پريشان سربه‌سر آشفته‌ام * مىتوان كدن به زلف يار تعبيرم هنوز\r\nعمر شد فياض و از بيداد او لب‌بسته‌ام * مىچكد چون شيشهء مى خون ز تقريرم هنوز \r\n\r\n452\r\n گم شدم از عالم اما گم نشد نامم هنوز * گشت معلومم كه با اين پختگى خامم هنوز\r\nتوبه از مىخوارگى كردم ولى از ياد مى * مىزند تب‌خالهء حسرت لب جامم هنوز\r\nيك نگه كردى و در بىتابيم عمرى گذشت * مىرمد از سايهء من صبر و آرامم هنوز\r\nخاك هم گرديدم و از خجلت شمشير تو * آب آيد بر زبان چون مىبرى نامم هنوز\r\nعمرها شد كز چمن دربند صيادم ولى * چشم بر گلزار دارد حلقهء دامم هنوز\r\nاز مى خواهش كشيدم دست و لب صدره به آب * تلخى اين باده باقى هست در كامم هنوز\r\nهمتم بر عرش شهبال تجرد مىزند * با چنين آزادگى دربند ايامم هنوز \r\n\r\n","description":"","footnote":"","page_name":" 263 ","page_number":279},
  {"content":"\r\n\r\n تا ابد هم ابروانش « 1 » ناز بر من مىكنند * زهر چشمش مىدهد تلخى بادامم هنوز\r\nگرچه از بالاى خود چندين گره دزديده‌ام * جامهء دنيا نمىافتد به اندامم هنوز\r\nپير گشتم ليك سوداى جوانى در سرست * خنده‌ها بر صبح دارد گريهء شامم هنوز\r\nگرچه مىداند كه فياضِ نصيحت نشنوم * از نصيحت مىكشد زاهد به ابرامم هنوز \r\n\r\n453\r\n نگشتم ايمن ازين چرخ كينه‌خواه هنوز * دواسبه بر سر كينند مهر و ماه هنوز\r\nهزار مرحله از خويشتن سفر كردم * به اين نشان كه نيفتاده‌ام به راه هنوز\r\nگل اميد برآمد ز شاخ خشك و مرا * به ناز بالش يأسست تكيه‌گاه هنوز\r\nچه وقت آنكه بكارم به سينه داغ وداع * نكرده بر رخ او شرم من نگاه هنوز\r\nثبوت دعوى مِهرم به مُهر يأس رسيد * كرشمه مىطلبد از دلم گواه هنوز\r\nهزار طول امل كرد صرف قامت و نيست * رسا به دامن تأثير دست آه هنوز\r\nنيم ز حاصل خود آگه آن قدر دانم * كه چشم بر ره برقست اين گياه هنوز\r\nاميد عاطفت دوست اين نويدم داد * كه نيست درخور رحمت ترا گناه هنوز\r\nگداييست به زور اين شهنشهى فياض * ولى مباد رسانى به گوش شاه هنوز \r\n\r\n454\r\n ويران دل و تو در دل ويرانه‌اى هنوز * اين خانه شد خراب و تو در خانه‌اى هنوز\r\nما را ز آشناييت امّيد طرفه بود * بيگانه هم شديم و تو بيگانه‌اى هنوز\r\nآخر گمان صبر ز ما از دلت برفت * معلوم مىشود كه چه جانانه‌اى هنوز\r\nيك سوختن جزاى محبت نمىشود * اى شعله در تلافى پروانه‌اى هنوز\r\nدر غارت نظاره چه از حسن كم شود * عالم به جرعه مست و تو خم‌خانه‌اى هنوز\r\nاى سبزه در ديار محبت چه آفتست * عالم تمام سبز و تو دَر دانه‌اى هنوز\r\nفياض حرف وصل دليرانه مىزنى * معلوم مىشود كه تو ديوانه‌اى هنوز \r\n\r\n455\r\n قدر درويشى نمىدانى به سلطانى گريز * ذوق جمعيت ندارى در پريشانى گريز\r\nدر سلوك فقر وحشت را به الفت جنگ نيست * ظاهر آميزش طلب مىباش و پنهانى گريز\r\nغايت هر شيوه در آميزش ضدّست و بس * كفر را آماده باش و در مسلمانى گريز\r\nبهر صيد خلق دامى چون گشاد جبهه نيست * گر ز صيادان نه‌اى در چين پيشانى گريز \r\n\r\n\r\n","description":"","footnote":"\r\n( 1 ) - فقط يك نسخه اين بيت را آورده آن هم كلمهء « ابروانش » افتاده بود . تصحيح قياسى .\r\n","page_name":" 264 ","page_number":280},
  {"content":"\r\n\r\n ذوق تحسين خلايق زهر شكر مىكند * زاهدى بگذار اگر مردى به رهبانى گريز\r\nاز تنعمهاى جسمانى گذشتن كار نيست * گر توانى از تلذذهاى نفسانى گريز\r\nجامه و عمامه و مسواك و ريش و شانه چيست * هان و هان از دام تسويلات « 1 » شيطانى گريز\r\nحفظ ظاهر موجب اهمال باطن بيش نيست * اين ادب بگذار و در آداب روحانى گريز\r\nسايهء خلق آبرو را آفتاب دشمنيست * جهد كن در سايهء الطاف ربانى گريز\r\nدانشت سرمايهء مغرورى جهلست و بس * مردى ، از دانايى افزونتر ز نادانى گريز\r\nعقده‌ريزيهاى حسرت را گشاد ديگرست * قدر دشوارى چه مىدانى در آسانى گريز\r\nتا عزيزى از نفاق آسمانت چاره نيست * يوسفى بگذار و پس از مكر اخوانى گريز\r\nدرد سر هركس به قدر سر بزرگى مىكشد * گر جهانى غم نخواهى از جهانبانى گريز\r\nگر سبك‌روحى هوس دارى گرانى كن ز خلق * با تناسانى نشايد از گران‌جانى گريز\r\nامتزاج نازكان را لطف طبعى لازمست * گرنه‌اى شبنم ز گلگشت گلستانى گريز\r\nعاقبت خواهى مده دامان تنهايى ز كف * با جز از خود در مياميز از پشيمانى گريز\r\nجز به خود فياض آميزش مكن تا ممكنست * بلكه از خود نيز چندانى كه بتوانى گريز \r\n\r\n456\r\n بس كه ناليدم نه قوّت ماند در من نه نفس * مُردم اى فرياد رس آخر به فريادم برس\r\nنارسا جان بر لبم از نارساييهاى اوست * يك سر مژگان رساتر كن نگاه نيم‌رس\r\nنه حريف رفتن و نه قابل برگشتنم * حيرت اين راه بر من بسته راه پيش و پس\r\nمىرسانيدم به جايى خويش را هر نوع بود * گر به بال ناله‌اى بودى نفس را دسترس\r\nنه معين گله‌بانم نه مهياى شكار * تا بكى هر سو دويدن چون سگ هرزهء حرس « 2 »\r\nغيرت صياد گو زين تنگ‌تر كن بند را * ورنه زور بال‌وپر خواهد شكستن اين قفس\r\nمن درين مستى خدا داند چه آيد بر سرم * محتسب گر بىخبر باشد خبر دارد عسس\r\nهمت ار يارى كند راه فنا پردور نيست * مىتوان اين راه را رفتن به پرواز نفس\r\nپرورش تا كى دهم در سينه اين تخم امل * تربيت تا كى كنم بر چهره اين رنگ هوس\r\nمىتوانم كرد فريادى ولى از نارسى * شرمم از فرياد مىآيد هم از فرياد رس\r\nعمرها شد در سر كوى تو مىنالم چنين * گر نمىگويى چرا يك دم بگو آخر كه بس\r\nمىتوانم گشت بر گرد سرش اما چه شد * هر نفس صدره به گرد شهد مىگردد مگس\r\nنورسى اى طفل و باشد در مذاق عاشقان * جلوه‌هاى نورسان چون ميوه‌هاى پيشرس \r\n\r\n\r\n","description":"","footnote":"\r\n( 1 ) - تسويلات ، فريب ، اغوا .\r\n( 2 ) - حرس ( ج حارس ) ، نگاهبانان ، پاسبانان . در فارسى به جاى مفرد به معنى پاسبان و رقيب نيز به كار رفته است .\r\n","page_name":" 265 ","page_number":281},
  {"content":"\r\n\r\n من دمى فياض صدره گشتمى گرد رهى * اختيار كس اگر مىبود اندر دست كس \r\n\r\n457\r\n رحمش نمىآيد به من چندانكه مىسوزم نفس * من تنگ‌تر سازم نفس او تنگ‌تر سازد قفس\r\nمن خود فتادم از نفس يك دم نگفتى ناله بس * مردم من اى فريادرس آخر به فريادم برس\r\nدر هجر آن روى چو مه و زياد آن زلف سيه * در ديده مىغلطد نگه در سينه مىپيچد نفس\r\nكس خود نمىداند كيم حيران چنين بهر چيم * من آنكه بودم خود نيم چون من مبادا هيچ كس\r\nمن رهروىام ناتوان وامانده‌اى از كاروان * افتاده دور از همرهان گم‌كرده آواز جرس\r\nآن چين زلف مشك‌بيز آن كاكل مرغوله‌ريز « 1 » * بستست بر من در گريز اين راه پيش آن راه پس\r\nدر وادى عشق و جنون در من نمىگيرد فسون * از خانه كى آيد برون ترسد اگر دزد از عسس\r\nهرچند در فقر و فنا هستم غريب و بينوا * با كس ندارم التجا وز كس ندارم ملتمس\r\nازبس‌كه ناليدم چو نى وز بس كه جوشيدم چو مى * كشتى تو ما را تا بكى فياض بس فياض بس \r\n\r\n458\r\n هستى دنيا و بال جان غمناكست و بس * نعمت آسودگى در خلوت خاكست و بس\r\nموج درياى فنا سيلى به گردون مىزند * پيش اين سيلاب عالم مشت خاشاكست و بس\r\nهيچ كس را در جهان جز دامن آلوده نيست * دامن پاكى كه ديدم دامن خاكست و بس\r\nما شهادت دوستان دربند كاكل نيستم * آنچه از ما مىبرد دل زلف فتراكست « 2 » و بس\r\nمنتّى بر ما ندارد سايهء ابر بهار * كشت ما پروردهء مژگان نمناكست و بس\r\nهر صفايى حسن نبود هر هوايى عشق نيست * عشق چشم پاك و خوبى دامن پاك است و بس\r\nيك سخن فياض گفتم عشق فانى گشتنست * ليك فهم اين سخن دربند ادراكست و بس \r\n\r\n459\r\n عاشق ياريم اما نام يار ما مپرس * بىنصيبان دياريم از ديار ما مپرس\r\nبحر مالامال درديم و ز ساحل بىنصيب * ما كه پا تا سر ميانيم از كنار ما مپرس\r\nعشق ما را خاك كرد و خاك ما بر باد داد * بر مزار ما بيا اما مزار ما مپرس\r\nما ز تاب افتاده‌ايم از آب و تاب ما مگوى * ما ز كار افتاده‌ايم از كار و بار ما مپرس\r\nدر تنزل زير بار سايهء خود مانده‌ايم * اعتبار ما ببين و ز اعتبار ما مپرس\r\nسايه‌پروردان زلف شاهد بخت خوديم * روز ما را ديده‌اى از روزگار ما مپرس \r\n\r\n\r\n","description":"","footnote":"\r\n( 1 ) - مرغوله ، پيچ و تاب زلف و كاكل ، موى پيشانى .\r\n( 2 ) - فتراك ، تسمه‌اى كه از پس و پيش زين آويزند ، بند . زلف فتراك ( اضافهء تشبيهى ) .\r\n","page_name":" 266 ","page_number":282},
  {"content":"\r\n\r\n عمرها فياض گرد كوى جانان بوده‌ايم * خاك ما را سرمه ساز از اعتبار ما مپرس \r\n\r\n460\r\n كوى عشقست درين بيشه بدانديشه مباش * خواهى از سر بگذر ورنه درين بيشه مباش\r\nراز عشقست به هر جام نريزى اين مى * اندرين بزم تنك حوصله چون شيشه مباش\r\nتو نياز غمى اى دل نروى زود از جا * در زمين ستمش بىرگ و بىريشه مباش\r\nيار شيرين و منم كوه‌كن و حسرت كوه * در مددكاريم اى ناله كم از تيشه مباش\r\nخلق عالم دد و دامند به سيرت فياض * پنجهء شير ندارى تو درين بيشه مباش \r\n\r\n461\r\n نگرديد آشناى مى لبِ از خويشتن مستش * دل پيمانه خون شد ز انتظار بوسهء دستش\r\nبه ناخن تازه دارم زخم تيرش را كه مىخواهم * در ايام جدايى يادگارى باشد از شستش\r\nپريشان گردى دل چون صبا آواره‌ام دارد * كمند طره‌اى كو تا كند يكباره پابستش\r\nنه تنها مىپرستانند از زاهد دل آزرده * دل تسبيح هم سوراخ سوراخست از دستش\r\nمرنج از طعنهء دشمن گر افتادى ز پا فياض * كه باشد سربلند آن سر كه عشق او كند پستش \r\n\r\n462\r\n به گوش درد دلم گاه‌گاه مىرسدش * پيام ناله و تقرير آه مىرسدش\r\nنكرده فرق ز مى خون عاشقان طفلست * فرشته گر ننويسد گناه مىرسدش\r\nترانه‌ريزى لعلش به باده جا دارد * كنايه‌سنجى عارض به ماه مىرسدش\r\nهرآن‌كه درس دلى خواند از رسالهء عشق * به هرچه حكم كند بىگواه مىرسدش\r\nتغافلى كه به فياض مىكند نگهش * به سوى ما نكند گر نگاه مىرسدش \r\n\r\n463\r\n خرد گو بيم كمتر ده كه آزادم ز اميدش * به فتواى جنون ديگر نخواهم كرد تقليدش\r\nجنون در لجهء آواره دارد كشتى شوقم * كه بيم صد خطر مىجوشد از هر موج امّيدش\r\nمن و سير گلستانى كه هنگام خزان در وى * توانم ميوهء خورشيد چيد از سايهء بيدش\r\nبه خون عيش شستم دست خواهش اندر ان كشور * كه ماتم مىبرد گلگونه از رخسارهء عيدش\r\nصفاى باطن صافىدلان باده از ما پرس * كه با خشت سر خُم فارغيم از جام جمشيدش\r\nفلك گر در غبار خاطر من دامن آلايد * به آب صبح نتوان شست گرد از روى خورشيدش\r\nز آباد دو عالم كرده خوش ويرانهء غم را * بنازم همت فياض و اين اندازهء ديدش \r\n\r\n","description":"","footnote":"","page_name":" 267 ","page_number":283},
  {"content":"\r\n\r\n\r\n464\r\n ترحم از نظر افتادگان چشم مخمورش * تبسّم از نمك‌پروردگان لعل پرشورش\r\nچه احوالست ساقى را نمىدانم نمىبيند * كه مستى در خمار افتاده است از چشم مخمورش\r\nچه رسم احتياطست اين نگهبانان نازش را * كه در صد پرده از رنگ حيا دارند مستورش\r\nز بس پيشش نياز عالمى بر خاك مىغلطد * چرا بىباك و بىپروا نباشد ناز مغرورش\r\nبه دلها آن گل نورسته پر نزديك مىگردد * خدايا در دل نيكان بدار از چشم بد دورش\r\nچه قانونست يا رب مطرب بزم محبت را * كه خون آغشته خيزد نغمهء شادى ز طنبورش\r\nهزاران فيض در رنديست مردان مجرد را * اگر زاهد نفهميدست بايد داشت معذورش\r\nفروغ بىزوال آفتاب عشق را نازم * كه دايم در لباس سايه جولان مىكند نورش\r\nترا گر نيست تاب صحبت فياض شوريده * به من بگذار اين ديوانه را من دانم و شورش \r\n\r\n465\r\n شرابم عشوهء يارست و ساغر چشم مخمورش * محبت نشئهء سرشارش و ديوانگى شورش\r\nكدامين باده ساقى در قدح دارد مگر امشب * كه با هر قطره مىجوشد به دعوى خون منصورش\r\nدلم در محفلى پروانهء شمع تجلّى شد * كه در معمورهء ايمن نه موسى بود و نه طورش\r\nدل از پاى ملخ عرض تجمّل در نظر دارد * دران وادى كه از وحشت سليمانيست هر مورش\r\nدلى كز چين زلفى گوشهء آسايشى دارد * تواند ناز كردن تا ابد بر چين و فغفورش\r\nظفر در ناتوانيهاست مردان ره دل را * چرا فرهاد مىنازد بدين بازوى پرزورش\r\nز روح حافظم فياض اين فيضست ارزانى * كه تربت تا ابد از فيض معنى باد پرنورش \r\n\r\n466\r\n چمن گر نسخه خواهد مىكند آن چهره تحريرش * بهار ار گم شود زان خط توان برداشت تصويرش\r\nچرا حكم قضا نافذ نباشد در جگر كاوى * به بال ناوك مژگان خوبان مىپرد تيرش\r\nبه دل كاوى چه شوخيهاست پيكانهاى نازش را * كه مىگريد به حال زخم‌داران چشم زهگيرش\r\nنهان با من خيال كنج چشمش حرفها دارد * كه بوى خون صد انديشه مىآيد ز تقريرش\r\nخرابيهاى عشقم آن قدر سرمايه بخشيدست * كه گر عالم شود ويران توانم كرد تعميرش\r\nمزاج عشوه كام خويش مىخواهد چه غم دارد * كه خون كوه‌كن مىجوشد از سرچشمهء شيرش\r\nبه غفلت خفتگان عزت از خوارى خطر دارد * فراموش ار شود خواب عدم مرگست تعبيرش\r\nبه زندانخانهء زلفش مگر روشن تواند شد * به خورشيد قيامت چشم روزنهاى زنجيرش\r\nكباب مصرع صائب توان فياض گرديدن * كه از بوى كباب افتد به فكر زخم نخجيرش \r\n\r\n","description":"","footnote":"","page_name":" 268 ","page_number":284},
  {"content":"\r\n\r\n\r\n467\r\n كمر به كشتن من بسته خال گوشهء چشمش * كه باد خون اسيران حلال گوشهء چشمش\r\nگذشت آنكه دگر وصل او به خواب ببينم * كه برده خواب ز چشمم خيال گوشهء چشمش\r\nهميشه بخت سياهم در آرزوى همينست * كه همچو سرمه شود پايمال گوشهء چشمش\r\nنوشته بر ورق پرده‌هاى چشم غزالان * به كلك نور قضا وصف خال گوشهء چشمش\r\nچرا به نامهء اعمال عاشقان ننويسد * اگر فرشته نويسد و بال گوشهء چشمش\r\nگذشت عمر و تماشاى خط يار نكردم * كه چشم دوخته بودم به خال گوشهء چشمش\r\nعجب عجب كه برم جان بدر ز مهلكه فياض * كه خط نوشت به خونم مثال گوشهء چشمش \r\n\r\n468\r\n اين روضه كه وقفست بر اغيار شميمش * بر كِشتهء عشّاق سمومست نسيمش\r\nيك عمر نفس سوختم و نرم نكردم * آن دل كه به يك ناله توان كرد رحيمش\r\nآن مايده عشقست كه صد قرن نيابى * يك دست و زبان سوخته‌اى همچو كليمش\r\nآن مزرعه عشقست كه پيوسته روانست * بركشت اميد آب ز سرچشمهء بيمش\r\nفياض چه دانى تو غم دل كه ندارى * در سينهء بيداد يكى دل چه كه نيمش \r\n\r\n469\r\n آن غنچه كه كس هيچ نديدست دهانش * جز تاب كمر نيست كمربند ميانش\r\nما سرو نديديم كه گل بار برآرد * از چشمهء گُل آب خورد سرو روانش\r\nنشكسته طلسم غضبش غير تبسّم * نگشوده بجز خنده معماى دهانش\r\nصد نكتهء باريكتر از موى برآيد * چون مو به زبان قلم از وصف ميانش\r\nحرمان ابد قسمت ما گشت و گرنه * بوسيد تبسّم دهن و خنده لبانش\r\nخون دو جهان ريخته وين طرفه كه هرگز * دستى نگرفتست سر راه عنانش\r\nرسوا نگه ماست و گرنه نتوان يافت * در شهر نگاهى كه نباشد نگرانش\r\nبار ستم بوسه محبت نپذيرد * بر چهرهء نازى كه نگاهست گرانش\r\nاز كثرت ره حيرت رهرو شود افزون * گم گشته ز بس پر شده در دهر نشانش\r\nفياض چه مرغيست ندانم كه نكردست * جز گوشهء ابروى ، كسى فهم زبانش \r\n\r\n470\r\n به اين شوخى كه دارد بىبهار جلوه رنگينش * متانت كو كه بىتابانه گردد گرد تمكينش\r\nبه داغ بىكسى هرگز نمىسوزد كسى را دل * به بيمارى كه ياد دوست باشد شمع بالينش\r\nبه جرم لاغرى فتراكش از من سر چه مىپيچد * هنوز از مشت خونى مىتوانم كرد رنگينش \r\n\r\n","description":"","footnote":"","page_name":" 269 ","page_number":285},
  {"content":"\r\n\r\n چه دارد مهربانيها بجز نامهربانيها * دعا گوى ويم آخر كه مىترسم ز نفرينش\r\nچه شوخيهاى فهمست اينكه چون به روى غزل خوانم * به موج گوشهء ابرو كند نشنيده تحسينش\r\nچه پرواى شكار چون منى آن چين ابرو را * پرى در دام دارد موجهاى زلف پرچينش\r\nچه مىخواهد ز جان من سردست سمن‌سايش * چه مىگويد به خون من كف دست نگارينش\r\nغبارم در كمين اضطرابى خفته مىخواهم * كه شوخيها كند تكليف دولت‌خانهء زينش\r\nرهى را بنده شد فياض و از بس فيض خدمتها * در اندك مدتى گرديد خدمتكار ديرينش \r\n\r\n471\r\n دلى در سينه دارم مست و مدهوش * بجز ياد تو از يادش فراموش\r\nاگر زاهد بميرد من نگيرم * بجز حرف خط پيمانه در گوش\r\nزند همچون رگ نشتر گشوده * زهر تار مژه خون دلم جوش\r\nندانم چند باشد تار آن زلف * حساب عمر خود كردم فراموش\r\nمرا با اين دل پُر هست فياض * لبى همچون لب پيمانه خاموش \r\n\r\n472\r\n هوا خوشست و حريفان باغ دوشادوش * خوشست خوردن مى با نواى نوشانوش\r\nبه جيب غنچه فشاند دم صبا پيغام * به گوش گل رسد از عالم نسيم سروش\r\nنسيم گل نتواند قدم به راه نهاد * ز بس كه مىبرد آواز بلبلان از هوش\r\nحواس گشته لطيف آن قدر كه در گلزار * صداى خندهء گل تند مىخورد بر گوش\r\nكه كرده است معطر مشام جلوه به باغ * كه نوعروس چمن باز كرده است آغوش\r\nبه نيش ناله كند عندليب فصادى * كه هست در رگ گلزار خون گل در جوش\r\nنمى ز روغن گل تا به جام گلشن هست * چراغ نالهء بلبل نمىشود خاموش\r\nچو گل گشاده گريبان نمىتوان بودن * همان بهست كه باشى چو غنچه چسبان‌پوش\r\nگذشت فصل بهار و نماند گل فياض * بيا كه در غم بلبل برآوريم خروش \r\n\r\n473\r\n چمن جلوه‌گرى از قد رعناى تو خوش‌دل * آشفتگى از زلف چليپاى تو خوش\r\nموبه‌موى تو جدا بر دل من داغ نهست * به سرا پاى دلم داغ سرا پاى تو خوش\r\nخون ما بىگنهان در قدمت رنگ نداشت * عيش جاويد حنا را به كف پاى تو خوش\r\nبا تمنّاى تو از هر دو جهان آزاديم * نااميدى دو عالم به تمنّاى تو خوش\r\nهر زمان دست دهد وعدهء وصل تو خوشست * لطف امروز تو خوش وعدهء فرداى تو خوش\r\nسرمه را كس نرسد گوشه‌نشينى به ازين * گوشهء چشم بتان يافته‌اى جاى تو خوش \r\n\r\n","description":"","footnote":"","page_name":" 270 ","page_number":286},
  {"content":"\r\n\r\n سر ميدان هوس جاى تو نبود فياض * به سر كوى بلا منزل و مأواى تو خوش \r\n\r\n474\r\n بر دوخته نرگس نظر از شرم نگاهش * گل سايه نينداخته بر طرف كلاهش\r\nتا شاهد بىجرمى قاتل شود اى كاش * با خون شهيدان بنويسند گناهش\r\nسختست كه تا دامن محشر بنشيند * اين گرد كه برخاسته از دامن راهش\r\nاين روز سيه قسمت امروزى من نيست * عمريست مرا كرده نظر چشم سياهش\r\nمهر تو كه سر از دل من روز ازل زد * در خاك ابد ريشه دوانيده گياهش\r\nرفت از ستم چشم تو رم كردن دلها * خون مىشود اكنون به سر تير نگاهش\r\nتا خورد لبش بادهء خون دل فياض * بر عارض گل طعنه زده چهرهء ماهش \r\n\r\n475\r\n باز با عشق تو محكم مىكنم پيمان خويش * آتشى مىافكنم در دين و در ايمان خويش\r\nمنتّى دارم كه درد من نمىداند كسى * ورنه مىكشتند بىدردانم از درمان خويش\r\nزين پريشانى كه از زلف تو بر حال منست * تا قيامت كرده‌ام فكر سرو سامان خويش\r\nوصل اگر با غير باشد كنج تنهايى گزين * از بهشت ديگران به گوشهء زندان خويش\r\nحيرتى دارم كه درد دل چرا ناگفته ماند * من كه در هر ناله پيدا مىكنم پنهان خويش\r\nملك عشقست اين و در وى بندگى فرمانرواست * مىكند اينجا رعيت ناز بر سلطان خويش\r\nغربتش گاهى به چاه و گه به زندان مىبرد * ورنه يوسف هم عزيزى بود در كنعان خويش\r\nيوسفيم و خويش را در چاه مىرانيم ما * ما نمىبينيم كس را غير خود اخوان خويش\r\nدل نمىسازد به ما بىوعدهء ديدار دوست * ورنه مىسازيم ما و ديده با حرمان خويش\r\nزين سفر اين مايه حسرتها كه ما را سود شد * تا قيامت پاى ما و گوشهء دامان خويش\r\nحسرت عالم ز دل بيرون رود فياض را * گر رسد يك دم به ياد خان عاليشان خويش \r\n\r\n476\r\n قدر سنبل بشكند چون واكند گيسوى خويش * نرخ جان بندد چو آرايش نمايد موى خويش\r\nسر به گردون ازچه‌رو سايد ز خوبى آفتاب * گرنه در آيينهء روى تو بيند روى خويش\r\nموج عنبر از سر نسرين و سنبل مىگذشت * شب كه نكهت بر چمن مىبيخت از گيسوى خويش\r\nداشتى در بيهشى عشقش سرم را در كنار * بر ندارم سر از ان از سجدهء زانوى خويش\r\nدر محبت يك سر مو عجز و صد عالم هنر * كوه‌كن شد رنجه از سرپنجهء بازوى خويش\r\nدر حريم نكهتت كى باد هم ره مىبرد * غنچه‌سان در شيشه مىدارى گلاب بوى خويش\r\nهمنشين چون تويى فياض كى خواهد شدن * من كه در مجلس به تنگم دايم از پهلوى خويش \r\n\r\n","description":"","footnote":"","page_name":" 271 ","page_number":287},
  {"content":"\r\n\r\n\r\n477\r\n اى به درگاه تو واله هم عوام و هم خواص * گشته با تشريف گرد بارگاهت عام و خاص\r\nدر نفس از لاف مهرت صبح ابيض را اثر * در كف از خاك درت كبريت احمر را خواص\r\nلطف عامت را نه فرقى در ميان نيك و بد * هم ذهب « 1 » فيض از درت دريوزه دارد هم رصاص « 2 »\r\nپاسبانت را نه رو در كار با كس نه ريا * خاكساران را برت بيش از عزيزان اختصاص\r\nتربيت يكدست دارد رحمتت بر خاص و عام * نيست در خلوتگه بار تو رسم عام و خاص\r\nبسمل تيغ ترا بر خون خود باشد ديت * كشتهء تيغ ترا بر خويشتن باشد قصاص\r\nدر دلت فياض مشكل گر بود بويى ز عشق * مطلبت زين گفتگوها نيست غير از اقتصاص « 3 » \r\n\r\n478\r\n اى جهانى به عبوديت خاصت مختص * پيش لطف تو مساوى چه اعم و چه اخص\r\nعقل كل تا ابدت حصر فضائل نكند * كاين حسابيست كه هرگز نشود مستخلص\r\nكنج تنزيل كه شد مجمع اخلاص « 4 » و كمال * صفت خُلق ترا راوى اخبار و قصص\r\nصفت جود تو جنسيست كه دارد ز عموم * در همه نوع سرايت چو در افراد حِصص « 5 »\r\nجبر نقصان تو فياض تماميت اوست * در اتم درج بود هرچه كم آرد انقص \r\n\r\n479\r\n منم به ياد تو آسوده از نعيم رياض * تهى ز هر هوس و فارغ از همه اعراض\r\nبه نيم‌جان شده راضى چو مرغ نو بسمل * به بوى دل شده قانع چو مردم مرتاض\r\nنظر به سوى تو دزديده هم نيارم كرد * كه هيچ چشم سياهت نمىكند اغماض\r\nبريده كى شود از جرم ما وظيفه و لطف * كريم را ز كرم نيست چشم بر اعواض « 6 »\r\nز خجلت ار چه شديم از در تو روگردان * نگاه لطف تو از ما نمىكند اعراض\r\nبه آفتاب ترا هركه اشتباه كند * نكرده فرق تميزش جواهر از اعراض\r\nقبول مادّه شرطست در افاضهء فيض * و گرنه بخل نيايد ز مبدأ فياض \r\n\r\n480\r\n اى در ايجاد سماوات وجود تو غرض * جوهر ذات ترا جوهر افلاك عرض\r\nاين همه گوهر انجم كه درين نُه صدفست * يك گهر از صدف پاك ترا نيست عوض \r\n\r\n\r\n","description":"","footnote":"\r\n( 1 ) - ذهب ، طلا .\r\n( 2 ) - رصاض ، قلعى .\r\n( 3 ) - اقتصاص ، قصه گفتن .\r\n( 4 ) - نسخه : اخلاق .\r\n( 5 ) - حصص ، وجود مقيد به اشخاص و افراد .\r\n( 6 ) - اعواض ( ج عوض ) .\r\n","page_name":" 272 ","page_number":288},
  {"content":"\r\n\r\n در تجارات عمل هيچ بجز نقصان نيست * گرنه سرمايهء آن از تو بود مستقرض\r\nهمه برگرد تو گردند چه كوكب چه فلك * همه در ذات تو محوند چو جوهر چه عرض\r\nاز مداواى تو دارد طلب استشفا * نفس فياض كه گرديده گرفتار مرض \r\n\r\n481\r\n گريه بىخون دلم رنگى ندارد در بساط * بىمن آه و ناله باهم كى نمايد اختلاط\r\nآن سبك‌روح غم عشقم كه دايم مىكند * گريه بىمن انقباض و ناله بىمن انبساط\r\nگر دل درد آشناى من نبودى در ميان * عشق را و حسن را باهم نبودى ارتباط\r\nكرده‌ام تا بوده‌ام در انقلاب روزگار * دوستيها با ملال و دشمنيها با نشاط\r\nمن مهيا مىكنم اسباب حسرت ورنه نيست * سينه را بىسعى من سامان آهى در بساط\r\nمن جنونم مىزنم خود را به دريا بىدرنگ * عقل گو بنشين كه تا كشتى بسازد احتياط\r\nهول فرداى قيامت گر ندارم دور نيست * كرده‌ام با تار زلفش عمرها مشق صراط\r\nگرنه بهر ديدن روى تو باشد كى كند * اشك خونين با سر مژگان عاشق اختلاط\r\nغم مخور فياض دنيا قابل تعمير نيست * در ره سيل فنا كردند طرح اين رباط \r\n\r\n482\r\n سخن به وادى انصاف كرده راه غلط * كه كرده نسبت روى ترا به ماه غلط\r\nدرست بود ره عشق تا بيابان بود * گذر به جادّه افتاد و گشت راه غلط\r\nبه هركجا كه روى خويش را به عشق سپار * نكرده گمشدهء عشق ره به چاه غلط\r\nبه درد هرچه طلب كرده‌ايم يافته‌ايم * كمان درد نينداخت تير آه غلط\r\nسرير عزت از افتادگى به ماه رسيد * حديث مال غلظ بود و حرف جاه غلط\r\nنظر به نامهء اعمال كردم و ديدم * كه هم سفيد غلط بود و هم سياه غلط\r\nفرشته راهنما بود در خراباتم * فكند ديو رهم را به خانقاه غلط\r\nاگر نظير تو در وهم نقش بست رواست * كه احولست و كند زود در نگاه غلط\r\nبسهو هم نكتى گاه طاعتى فياض * ز بيم آنكه شود نامهء گناه غلط \r\n\r\n483\r\n شد عمر صرف كار و نكرديم هيچ حظ * خوش رفت روزگار و نكرديم هيچ حظ\r\nباد مراد آفت ما شد درين محيط * رفتيم بر كنار و نكرديم هيچ حظ\r\nجستيم بهر سوختن از عشق يك شرار * دوزخ شد اين شرار و نكرديم هيچ حظ\r\nحظيست اضطراب نويد قدوم يار * غافل ، رسيد يار و نكرديم هيچ حظ\r\nگفتيم در بهار توان داد عيش داد * كرديم صد بهار و نكرديم هيچ حظ \r\n\r\n","description":"","footnote":"","page_name":" 273 ","page_number":289},
  {"content":"\r\n\r\n بىرونقى بود مزهء كار و بار عشق * رونق گرفت كار و نكرديم هيچ حظ\r\nگفتيم نخل عمر مگر بار نو دهد * دردا كه ريخت بار و نكرديم هيچ حظ\r\nعشقست و نااميدى و صد عيش جاودان * گشتيم اميدوار و نكرديم هيچ حظ\r\nامشب كه بود حرف تو فياض در ميان * طى شد سخن هزار و نكرديم هيچ حظ \r\n\r\n484\r\n چون شوقم از اضطراب محظوظ * چون عشق ز پيچ و تاب محظوظ\r\nناگشته كتان نمىتوان شد * از صحبت ماهتاب محظوظ\r\nدر ديدهء ما نگيرد آرام * تا چشم تو شد ز خواب محظوظ\r\nبيرون نروى ز خاطر من * چون گنجى ازين خراب محظوظ\r\nتا نام تو زيب هر كتابيست * هستيم ز انتخاب محظوظ\r\nگر حرف محبتى نباشد * نتوان شدن از كتاب محظوظ\r\nفياض ز ميرزا سعيدم * چون تشنه جگر ز آب محظوظ \r\n\r\n485\r\n امشب غريب نوسفرى مىكند وداع * خو كرده‌اى به خاك درى مىكند وداع\r\nيا رب كه رخت بسته كه بر هر سر مژه * هر لحظه پارهء جگرى مىكند وداع\r\nجز خير ياد زندگى خود نمىكند * در پيش شعله چون شررى مىكند وداع\r\nآشفتگان راه غمت را ز خودسرى * در هر دو گام راهبرى مىكند وداع\r\nعالم وداع‌گاهى و آدم مسافريست * تا مىرسد يكى دگرى مىكند وداع\r\nدر عيدگاه جلوهء شمشير ناز تو * هر دم ز جسم خسته سرى مىكند وداع\r\nفياض مرغ جان ز پرواز مانده‌ام * امروز مشت بال‌وپرى مىكند وداع \r\n\r\n486\r\n عالم رود ز طنطنهء نور در سماع * دست ار فشاند آن شجر طور در سماع\r\nآيد به ذوق نالهء مستانه‌ام به بزم * تا خون نغمه در رگ طنبور در سماع\r\nتا دم زدم ز زمزمهء اتحاد دوست * دل يافت ذوق نغمهء منصور در سماع\r\nتا طرح جلوه در چمن افكند مست من * آمد ز ذوق غنچهء مستور در سماع\r\nگر در بهشت بوى تو گيرد سراغ ما * آيد به ذوق جلوهء ما حور در سماع\r\nبا ياد ليلى ار همه بر نوك دشنه است * مجنون پابرهنه كند شور در سماع\r\nفياض تا ز لعل تو در باغ نكته گفت * تاكست در ترانه و انگور در سماع \r\n\r\n","description":"","footnote":"","page_name":" 274 ","page_number":290},
  {"content":"\r\n\r\n\r\n487\r\n آب گرديد استخوان در عشق جانانم چو شمع * بس كه مىسوزد در آتش رشتهء جانم چو شمع\r\nچون چنار از خود برآرم آتش و سوزم تمام * آتش از كس عاريت كردن نمىدانم چو شمع\r\nدر من از اعجاز عشقت جمع شد شادى و غم * در لباس گريه عمرى شد كه خندانم چو شمع\r\nبس كه گرم گريه گشتم در شب هجران تو * درگرفت از اشك من هر تار مژگانم چو شمع\r\nمرد جمعيت نيم فياض تا كى روزگار * بهر آرايش كند هر دم پريشانم چو شمع \r\n\r\n488\r\n نماند با مژهء من غبار گريهء شمع * گره فكند سرشكم به كار گريهء شمع\r\nسرشك من نخورد آب بىحرارت دل * بود به نقطهء آتش مدار گريهء شمع\r\nبگو چسان نكند گل جنون پروانه * كه گشت موسم جوش بهار گريهء شمع\r\nگره‌گشاى دل تنگ ماست قطرهء اشك * شكفته مىگذرد روزگار گريهء شمع\r\nدرآ به خلوت تاريك من شبى فياض * ببين سرشك مرا يادگار گريهء شمع \r\n\r\n489\r\n نيست غم گر بادهء صافم نباشد در اياغ * همچو شمع از خون گرم شعله‌تر دارم دماغ\r\nبس كه از تاب رخش اجزاى مجلس گرم بود * امشب از خاكستر پروانه روشن شد چراغ\r\nدر سر زلف تو تا محو گرفتارى شدم * طفل اشك از غيرت من مىخورد خون فراغ\r\nاخترم از پردهء نُه آسمان تابد چنان * كز ته فانوس پيراهن فروزان شمع داغ\r\nراه گم مىكرد بوى پيرهن از اضطراب * جذبهء يعقوبش از خود گر نمىدادى سراغ\r\nگل ز خنديدن دهن ننهاد برهم بس كه بود * از نوازشهاى امروز تو امشب تر دماغ\r\nتا فروغ چهره‌اش افكند پرتو در چمن * مىتوان كردن تماشاى گل از ديوار باغ\r\nلوح عاشق ساده مىبايد بلى زيبنده نيست * لاله‌هاى داغ را جز سينهء بىكينه داغ\r\nغير را دعوى هم‌چشمى فياض ابلهيست * اوج عنقا از كجا و جلوهء پرواز زاغ \r\n\r\n490\r\n با اين همه گلها كه عيانست درين باغ * من بلبل آن گل كه نهانست درين باغ\r\nيك جلوه نمودى و قرار از همه كس رفت * تا خاك چمن آب روانست درين باغ\r\nكو جلوهء ديدار كه مهتاب شود دهر * عمريست كه هر برگ كتانست درين باغ\r\nچيديم گل كام زهر شاخ چه حاصل * يك گل كه نچيديم همانست درين باغ\r\nبا آنكه دو نوباوهء يك باغ و بهارند * گل پير شد و سرو جوانست درين باغ\r\nخاموشى گل نيست كم از نالهء بلبل * خميازهء آغوش فغانست درين باغ \r\n\r\n","description":"","footnote":"","page_name":" 275 ","page_number":291},
  {"content":"\r\n\r\n گل سست وفا لاله دورو سرو هوايى * بر روى كه نرگس نگرانست درين باغ\r\nيك عمر به حال دو جهان گريه توان كرد * بر روى كه گل خنده زبانست درين باغ\r\nگل خاصهء بلبل بود و سرو ز قمرى * فياض ز خميازه‌كشانست درين باغ \r\n\r\n491\r\n به هرزه سلسله برهم نمىزند آن زلف * به جمع كردن دل مىكند پريشان زلف\r\nكه ضبط دل كند اكنون كه با كمال غرور * دواسبه تاخته در دلبرى به ميدان زلف\r\nسيه‌گليمى چون من چه گل تواند چيد * كه آتش از رخ او مىبرد به دامان زلف\r\nبراى شورشم اسباب جمع مىگردد * گهى كه بر رخ او مىشود پريشان زلف\r\nبه بخت تيره اميدم فزود تا ديدم * كه از عذار تو گل كرده در گريبان زلف\r\nپى شكستن دلهاى ما گرفتاران * به هر شكنج جداگانه بسته پيمان زلف\r\nچو زلف نيست در اقليم حسن دلچسبى * اگرچه هست خوشايند خط پيچان زلف\r\nز صيد دام نهان مىكنند صيادان * پى فريب كند گاهِ جلوه پنهان زلف\r\nچنان كه چارهء ديوانه مىكند زنجير * علاج اين دل شوريده مىكند آن زلف\r\nاگرچه سلسله جنبان كفرها همه اوست * ولى به مصحف روى تو دارد ايمان زلف\r\nبه پاسبانى زلف تو شب نمىخوابد * چو مار بر سر اين گنج شد نگهبان زلف\r\nميان ما و تو سودا بهم رسيده ولى * درين معامله ترسم شود پشيمان زلف\r\nچو مو كه بر سر آتش نهى به خود پيچد * ز تاب آتش روى تو گشت پيچان زلف\r\nنديده بازى چوگان او كسى در خواب * كه گوى او دل سرگشته است و چوگان زلف\r\nچسان ز دست تو فياض جان تواند برد * كه هست خال تو بىرحم و نامسلمان زلف \r\n\r\n492\r\n خورشيد برفروزد از آتش تب عشق * مهتاب روى سازد در ظلمت شب عشق\r\nدر كاسهء سر عقل هفت آسمان زند چرخ * چون جرعه‌ريز گردد جام لبالب عشق\r\nجوشد زهر ترانه فواره‌هاى اسرار * حسن ار زند به افسون انگشت بر لب عشق\r\nدر خون تپد اجابت غلطد به خاك تأثير * جوشد چو از لب آه آشوب يا رب عشق\r\nنه قيد تن‌پرستى نه عارهاى مستى * نه نام و ننگ هستى نازم به مشرب عشق\r\nكفرست لايزالى دينست لاابالى * كس را نگشت حالى تحقيق مذهب عشق\r\nدريا برآورد جوش هر قطره را در آغوش * گر سركشد ز سرپوش خوان مرتب عشق\r\nشد خانقه معطل ميخانه‌ها مقفل * هم قبله‌ها محول با كشف مطلب عشق\r\nفياض گوش دل باش كاستاد ما نگويد * جز با زبان ابرو درس مهذب عشق \r\n\r\n","description":"","footnote":"","page_name":" 276 ","page_number":292},
  {"content":"\r\n\r\n\r\n493\r\n گر هوس‌آلوده باشد دامن حسنست پاك * زشت‌رو گر روى در آيينه ننمايد چه باك\r\nعشق ما گر طالب حسن تو باشد دور نيست * زانكه دست پاك را لايق بود دامان پاك\r\nدست جيب‌آموز تا جيب كفن را پاره كرد * عاقبت چاك گريبان رفت تا دامان خاك\r\nگر شود از نشئهء لعل لب او با خبر * خون مى فاسد شود از غصه در شريان تاك\r\nعالمى را سوخت فريادم نمىدانم چرا * در تو تأثيرى نكرد اين ناله‌هاى دردناك\r\nيادگاريهاى عشقست آنكه با خود در عدم * سينهء صد پاره‌اى داريم و جيب چاك‌چاك\r\nلذت جان دادن فياض را ناديده است * خضر در خاك عدم مىغلطد از بهر هلاك \r\n\r\n494\r\n بدين نشاط كه رفتيم ناتوان در خاك * ز داغ عشق تو كرديم گل‌فشان در خاك\r\nشكسته رنگى ما جلوه‌هاى رنگين كرد * شديم هر سر مو شاخ ارغوان در خاك\r\nمرا كه مهر تو دارم به جاى مغز چه غم * كه شمع خلوت تارست استخوان در خاك\r\nز دستبرد اجل منتيست بر سرما * كه ايمنيم ز تأثير آسمان در خاك\r\nچه نشئه در دم شمشير عشق جا دارد * كه گر به پير رسد مىشود جوان در خاك\r\nز زخم تيغ تو گلدسته‌اى نبسته تنم * كه زردرو شود از جلوهء خزان در خاك\r\nبه بال دل به فلك ذرّه ذرّه كشتهء دوست * پرد چنان كه نماند ازو نشان در خاك\r\nز جلوهء تو چمن اهتزاز ديگر داشت * دميده بود مگر سايهء تو جان در خاك\r\nز شهرتت به زبانها چه حاصل افتادن * كه مىكند اجل اين حرف را نهان در خاك\r\nتو تخم نيكى افشان و نااميد مباش * كه هيچ دانه نماندست جاودان در خاك\r\nز يكدلى مگذر زانكه شيشهء ساعت * نشسته از دودليهاست تا ميان در خاك\r\nنهال معرفتى سبز كن به آب عمل * كه كرده‌اند بدين كار تخم جان در خاك\r\nشكسته بال بود كام جان از آن باشد * كه مرغ سدره گرفتست آشيان در خاك\r\nممات بهر حيات دگر بود در كار * پى نهال كند ريشه باغبان در خاك\r\nبه پيش تير حوادث نشانه‌ايم كنون * رسد دمى كه رود چرخ را كمان در خاك\r\nچو هست مايهء فضلت ببخش و احسان كن * كه كس نمىكند اين گنج را نهان در خاك\r\nز ناروايى اين نقد غم مخور فياض * كه داغ عشق بود تا ابد روان در خاك \r\n\r\n495\r\n از سرگذشتگان را تاج و كمر مبارك * بر هركه سر ندارد اين دردسر مبارك\r\nدل بر قفس نهادن آزاد كرد ما را * فتح شكستگيها بر بال‌وپر مبارك \r\n\r\n","description":"","footnote":"","page_name":" 277 ","page_number":293},
  {"content":"\r\n\r\n تا از ره اوفتادم خلق از پيم فتادند * توفيق گم شدن كرد بر من سفر مبارك\r\nوقف خرام خسرو بوم و بر شكر شد * بر جلوه‌هاى شيرين كوه و كمر مبارك\r\nبخت هنروران را جز تيرگى شگون نيست * اقبال بخت و طالع بر بىهنر مبارك\r\nآسودگان منزل امن‌وامان نشستند * بر ما كه رهروانيم عيد خطر مبارك\r\nاز پاره كردن جيب بىطاقتى خجل شد * اين رخنه‌هاى بيداد هم بر جگر مبارك\r\nتا هستى تو باقيست محرومى از وصالش * در شير غوطه خوردن هم بر شكر مبارك\r\nفياض را چه دانند قدر اين مذاق تلخان * در هند طوطيان را اين نيشكر مبارك \r\n\r\n496\r\n بتابم روز از بىتابى اشك * نمىخوابم شب از بىخوابى اشك\r\nشب عيد وصالت همچو طفلان * كنم گلگون لباس آبى اشك\r\nبود بر ياد عنّاب لب او * تبسم‌گونهء عنّابى اشك\r\nبه بال اضطراب دل زند پر * به مژگان جلوهء سيمابى اشك\r\nچراغ خلوت شبهاى من بس * طلوع چهرهء مهتابى اشك\r\nز جوى ابر خونِ دل خورد آب * بهار گلشن شادابى اشك\r\nز گريه در جگر فياض خون نيست * منم لب‌تشنه از سيرابى اشك \r\n\r\n497\r\n چون كند ميل سوارى در قباى نيم‌رنگ * دشت را گلگون كند از جلوه‌هاى نيم‌رنگ\r\nپرتو آن روى گلگون سبز رنگين مىكند * ماه من هرگه كه مىپوشد قباى نيم‌رنگ\r\nدر چمن برقع برافكندى و قدر گل شكست * داشت سير امشب ز بلبل ناله‌هاى نيم‌رنگ\r\nاشك گلگون‌تر شود از نارساييهاى آه * باده رنگين‌تر نمايد در هواى نيم‌رنگ\r\nمضطرب پيچيده از بس ناله‌ها در بيستون * مىرسد در دل هنوز از وى صداى نيم‌رنگ\r\nشعله در شوخى ندارد از شكست رنگ باك * جلوه رنگين مىنمايد در قباى نيم‌رنگ\r\nگر پرد فياض رنگ از روى اشكم دور نيست * خوب مىافتد به پاى او حناى نيم‌رنگ \r\n\r\n498\r\n اى شده سر تا به پا چو گلبن پرگل * طرهء دستار كرده دستهء كاكل\r\nكار كمر تنگ كرده تاب كمربند * طرف كله بر شكسته طرز تغافل\r\nخنده برانگيخته ز لعل چو غنچه * ژاله برآميخته به چهرهء چون گل\r\nبرگ سمن سبز كرده طرف بناگوش * چشمهء خضر آب داده سبزهء سنبل\r\nزلف به ابطال امتناع تناهى * خم بخم اثبات كرده حكم تسلسل \r\n\r\n","description":"","footnote":"","page_name":" 278 ","page_number":294},
  {"content":"\r\n\r\n گوشهء دنباله زيب چشم سيه مست * سرمه فشان در گلوى نالهء بلبل\r\nناوك مژگان آب خورده ز شوخى * نشتر شريان‌گشاى تاب و تحمل\r\nوعده فرامش تبسّم لب مژگان * مىفكند در بناى صبر تزلزل\r\nكرده در ايام نكته‌سنجى طبعت * فكرت فياض ختم طرز تغزّل \r\n\r\n499\r\n چنان بگداخت در زندان غم اين جان بىحاصل * كه تا بر لب رسد از ضعف صد جا مىكند منزل\r\nز لب خود بر نمىگردد نفس از ناتوانيها * دم بادى ز چاك سينه گاهى مىخورد بر دل\r\nخدا روزى كند با برق كشتم را ملاقاتى * كه دانم تخم اميدم ندارد غير ازين حاصل\r\nمرا چون دستِ دامنگير در طالع نمىباشد * كف خونم مگر دستى زند در دامن قاتل\r\nاگر مرد ره عشقى مجو آسايشى هرگز * كه جز مردن نمىباشد ره اين كعبه را منزل\r\nدر اقليم محبت رسم كم‌ظرفى نمىباشد * درين درياى بىپايان بود هر قطره دريا دل\r\nپس از كشتن همان بازست بر روى تو چشم من * ز حيرانى نشايد بست چشم حسرت بسمل\r\nبه پاى ناقه مجنون خاك هم گرديد و از دهشت * نمىيارد نشستن گرد او بر دامن محمل\r\nنگاه آشنا از كس مجو در بزم محبوبان * كه رسم آشنايى نيست در آيين اين محفل\r\nدر و ديوار اين ميخانه از حال تو آگاهند * به پيش‌آگهان تا كى نشينى اين‌چنين غافل\r\nمن و فياض اى زاهد ز سرمستان اين بزميم * نمىزيبد گرفتن نكته بر مستان لا يعقل \r\n\r\n500\r\n حديثى بر زبان هر دم ز هر باب آورد بلبل * چو از گل بگذرد حرفى به چشم آب آورد بلبل\r\nبه پيغام بهار گريه در بوم و بر گلشن * ز هر خارى برون گلهاى سيراب آورد بلبل\r\nبه حرف خواهش شبنم اگر لب تر نمايد گل * ز جوى گريه چندين دجله سيماب آورد بلبل\r\nندارد رنگ بر گل جادويهاى قفس تا كى * كتان ناله در بازار مهتاب آورد بلبل\r\nز نو افسانهء فياض شيرين داستانى را * فروخوانم به گوش گل اگر تاب آورد بلبل \r\n\r\n501\r\n نسيم فيض تا شد جلوه‌گر در نوبهار دل * پر جبريل سر زد جاى برگ از شاخسار دل\r\nز عقل آشفتگان عشق كفر و دين چه مىپرسى * كه رنگ كعبه و بتخانه ريزند از غبار دل\r\nهنوز اين شعله درنگرفته آتش در دو عالم زد * چنين گرم از چه آتش جسته است آيا شرار دل\r\nز سر خواهد گذشتن آسمان را آب چشم من * چنين خواهد اگر دادن غم هجران فشار دل\r\nتو رفتى از كنارم ليك دانم برنمىخيزد * غم هجر تو تا روز قيامت از كنار دل\r\nچه دشوارست كار ديده در حرمان ديدارت * ولى با ياد رخسارت چه آسانست كار دل \r\n\r\n","description":"","footnote":"","page_name":" 279 ","page_number":295},
  {"content":"\r\n\r\n من و دل در هوايت عاشق و معشوق هم گشتيم * خوشا دل بىقرار من خوشا من بىقرار دل\r\nمسلّم ملك خوبى شهريارى را كه هر ساعت * به زور بازوى مژگان كند فتح حصار دل\r\nبر از وصلش نشايد خوردن اما در تمنايش * گل حسرت توان چيدن ز باغ خار خار دل\r\nاز آن وحشت خبر دارم كه گر دل از تو بردارم * نه دل آيد به كار من نه من آيم به كار دل\r\nتو در قم خفته‌اى فياض و ليكن ترسمت غافل * سبك‌تازان تبريزى كنند آخر شكار دل \r\n\r\n502\r\n هر تار مژگانم بود موجىّ و عمان در بغل * هر قطرهء اشكم بود نوحىّ و طوفان در بغل\r\nخوش مضطرب مىآيد از كوى تو باد صبحدم * دارد مگر بويى از ان زلف پريشان در بغل\r\nهر شب چو گل چاك افكنم در جيب و روز از بيم كس * چون غنچه پنهان مىكند چاك گريبان در بغل\r\nگل با نسيم كوى تو از پوست مىآيد برون * يعنى كه نتوان داشتن بوى تو پنهان در بغل\r\nگر با شكوه حسن خود جا در دل فياض كرد * نبود عجب هر قطره را چون هست عمان در بغل \r\n\r\n503\r\n در ديدهء پياله مى ناب كرده‌ام * بهر طرب تهيهء اسباب كرده‌ام\r\nحرمان و وصل رسم به هم پيش ازين نبود * اين طرز تازه من به جهان باب كرده‌ام\r\nبىتابيم ز موج گهر آب مىخورد * مشق تپيدن دل سيماب كرده‌ام\r\nگر پاره‌پاره همچو كتانم عجيب نيست * سير تبسم گل مهتاب كرده‌ام\r\nهشياريم ز نشئهء مستى طمع مدار * طى گشته صد فسانه كه من خواب كرده‌ام\r\nدل نِه به نااميدى و فيض بهار بين * من كشت خويش سبز به اين آب كرده‌ام\r\nافعى گزيده مىكند از ريسمان حذر * مهتاب را تصور سيلاب كرده‌ام\r\nاز يك نسيم وعده چمن مىتوان شدن * من اين فسانه باور ازين باب كرده‌ام\r\nفياض اميد هست كه صيد اثر كند * اين تير پر كشيده كه پرتاب كرده‌ام \r\n\r\n504\r\n محرم دل سينهء بىكينهء خود كرده‌ام * كس چه داند آنچه من با سينهء خود كرده‌ام\r\nگوهرى ناياب‌تر از وصل در پيش منست * من كه سيلاب فنا گنجينهء خود كرده‌ام\r\nوصله‌دوزيهاى اضدادم به‌غايت تيره داشت * جوهر نورانى از آيينهء خود كرده‌ام\r\nمن كه از خود در هراسم با كسم ديگر چه كار * بىكسى را محرم ديرينهء خود كرده‌ام\r\nكارها بر من معطل كرده شغل عاشقى * من تمام هفته را آدينهء خود كرده‌ام\r\nديده‌ام تا طرح يكرنگى ميان كفر و دين * سبزهء زنگار را آيينهء خود كرده‌ام\r\nگر گشاد سينه خواهى ترك دل فياض گير * من به اين مرهم علاج سينهء خود كرده‌ام \r\n\r\n","description":"","footnote":"","page_name":" 280 ","page_number":296},
  {"content":"\r\n\r\n\r\n505\r\n صيت حسنم كه به آفاق به جنگ آمده‌ام * پى تسخير دو عالم ز فرنگ آمده‌ام\r\nچهرهء حسن غيورم كه ز سر حدّ غرور * تا به اقليم حيا رنگ به رنگ آمده‌ام\r\nخرمن خندهء گل مىدهم امشب بر باد * غنچهء شوخم و از شرم به تنگ آمده‌ام\r\nملك تسليم شدن گوشهء امنى دارد * به اميديست كه در كام نهنگ آمده‌ام\r\nنخل گمناميم آخر ثمر شهرت داد * رفته بودم پى نام و همه ننگ آمده‌ام\r\nمژده اى دوست كه ديگر نتوان بست مرا * سينهء نازكم و سخت به سنگ آمده‌ام\r\nبا تو گفتم سپر عجز به سركش فياض * تيغ افكنده‌ام و با تو به جنگ آمده‌ام \r\n\r\n506\r\n تا جدا از بزم آن آرام دلها مانده‌ام * همچو ميناى تهى از گفتگو وامانده‌ام\r\nغيرتم بر صبر مىدارد محبت بر جنون * در غم او تن به ساحل دل به دريا مانده‌ام\r\nصحبت احبابم از دل كى كند رفع ملال * در ميان همنشينان بىتو تنها مانده‌ام\r\nدور از ان بزم طرب معنى ندارد هستيم * بىتو چون حرف غلط بر صفحه بى جا مانده‌ام\r\nضعف هجرانم فكند از پا نه از آسايشست * پشت بر بستر اگر چون نقش ديبا مانده‌ام\r\nاز تپيدن گر نياسايم دمى عذرم بجاست * نبض بيمارم كه از دست مسيحا مانده‌ام\r\nبا چنين سرگشتگى فياض كى گنجم به شهر * گر بادم زان سبب دربند صحرا مانده‌ام \r\n\r\n507\r\n بىرخت با تيره‌روزى روزگارى مانده‌ام * همچو خاكستر ز آتش يادگارى مانده‌ام\r\nچشم بر خاكسترم باشد هنوز آيينه را * رفته‌ام بر باد ليكن سرمه‌دارى مانده‌ام « 1 »\r\nمن كجا و از تو تاب آن قدر دورى كجا * خود نمىبايست ماندن زنده بارى مانده‌ام\r\nخاك گشتم در رهش ليكن همان قدرم به‌جاست * توتياى ديده‌ها مشت غبارى مانده‌ام\r\nهركه را از دوستان كشتى درين دريا شكست * من چو كشتى پاره از وى بر كنارى مانده‌ام\r\nگشته‌ام پيرو همان عشق جوانان بر سرم * مانده‌ام بسيار ليكن بهر كارى مانده‌ام\r\nيادگار صد بهارم اندرين ديرينه باغ * گلبن پيرم اگرچه مشت خارى مانده‌ام\r\nدام صيادم كه در خاكم نشيمن كرده‌اند * عمرها شد چشم بر گرد سوارى مانده‌ام \r\n\r\n508\r\n باز در دل دود آه شعله‌ور پيچيده‌ام * دوزخى در تنگناى يك شرر پيچيده‌ام \r\n\r\n\r\n","description":"","footnote":"\r\n( 1 ) - سرمه‌دار ، سرمه صفت ، سرمه‌گون ( - لغتنامه ، ذيل « سرمه‌گون » ) .\r\n","page_name":" 281 ","page_number":297},
  {"content":"\r\n\r\n كرده‌ام گرداب را فوارهء صد گردباد * بس كه اشك و آه را در يكديگر پيچيده‌ام\r\nدر محبت معنى بسيار را لفظ كمست * نامهء اعمال خود را مختصر پيچيده‌ام\r\nلذت در خود تپيدن ناگوارم باد اگر * هرگز از فرمان شمشير تو سرپيچيده‌ام\r\nعرض دريا داشتم از قطره‌اى كمتر شدم * بس كه بر خود بىتو چون آب گهر پيچيده‌ام\r\nمن ندانم راه و رسم نامه و پيغام را * شعله‌اى در بال مرغ نامه‌بر پيچيده‌ام\r\nهان ترا فياض ارزانى پر افشانى كه من * همچو عنقا پاى در دامان پر پيچيده‌ام \r\n\r\n509\r\n مرد عشقم گرچه خود را در هوس پيچيده‌ام * شعلهء شوريده‌ام در خار و خس پيچيده‌ام\r\nمن نسيمم بوى گل حسرت‌كش آغوش من * گردبادآسا چرا در مشت خس پيچيده‌ام\r\nروح بر گرد سر صياد در پرواز ماند * مشت بالى را عبث من در قفس پيچيده‌ام\r\nراه بيرون شد نمىيابم ازين دير نگون * ناله‌ام در سينهء تنگ جرس پيچيده‌ام\r\nتيره‌بختم ورنه با بازوى قدرت در هنر * پنجهء خورشيد را صدره به پس پيچيده‌ام\r\nيك نفس‌وار است باقى در تن و من چون حباب * خويش را دانسته در اين يك نفس پيچيده‌ام\r\nكرده‌ام ناليدنى فياض كز بىطاقتى * گريه در مژگان ناز دادرس پيچيده‌ام \r\n\r\n510\r\n دى صبا را همنشين زلف جانان ديده‌ام * دوش ازين سودا بسى خواب پريشان ديده‌ام\r\nبر مثال حلقهء زنار زلف مهوشان * چشم تا وا كرده‌ام بر روى جانان ديده‌ام\r\nمىشوم ديوانه زنجيرم كنيد اى دوستان * دوش دست زلف او در گردن جان ديده‌ام\r\nذوق اسلام از دل اهل عبادت مىبرد * دين و آيينى كه من در كافرستان ديده‌ام\r\nمىدهم جان در بها فياض و جانان مىخرم * اين متاع قيمتى را سخت ارزان ديده‌ام \r\n\r\n511\r\n وقت آن شد كز لب دل گل كند تب‌خاله‌ام * در غبار غم بجوشد گردباد ناله‌ام\r\nدر بهارانِ خطِ او چشم آن دارم كه باز * نيش حسرت تازه سازد داغ چندين‌ساله‌ام\r\nگر به تاراج غم او رفته‌ام پردور نيست * مىبرد سيلاب خون پركاله در پركاله‌ام « 1 »\r\nبا سيه‌بختى بزاد و در ميان خون نشست * سخت لازم پيشهء عشقست داغ لاله‌ام\r\nمن خود افتادم به دام عشق او فياض باز * گر دمار از جان پرحسرت برآرد ناله‌ام \r\n\r\n\r\n","description":"","footnote":"\r\n( 1 ) - پركاله - غ 45 / 1 .\r\n","page_name":" 282 ","page_number":298},
  {"content":"\r\n\r\n\r\n512\r\n خوش تلاش محرميها مىكند بيگانه‌ام * جلوهء مهتاب دارد سيل در ويرانه‌ام\r\nدر شكاف سينه پنهان كرده‌ام صد ناله را * گشته آتش‌خانه‌اى هر رخنه در ويرانه‌ام\r\nدل به مهر يار تا بستم قرار دل نماند * بر سر آبست پندارى قرار خانه‌ام\r\nمن كجا و طالع صيد مراد دل كجا * عاقبت مژگان چشم دام گردد دانه‌ام\r\nطرهء بخت سياه خويشم و از پيچ و تاب * بس كه درهم رفته كارم شرمسار شانه‌ام\r\nلطف سرشارى نمىبايد دل تنگ مرا * غنچه‌ام يك قطره شبنم پر كند پيمانه‌ام\r\nبس كه فياض از خرد بىدست‌وپايى ديده‌ام * بعد ازين گويم اگر من عاقلم ديوانه‌ام \r\n\r\n513\r\n درين درياى بىبن چون حبابم * نفس تا مىكشم از دل خرابم\r\nندارد چرخ با اين شور چشمى * نمك چندانكه ريزد بر كبابم\r\nبه ياد دوست روح آيد به پرواز * دگر در خم نمىگنجد شرابم\r\nتو دير از جا درآ من زود خجلت * تو تا آتش برافروزى من آبم\r\nچو مالامال حسن آيم از ان كوى * به ديده در نيايد آفتابم\r\nز ذوق ديدن رويش به محشر * شب مردن نخواهد برد خوابم\r\nجزاى مهربانيها مرا بس * كه آرد انتقامش در حسابم\r\nنينديشم ز دوزخ يك سر مو * به هجران گر نفرمايى عذابم\r\nتب بىتابيم را اين دوا بس * كه گيرد غمزه نبضِ اضطرابم\r\nبه فكر آن دهن در تنگنايم * ز تاب آن كمر در پيچ‌وتابم\r\nچنان فياض محرومم ز گلزار * كه بوى گل نيايد از گلابم \r\n\r\n514\r\n چون بر ابرويش نظر انداختم * تيغ او ديدم سپر انداختم\r\nهر نظر كز دوست بر غيرى فتاد * آن نظر را از نظر انداختم\r\nتا به كام دل توان پرواز كرد * صد گره بر بال‌وپر انداختم\r\nبهر آن بىخانه و در عمرها * خويشتن را دربه‌در انداختم\r\nمجلس فياض دل را تيره داشت * خويش را جاى دگر انداختم \r\n\r\n515\r\n گريه خون‌گرمست زان با ديده همدم ساختم * داغ دل‌چسبست زانش محرم غم ساختم\r\nپنبه بر داغ دلم گردد نمك از بخت شور * ساده‌لوحى بين كه عمرى صرف مرهم ساختم \r\n\r\n","description":"","footnote":"","page_name":" 283 ","page_number":299},
  {"content":"\r\n\r\n ابر را در گريه افكندم چو طفل خردسال * بس كه او را پيش چشم خويش ملزم ساختم\r\nمحرمى بايست تا دردى ز دل بيرون كند * لاجرم دانسته با اشك دمادم ساختم\r\nسازگارى كرد غم فياض با من سالها * دور بود از مردمى من نيز با غم ساختم \r\n\r\n516\r\n چنان در كوى او افتادگى را كار مىبستم * كه عهد دوستى با سايهء ديوار مىبستم\r\nبسان غنچه با ياد لبش در كاروان اشك * ز لخت دل متاع برگ گل در بار مىبستم\r\nخوشا عهدى كه آن بد خوبه قصد امتحان من * گره از زلف وا مىكرد و من در كار مىبستم\r\nكنون از نيش مورى رنجه‌ام كو آنكه هر ساعت * به افسونِ سرِ زلفش زبان مار مىبستم\r\nبه كفر زلف او ايمان نمىآوردم از اول * اگر پند پريشان‌خاطران را كار مىبستم\r\nمكن عيبم كه دل در سبحه بستم كار تقديرست * اگر در دست من مىبود من زنار مىبستم\r\nخوشا فياض آن عهدى كه از بيم صبا بردم * در آن كو خويش را چون كاه بر ديوار مىبستم \r\n\r\n517\r\n چند بر سنگم زنى من شيشهء جان نيستم * چند پامالم كنى خون شهيدان نيستم\r\nاى مسلمانان مسلمانى اگر اينست و بس * من يهودم كافرم گبرم ، مسلمان نيستم\r\nدست بىطالع كجا و گوشهء دامان دوست * خاك هم گرديدم و در خورد دامان نيستم\r\nشكر اين طالع چسان گويم نمىدانم كه من * پاى تا سر دردم و ممنون درمان نيستم\r\nمىرسانم ناله را گاهى به سوى آسمان * آن قدر فياض هم دور از گلستان نيستم \r\n\r\n518\r\n كاش چون پروانه من هم بال‌وپر مىداشتم * جرئت گرديدنى بر گرد سر مىداشتم\r\nمىتوانستم گرفتن گاهى از خود هم خبر * گر درين مستى ازو گاهى خبر مىداشتم\r\nفرصتم پامال بيكاريست ياران چون كنم * كار مىكردم گهى فرصت اگر مىداشتم\r\nگريهء خونين جگر نگذاشت در سركار من * مىزدم بر قلب آن دل گر جگر مىداشتم\r\nياد آن قوّت كه فياض از مددكارى آه * گاهگاهى خويش را از خاك برمىداشتم \r\n\r\n519\r\n نيايم در نظر از ناتوانى هر كجا افتم * چنان از ديده پنهانم كه ترسم برملا افتم\r\nره افتادگى پيموده‌ام تا پلهء آخر * ازينجا هم اگر افتم نمىدانم كجا افتم\r\nتنم تاريست بر ساز غمت اما محالست اين * كه گر صد بار از هم بگسلانى از نوا افتم\r\nشكست كاسهء چينى بود لب از صدا بستن * مرا قيمت بيفزايد اگر من از صدا افتم\r\nتوان رنگ وفاى يار ديد از چهرهء صافم * اگر چون قطرهء خون از دم تيغ جفا افتم \r\n\r\n","description":"","footnote":"","page_name":" 284 ","page_number":300},
  {"content":"\r\n\r\n كسى از پهلوى من غير آسايش نمىبيند * اگر بر دشمن افتم چون نگاه آشنا افتم\r\nكمر از كهكشانم هست ممكن زان نمىبندم * كه ترسم در كمند طرهء بند قبا افتم\r\nمزاج نازكم حرف پريشان برنمىتابد * يكى برگ گلم كز جنبش باد صبا افتم\r\nبه هندم مىكشد قسمت ندانم يا به چين آخر * چو تير جسته غافل از كمانم تا كجا افتم\r\nخس و خاشاك صحراى محبت چينم و سازم * چو شبنم بستر از برگ گل و يك لحظه واافتم\r\nبراى من كند مه گردش و نُه آسمان جنبش * فلك از سر درآيد من اگر يك دم ز پا افتم\r\nندارم قوّت رفتار تا برداردم از جا * چو برگ گل دمى صد بار در پاى صبا افتم\r\nاگر چون ريزه از خوان شهان افتاده‌ام سهلست * مبادا قسمتم كز كاسهء چوبين گدا افتم\r\nز دريا خيزم و چون ابر در صحرا فروريزم * نيم گوهر كه در شهر آيم و در دست و پا افتم\r\nمنم يك قطره از درياى فيض دوستان فياض * به بادم مىدهد حسرت گر از دريا جدا افتم \r\n\r\n520\r\n تا چند ز بيداد تو خونين جگر افتم * چون نقش پى خويش به هر رهگذر افتم\r\nاز جور تو نزديك بدان شد كه سراپا * خون گردم و يك قطره ز مژگان تر افتم\r\nدر ديده اگر جاى دهد خصم عذابست * آن به كه رقيبان ترا از نظر افتم\r\nتا ره به سراپردهء سيمرغ توان داشت * چون پرتو خورشيد چرا دربه‌در افتم\r\nوقتست كه چون غنچه ز ابرام تو فياض * از پيرهن تنگ صبورى بدر افتم \r\n\r\n521\r\n بجز تو جمله بىحاصل گرفتم * اگر چيزى دگر در دل گرفتم\r\nبه غير از مصحف رويت كتابى * اگر خواندم همه باطل گرفتم\r\nهزاران طعنه از هر دشمن و دوست * ز نافرمانى يك دل گرفتم\r\nكتاب عشق را آسان نمودند * چو خواندم سر بسر مشكل گرفتم\r\nهمه از بهر منزل راه گيرند * چرا من راه را منزل گرفتم\r\nشكستم كشتى و راندم به دريا * مراد بحر از ساحل گرفتم\r\nشدم يك مشت خون فياض و آخر * به حسرت دامن قاتل گرفتم \r\n\r\n522\r\n هم درِ شيخ زدم هم ره رهبان رفتم * كافر از كعبه و از دير مسلمان رفتم\r\nعادتِ عكسِ نقيضِ فلكم مغلطه زد * كه پى درد به دريوزهء درمان رفتم\r\nخنده بر سستى اميد خودم مىآيد * از درت رفتم و اين طرفه كه خندان رفتم\r\nگرچه از آمدن خويش پشيمان بودم * ليكن از رفتن خود نيز پشيمان رفتم \r\n\r\n","description":"","footnote":"","page_name":" 285 ","page_number":301},
  {"content":"\r\n\r\n آمدم اين همه ره دست به دامان اميد * ليك با يأس ابد دست و گريبان رفتم\r\nاينكه جز لخت دلم هيچ ندادند نصيب * جرم من بود كه ناخوانده به مهمان رفتم\r\nهمدمان منع من از ناله روانيست كه من * بلبلى بودم و ناديده گلستان رفتم\r\nغربتم گرد ملالت ز وطن بيش فزود * يوسفى بودم و از چاه به زندان رفتم\r\nاز ملاقات من احباب ملال افزودند * گرچه چون باد صبا جانب بستان رفتم\r\nبوى پيراهن يوسف شدم و بىاثرم * هرزه بود اينكه من از مصر به كنعان رفتم\r\nدورى از دوست ندانى گنه من فياض * رفتم از درگه او ليك بفرمان رفتم \r\n\r\n523\r\n به آن بيگانه امشب يك دو حرف آشنا گفتم * غرض را بىغرض كردم سخن بىمدعا گفتم\r\nنگاهش را نظر بر همزبانى آشنا ديدم * گهى منع جفا كردم گهى حرف وفا گفتم\r\nرخش نازك دلش نازك حيا از هر دو نازك‌تر * سخن پيچيده در صد پرده از رنگ حيا گفتم\r\nز نام بوسه بيم رنجه گشتن بود آن پا را * ولى پيغام اشك آهسته با رنگ حنا گفتم\r\nنگاهش كرد اقرارى كه صد جان پيشكش بايست * خجل گشتم كه نادانسته حرف خونبها گفتم\r\nنمىدانم چها گفتم و ليكن اين قدر دانم * كه با من هرچه آن ابروى جادو گفت واگفتم\r\nلبت را غنچهء فردوس گفتن حرف بى جا بود * تبسم را بهشت جاودان گفتم بجا گفتم\r\nبه من از گوشهء ابرو چها كردى چها گفتى * من از نظارهء حسرت چها كردم چها گفتم\r\nبه او فياض گفتم هرچه دل مىخواست در مستى * تو اكنون عذرخواهى كن كه اينك من دعا گفتم \r\n\r\n524\r\n شكر خدا كه باز به امداد همتم * جا داد عشق بر سر كوى ملامتم\r\nپيغمبرم به شرع محبت به كتف من * باشد نشان سنگ تو مُهر نبوّتم\r\nاظهار شكوه از ستم دوست كافريست * اى لاله داغدار نرويى ز تربتم\r\nآن شعله بين كه با همه آغوش دشمنى * يك دم جدا نگشته ز آغوش حسرتم\r\nفياض طعن خوارى من بيش ازين مكن * خوارم وليك خوار ديار محبتم \r\n\r\n525\r\n به كوى عشق از پيرى چنان از پاى افتادم * كه تا روز قيامت برنخواهدخاست فريادم\r\nچو من بىحاصلى آخر به كار عشق مىآيد * نبودى عشق از به هرچه مىكردند ايجادم\r\nهوس را پايه بر كامست زان سست است ديوارش * چو عشقم پى به ناكاميست زان سختست بنيادم\r\nنزاكت‌پرورِ آغوش لطفم آفتاب من * به يك تابش توان چون شبنم گل داد بر بادم\r\nز گمنامى نرنجم گر وفا پر مىبرد نامم * به بىقدرى بنازم گر جفا كم مىكند يادم \r\n\r\n","description":"","footnote":"","page_name":" 286 ","page_number":302},
  {"content":"\r\n\r\n غبار جبهه‌سايى نيست رخسار نيازم را * به اين لب‌تشنگيها نازپروردست شمشادم\r\nمريد عشق و پير عقل اگر باشم عجب نبود * كه خاك راه استرشاد و آب روى ارشادم\r\nنشان نادادن كامست مقبولان اين در را * چه گويم شكر اين طالع كه نشنيدند فريادم\r\nمرادات دو عالم را دو عالم شكر مىبايد * به شكر نامرادى مختصر كردند اورادم\r\nوفا خاصيتى دارد كه بىخواهش نيازارد * نرنجم نازنين من اگر كم مىدهى دادم\r\nبه حاصل دامن افشاندن رعونت بار مىآرد * به جرم آنكه چون گلبن نيم چون سرو آزادم\r\nبه شكر تيره‌بختى گر زبان فرسايدم شايد * ز بخت تيره آن خالم كه بر رخسار ايجادم\r\nشكوه حسن مىگويد كه فرهادست پرويزم * غرور عشق مىگويد كه پرويزست فرهادم\r\nقبول عشق را نازم كه با مشكل‌پسنديها * زياف « 1 » آيد جياد « 2 » عقل پيش طبع وقادم\r\nبه مشتى دين و دل شايد مرا هم دسترس باشد * ولى اين خانه‌آبادان نمىخواهند آبادم\r\nدل از ميل طبايع وحشت انديشست دانسته * به الفت مىفريبند آشنارويان اضدادم\r\nشبم فياض در رؤيا به فكر اين غزل افكند * روانش شاد بادا آنكه پيرم بود و استادم \r\n\r\n526\r\n بسى بگريستم كان شوخ را تندى ز خو بردم * ز سيل گريهء بىاختيار آبى به جو بردم\r\nبه تحريك هزار انديشه آه نارسايى را * ز سينه تا به لب آوردم و آخر فروبردم\r\nمتاع دين و دنيا را نبود آن اعتبار آخر * براى خاك كويش تحفه مشت آبرو بردم\r\nشدم خواهى نخواهى عاقبت قربان ناز او * بسى برد از من او ليكن من اين نوبت ازو بردم\r\nنهادم عاقبت فياض بر دل بار بدنامى * به دوش خويش تا كوى ملامت اين سبو بردم \r\n\r\n527\r\n غلط كردم دلت را با ترحم آشنا كردم * ستم كردم به ناكامى ، به محرومى جفا كردم\r\nهزاران شيوه در جور و جفا در جست خوبى را * چه بد كردم ترا با خويش سرگرم وفا كردم\r\nنگه ناكردنش فرصت به دستم داده بود امشب * تغافل گوش تا مىكرد عرض مدعا كردم\r\nسخن كوتاهيى مىكرد در تقرير مطلبها * شكستم ناله را در سينه صد مطلب ادا كردم\r\nشبم در گريهء بىطاقتى صد بار در خاطر * گذشت از پيش من نفرين‌كنان و من دعا كردم\r\nبه گام شوق بىطاقت نهادم سر به پاى او * نمىدانم چها كرد اضطراب و من چها كردم\r\nفشاندم دامن آهى به شمع خلوتم امشب * بذوق بىكسىها سايه را از خود جدا كردم\r\nسبكتر گشتم از خود هر قدر افتاده‌تر گشتم * درين افتادگيها سير معراج فنا كردم \r\n\r\n\r\n","description":"","footnote":"\r\n( 1 ) - زياف ( ج زيف ) ، درم ناسره و ناروا .\r\n( 2 ) - جياد ( ج جيّد ) ، سره و نيك .\r\n","page_name":" 287 ","page_number":303},
  {"content":"\r\n\r\n كليد خلد مىبوسد سرانگشت نيازم را * نمىدانم گره از ابروى ناز كه وا كردم\r\nبه معراج فنا آن همتم رو داده بود امشب * كه عنقا صد رهم افتاد در دام و رها كردم\r\nخضر آب بقا گويد مسيحى از هوا جويد * چرا فياض دردش را به درمان مبتلا كردم \r\n\r\n528\r\n به زلف او دل خود را بابرام آشنا كردم * عجب رم كرده مرغى باز با دام آشنا كردم\r\nدل بىطاقتى خون باد كز بىمحرمى آخر * صبا را با سر زلفش به پيغام آشنا كردم\r\nز هر مويم دو صد فوارهء الماس مىجوشد * به تلخيهاى هجران تو تا كام آشنا كردم\r\nنزاكت غوطه‌ها در شهد و شكر خورد تا آخر * به صد تلخى لب او را به دشنام آشنا كردم\r\nبه هر گام از ره مطلب دو صد منزل پس افتادم * به راه عقل نافرجام تا گام آشنا كردم\r\nبه كامم ناگوارا بود خون بادهء عشرت * به صد خون دل آخر لب بدين جام آشنا كردم\r\nبه راه عشق فياض آفتى چون نيك‌نامى نيست * غلط كردم به نيكويى چرا نام آشنا كردم \r\n\r\n529\r\n به فريادى ترا سرگرم در بيداد خود كردم * به صد فرياد شكر طالع فرياد خود كردم\r\nز ياد خويش بودم رفته تا رفتم ز ياد تو * به هرجا رفته از يادى كه ديدم ياد خود كردم\r\nبه پاى گمرهى بايست رفتن در ره شوقت * درين وادى رهى گم كردم و ارشاد خود كردم\r\nمرا امّيد امداد كسان افكنده بود از پا * مدد از بىكسىها جُستم و امداد خود كردم\r\nفراغتها نصيبم بود در دام گرفتارى * عجب رحمى در آخر بر دل ناشاد خود كردم\r\nغم هم‌چشمى خسرو عجب ننگيست عاشق را * چه خاكست اينكه من در كاسهء فرهاد خود كردم\r\nرم از صياد مىكردم چو رام خويشتن بودم * ز خود رم كرده خود را رام با صياد خود كردم\r\nغم من بود باعث شادىِ او را به اين شادم * كه خود غمگين او گرديدم او را شاد خود كردم\r\nز بس فياض گرم اتحادم با تو از يارى * ترا دردى كه پيش آيد مبارك باد خود كردم \r\n\r\n530\r\n كمان غمزه پركش كن كه تيرت را نشان گردم * بگو حرفى كه تا چون خط به گرد آن دهان گردم\r\nزبان بسته تا تقرير شرح بىزبانى كرد * چو حرف شكوه مىخواهم كه بر گرد زبان گردم\r\nدرين درياى خون كز هيچ سوره بر كنارش نيست * ولى خواهم كه چون گرداب دايم بر ميان گردم\r\nاميدم پير شد در وعده‌گاه انتظار او * كجا شد وعدهء ديگر كه باز از نو جوان گردم\r\nچنين نامهربانيها كه من ديدم عجب نبود * كه با من مهربان گردد اگر نامهربان گردم\r\nخلالى گشته‌ام از ناتوانيها از آن ترسم * كه ناگه از نظرگاه سر تيرت نهان گردم\r\nتو چون سرو روان از پيش من رفتى و مىخواهم * ز خجلت آب گردم تا به دنبالت روان گردم \r\n\r\n","description":"","footnote":"","page_name":" 288 ","page_number":304},
  {"content":"\r\n\r\n بُرش در گفتگويم نيست با خوى تو سنگين دل * اگر چون تيغ بيداد تو سر تا پا زبان گردم\r\nبه او رنگى ندارد گريهء خونين من فياض * به پيش غم گر از هر تار مژگان خونفشان گردم \r\n\r\n531\r\n چسان گرم سخن با آن بت شيرين دهن گردم * سخن بيگانه است آنجا اگر من خود سخن گردم\r\nكجا با يك زبان شرح غم او مىتوان گفتن * مگر از هر سر مو چون زبان گرم سخن گردم\r\nقدم ننهاده‌ام از خود برون در دشت‌پيمايى * درين گردش گهى غربت شوم گاهى وطن گردم\r\nوطن گردم چو خود را يك نفس بىخويشتن بينم * شوم غربت همان دم گر دمى با خويشتن گردم\r\nهمه اويم چو با خود نيستم زان در خيال او * اگر خارم سمن باشم اگر گلخن چمن گردم\r\nچنين كز وصف رويش از زبانم نور مىپاشد * عجب نبود كه در هر بزم شمع انجمن گردم\r\nچو مىپرسد ز من حرفى زبان گرد سخن گردد * چو مىگويد به من حرفى به گرد آن دهن گردم\r\nگهى مستور و گه مستم گهى ديوانه گه عاقل * ندانم تا چه فن خواهى از آن رو فن بفن گردم\r\nصراط المستقيم عشق را چون بر يقين باشم * چرا در كوچه‌هاى عقل و وهم و شك وطن گردم\r\nچو آن لعل لب و آن دُرّ دندان در خيال آرم * ز عكس هر دو باهم هم بدخشان هم عدن گردم\r\nكنم چون ياد چشمان ز شوخيهاى خود مستش * براى جلوهء آن آهوان دشت ختن گردم\r\nبر اين مىداردم يكرنگى آن شوخ هرجايى * كه هم ميخانه هم مى هم بت و هم برهمن گردم\r\nنمىدانم كه در راهش منم سرگشته‌تر يا او * همىدانم كه عمرى شد كه گردد چرخ و من گردم\r\nكسى قدرم به غير از ديدهء يعقوب نشناسد * اگر يك عمر در كنعان چو بوى پيرهن گردم\r\nاگر از حضرت فيضم رسد فياض امدادى * عيار هر هنر باشم بهار هر چمن گردم \r\n\r\n532\r\n در ره او هر دو عالم را به يكديگر زدم * نُه فلك را درنورديدم كه دامن برزدم\r\nبر در دولت‌سراى يأس رفتم شب بعجز * باز مىشد تا در فيض سحر من در زدم\r\nزخمهاى دل به اين بىطاقتى چون به شود * من كه در هر بخيه صدره سينه بر خنجر زدم\r\nعشقبازان مستى از ياد مى گلگون كنند * تا شفق را رنگ بر رخ بود من ساغر زدم\r\nنه فريب دير برد از ره نه فيض كعبه‌ام * هر كسى آنجا درى زد من در ديگر زدم\r\nنيست آشوب قيامت هم‌نبرد شور عشق * من تن تنها مكرر بر صف محشر زدم\r\nتا شدم پروانهء آن شعلهء اسباب‌سوز * اول آتش گشتم و در مشت بال‌وپر زدم\r\nحسرت لعل توام لب‌تشنگى را آب داد * ياد آن لب كردم و پيمانه در كوثر زدم\r\nنيست فياض اندرين ره فكر آسايش حلال * من به جاى تكيه پشت پاى بر بستر زدم \r\n\r\n","description":"","footnote":"","page_name":" 289 ","page_number":305},
  {"content":"\r\n\r\n\r\n533\r\n شب ز شيون بلبل گوينده را آتش زدم * در دهان غنچه شكرخنده را آتش زدم\r\nكردم از سوز درون شرمنده دوزخ راو باز * ز آتش دل دوزخ شرمنده را آتش زدم\r\nبا نوازشهاى لطف او به بزم اشتياق * انفعال سر به پيش افكنده را آتش زدم\r\nدر تمناگاه وصلش دست در آغوش شوق * مردنى كردم كه جان زنده را آتش زدم\r\nبود در دل ذوق خنديدن كه كردم ياد او * در ميان سينه و لب خنده را آتش زدم\r\nسرو او از بندگيهاى دل ما عار داشت * سرو را آزاد كردم بنده را آتش زدم\r\nتا شدم دست‌آزماى بخت بد فياض‌وار * خان‌ومان طالع فرخنده را آتش زدم \r\n\r\n534\r\n بلبل عشقم كه چون با شوق دمساز آمدم * ريختم بال‌وپر و آنگه به پرواز آمدم\r\nبحر مالامال دردم در دل پراضطراب * اينك از موج نفس خميازه‌پرداز آمدم\r\nآتش شوقم سپند بىقرارى كرده بود * زان به بزم دوستان بىبرگ و بىساز آمدم\r\nآبرويم خاك اگر بر سر كند زين غم رواست * كز در بىطاقتى خود رفته خود باز آمدم\r\nضعف هجرانم زمينگير غريبى كرده بود * با پروبال نفس آخر به پرواز آمدم\r\nروى گردون مىخورد سيلى ز استغناى من * بىنياز عالمم تا بر سر ناز آمدم\r\nكس ز تبريزم برون فياض ناوردى به زور * من ازين كشور برون بر عزم شيراز آمدم \r\n\r\n535\r\n خاك پاى تو كه در چشم تر انباشته بودم * سرمه‌اى بهر چنين روز نگه داشته بودم\r\nگفتم از من نكشى دامن خود روز جدايى * شد غلط هرچه من از مهر تو پنداشته بودم\r\nهمچو آيينه مرا روز سيه در پى سر بود * ديده آن روز كه بر روى تو بگماشته بودم\r\nدفتر شرح پريشانى حال دل مهجور * نسخه‌اى بود كه از زلف تو برداشته بودم\r\nدر پس مرگ مگر سبزه شود بر سر خاكم * تخم اميد كه در مزرع دل كاشته بودم\r\nشد فزون آتش عشق توام از درد جدايى * داغ هرگز به سر داغ تو نگذاشته بودم\r\nلشكر گريهء خون در پى سر داشته فياض * علم آه كه در صحن دل افراشته بودم \r\n\r\n536\r\n زخمى به دو صد جان به كف از ناز تو ديدم * ديدم كه بس ارزنده متاعيست خريدم\r\nترسيدم از آلودگى دامن پاكت * در پيش تو زان بود كه در خون نتپيدم\r\nپرواز گلستان نتوان بىمدد ضعف * تا پر نشكستم به مرادى نرسيدم\r\nتا كعبهء مقصد قدمى بيش نبودست * ميدان ازل تا به ابد هرزه دويدم \r\n\r\n","description":"","footnote":"","page_name":" 290 ","page_number":306},
  {"content":"\r\n\r\n رفتم ز در خانقه و مدرسه فياض * تا تنگ در آغوش خرابات خزيدم \r\n\r\n537\r\n لبى پرشكوه از ياران بىمهر و وفادارم * دل صد پاره از زخم زبان آشنا دارم\r\nبه حال چون منى كافر به كافر رحم مىآرد * چه داريد اى مسلمانان به من من هم خدا دارم\r\nگرو با چاره مىبازم به درد خويش مىسازم * ازين بىغم طبيبان تا بكى چشم دوا دارم\r\nكشيده دامن از دستم پريده تير از شستم * به چندين نااميديها ازو اميدها دارم\r\nبه گام عمر كوته چون توان طى كرد حيرانم * ره دور و درازى را كه من در زير پا دارم\r\nغم ساحل درين دريا چو موجم مضطرب دارد * دل جمعى همين از اضطراب ناخدا دارم\r\nكه عرض حال من پيش تو بىپروا تواند كرد * نه آه درد دل پرداز و نه اشك روا دارم\r\nبه اقبال شهادت چون اميد من نيفزايد * كه شمشير تو بر سر سايهء بال هما دارم\r\nبه ديدارى كه مىبينم تسلى چون كنم دل را * كه دل ذوق تماشايت جدا و من جدا دارم\r\nاگر بيگانه‌ام زين آشنايان نيست جرم از من * كه تعليم رميدن زان نگاه آشنا دارم\r\nنمىدانم كه در بزمت چها گفتم چها كردم * ازين كردن وزين گفتن چها بردم چها دارم\r\nز هر بادى غبار خاطر من چون نيفزايد * كه در بازار بىچشمان دكان توتيا دارم\r\nزبان تا بسته‌ام با كايناتم هم‌زبانيهاست * تو هم گر گوش بربندى به گوشت حرفها دارم\r\nدماغ درد دل نشنيدنى زان غمزه مىخواهم * كه از وى درد دلها دارم و آنگه بجا دارم\r\nمزن فياض پرطعنم شدم گر كشته مفت من * كه بر دامان قاتل مشت خونى خونبها دارم \r\n\r\n538\r\n چو صبح از آفتابى طلعتى يك دم هوس دارم * برآيد كام من شايد بكوشم تا نفس دارم\r\nتمناى گلستانم نگيرد دامن رغبت * كه من شاخ گلى با خود ز هر چوب قفس دارم\r\nز شاخ همتم با دست كوته ميل گل‌چينيست * هواى اوج عنقا با پروبال مگس دارم\r\nهزاران منزلم طى گشت و من در اولين گامم * كه از برگشته بختى پا به پيش و رو به پس دارم\r\nكجا با كاروان شوقم انداز « 1 » عنان‌پاييست * اميد حلقه در گوشى ز آواز جرس دارم\r\nگلستان محبت را نهال پيش پروردم * گل داغى به زير هر بن مو پيش و پس دارم\r\nچو با عشق آشنا گشتم نباشد از هوس با كم * نديم بزم سلطانم چه پرواى عسس دارم\r\nچو صبح از خنده‌ام گر نور پاشد جاى حيرت نيست * كه پنهان آفتابى در گلوى هر نفس دارم\r\nگلم رنگى ندارد از بهار اين چمن فياض * ندانم رنگ گلزار كه و بوى چه كس دارم \r\n\r\n\r\n","description":"","footnote":"\r\n( 1 ) - انداز - غ 37 / 1 .\r\n","page_name":" 291 ","page_number":307},
  {"content":"\r\n\r\n\r\n539\r\n همين نه لخت جگر در دهان غم دارم * هزار نعمت الوان به خوان غم دارم\r\nبه ناز بالش عشرت فرونمىآيد * سرى كه بهر تو بر آستان غم دارم\r\nمرا رسد كه كنم نازها به شاهد عيش * كه دست در كمر شاهدان غم دارم\r\nز عهدهء صفت حسن برنمىآيد * زبان عشق كه من در دهان غم دارم\r\nمرا چگونه كند عيش صيد خويش كه من * هزار زخم نمايان نشان غم دارم\r\nدمى ز عشرت سرگشتگى نياسايد * چه كوكبست كه بر آسمان غم دارم\r\nدمى كه ديده نه بر جلوهء قدت بازست * هزار قافله حسرت زيان غم دارم\r\nزبان زمزمهء عيش گرچه نيست مرا * ولى به هر سر مويى زبان غم دارم\r\nمگو كه فارغم از عيش در غمت هيهات * چه مغز عيش كه در استخوان غم دارم\r\nبه عيش عالم اگر پشت‌پا زنم سهلست * كنون كه دست طرب در ميان غم دارم\r\nچنين به چشم كمم گو مبين زمانه كه من * عجيب سلطنتى در جهان غم دارم\r\nهمين نه بلبل و پروانه ريزه‌خوار منند * هزار سوخته دل ميهمان غم دارم\r\nپرند نالهء شب پرنيان آه سحر * چه جنسهاست كه من در دكان غم دارم\r\nقطار اشك ز غم‌نامه‌ام پُرست و هنوز * به زير هر مژه صد داستان غم دارم\r\nچه غم ز گرمى خورشيد عشرتست مرا * كه چتر آه به سر سايبان غم دارم\r\nز خون ديدهء غلطيده در شكايت هجر * به هر ديار روان كاروان غم دارم\r\nنشانه‌اش دل بىدرد دشمنان حيفست * خدنگ ناله كه من در كمان غم دارم\r\nچه شد كه عيش ز نامهربانيم داغست * دلى درون و برون مهربان غم دارم\r\nز عيش دوستى بىوفا دلت فياض * چه شكوه‌هاست كه خاطرنشان غم دارم \r\n\r\n540\r\n راز در دل از آن نهان دارم * كه به دل يار رازدان دارم\r\nگردن از جور دشمنان بشكست * موميايى دوستان دارم\r\nگرچه سر بر نكرده‌ام ز زمين * جلوه بالاى آسمان دارم\r\nنرسيدم به وصل كعبه ولى * تحفهء گرد كاروان دارم\r\nره كوته دراز كردهء اوست * گله از عمر جاودان دارم\r\nدين و دنيا بدادم از كف آه * كه زيان بر سر زيان دارم\r\nمهر آن مه به خويشتن فياض * گر ندارم يقين گمان دارم \r\n\r\n","description":"","footnote":"","page_name":" 292 ","page_number":308},
  {"content":"\r\n\r\n\r\n541\r\n هرگز دلى از نالهء خود شاد ندارم * فرياد كه من طالع فرياد ندارم\r\nتا بود دلم بستهء زنجير بلا بود * در عمر خود آسودگيى ياد ندارم\r\nدر طالع بزم فلك از نالهء من نيست * يك شمع كه در رهگذر باد ندارم\r\nخوبان به گرفتارى من دام مسازيد * من آهوى شوخم سر صياد ندارم\r\nپروردهء الطاف سبك‌روحى عشقم * شرمندگى سيلى استاد ندارم \r\n\r\n542\r\n به جيب چاك و به دل داغ هجر يار ندارم * چسان به سير روم روى لاله‌زار ندارم\r\nلب هوس چه گشايم به آب چشمهء حيوان * اجازت از دم شمشير آبدار ندارم\r\nرسيد دست و گريبان بهار و سبزه برآمد * خوشم كه خاطر جمعى درين بهار ندارم\r\nنفس ز ناله تهى گشت و ديده پر ز سرشكم * پياده‌اى بدوانم اگر سوار ندارم\r\nكجاست سايهء سنگى كجاست بوتهء خارى * كه من ز خون دل و ديده يادگار ندارم\r\nاميد لطف و تمناى رحم و چشم مروت * به كوى حسرتت اى بىوفا چه كار ندارم\r\nگرفت گرد سوار غمم جهان و چه حاصل * كه كارديده سوارى درين غبار ندارم\r\nنظر به هيچ ندارم حذر ز هيچ نگيرم * چه اعتبار ازين به كه اعتبار ندارم\r\nشكار آهوى فرصت غنيمتست چه سازم * كه من تهيهء انداز اين شكار ندارم\r\nبه سر اگر گل دولت نزد رسايى بختم * همين بسست كه در سينه خار خار ندارم\r\nدرين ستمكده فياض از چه خوش ننشينم * چه بىتعلقيى من درين ديار ندارم \r\n\r\n543\r\n دماغ سير گلستان و گشت باغ ندارم * هزار كار به دل دارم و دماغ ندارم\r\nچه سود سوختن مغز چون دماغ ترى نيست * فتيله را چه كنم روغن چراغ ندارم\r\nچه شد كه همت سوداى من بلند فتادست * كدام دود ز زلف تو در دماغ ندارم\r\nرهى به جاى نبردم اگرچه در همه وادى * ز هيچ راه نپرسى كه من سراغ ندارم\r\nشكفتگى كه دل تنگ من ازو بگشايد * جدا ز دوست گمانش به هيچ باغ ندارم\r\nهمين ز بادهء عيشم تهى پياله و گرنه * كدام خون دلست اينكه در اياغ ندارم\r\nچه برگ كاه كه باجم نداد ازين رخ كاهى * كدام لاله كه به روى خراج داغ ندارم\r\nمراست باغم عشقت فراغت همه عالم * همين ز درد و غم عاشقى فراغ ندارم\r\nفتاده در سر فياض ذوق اوج همايى * كنون كه قدرت سامان پرّ زاغ ندارم \r\n\r\n","description":"","footnote":"","page_name":" 293 ","page_number":309},
  {"content":"\r\n\r\n\r\n544\r\n دلِ پر از گرهى از عتاب او دارم * به اين‌چنين دل بىتاب تاب او دارم\r\nعجب بلاست غم رشك دستيازى غير * هزار داغ ز طرف نقاب او دارم\r\nخمار نشئهء وصلش ز من چه مىپرسى * من اين خمار ز بوى شراب او دارم\r\nمن و خيال تو در كنج سينه و غم هجر * كجا سر فلك و آفتاب او دارم\r\nهزار خسته دل تشنه‌لب تر از فياض * به هر طرف ز فريب سراب او دارم \r\n\r\n545\r\n هميشه آينهء دل به پيش روى تو دارم * به هركه روى كنم روى دل به سوى تو دارم\r\nهواى بوى گل آغوش خواهشم نگشايد * مشام رغبت دل را به مُهر بوى تو دارم\r\nذخيره گرچه ندارم متاع دنيى و عقبى * همين بسست كه در سينه آرزوى تو دارم\r\nخبر ز خويش نگيرم كه در سراغ تو ميرم * دمى به خويش نيايم كه جستجوى تو دارم\r\nنظر به ديده بدزدم كه روى خوب تو بينم * نفس ز دل نگشايم كه گفتگوى تو دارم\r\nز هيچ ره نتوانم كه در دل تو درآيم * و گرنه در همه وادى رهى به سوى تو دارم\r\nبه تحفه سرمه فرستد به هديه جان نپذيرد * من اين معامله دايم به خاك كوى تو دارم\r\nخطر فزون بود او را كه اعتبار فزون شد * هزار اميد درين ره ز بيم خوى تو دارم\r\nبه من وصيّت فياض در وداع تو اين بود * كه پاس ديدهء بد از رخ نكوى تو دارم \r\n\r\n546\r\n بِدَم با نالهء بلبل ، دل افسرده‌اى دارم * به طبعم مىخورد گل خاطر آزرده‌اى دارم\r\nنگاه گرم مىخواهم كه آتش در دل افزود * كه عمرى شد درين خلوت چراغ مرده‌اى دارم\r\nخرامى سوى من هم اى نسيم وعده عمرى شد * كه بر شاخ تمنا غنچهء پژمرده‌اى دارم\r\nنه آب از خضر مىخواهم نه مى از پير ميخانه * كف خونابه‌اى از داغ دل افشرده‌اى دارم\r\nز كوته كردن دست از سر خوان تمنايش * لبى صد زخمِ دندان ندامت خورده‌اى دارم\r\nبه دل از عشوهء جانان نه صبرم مانده نه طاقت * درين منزل متاع سيل حسرت برده‌اى دارم\r\nبه زر آسان نگردد كار ورنه غنچه مىداند * كه من هم از دل صد پاره مشت خرده‌اى دارم\r\nچه حسرتها ازو خوردم ندامتها ازو بردم * همين باشد گر از وى خورده‌اى يا برده‌اى دارم\r\nنه از دل ناله مىجوشد نه لب خونابه مىنوشد * دگر فياض خوش هنگامهء افسرده‌اى دارم \r\n\r\n547\r\n دهان بربسته لبريز نواى يا ربى دارم * زبان پيچيده در تقرير عرض مطلبى دارم\r\nخموشى بر لب شرمم به صد فرياد مىگويد * حلاوت جوشى زهرى كه از كنج لبى دارم \r\n\r\n","description":"","footnote":"","page_name":" 294 ","page_number":310},
  {"content":"\r\n\r\n ز مشرب دوستى بىمذهبم گفتى نمىدانى * كه من هم در لباس مشرب خود مذهبى دارم\r\nبه فردا نيست ايمانش به فرداى قيامت هم * درازش باد عمر كوتهى كافر شبى دارم\r\nز بس سوز تو پنهان كرده‌ام از بيم دم‌سردان * به جان مغز در هر استخوان سوزان تبى دارم\r\nاز آن در هر گذارى انتظارم خانه‌اى دارد * كه در هر كوچه طفل نورسى در مكتبى دارم\r\nنه زهدم خشك دارد نه شراب ناب تردامن * چو فياضم نمىدانم چه دريا مشربى دارم \r\n\r\n548\r\n من مست محبتم چه سازم * سرشار ملامتم چه سازم\r\nجا در دل بىغمان ندارم * من سوز محبتم چه سازم\r\nپيوسته به كام دشمنانم * من بادهء عشرتم چه سازم\r\nدر مشرب خويش خوش‌گوارم * خونابهء حسرتم چه سازم\r\nراحت سر صحبتم ندارد * شايستهء محنتم چه سازم\r\nگويند ببُر ز مهر اطفال * من طفل طبيعتم چه سازم\r\nفياض به عزلتم چه خوانى * من عاشق صحبتم چه سازم \r\n\r\n549\r\n بىرحمى بالاى زبردست تو نازم * كافردلى چشم سيه مست تو نازم\r\nخون ريخته تا دامن صحراى قيامت * زين زخم كه بر من زده‌اى دست تو نازم\r\nدوران چو تو يك ترك كماندار ندارد * صيدى چو من انداخته‌اى شست تو نازم\r\nبا آنكه ز هم نگسلد آمد شد لطفى * آن چين به جبين ريزى پيوست تو نازم\r\nفياض به اين عجز شدى صيد وى آخر * اندازِ « 1 » بلندِ نظرِ پست تو نازم \r\n\r\n550\r\n به جان افزايم و خاك بدن در خاكدان ريزم * بناى جسم را ويران كنم تا طرح جان ريزم\r\nبناى گلستان عشق را آن تازه معمارم * كه خون صد بهار افشارم و رنگ خزان ريزم\r\nبه بلبل تا درآموزم طريق عشقبازى را * كف خاكستر پروانه را در گلستان ريزم\r\nدريغم آيد ارنه تا ببيند آنچه من ديدم * ز كويش مشت خاكى را به چشم بلبلان ريزم « 2 »\r\nتجلّى گل كند از هر سر خارى درين گلشن * اگر عكس رخش از ديده در آب روان ريزم\r\nز خاك اين چمن تا حشر گلها آتشين رويد * اگر رشحى به ابراز اشك چشم خونفشان ريزم\r\nترا از ناز حيف آيد كه خارم در ره افشانى * مرا خود در نظر نايد كه در پاى تو جان ريزم \r\n\r\n\r\n","description":"","footnote":"\r\n( 1 ) - انداز - غ 37 / 1 .\r\n( 2 ) - خاك كوى محبوب را توتيا شمرده است .\r\n","page_name":" 295 ","page_number":311},
  {"content":"\r\n\r\n چه خجلتها كه از عشق تو دارد جسم بىجانم * به پيش اين هما تا چند مشت استخوان ريزم\r\nنصيب من نشد فياض پروازى به كام دل * ازين ترسم كه آخر بال‌وپر در آشيان ريزم \r\n\r\n551\r\n نديد كشت امل قطره‌اى ز جوى كسم * به آب آينه رو شست چهرهء هوسم\r\nنسيم بوى گلى تازه بر مشامم زد * به احتياط بگيريد رخنهء قفسم\r\nفغان كه شيونم آخر به گوش كس نرسيد * ميان قافله گم گشت نالهء جرسم\r\nبه دست كوتهم انديشهء بلندى هست * هواى جلوهء عنقاست در سر مگسم\r\nهزار مطلب سر بسته در دلم گر هست * ولى ز شرم طلب تنگ مىشود نفسم\r\nكلاه گوشهء فقرم به فرق ارزانى * كزو به دولت جاويد هست دسترسم\r\nگذشت تيغ وى از ننگ خون من فياض * قبول شعله نگرديد مشت خار و خسم \r\n\r\n552\r\n گهى كه نام به سوى تو دلربا بنويسم * شكايتى به لب آرم ولى دعا بنويسم\r\nشكايتى به دلم در تموّج آمده هيهات * دگر چها به لب آرم دگر چها بنويسم\r\nبه ياد قد تو هر مصرعى كه در قلم آرم * كنم بهانهء مشق و هزار جا بنويسم\r\nگرفتم آنكه نويسم حديث نرگس جانان * كرشمه چون بنگارم چسان ادا بنويسم\r\nز عشوه‌هاى تو هر دم به لوح خاطر فياض * هزار معنى بيگانه آشنا بنويسم \r\n\r\n553\r\n خوش آنكه دست بدست سبوى مىباشم * چو ديده باز كنم روبروى مىباشم\r\nچرا خورم غم روزى چو مىتوانم كرد * كه زنده تا به قيامت به بوى مىباشم\r\nز قيل و قال حكيمان دلم گرفت كجاست * زبان حال كه در گفتگوى مىباشم\r\nضرور نيست مكيدن لب پيالهء مى * همين بسست كه در آرزوى مىباشم\r\nز نام مى چو توان نشئه يافتن فياض * چه لازمست كه در جستجوى مىباشم \r\n\r\n554\r\n مژه چو در نم اشك جگر فشار كشم * به جلوه‌گاه خزان طرح صد بهار كشم\r\nبه چهره برگ خزانم ولى به دولت عشق * نهشت گريه كه خميازهء بهار كشم\r\nسواد خوان خط سبز مىتواند شد * به چشم زاهد اگر سرمه زين غبار كشم\r\nبه دست وعده مده اختيار قتل مرا * كه نيست طاقت آنم كه انتظار كشم\r\nدعا ز صيد اجابت چه طرف بربندد * به ناله‌اى كه من از سينهء فگار كشم\r\nكرشمه‌سنجى داغم بهار صد چمنست * چه لازمست كه حسرت به لاله‌زار كشم \r\n\r\n","description":"","footnote":"","page_name":" 296 ","page_number":312},
  {"content":"\r\n\r\n به اين حيات چرا بايد از اجل ترسيد * چه باده روز كشيدم كه شب خمار كشم\r\nتمام شوقم و در غيرتم نمىگنجد * كه آرزوى ترا تنگ در كنار كشم\r\nعروج جلوهء بىاختياريم كافيست * دگر ز چرخ چرا ناز اعتبار كشم\r\nكنون كه خونى صد فرصتم نمىدانم * كه انتقام چه حسرت ز روزگار كشم\r\nتموّج نفسم دام عندليبانست * به نيم ناله كه از جان بىقرار كشم\r\nچنان تزلزل عشق اختيار از كف برد * كه ناله‌اى نتوانم به اختيار كشم\r\nبسست قوّت پروازم آن قدر فياض * كه خويش را به سر راه آن سوار كشم \r\n\r\n555\r\n كس چه داند آنچه من زان شوخ رعنا مىكشم * مىنمايم قطره‌اى در جام و دريا مىكشم\r\nطاقتم لبريز شد آهى ز دل سر مىدهم * پرده از رخسار يك عالم تمنّا مىكشم\r\nدر محبت انتقام جمله اعضا بر دلست * ريشهء دل مىكنم گر خارى از پا مىكشم\r\nكرده‌ام عزم سفر وز بيم تنهايى كنون * مدتى شد انتظار راه عنقا مىكشم\r\nتاب ديدارش ندارد ديدهء بىتاب من * سرمهء حيرانيى در چشم بينا مىكشم\r\nگر به صد تكليف بگشايم نظر بر سرو باغ * ميل حسرت بىتو در چشم تماشا مىكشم\r\nاخترم همسايهء عيساى مريم گو مباش * من ترا دارم چرا ناز مسيحا مىكشم\r\nعشق چون مىباخت چشم كامجوى مصر گفت * انتقام پير كنعان از زليخا مىكشم\r\nمن كجا و آه پىدرپى كجا كز ضعف دل * ناله را با صد كمند از سينه بالا مىكشم\r\nبيم هجران برد از كام دلم ذوق وصال * مىكشد امشب خمارى را كه فردا مىكشم\r\nبا چنين بىقوتى فياض عمرى شد كه من * بارهاى خلق بر دوش مدارا مىكشم \r\n\r\n556\r\n بغل برهم نمىآيد ز ذوق آن برو دوشم * چه حسرتها به بر دارد خوشا اقبال آغوشم\r\nمن از ياد تو نادانسته هم بيرون نيارم رفت * كه مىترسم كنى دانسته از خاطر فراموشم\r\nبه راه بيخوديها آمد و رفت خوشى دارم * كه تا مىآردم برجا نگاهش ، مىبرد هوشم\r\nنگنجد بادهء من در خُم گردون ز بىتابى * به قدر نشئهء من كرد پر بىطاقتى جوشم\r\nبه تقرير تغافل با دلم ديگر چه مىگويى * فداى نازكيهاى نگاهت تيزى هوشم\r\nغلامى همچو من كمتر به دست افتد سرت گردم * بكن گوشى به حرفم تا ابد كن حلقه در گوشم\r\nهزاران ساغر سرشار پيمود آن نگه بر من * هنوز از لذت جام نخستين مست و مدهوشم\r\nبه خاموشى سخنها گفت با من چشم حرافش * كه در تقرير يك حرفش كنون عمريست خاموشم \r\n\r\n","description":"","footnote":"","page_name":" 297 ","page_number":313},
  {"content":"\r\n\r\n\r\n557\r\n ز داغ لاله چشم آمد به داغم * ز بوى گل پريشان شد دماغم\r\nگل امّيد از باليدگيها * نگنجد تنگ در آغوش باغم\r\nچه خصمى بود با دردم دوا را * كه مرهم شد سَبَل « 1 » در چشم داغم\r\nدرين گمگشتگى ترسم كه گيرند * ز آواز پر عنقا سراغم\r\nشبم پروانه بلبل بود در بزم * كه كرد اين روغن گل در چراغم\r\nتو دير آيى و ترسم بادهء عمر * نمى باقى نماند در اياغم\r\nچه منت از هما فياض كز بخت * به سر بس سايبان پرّ زاغم \r\n\r\n558\r\n نه بهر اينكه عالم بر دلم تنگست مىنالم * ولى بىناله بودن در قفس ننگست مىنالم\r\nگمان رحم اگر مىداشتم كى ناله مىكردم * دلم جمعست مىدانم دلش سنگست مىنالم\r\nنه قانونيست در سوزم نه آهنگيست در سازم * دلم با ناله خوش دارد هر آهنگست مىنالم\r\nكمان تيرِ آهِ نارسا زور دگر دارد * نفس را دستگاه ناله تا تنگست مىنالم\r\nدرين پيرانه‌سر منعم چه حاصل كردن از ناله * مرا تا قامت خم‌ديده چون چنگست مىنالم\r\nمرا با تو اگر وصلست اگر هجرست مىسوزم * ترا با من اگر صلحست اگر جنگست مىنالم\r\nگهى چون بحر در جوشم گهى چون كوه خاموشم * بلى فياض مدهوشم به هر رنگست مىنالم \r\n\r\n559\r\n هزاران منزلم طى گشت و من در اولين گامم * بود پيدا ز آغازم كه پيدا نيست انجامم\r\nمرا به پاره كردن جامهء عزت به بدنامى * كه تنگ آيد لباس نيك‌ناميها بر اندامم\r\nتكلّف ترك آدابست ارباب محبت را * همينم بس كه گاهى بىتكلف مىبرى نامم\r\nستم باشد به زهر آغشتن لب در عتاب من * تو كز تحريك ابرويى توانى داد دشنامم\r\nترا بر خاطر آيينه گردى تازه مىبينم * بگو اى روز روشن چون نباشد تيره ايّامم\r\nفريب سوختن زان شعله خوردم ورنه مىدانم * كه چون خاكستر پروانه آخر مىكند خامم\r\nز كف فياض دادم دامن وصل محال او * چسان نوميد ننشينم كه عنقا جسته از دامم \r\n\r\n560\r\n ز دانش همين بس كه نام تو دانم * سوادم همين بس كه خط تو خوانم\r\nچرا نالم از ضعف آن قوتم بس * كه آهى بعمرى به پايان رسانم \r\n\r\n\r\n","description":"","footnote":"\r\n( 1 ) - سبل - ق 20 / 4 .\r\n","page_name":" 298 ","page_number":314},
  {"content":"\r\n\r\n جز آه شرر بار حسرت ثمر كو * نهالى كه در گلشن دل نشانم\r\nمراد دو عالم گرم در كف آيد * كف خاك نبود كه بر سر فشانم\r\nبه آن بىنشان كوى كس ره نبردست * عبث قاصد اشك را مىدوانم\r\nبه گرد سواران نخواهم رسيدن * درين دشت گلگون چه برمىجهانم\r\nچه پرسى ز من حال فياض بيدل * تو دادى به صحرا سرش من چه دانم \r\n\r\n561\r\n من هيچ نمىگويم من هيچ نمىدانم * در عشق تو مدهوشم در وصف تو حيرانم\r\nبشناسدم از گلبن بلبل كه خيال تو * گل ريخته تا دامن از چاك گريبانم\r\nهم سرو بنى هم گل هم لاله و هم سنبل * جايى كه تويى نبود پرواى گلستانم\r\nتا ديده به خون دل از گرد دويى شستم * غير از تو نمىبينم غير از تو نمىدانم\r\nبا ياد تو در صحرا از بوتهء هر خارى * گل چينم و گل بويم گل بينم و گل دانم\r\nدر فضل و هنر هرچند گمنام ده و شهرم * در فنّ جنون ليكن مشهور بيابانم\r\nاز ناله به فريادم هرچند كه خاموشم * وز گريه به سامانم هرچند پريشانم\r\nاحوال دل زارم آن نيز نداند كس * كز ضعف بدن پيداست درد دل پنهانم \r\n\r\n562\r\n ترا خاطر به سوى دشمن بدخوست مىدانم * تو با من دشمنى ليكن ترا من دوست مىدانم\r\nنمىدانم گره بر رشتهء كارم كه زد امّا * كليد چاره‌ام آن گوشهء ابروست مىدانم\r\nنه از ساقى نصيب من همين پيمانهء خونست * دل پيمانه هم پرخون ز دست اوست مىدانم\r\nعجب دارم اگر آميزشى با او توانم كرد * كه نازش زود رنج و غمزه‌اش بدخوست مىدانم\r\nنمىدانم دل گم‌گشته را آخر چه پيش آمد * ولى در حلقهء آن طرهء جادوست مىدانم\r\nنمىافتد به من تشريف شادى اى رفيق من * اگر در پا نيفتد تا سر زانوست مىدانم\r\nمگو فياض از زاهد كه با من درنمىگيرد * تو او را مغز و من او را سراسر پوست مىدانم \r\n\r\n563\r\n ز بس سرگرم شوقم پاى كم از سر نمىدانم * مغيلان بهر راحت بهتر از بستر نمىدانم\r\nمسبب كاردار و گردش ايام اسبابست * رخ آيينه را ممنون خاكستر نمىدانم\r\nمرا اين رتبه بس در فضل معراج ترقيها * كه از خود هيچ كس را در جهان كمتر نمىدانم\r\nمرا از بزم او مانع همين تقصير خدمت بس * چو خجلت بست ره ديوار را از در نمىدانم\r\nتو دانم بد نخواهى كرد و نايد جز بدى از من * من از دانش همين دانسته‌ام ديگر نمىدانم\r\nدرين گلشن دمى از جلوهء پرواز ننشينم * قفس رم خورده‌ام آرامِ بال‌وپر نمىدانم \r\n\r\n","description":"","footnote":"","page_name":" 299 ","page_number":315},
  {"content":"\r\n\r\n من آن آشفته روز و روزگارم در جهان فياض * كه خورشيدى بجز داغ جنون بر سر نمىدانم \r\n\r\n564\r\n طوطى جگرخايم نيشكر نمىدانم * بلبل قفس زادم بال‌وپر نمىدانم\r\nطفل مهد تقديرم عشق مىدهد شيرم * نفع و ضر نمىيابم خير و شر نمىدانم\r\nبا تو گفته‌ام حرفى شرح و بسط آن با تست * من نفس درازى را اين قدر نمىدانم\r\nمن كه هر گناهى را مغفرت روا دارم * جرم بىگناهى را مغتفر « 1 » نمىدانم\r\nمطلب دگر دارد ورنه آن قدر هم من * بلهوس دل خود را دربه‌در نمىدانم\r\nطينت دل و جانم كى سرشت اركانم * ابره‌ام سراپا من آستر نمىدانم\r\nذات بىمثالت را من چگونه بستايم * كمترت نمىشايد بيشتر نمىدانم\r\nهوش مىپرستانم فكر تنگ‌دستانم * جان درون نمىيابم بيشتر نمىدانم\r\nمىزنم به خود فياض گامى اندرين وادى * رهنما نمىبينم راهبر نمىدانم \r\n\r\n565\r\n جا در دل پاك تو نمودن نتوانم * چون گرد بر آن آينه بودن نتوانم\r\nمژگان شكند خار به چشمم شب دورى * گر بخت شوم بىتو غنودن نتوانم\r\nبر چهره اگر گرد ملالى ننشيند * رخساره به آيينه نمودن نتوانم\r\nشد خاك سرم در ره بيداد تو اى واى * گر رخ به كف پاى تو سودن نتوانم\r\nچون كاهربا گشته‌ام اما پر كاهى * از خرمن وصل تو ربودن نتوانم\r\nذوق سفرم گرم چنان كرده كه ديگر * گر يار كند وعده كه بودن نتوانم\r\nفياض اگر صيقل ديدار نباشد * ز آيينهء دل زنگ زدودن نتوانم \r\n\r\n566\r\n چه آفتم كه خود آفت‌فزاى خويشتنم * همه بلاى من و من بلاى خويشتنم\r\nاگرچه خاك رهم جمله بر سر خويشم * وگرچه خارم ليكن به پاى خويشتنم\r\nبه باغ دهر ز بيم گزند هر ناكس * هميشه دشمن نشو و نماى خويشتنم\r\nمرا نه شكوه ز دشمن نه رنجشى از دوست * كه پايمال جفا از وفاى خويشتنم\r\nهزار مرحله طى گرچه شد رهم فياض * ولى ز دورى منزل به جاى خويشتنم \r\n\r\n567\r\n مىتوانم اى فلك گر دست بر تركش زنم * از خدنگ ناله‌اى در خرمنت آتش زنم \r\n\r\n\r\n","description":"","footnote":"\r\n( 1 ) - مغتفر ، بخشيده .\r\n","page_name":" 300 ","page_number":316},
  {"content":"\r\n\r\n ياد او در هجر گل مىريزدم بىخار رشك * باده دُردآميز بود اكنون مى بىغش زنم\r\nمىجهم گر چون سپند از آتش خود دور نيست * مىكشم ميدان كه خود را خوب بر آتش زنم\r\nدل مشبك گشت و ناراضيست مىخواهم كه باز * يك شبيخون دگر با ناوك تركش زنم\r\nكار بر من تنگ دارد صحبت زاهد كجاست * وسعت مشرب كه مى با ساقى مهوش زنم\r\nآتش افسرده‌اى دارد چراغان مجاز * كو حقيقت تا بغل بر شعلهء سركش زنم\r\nيا صمد دارد به لب فياض و در دل يا صنم * آتشى خواهم درين گبر مسلمان‌وش زنم \r\n\r\n568\r\n وقت شد كز ستمت جامهء جان چاك زنم * چاك بيداد تو در پيرهن خاك زنم\r\nخون انديشه ز سوداى تو فاسد شده كاش * نشتر برق جنون بر رگ ادراك زنم\r\nبس كه سوداى تو پيچيده به دل نزديكست * برق آهى شده در خرمن افلاك زنم\r\nمى خونابهء دل نشئهء ديگر دارد * تا بكى غوطه به خون جگر تاك زنم\r\nشيشهء حوصله لبريز جنون شد پس ازين * در بىطاقتى و حلقهء فتراك زنم\r\nاى خوشا بخت كه از سرمهء خاك قدمت * آب بر آتش اين ديدهء نمناك زنم\r\nداغ عاجز كشيم ورنه توانم فياض * لشكر شعله كشم بر صف خاشاك زنم \r\n\r\n569\r\n ز آب ديده در و دشت را پرآب كنم * ز رشحهء مژه خون در دل سحاب كنم\r\nچنين كه سربه‌سرم شور گريه نزديكست * كه زهرهء فلك از بيم سيل آب كنم\r\nمثل شدست به بديمنى آسمان كهن * همان بهست كه اين خانه را خراب كنم\r\nحرام باد به من لذت شهادت عشق * اگر به زير دم تيغت اضطراب كنم\r\nنهشت يك مژه سيلاب گريه‌ام فياض * كه يك شب اين مژه را آشناى خواب كنم \r\n\r\n570\r\n با تو هر شب لب ز آب زندگانى تر كنم * روز چون شد زندگى را خاك غم بر سر كنم\r\nتيره‌بختيهاى من گر پرتو اندازد ز دور * شعله را در بر لباس از رنگ خاكسترم كنم\r\nاختلاط بىغمانم كشت خواهم همچو چاك * از گريبان ملامت‌ديدگان سر بر كنم\r\nدر سراب نااميدى با خيال لعل او * العطش را لب تر از سرچشمهء كوثر كنم\r\nمىتوانم كرد رد تير حوادث را ز خويش * گر زره از سايهء زلف بتان در بر كنم\r\nمرغ تسليمم چه باك از شوخ‌چشميهاى دام * دام اگر در دست افتد زيب بال‌وپر كنم\r\nكرد خونها در دل من تيغ او از انتظار * گر به تيغ او رسم خون در دل جوهر كنم\r\nپهلوى راحت ندارم مرد آسايش نيم * ضعفم از پا چون درآرد تكيه بر نشتر كنم \r\n\r\n","description":"","footnote":"","page_name":" 301 ","page_number":317},
  {"content":"\r\n\r\n اين فضاى تنگ جاى پر زدن فياض نيست * فكر بال‌افشانيى در عرضهء ديگر كنم \r\n\r\n571\r\n خواهم ز داغ عشق لباسى به بر كنم * الماس كو كه ابره اين آستر كنم\r\nاى ناله بىرفيق به جنگ اثر متاز * صبرى كه آه سوخته را هم خبر كنم\r\nبر اوج شعله جلوهء پروازم آرزوست * كو آتشى كه تربيت بال‌وپر كنم\r\nبىگريه پرتوى ندهد صبح طالعم * كو خون كه روغنى به چراغ سحر كنم\r\nمعشوق مبتذل نشود از نگاه گرم * نگذاشت غيرتم كه در آن دل اثر كنم\r\nفياض نامه‌اى كه نويسم به نزد يار * از شوق سر نكرده قلم گريه سر كنم \r\n\r\n572\r\n كى بود دل ز مى وصل تو سرشار كنم * غصه را خون كنم و در دل اغيار كنم\r\nطفل مكتب شوم و پيش اديب نگهت * سبق « 1 » شكوهء هجران تو تكرار كنم\r\nته بته شكوهء خون گشته كه در دل گرهست * گريه بگشايد و من پيش تو اظهار كنم\r\nپاى تا سر همه از شوق تماشاى رخت * نگهى گردم و دريوزهء ديدار كنم\r\nساغر حوصله كز بادهء بيداد تهيست * بازش از تلخ مىناز تو سرشار كنم\r\nتو نهى لب به لب خنده و من از سر شوق * گريه را بر رخ شادى مژه افشار كنم\r\nخنده را تا به لب لعل تو بينم گستاخ * صد هوس را گره خاطر افكار كنم\r\nپر كنى ناز تو و كم نكنم من ز نياز * كم كنى گوش تو و من گله بسيار كنم\r\nكى بود همره آن شوخ چو بلبل فياض * به كف اين تازه غزل روى به گلزار كنم \r\n\r\n573\r\n تا ابد ديگرش از لعل تو مأيوس كنم * از لب ساغر اگر آرزوى بوس كنم\r\nهر شبى كز تو مرا خانه منور گردد * شمع را پردگى خلوت فانوس كنم\r\nمنصب خاك رهى نامزد من كردى * خواهم اى پادشه حسن كه پابوس كنم\r\nنفس سوخته‌اش بند نهد بر پروبال * ناله در سينه چو از بيم تو محبوس كنم\r\nمنعم از عشق و جنون چند كنى اى فياض * من نيم آنكه دگر گوش به سالوس كنم \r\n\r\n574\r\n تا بكى پيوسته وصف طرهء پرخم كنم * خواهم اين سودا دگر از خاطر خود كم كنم\r\nنغمهء ساز طرب با من نمىسازد دگر * گوش را خواهم كه وقف حلقهء ماتم كنم \r\n\r\n\r\n","description":"","footnote":"\r\n( 1 ) - سبق ، درس روزانه .\r\n","page_name":" 302 ","page_number":318},
  {"content":"\r\n\r\n مىنهم از دوربينى پنبه‌اى در گوش داغ * چون به بىدردان حديث صحبت مرهم كنم\r\nرام خود نتوان شدن با آشناييهاى غير * وحشتى خواهم كزين بيگانه‌خويان رم كنم\r\nصحبت اين مردمان وحشى كند فياض كو * اختلاط وحشيان تا خويش را آدم كنم \r\n\r\n575\r\n بعد هزار غم اگر عشرتى آرزو كنم * خون جگر فشارم و در گلوى سبو كنم\r\nسوزن خارخار غم آمده در كفم كجاست * رشتهء راه وعده‌اى تا جگرى رفو كنم\r\nروى نگاه با تو و پشت نگاه با رقيب * چند گل نظاره را در چمنت دورو كنم\r\nچون به فريب عشوه‌اى گوشهء چشم خم كند * جان هزار وعده را در تن آرزو كنم\r\nبهر طواف كوى تو حرمت پاكدامنى * آب گهر فشارم و در قدح وضو كنم\r\nزهرهء آن نگاه كو تا به رخ تو بنگرم * طاقت آن دماغ كو كاين گل تازه بو كنم\r\nبيهده فياض به من قصهء خويش سر مكن * من نتوانم اين قدر گوش به هرزه‌گو كنم \r\n\r\n576\r\n گاهى كمان ناله به خميازه زه كنم * گاهى كمند آه گره بر گره كنم\r\nسيرت نديده بخت مرا از تو دور ساخت * اين داغ را به مرهم وصل كه به كنم\r\nشب تا سحر به ياد سر زلف دلكشت * در گوشه‌اى نشينم و مشق گره كنم\r\nتا عاشقم زمانه مرادم نمىدهد * خود را مگر به بلهوسان مشتبه كنم\r\nفياض كى بود كه به انداز « 1 » شهر خويش * ترك اقامت دو سه درگشت ده كنم \r\n\r\n577\r\n كى به فريب سبزه دل مايل گشت مىكنم * در چمن خط تو من سير بهشت مىكنم\r\nبا سر كويت ار كنم ياد بهشت جاودان * بر در كعبه مىروم سير كنشت مىكنم\r\nآينه‌ام چه مىكنم ديدن زاهد آرزو * صورت خوب خويش را بهر چه زشت مىكنم\r\nميل رخ نكو بود لازمهء سرشت من * كى به نصيحت تو من ترك سرشت مىكنم\r\nچند چو فياض نهم دل به وفاى اين جهان * ترك علاقه بعد ازين زين دو سه خشت مىكنم \r\n\r\n578\r\n آيينه‌ام خيال تو تصوير مىكنم * خود را ز سادگى به تو تعبير مىكنم\r\nآيينه را ز دست تو بر سنگ مىزنم * درد دلى به پيش تو تقرير مىكنم\r\nدر مدرس زمانه ز تنزيل عافيت * خاموشى آيتيست كه تفسير مىكنم \r\n\r\n\r\n","description":"","footnote":"\r\n( 1 ) - انداز - غ 37 / 1 .\r\n","page_name":" 303 ","page_number":319},
  {"content":"\r\n\r\n پشت كمان طعنه ز هرجا شود بلند * پهناى سينه را هدف تير مىكنم\r\nدر چشمخانه بىسر زلف تو روز هجر * نظّاره را زهر مژه زنجير مىكنم\r\nاى آسمان بترس كه هر شب به ضبط آه * من استخوان براى تو زهگير مىكنم\r\nفياض جادوى نفس بين كه هر نفس * ملك پرى براى تو تسخير مىكنم \r\n\r\n579\r\n چون به ياد زلف او زلف غم افشان مىكنم * مىكشم آهىّ و عالم را پريشان مىكنم\r\nگلستان بىروى او بر من جهنم مىشود * من كه دوزخ را به ياد او گلستان مىكنم\r\nدامن وصلش اگر در كف نباشد يك نفس * با گريبان دست را دست و گريبان مىكنم\r\nمىروم از بس بلاگردان نخل قامتش * در ميان جلوه نازش را پشيمان مىكنم\r\nتا نيابم لذت گفتار او را هم ز رشك * گوش را هم بعد ازين چون ديده حيران مىكنم\r\nدردمندم چون روا دارى نمىدانم ز خويش * من كه درد عالمى را از تو درمان مىكنم\r\nكام فياض از تو گر دشوار باشد غم مدار * مىشود نوميد و دشوار تو آسان مىكنم \r\n\r\n580\r\n چون به ياد زلف او انديشه‌آرايى كنم * تارهاى آه را بر دل چليپايى كنم\r\nشد چهل سالم به غفلت در مسلمانى بسست * اربعينى در سر زلف تو ترسايى كنم\r\nكى توان دادن به يك دل داد سوداى ترا * همچو دل هر قطره خون را به كه سودايى كنم\r\nدر تماشا يك سر موى ترا شايسته نيست * چون نگه گر هر سر مو را تماشايى كنم\r\nبا عنايات ازل دشوارها دشوار نيست * گر تجلّى رو دهد من نيز موسايى كنم\r\nاز لب لعل مسيحا معجزت كو نشئه‌اى * تا به بيماران بىدردى مسيحايى كنم\r\nدر بغل گيرم شبى گر قد رعناى ترا * تا قيامت عشوه بر خوبان رعنايى كنم\r\nجلوه هر دم جاى ديگر مىكند حسن رخش * خويش را معذورم ار دانسته هر جايى كنم\r\nشمه‌اى از لطف پنهان تو كردم آشكار * در تمناى تو عالم را تمنايى كنم\r\nمىتوان آوارگى در گلشن از بويش فكند * مىروم گل را مگر چون لاله صحرايى كنم\r\nياد همت مىدهد فياض انداز خطر * كشتى خود را همان بهتر كه دريايى كنم \r\n\r\n581\r\n حال خود را خراب مىبينم * مرغ دل را كباب مىبينم\r\nتا دم آب تيغ او خوردم * بحرها را سراب مىبينم\r\nمردميهاى چشم او بگذشت * دگر آنها به خواب مىبينم\r\nبس كه پر گشته‌ام زياد رخت * ذرّه را آفتاب مىبينم \r\n\r\n","description":"","footnote":"","page_name":" 304 ","page_number":320},
  {"content":"\r\n\r\n هر سؤالى كه داشتم فياض * از لب او جواب مىبينم \r\n\r\n582\r\n ز گرمى دستگاه اهل عالم تنگ مىبينم * شرروارى گمان گر هست هم در سنگ مىبينم\r\nبه رنگ و بو ميالا دامن خواهش درين گلشن * كه زير پردهء هر غنچه صد نيرنگ مىبينم\r\nحقيقت در لباس هر مجازى جلوه‌ها دارد * فروغ آتش طورست گر من رنگ مىبينم\r\nتو صيادى و الفت‌جو منِ رم خورده وحشت‌خو * ترا گر صرفه در صلحست من در جنگ مىبينم\r\nهر آتش آتش طورست و هركو وادى ايمن * ز خود بينى ولى آيينه‌ها در زنگ مىبينم\r\nتو در فكر بدخشانى و هر سنگم بدخشانست * كه خون لعل جارى در رگ هر سنگ مىبينم\r\nنمىدانم چه پيش آمد درين ره عاشقانش را * كه مشت استخوان در هر سر فرسنگ مىبينم\r\nبه شكر درد سير آهنگ بينى نغمهء عيشم * دران بزمى كه ساز زُهره بىآهنگ مىبينم\r\nقياس ظاهر از باطن كند بىدرد از من پرس * كه گلها را به رنگ غنچه‌ها دلتنگ مىبينم\r\nبه اطفال چمن تعليم شوخيها كه داد امشب * كه طفل غنچه را بسيار شوخ و شنگ مىبينم\r\nگل روى كه دارم در نظر فياض باز امشب * كه چون آيينهء گل خويش را گلرنگ مىبينم \r\n\r\n583\r\n خوش آنكه رويت بينم و در روى تو حيران شوم * تو بر رخم خندان شوى من از غمت گريان شوم\r\nآن قدّ رعناى ترا هر لحظه گردم گرد سر * وان سرو بالاى ترا هر دم بلاگردان شوم\r\nتو خنده را بر رغم من در زير لب پنهان كنى * من آشكارا گريم و در زير لب خندان شوم\r\nتو در حيا غلطان شوى از گريهء بىجاى من * وز خندهء پنهان تو من در شكر پنهان شوم\r\nاز شرم روگردان تو وز خندهء پنهان تو * سر تا به پا خندان كنم پا تا بسر گريان شوم\r\nچون چشم پوشانى ز من چون روى گردانى ز من * دل آه را ميدان دهد من گريه را دامان شوم\r\nچون درد دل گويم به تو چون كام دل جويم ز تو * نه من كنم فهمش نه تو ازبس‌كه سرگردان شوم\r\nاشك حيا حيران شود آرايش مژگان شود * بر برگ گل غلطان شود در خاك و خون غلطان شوم\r\nبر سرو مىپوشى قبا بر موى مىبندى كمر * سربسته مىسازى سخن سهلست اگر حيران شوم\r\nاز لطف بنوازى مرا از غم بپردازى مرا * چندانكه مىسازى مرا من بيشتر ويران شوم\r\nاز پيچ و تاب اين كمر پيچد دلم بر يكديگر * فياض نتوانم دگر كاين درد را درمان شوم \r\n\r\n584\r\n چند از گل سخن عرض تجمل شنوم * لاف آشفتگى از طرهء سنبل شنوم\r\nبوى گل آمد و رفت از كف من صبر و قرار * چه كنم آه اگر نالهء بلبل شنوم\r\nپرده بردار كه غيرت به جنون خواهد زد * تا كى از باد صبا وصف رخ گل شنوم \r\n\r\n","description":"","footnote":"","page_name":" 305 ","page_number":321},
  {"content":"\r\n\r\n هرچه در گوش تو آهسته رقيبان گويند * من به آواز بلندش ز تغافل شنوم\r\nكشت فياض ز غيرت دل بىتاب مرا * تا كى از وى سخن تاب و تحمل شنوم \r\n\r\n585\r\n جمال شاهد رحمت فزايد از گنهم * كه خال چهرهء عفوست نامهء سيهم\r\nبه نقد هستى من سكهء فنا زده‌اند * به ملك فقر كنون عمرهاست پادشهم\r\nسرم به گنبد گردون فرونمىآيد * كه در قلمرو ديگر زدند بارگهم\r\nعجب كه تا به ابد هم رسم به منزل وصل * كه عشق او ز ازل كرده است رو برهم\r\nز شرمگينى آن نازنين چنان خجلم * كه در نظارهء او آب مىشود نگهم\r\nبه پرشكستگى خويش الفتى دارم * كه تنگناى قفس را به گلستان ندهم\r\nچنان ز خواب عدم جستم از ازل فياض * كه تا ابد نتوانم نهاد ديده به هم \r\n\r\n586\r\n ز چشمان تو راز خويش را بنهفته مىخواهم * بسى ترسيده‌ام اين فتنه‌ها را خفته مىخواهم\r\nز بدگويىّ دشمن راز دل پوشيده مىدارم * ز دم‌سردىّ غير اين غنچه را نشكفته مىخواهم\r\nز مژگان قطره‌هاى اشك را در ديده مىدزدم * ز رشك اين گوهر شاداب را ناسفته مىخواهم\r\nسر زلفى پريشان كن كه همچون روزگار خود * دو روزى خاطر ايام را آشفته مىخواهم\r\nزبان چون غنچهء سوسن به هم پيچيده‌ام فياض * مگر درد دل ناگفتنى را گفته مىخواهم \r\n\r\n587\r\n بر گرد رخت سبزه و گل سر زده درهم * دارد چمنت برگ گل و سبزهء ترهم\r\nشيرينى و شورى ز شكر خند و ز دشنام * در حقهء لعل تو نمك هست و شكر هم\r\nكوته نكند دست تطاول ز اسيران * زلف تو كه از دوش گذشتست و كمر هم\r\nگر صلح نخواهى به من از جنگ چه مانع * برخيز كه ما تيغ نهاديم و سپر هم\r\nمرغان چمن بال به پرواز شكستند * ما را نبود قوّت افشاندن پر هم\r\nاز هول شب گور نترسيم كه ما را * بسيار شب اين‌طور گذشتست و بتر هم\r\nفياض برد دردسر از كوى تو فردا * سهلست مداراى تو يك روز دگر هم \r\n\r\n588\r\n عمريست تا جدا ز تو مهوش نشسته‌ايم * پروانه‌ايم و دور ز آتش نشسته‌ايم\r\nبا آنكه عيش از دل ما نسخه مىبرد * دايم چو زلف يار مشوش نشسته‌ايم\r\nدر انتظار سرمهء گردى از آن سوار * عمريست چشم بر ره آتش نشسته‌ايم\r\nفارغ نشد رقيب ز خميازه چون كمان * تا ما به پهلوى تو چو تركش نشسته‌ايم \r\n\r\n","description":"","footnote":"","page_name":" 306 ","page_number":322},
  {"content":"\r\n\r\n اى زاهد از شكفتگى ما عجب مدار * عمرى چو نشئه با مى بىغش نشسته‌ايم\r\nچون داغ لاله بىغم عشق پرير خان * افسرده‌ايم گرچه در آتش نشسته‌ايم\r\nفياض غم مدار كه هرچند پيش دوست * در خون نشسته‌ايم ولى خوش نشسته‌ايم \r\n\r\n589\r\n ما رام خويش بهر تو دلدار گشته‌ايم * خود را به خاطر تو خريدار گشته‌ايم\r\nيك كس خبر ز ذوق تماشاى او نيافت * جز ما كه محو لذّت ديدار گشته‌ايم\r\nپر كرده‌ايم دفتر و معنى همان يكيست * يك حرف بوده‌ايم كه بسيار گشته‌ايم\r\nلاف فراخ‌حوصلگيهاى ما خطاست * يك جرعه بيش نيست كه سرشار گشته‌ايم\r\nترسند خلق از تو و ترك گنه كنند * ما تكيه بر تو كرده گنهكار گشته‌ايم\r\nصد دشنه كار شوخى مژگان نمىكند * ظالم بيا ببين كه چه گلزار گشته‌ايم\r\nصد پرده بيش بر رخ مطلب فزوده شد * فياض بىخبر كه خبردار گشته‌ايم \r\n\r\n590\r\n خود را با ناز آن بت طناز داده‌ايم * صد ملك دل به غارت يك ناز داده‌ايم\r\nدر راه عشق عاقبت از ما مجو كه ما * انجام را به مژدهء آغاز داده‌ايم\r\nدل را كه آشيانهء طاوس آرزوست * از خارخار وسوسه پرواز داده‌ايم\r\nدر بزم شوق ساغر لبريز وصل را * صد ره گرفته‌ايم و دگر باز داده‌ايم\r\nگو آشيان طمع ببر از ما كنون كه ما * خود را به باد جلوهء پرواز داده‌ايم\r\nهر بلبل نظاره كه آهنگ دل نداشت * از شاخ گلبن مژه پرواز داده‌ايم\r\nتا بسته‌ايم راه امل بر حريم دل * در سينه راه جلوهء صد راز داده‌ايم\r\nبا ما نسازد ار فلك سفله گو مساز * اكنون كه تن به طالع ناساز داده‌ايم\r\nبا لذت غمت كه دو عالم در آن گمست * غمهاى رفته را همه آواز داده‌ايم\r\nتا از كدام پرده برآيد نواى ما * گوشى به نغمه‌ريزى اين ساز داده‌ايم\r\nفياض حشر مرده‌دلانست هر نفس * تا ما به نطق رخصت اعجاز داده‌ايم \r\n\r\n591\r\n ما فيض كعبه از در بتخانه برده‌ايم * سر خط مشرب از خط پيمانه برده‌ايم\r\nتا يك بكام سوختنى شد نصيب ما * بس شمعها به تربت پروانه برده‌ايم\r\nفيض اثر ز بوم و بر بخت ما مجوى * ما آبروى نالهء مستانه برده‌ايم\r\nما و دل از متاع غم جانفزاى دوست * هريك نصيب خويش جداگانه برده‌ايم\r\nاى سيل برمگرد كه در انتظار تو * شد عمرها كه رخت به ويرانه برده‌ايم \r\n\r\n","description":"","footnote":"","page_name":" 307 ","page_number":323},
  {"content":"\r\n\r\n با ما بجز جفاى دو عالم نمانده است * از دل غبار محرم و بيگانه برده‌ايم\r\nفياض اگر خراب شود آسمان چه باك * ما هرچه بردنيست ازين خانه برده‌ايم \r\n\r\n592\r\n بزم عشرت تا ز خون دل مهيا كرده‌ايم * غصه‌ها حل كرده و در حلق مينا كرده‌ايم\r\nغير شرح بىقرارى نيست در طومار موج * ته بته اين نامهء سربسته را وا كرده‌ايم\r\nما ز خود گم گشته بوديم از تو تا بوديم دور * خويش را امروز در پيش تو پيدا كرده‌ايم\r\nاز غبار خاطر آزرده در گلزار عيش * مشت خاكى بىتو در چشم تماشا كرده‌ايم\r\nموجها هريك به رنگى كام مىگيرند ازو * كشتى خود را سبيل راه دريا كرده‌ايم\r\nخوشه‌بنديهاى كام از كشتزار ما مجو * ما گياه خويش را با برق سودا كرده‌ايم\r\nشهپر پرواز اوج همت ما كس نداشت * مشق بال افشانى اين جلوه تنها كرده‌ايم\r\nبا علوّ سركشيها دشمن از ما ايمنست * آتشيم امّا به خس عهد مدارا كرده‌ايم\r\nلذت آوارگى كرديم تا بر خلق فاش * خضر را فياض سرگردان صحرا كرده‌ايم \r\n\r\n593\r\n گاه خود خورديم و گاهى صرف مردم كرده‌ايم * مدتى از پهلوى خود ما تنعم كرده‌ايم\r\nناله گر در دل شكستيم از شكيبايى نبود * آتشين بود آه بر گردون ترحم كرده‌ايم\r\nنشئه‌اى شايد ببخشد عمر اگر باقى بود * باده‌اى از خون دل عمريست در خم كرده‌ايم\r\nعشق از خاصيت خود مىرساند دل به دل * ورنه ما در عشقبازى راه خود گم كرده‌ايم\r\nكاشيان فياض از ما آبرو كم ديده‌اند * آبروى خويش صرف مردم قم كرده‌ايم \r\n\r\n594\r\n شب در نظارهء رخش ابرام كرده‌ايم * صد كار پخته از نگهى خام كرده‌ايم\r\nما زادهء ديار قفس با شكست بال * پرواز سرحد شكن دام كرده‌ايم\r\nكارى به مدعا نشود جز به وصل يار * ما امتحان نامه و پيغام كرده‌ايم\r\nشهدى كه چاشنى به شكرخند مىدهد * نوش از تبسم لب دشنام كرده‌ايم\r\nفياض را ز اهل ديانت شمرده‌ايم * اين قوم را ببين كه چه بدنام كرده‌ايم \r\n\r\n595\r\n راه بيرون شد درين دشت الم گم كرده‌ايم * آهوييم و پيش اين صياد رم گم كرده‌ايم\r\nغيرتش نگذاشت كآيم از در هستى درون * خويشتن را در بيابان عدم گم كرده‌ايم\r\nبعد وصل كعبه دورى باب مشتاقان نبود * بسته‌ايم احرام و خود را در حرم گم كرده‌ايم\r\nموسى وقتيم و افتاده ز چشم كوه طور * عيسىعهديم و نقد فيض دم گم كرده‌ايم \r\n\r\n","description":"","footnote":"","page_name":" 308 ","page_number":324},
  {"content":"\r\n\r\n زادهء درديم اسباب طرب از ما مجو * وجه شادى در ره تحصيل غم گم كرده‌ايم\r\nپادشاهانيم و گردون پايتخت ما ولى * بىمبالاتى نگر طبل و علم گم كرده‌ايم\r\nخدمت بتخانه گر كرديم عيب ما مگير * ما كليد كعبه در بيت الصنم گم كرده‌ايم\r\nدر ره دل عقل و هوش اول قدم درباختيم * بهر يك آيينه چندين جام جم گم كرده‌ايم\r\nراه اگر پيدا شود معلوم خواهد شد كه ما * اندرين وادى رهى در هر قدم گم كرده‌ايم\r\nآشيان بر بوتهء خارى نهاديم و خوشيم * ما كه پرواز گلستان ارم گم كرده‌ايم\r\nره بسى گم شد درين وادى ز ما فياض ليك * راه نزديكى چنين هموار كم گم كرده‌ايم \r\n\r\n596\r\n در شمار كوى جانان كعبه را كم ديده‌ايم * خاك راهش را به چشم آب زمزم ديده‌ايم\r\nما سيه‌بختان غم آيينهء آب حيات * در سواد تيره‌روزيهاى ماتم ديده‌ايم\r\nمشت اجزاى غبار ما بود ايمن ز باد * در هواى چشم تر شيرازهء نم ديده‌ايم\r\nپيرى ما را خبر از تركتاز مرگ نيست * ما و دل در كودكيها ماتم هم ديده‌ايم\r\nچون به طوفان كار ما افتد كه از سستى بخت * كشتى خود را زبون موج شبنم ديده‌ايم\r\nتا شراب دوستى از جام دشمن خورده‌ايم * سرمهء بيگانگى در چشم محرم ديده‌ايم\r\nبر چراغ هستى افشانديم تا دامان فقر * شمع خود را بر مزار هر دو عالم ديده‌ايم\r\nخوانده‌اى فياض تا درسى ز علم عاشقى * عقل كل را بارها پيش تو ملزم ديده‌ايم \r\n\r\n597\r\n در بزم يار تا ز ادب پا كشيده‌ايم * خون خورده‌ايم گر لب ساغر مكيده‌ايم\r\nچون شيشه راز دل به كسى سر نكرده‌ايم * خون خورده‌ايم چون خم و دم دركشيده‌ايم\r\nچاك كفن گواه كه ما هم به عمر خويش * پيراهنى به كام دل خود دريده‌ايم\r\nدر راه عشق پاى تو سنگ ره تو بس * ما پاشكسته‌ايم و به منزل رسيده‌ايم\r\nره از در طلب قدمى تا به مطلبست * ما خود به هرزه راه درازى بريده‌ايم\r\nمعشوق را به ديدهء عاشق توان شناخت * ما را مساز تيره كه ما نور ديده‌ايم\r\nفياض لب به خواهش ما تر مكن كه ما * خونابه‌ايم و از دل حسرت چكيده‌ايم \r\n\r\n598\r\n جدا ز طرهء تابيدهء تو بىتابيم * به ياد لعل تو خونين جگر چو عنّابيم\r\nاز آن چو موج نبينيم روى ساحل را * كه پاشكستهء دريا بسان گردابيم\r\nهميشه در شب غم با خيال مهرويان * فسرده خاطر و روشن‌روان چو مهتابيم\r\nز خاك فقر و فنا سرمه‌اى نمىبخشند * بيا كه چشم سيه‌كردگان اسبابيم \r\n\r\n","description":"","footnote":"","page_name":" 309 ","page_number":325},
  {"content":"\r\n\r\n به ما ز نشئهء چشمش فسانه‌اى گفتند * شد آفتاب قيامت بلند و در خوابيم\r\nچگونه ره كند آرام در طبيعت ما * كه در نسب ز گرو بردگان سيمابيم\r\nفريب بستر راحت اثر چگونه كند * به ما كه زخم ضررخوردگان سنجابيم\r\nگمان صبر و ثبات از سرشت ما دورست * كه در كشاكش تخمير آتش و آبيم\r\nبه راه ميكده پنهان چه مىروى فياض * فقيه مدرسه داند كه ما ازين بابيم \r\n\r\n599\r\n سوخت هرجا خسته‌اى ما بىمحابا سوختيم * زد بر آتش خويش را پروانه و ما سوختيم\r\nجلوهء پرواز اوج فقر كار مشكليست * ما دران كو جلوه‌ها كرديم و پرها سوختيم\r\nدادِ ما را خضر كى از چشمهء خود مىدهد * ما كه از لب‌تشنگى در قعر دريا سوختيم\r\nز آتش كس سوختن آزادگان را ننگ بود * آتشى از خود برآورديم و خود را سوختيم\r\nشمع از سر درگرفت و سوخت خود را تا به پا * ما سراپا درگرفتيم و سراپا سوختيم\r\nبال‌وپر از شعله كرديم از پى پرواز شوق * تا سر ديوار دل رفتيم و آنجا سوختيم\r\nسوختى در آتش و خاكسترت بر جاى ماند * سوختن اينست اگر فياض ما واسوختيم \r\n\r\n600\r\n عمرها ما از خدا درد ترا مىخواستيم * آفت جان و دل خود از خدا مىخواستيم\r\nكام دل عمرى ز چشمانت طلب كرديم حيف * ساده‌لوحى بين ز بيماران دوا مىخواستيم\r\nآسمان پردير مىجنبد پى تدبير كار * منصب افلاك را يك‌چند ما مىخواستيم\r\nبىرواجيها عجب ما را رواجى داده است * خويش را در ناروايى ما روا مىخواستيم\r\nهرگز امّيد دوايى در دل ما ره نيافت * درد او مىخواستيم از عشق تا مىخواستيم\r\nصورت ديباى بستر شد تن بىدرد ما * پهلويى از بستر راحت جدا مىخواستيم\r\nصحبت افسردهء اين خام‌طبعان دوزخست * در صف آشفتگان عشق جا مىخواستيم\r\nدر پى اين رهبران رفتيم و گمره‌تر شديم * از پى گم‌كرده‌راهان رهنما مىخواستيم\r\nتا بكى فياض ازين افسردگيها تا بكى * آتش سوزنده‌اى در زير پا مىخواستيم \r\n\r\n601\r\n ياد ايامى كه در دل مهر يارى داشتيم * ناروا بوديم پُر اما عيارى داشتيم\r\nبا رخ و زلفش كه روز و روزگار ديگرست * طرفه روزى داشتيم و روزگارى داشتيم\r\nدر غم او كار ما بىاختيارى بود و بس * در كف او بود اگر هم اختيارى داشتيم\r\nديده در گرد رمد « 1 » چون آفتاب و ابر بود * ليك چشم سرمه از گرد سوارى داشتيم \r\n\r\n\r\n","description":"","footnote":"\r\n( 1 ) - رمد - ق 20 / 6 .\r\n","page_name":" 310 ","page_number":326},
  {"content":"\r\n\r\n غير را پامال او ديديم و مرديم از حسد * ياد ايامى كه ما هم اعتبارى داشتيم\r\nخدمت روشنگران خضرِ رهِ اين چشمه شد * سالها آيينه بوديم و غبارى داشتيم\r\nدر خزان رنگ ما فياض دم‌سردى مكن * پيش ازين ما نيز دستى بر بهارى داشتيم \r\n\r\n602\r\n چو گوى عرصهء آفاق را بسر گشتيم * كه تا چو چوگان از هرچه بود برگشتيم\r\nبه طول و عرض تمناى ما جهان كم بود * اميد خود به تو بستيم و مختصر گشتيم\r\nبه پاى آه سحر چون دعاى بىتأثير * هزار بار به گردون شديم و برگشتيم\r\nبه هرچه شست گشادند ما هدف بوديم * به هركه تيغ كشيدند ما سپر گشتيم\r\nنزد غيورى ما حلقه بردرى فياض * اگرچه در همه آفاق دربه‌در گشتيم \r\n\r\n603\r\n دل را به سر زلف تو دلدار سپرديم * شاديم كه اين مُهره به آن مار سپرديم\r\nمعمارى ويرانه جز از سيل نيايد * معمورهء دل را به غم يار سپرديم\r\nآزاده‌دلان شورِ دل تنگ ندانند * اين نغمه به مرغان گرفتار سپرديم\r\nداغ غم پنهان تو در پرده نسازد * اين گل به كُله گوشهء اظهار سپرديم\r\nفياض شد آن شرط كه ديگر نستانيم * آن روز كه ما ديده به ديدار سپرديم \r\n\r\n604\r\n پنبه در گوش نهاديم و خبردار شديم * بار بر دوش گرفتيم و سبكبار شديم\r\nزهرها تعبيه در شهد تمنا بودست * مفت ما بود كه ناخورده خبردار شديم\r\nجام لبريز به ما دست هوس مىپيمود * خاك در كاسهء ما بود چو بيدار شديم\r\nمى منصور به دل برق انا الحق مىزد * سر قدم ساخته تا جلوه‌گه دار شديم\r\nروز بَد نوبت بىدردى ما بود گذشت * شكر للّه كه به صد درد گرفتار شديم\r\nچهره‌اش تاب گران‌بارى نظّاره نداشت * ديده بستيم و به دريوزهء ديدار شديم\r\nكه كند چارهء فياض تو ، چون ما و مسيح * هر دو در كوى تو يك‌مرتبه بيمار شديم \r\n\r\n605\r\n گوهريم و بر بساط دهر يكتاى خوديم * قطره‌ايم و در وجود خويش درياى خوديم\r\nگردش ما را فضايى غير ما در كار نيست * ما كه خود صحرانورد خويش و صحراى خوديم\r\nما به برق خود نقاب خودنمايى سوختيم * گرچه پنهانيم بر اغيار پيداى خوديم\r\nما درين درياى بىبن همچو موج افتاده‌ايم * گرچه زنجيريم سر تا پاى بر پاى خوديم\r\nمنت آزردگيها هيچ‌كس بر ما نداشت * ما خراب طالع بىطالعىهاى خوديم \r\n\r\n","description":"","footnote":"","page_name":" 311 ","page_number":327},
  {"content":"\r\n\r\n دوستان ما را فريب دشمنيها مىدهند * ما كه در دشمن‌فريبى خصم كالاى خوديم\r\nدشمنان را هم صلاى دوستيها مىزنيم * ما به هر آيينه‌اى محو تماشاى خوديم\r\nدر وفادارى زليخا در نكويى يوسفيم * ما درين بازارها سرگرم سوداى خوديم\r\nپاى در دامان خود چون آسمان پيچيده‌ايم * گرد عالم گشته‌ايم و باز بر جاى خوديم\r\nعقل ما كارآگهست و نفس كافر ماجرا * وه كه هم دجّال خويش و هم مسيحاى خوديم\r\nراست پرسى خصم ما فياض كس غير از تو نيست * با تو زان پيوسته در تحريك غوغاى خوديم \r\n\r\n606\r\n جز داغ جفا بر دل مهجور نديديم * جز نقش پى شعله درين طور نديديم\r\nمورى به سليمان ندهد صرفه درين ملك * در كشور مى بازوى بىزور نديديم\r\nبس داغ كه ناسور نموديم و درين باب * گرمى بجز از مرهم كافور نديديم\r\nگفتيم شبى با تو برآريم و يكى صبح * در ناصيهء بخت خود اين نور نديديم\r\nفياض تو در صبح زنى غوطه ولى ما * در طالع خود جز شب ديجور نديديم \r\n\r\n607\r\n يك عشوه از آن نرگس غماز نديديم * تا جان هدف ناوك صد ناز نديديم\r\nدر عهد تو دنبال رخ مهرفزايت * چشمى كه به حسرت نبود باز نديديم\r\nبىهم‌نفسى بين كه درين گلشن گيتى * در ناله فسرديم و هماواز نديديم\r\nچون تيره نباشيم كه در مشرق طالع * يك صبح گريبان ترا باز نديديم\r\nآن بال فروريخته مرغيم كه هرگز * در طالع خود جلوهء پرواز نديديم\r\nامنيت معمورهء عشقست كه در وى * قفل در خلوتكدهء راز نديديم\r\nعمريست كه در حلقهء اين غمكده فياض * سازى بجز از نالهء خود ساز نديديم \r\n\r\n608\r\n بر دل رقم حسرت جاهى نكشيديم * از چشم فلك ناز نگاهى نكشيديم\r\nدر خون نتپيدن گنه قاتل ما نيست * خود را به سر تير نگاهى نكشيديم\r\nخود يكتنه بر قلب عدو رخنه فكنديم * در چشم ظفر گرد سپاهى نكشيديم\r\nگر جان نفشانديم به پايت ز ادب بود * بر آينهء حسن تو آهى نكشيديم\r\nصد كوه كشيديم به دوش از همه كس ليك * از خرمن منّت پر كاهى نكشيديم\r\nآغوش به دوش و بر مهرى نگشوديم * خميازه به لعل لب ماهى نكشيديم\r\nاز سستى طالع چه بگوييم كه يك بار * دل بر سر راه چو تو شاهى نكشيديم\r\nدر جلوه‌گه ناز تو با حسرت بسيار * كم‌حوصلگى بود كه آهى نكشيديم \r\n\r\n","description":"","footnote":"","page_name":" 312 ","page_number":328},
  {"content":"\r\n\r\n\r\n609\r\n در طور فنا وعدهء ديدار شنيديم * اين مژده ز لعل لب دلدار شنيديم\r\nبىچشم درين نامه بسى مسئله خوانديم * بىگوش درين پرده بس اسرار شنيديم\r\nاى فلسفيان مژده كه در ميكدهء عشق * بوى قِدمى از در و ديوار شنيديم\r\nيك نغمهء مستانه كه بىپرده سروديم * بس طعنه كه از مردم هشيار شنيديم\r\nآزادگيى نيست چو پرواز به كامست * اين زمزمه از مرغ گرفتار شنيديم\r\nاز بادهء تحقيق به جامى خبرى نيست * اين نكته ز مستان خبردار شنيديم\r\nكس راه به سر منزل تقدير ندارد * در مدرسه اين مسئله بسيار شنيديم\r\nاز ما خبر عشرت گلزار چه پرسى * ما نام گل از گوشهء دستار شنيديم\r\nآن حرف كه منصور از آن بر سر دارست * موسى ز شجر ما ز سردار شنيديم\r\nرازى كه ازل تا به ابد كس نشنيدست * از يك مژه برهم زدن يار شنيديم\r\nطومار زمان بر چه زبر داشت بتدريج * ما آن همه فياض به‌يك‌بار شنيديم \r\n\r\n610\r\n ما به زير آسمان مشتى فروزان فروزان‌گوهريم * آتشيم آتش و ليكن در ته خاكستريم\r\nدر مزاج لاله و در طبع گل آبيم آب * ليك بر خار و خس اين دشت باد صرصريم\r\nاز متاع رنگ و بو رنگين متاعى چيده‌ايم * حيف كش بر جاى بگذاريم و غافل بگذريم\r\nرفته در زنگ طبيعت همچو شمشيريم ليك * چون برآييم از غلاف تن سراپا جوهريم\r\nجلوه‌گاه ماوراى چرخ و انجم كرده‌اند * اين جهان ديگرست و ما جهان ديگريم\r\nوه كه ما را زردرويى خوش رواجى داده بود * آسمان پنداشت يك‌چندى كه ما مشت زريم\r\nجزر و مدّست اينكه گاهى بحر و گاهى قطره‌ايم * قبض و بسطست اينكه گاهى شعله گاهى اخگريم\r\nجوهر شرعيم و در صندوقِ ديو رهزنيم * گوهر عقليم و در درياى عقل كافريم\r\nشعله از خود مىكشيم و موج در خود مىزنيم * آتش ياقوت شادابيم و آب گوهريم\r\nهفت دريا گر بجوشد ما چو گوهر در تهيم * نُه فلك گر آب گردد ما چو روغن بر سريم\r\nرنگ صد انديشه ريزيم و فروريزيم باز * در ديار آرزو هم بت‌شكن هم بتگريم\r\nهر زمان ما را به دست ديگرى مىپرورند * خاك را شاخ گليم و آب را نيلوفريم\r\nعشرت از ما مىكشد ما هرچه از غم مىكشيم * خنده را فرمان دهيم و گريه را فرمان بريم\r\nعشق را دامان پاكيم و وفا را خاك راه * حسن را آيينه و آيينه را خاكستريم\r\nبا دلى يك پيرهن از شيشه نازك‌تر كه هست * مبتلاى خاطرى از برگ گل نازك‌تريم\r\nقبله‌اى داريم غير از كعبهء اسلاميان * كز درش يك لحظه برداريم اگر سر كافريم \r\n\r\n","description":"","footnote":"","page_name":" 313 ","page_number":329},
  {"content":"\r\n\r\n در بلنديهاى همت همچو فياض ارنه‌ايم * ليك در كوتاه‌دستيها ازو واپس‌تريم \r\n\r\n611\r\n دلا هنوز اميدى به چشم تر داريم * گمان صد اثر از آه بىاثر داريم\r\nاگر اجازت آهى دهى به قوّت ضعف * اميد هست كه خود را ز خاك برداريم\r\nپس از شكست به ساحل رسد سفينهء موج * شكسته‌ايم و همان بيم صد خطر داريم\r\nدر آن چمن كه نسيم از حرير گل بيزند * پرند ناله به گلدوزى شرر داريم\r\nشراب رنگ زند موج در پيالهء گل * دران چمن كه به يادت پياله برداريم\r\nدرين هوا كه سبك‌روحى از نسيم پُرست * دماغى از نفس گل شكفته‌تر داريم\r\nدرين بهار هوس چون نسيم لاله و گل * بدين خوشيم كه بر موج خون گذر داريم\r\nشبى به بزم گشودى تو جيب و ما از ذوق * هنوز آينهء صبح در نظر داريم\r\nز ضعف خسته‌دلى همچو نالهء عشاق * نمىرسيم به جايى ولى اثر داريم\r\nفريب لطف زبانىّ او مخور فياض * تو از زبانش و ما از دلش خبر داريم \r\n\r\n612\r\n عمريست كه در كوى بلا خانه نداريم * گنجيم و ليكن دل ويرانه نداريم\r\nننگست دلا سوختن از آتش ديگر * در عشق سر منصب پروانه نداريم\r\nآخر دم واعظ بكشد آتش ما را * خوبست دگر گوش به افسانه نداريم\r\nما بىكس و كويان خرابات الستيم * جايى بجز از گوشهء ميخانه نداريم\r\nهركس به جهان راهبرى داشته از عقل * ماييم كه غير از دل ديوانه نداريم\r\nدنياطلبان در گرو خانه و مالند * ما مال نيندوخته و خانه نداريم\r\nاز لعل بتان كام دل ما نشكيبد * جز حسرت لعل لب پيمانه نداريم\r\nهرجا كه بود دانه بود دام به راهش * ما دام نهاديم ولى دانه نداريم\r\nاين نيست كه با ما نبود مايهء نازش * شمعيم و ليكن سر پروانه نداريم\r\nفريادرسان گوش ندزديد كه امشب * در تركش دل نالهء مستانه نداريم\r\nشب نيست كه در خلوت اين سينهء تاريك * با ياد رخ دوست پرىخانه نداريم\r\nما با نفس سوخته در ذكر حبيبيم * اينست كه ما سبحهء صد دانه نداريم\r\nدر قفل فروبستهء غمهاى دل خويش * آن كهنه‌كليديم كه دندانه نداريم\r\nفياض متاع سفر آخرت خويش * چيزى بجز از مشرب رندانه نداريم \r\n\r\n613\r\n هرجا كه نام درد دل مبتلا بريم * رنگ اثر ز چهرهء سعى دوا بريم \r\n\r\n","description":"","footnote":"","page_name":" 314 ","page_number":330},
  {"content":"\r\n\r\n چون نبض خسته مىجهد اينجا دل مسيح * بيمار عشق را چه به دارالشفا بريم\r\nاظهار درد بيشتر از درد مىكشد * صد درد مىكشيم كه نام دوا بريم\r\nصد ره به ما مطالب كونين عرض كرد * همت نهشت دست به سوى دعا بريم\r\nتكليف پادشاهى دنيا به ما مكن * دردسرى كه هيچ ندارد كجا بريم\r\nبيگانگان به درد دل ما نمىرسند * اين تحفه به كه بر در آن آشنا بريم\r\nفياض حرف عقل چه لازم به بزم عشق * در پيش پادشاه چه نام گدا بريم \r\n\r\n614\r\n از فكر خال و طرهء جانانه بگذريم * دامست به كه از سر اين دانه بگذريم\r\nزان پيشتر كه عمر به افسانه بگذرد * يك دم بيا به جانب ميخانه بگذريم\r\nزنّار عشق بر كمر ما زند چو تيغ * چون رشته‌گر به سبحهء صد دانه بگذريم\r\nجا در دل زمانه نكرديم تا بكى * در گوش روزگار چو افسانه بگذريم\r\nدل خون كنيم تا دگرى تر كند دماغ * زين بزمم همچو ساغر و پيمانه بگذريم\r\nاى شمع ياد سوختگان حجّ اكبرست * يك شب بيا به تربت پروانه بگذريم\r\nاز خانه بگذريم كه آيد چو سيل مرگ * چندان امان كجاست كه از خانه بگذريم\r\nجز عشق ره به كوى حقيقت نمىبرد * از قيل و قال بحث حكيمانه بگذريم\r\nرندانه نيست صحبت فياض عيب‌جو * زين آرزو بهست كه رندانه بگذريم \r\n\r\n615\r\n هر دم ز گرم‌خويى خود برفروزيم * پر گرم هم مباش كه ترسم بسوزيم\r\nباشد دهان تنگ توام روزى از ازل * زانست كز ازل به جهان تنگ‌روزيم\r\nزان شب كه دل به زلف سياه تو بند شد * روشن نمود بر همه كس تيره‌روزيم\r\nخوش آنكه اين لباس عناصر بيفكنم * تا چند بر بدن ز غذا پنبه دوزيم\r\nفياض تا به عيش ابد دل نهاده‌ايم * دل خوش نمىشود ز نشاط دوروزيم \r\n\r\n616\r\n آهى از دل از پى دفع گزندى مىكشيم * چشم بد را سرمه از دود سپندى مىكشيم\r\nتا شبى سرو قد او سايه بر ما افكند * ما و دل هر صبح ياهوى بلندى مىكشيم\r\nناتوانى بين كه در عشق تو بار عالمى * با تن زارى و جان دردمندى مىكشيم\r\nآستانت از وجود ما گرانى مىكشد * پاى رغبت از سر كوى تو چندى مىكشيم\r\nهر زمان فياض با اين تلخكاميهاى خويش * كاسهء زهرى ز لعل نوشخندى مىكشيم \r\n\r\n","description":"","footnote":"","page_name":" 315 ","page_number":331},
  {"content":"\r\n\r\n\r\n617\r\n حاشا كه غير عشق حديث دگر كنيم * يك حرف خوانده‌ايم كه يك عمر بر كنيم\r\nاسباب از براى مسبب بود به كار * ما از پى كلاه چرا ترك سر كنيم\r\nبر ما جهان ز خاطر مورست تنگ‌تر * جاى دگر كجاست كه فكر دگر كنيم\r\nرنگست رنگ بوسهء حورش بر آينه * دستى كه با خيال تو شب در كمر كنيم\r\nمطرب تو داد ناله ، من از گريه مىدهم * چون ابر و برق اگر مدد يكديگر كنيم\r\nشرمنده سر ز دنيى و عقبى شديم شكر * ما را نهشت عشق كه فكر دگر كنيم\r\nدر راه عاشقى خطرى چون رفيق نيست * ما بيخودان مباد كه خود را خبر كنيم\r\nافسانه بهر خواب بود طرفه اينكه ما * گردد خراب خواب چو افسانه سر كنيم\r\nتنگست خاطر از غم عشق آن قدر كه هست * ممكن گهى كه خاطر ازين تنگ‌تر كنيم\r\nجايى كه شهسوار فنا تيغ بركشد * جان مىبريم اگر تن خود را سپر كنيم\r\nفياض فتح باب دل از سر گذشتنست * پا مىخوريم يك دم اگر فكر سر كنيم \r\n\r\n618\r\n تا بكى بر بستر آرام تن بازافكنيم * كى بود كى خويش را در دام پرواز افكنيم\r\nگوشهء امنى ندارد منزل وارستگى * خويش را در مأمن چنگال شهباز افكنيم\r\nبىخراش سينه زلف بىگره دان ناله را * پيچ و تابى چند در ابريشم ساز افكنيم\r\nشكوهء نازك ندارد تاب آسيب نقاب * پردهء پوشيدگى از چهرهء راز افكنيم\r\nناز بالش از پر عنقا كنيم از بهر خواب * پهلوى راحت اگر بر بستر ناز افكنيم\r\nوقت آن آمد كه با گل در چمن هر صبحگاه * از صداى خنده آوازى به آواز افكنيم\r\nدر هواى وصل او فياض هردم از شتاب * صد گره از بال‌وپر از شوق پرواز افكنيم \r\n\r\n619\r\n ما به بدنامى تلاش نيك‌نامى مىكنيم * پختگيها در نظر داريم و خامى مىكنيم\r\nدوستان ما را به كام دشمنان مىخواستند * ما ز دشمن‌كامى خود دوستكامى مىكنيم\r\nناتماميهاى ما گر عشق خوبانست و بس * ما تمامى را فداى ناتمامى مىكنيم\r\nصيد ما بايست شد صيادى ما بهر چيست * در حقيقت دانه‌اى بوديم و دامى مىكنيم\r\nچون نخندد بر شتاب ما درنگ ديگران * ما كه با اين كند سيرى تيزگامى مىكنيم\r\nكاملان را بر سر شاگردى ما جنگهاست * ما فلاطون را به يك تعليم عامى مىكنيم\r\nبا همه لافى كه در دانش ترا فياض هست * گر تو گفتى اين غزل را ما غلامى مىكنيم \r\n\r\n","description":"","footnote":"","page_name":" 316 ","page_number":332},
  {"content":"\r\n\r\n\r\n620\r\n تا چند درين نمك‌ده غمناك نشينيم * وقتست كه بر تارك افلاك نشينيم\r\nما مرغ چمن‌پرور عرشيم كه گفتست * كز ذروه فرود آمده در خاك نشينيم\r\nگرديم و ز دامان كسى اوج نگيريم * حيفست كه بر دامن افلاك نشينيم\r\nبىرخصت ما نشئه به مستان ندهد مى * ظلمست كه فرمان‌بر ترياك نشينيم\r\nدر بزم طرب غير ملامت نفزايد * كو حلقهء ماتم كه طربناك نشينيم\r\nكو يارى طالع كه به تقريب شهادت * در سايهء شمشير تو چالاك نشينيم\r\nكو زهرهء شيرى كه به هنگام تغافل * هم‌چهره به آن غمزهء بىباك نشينيم\r\nفياض توان دادِ دل از عيش ابد داد * يك لحظه كه در حلقهء فتراك نشينيم \r\n\r\n621\r\n ديده را از پرتو روى تو تابى مىدهيم * گلشن نظّاره را از شعله آبى مىدهيم\r\nاز لب لعلت حديثى بر زبان مىآوريم * گفتگو را غوطه در موج شرابى مىدهيم\r\nپيچ و تاب عطسه در مغز جهان مىافكنيم * چون ز بزم دل برون بوى كبابى مىدهيم\r\nمىكنيم آغوش مژگانى به سيل گريه باز * موج را بر روى دريا اضطرابى مىدهيم\r\nفتنه‌اى از هر طرف بيدار مىگردد ز خواب * چون به ياد چشم مستش تن به خوابى مىدهيم\r\nزنگ آلايش برون از دامن هستى نرفت * اين كتان را شستشو در ماهتابى مىدهيم\r\nفوج معنى هر طرف فياض مىگردد روان * چون عنان گفتگو را پيچ و تابى مىدهيم \r\n\r\n622\r\n ز مژگان چند چون ابر بهاران * سرشك لاله‌گون بارم چو باران\r\nبه خاك كوه‌كن برمىفروزم * چراغ ناله‌اى در كوهساران\r\nخط سبزش مرا شوريده‌تر كرد * جنون كهنه نو شد در بهاران\r\nسمندش را به جولان خواهد آورد * بلنداقبالى اين خاكساران\r\nجدايى نو محبت را بلاييست * به من در هجر او رحمست ياران\r\nكشاكش با تمناى تو دارد * بنازم حسرت اميدواران\r\nنگه را رخصت خونريزيى ده * قرارى كرده‌اى با بىقراران\r\nبه مژگان تو در خنجر گذاريست * نگاهت آن سر خنجرگذاران\r\nبه غير از خارخار دل نچيدم * گلى در آرزوى گل‌عذاران\r\nمرا در دوستدارى عمر بگذشت * نديدم دوستى زين دوستداران\r\nنبيند تيره‌روز و روزگارى * چون من فياض كس در روزگاران \r\n\r\n","description":"","footnote":"","page_name":" 317 ","page_number":333},
  {"content":"\r\n\r\n\r\n623\r\n دل به ياد تو سرخوشست همان * شعلهء شوق سركشست همان\r\nپر برآوردم از خدنگ جفا * مژه دستى به تركشست همان\r\nكرد آشفته خاطر جمعى * طرهء او مشوشست همان\r\nتوتيا گشت استخوان و مرا * چشم برگرد ابرشست « 1 » همان\r\nگر شوم دور از تو روزى چند * كششت در كشاكشست همان\r\nبجهد گر سپندى از آتش * بازگشتش به آتشست همان\r\nناخوشيها اگرچه ديد بسى * دل فياض ازو خوشست همان \r\n\r\n624\r\n مىتوان از زندگانى دست آسان داشتن * ليك دست از دامن زلف تو نتوان داشتن\r\nزلف را گو فكر جمعيت كند تا كى چنين * خود پريشان بودن و مه را پريشان داشتن\r\nمىتوان صد بار مردن هر نفس از درد او * ليك نتوان درد او محتاج درمان داشتن\r\nجان اگر با من نسازد در غم او گو مساز * مىتوانم من غمش در سينه چون جان داشتن\r\nدرد او فياض اگر درمان ندارد گو مدار * مىتوان اين درد را بهتر ز درمان داشتن \r\n\r\n625\r\n به نوميدى ستم باشد ز راه دوست برگشتن * چو اشك و آه عاشق ناتوان زير و زبر گشتن\r\nپى ديدار آن با هر نگاهى آشنا بايد * شدن چون سرمه در هر ديده و نور نظر گشتن\r\nدرين طوفان صرصر آرزوى شعلگى خامست * ندارى خانه گر در سنگ نتوانى شرر گشتن\r\nنه بر كف داغ عشق و نه به سر ژوليده موييها * چه لازم بر سر تير حوادث پى سپر گشتن\r\nروايى هرچه بينى نارواييها از آن خوش‌تر * شدن سنگ سيه بهتر درين دوران كه زر گشتن\r\nتفاوت در ميان خوبرويان نقض يكرنگيست * به هرجا كاسهء شيرست مىبايد شكر گشتن\r\nتماشاى دل خود كن چه لازم همچو آيينه * پى دريوزهء ديدار دايم دربه‌در گشتن\r\nنمىدانم كدامين عيشم امشب زار خواهد كشت * گهش درياى افتادن گهى برگرد سر گشتن\r\nترا شوق نجف فياض اگر در خاك غلطاند * عجب نبود فلك را هم همين كامست در گشتن \r\n\r\n626\r\n چو گرد چند به دنبال كاروان گشتن * توان به بال‌وپر مصرعى جهان گشتن\r\nمراد جلوهء نازست از سهىقدان * و گرنه گرد سر سرو مىتوان گشتن \r\n\r\n\r\n","description":"","footnote":"\r\n( 1 ) - ابرش ، اسبى كه موى سرخ و سياه و سپيد يا نقطه‌هايى مخالف رنگ خود دارد .\r\n","page_name":" 318 ","page_number":334},
  {"content":"\r\n\r\n ترحمى كه به من كرده‌اى گناه تو نيست * كه از تصرف عشقست مهربان گشتن\r\nز پيريم چه غم اكنون كه ممكنست مرا * رخ تو ديدن و بار دگر جوان گشتن\r\nچه خوش‌نماست از آن تندخو مرا فياض * بگريه ديدن و خنديدن و روان گشتن \r\n\r\n627\r\n به راه دير سبكبار و بىحرج رفتن * صوابتر كه گران‌بار راه حج رفتن\r\nبه راستى نرود كارها هميشه ز پيش * گريوه طى نتوان كرد جز به كج رفتن\r\nحضيض و اوج سپهر برين بود رمزى * كه راه عشق نشايد به يك نهج رفتن\r\nاگر دعاى قَدَح « 1 » را زبر كنى فياض * ترا ضرور نباشد پى مهج « 2 » رفتن \r\n\r\n628\r\n چه خواهد شد دو روزى جور كمتر مىتوان كردن * دو روزى با اسيران بلا سر مىتوان كردن\r\nسرت گردم به رسم امتحان لطفى زيان مىكن * اگر بهتر شود يك داغ ديگر مىتوان كردن\r\nز دينم كرده‌اى بيگانه از يك لطف پنهانى * به لطف ديگرم يكباره كافر مىتوان كردن\r\nبگو قاصد از ان لب هرچه هم نشنيده‌اى با من * وگر آخر شود بازش مكرر مىتوان كردن\r\nتغافل پيشه كن فياض اگر رام خودش خواهى * به يك رم هر دو عالم را مسخّر مىتوان كردن \r\n\r\n629\r\n لبى تر يك دم از جام طرب كم مىتوان كردن * ولى چندانكه خواهى مستى از غم مىتوان كردن\r\nدوا نامحرم در دست و مرهم خصم ناسورست * بلى الماس را با داغ محرم مىتوان كردن\r\nز لطف ظاهرى خشم نهانى كم نمىگردد * هلاهل داخل اجزاى مرهم مىتوان كردن\r\nبه ديدارت بحل كرديم خون دين و دنيا را * به نازى قتل عام هر دو عالم مىتوان كردن\r\nهمين بس تا قيامت سرخ‌روييهاى اميدم * كه از خونم حناى عشرتى نم مىتوان كردن\r\nچنان گرد كدورت شست از دل آتش عشقم * كه از خاكسترم آيينهء جم مىتوان كردن\r\nمدد بخشد اگر عشق ، آفتابِ قطره دشمن را * چو مادر مهربانِ طفلِ شبنم مىتوان كردن\r\nفلك گر لخت دل را هم به ما بسيار مىداند * پشيمانى ندارد پاره‌اى كم مىتوان كردن\r\nكسى تا چند رام اين هوس‌پروردگان باشد * گهى از چشم مردم چون حيا رم مىتوان كردن\r\nبه دل برداشت بارى را كه گردون برنمىتابد * طواف جرئت فرزند آدم مىتوان كردن\r\nبه دست افتد دمى گر يار زنگ از دل برى فياض * تلافيهاى غم از صحبت هم مىتوان كردن \r\n\r\n\r\n","description":"","footnote":"\r\n( 1 ) - دعاى قدح ، دعايى گرد قدح مىنوشتند .\r\n( 2 ) - كذا . شايد محج باشد و اشاره به محجّة البيضاء ملا محسن فيض كاشانى .\r\n","page_name":" 319 ","page_number":335},
  {"content":"\r\n\r\n\r\n630\r\n گرت هواست به هر نيك و بد بسر بردن * دلى چو آينه بايد به دست آوردن\r\nبه هرزه جان چه كند كوه‌كن نمىداند * كه روزى دگران را نمىتوان خوردن\r\nبه جانفشانى اگر ابروت اشاره كند * توان ز دست اجل مفت جان بدر بردن\r\nستم به حال دل دشمنان ستم باشد * دلى كه دوست ندارى چه بايد آزردن\r\nبه آب زندگى خضر كس نپردازد * به حسرت لب لعل تو تا توان مردن\r\nچه غم ز معجزهء نوح كار اگر افتد * كه دامن مژه‌اى مىتوانم افشردن\r\nبه گلبنم كه نظركردهء خزان بلاست * گل هميشه بهارست ذوق پژمردن\r\nچنان طراوت گل ريخت موج بر سر هم * كه در هواى چمن غوطه مىتوان خوردن\r\nچه مىخورى غم دلگيرى از فلك فياض * چو آبِ آينه شو دل نهادِ افسردن « 1 » \r\n\r\n631\r\n چه پاى بستهء تدبير بايدم بودن * كه در قلمرو تقدير بايدم بودن\r\nقضا به چين جبين رد نمىشود هرگز * چه لازمست كه دلگير بايدم بودن\r\nدمى به خُلق خوشم روزگار نگذارد * دم نسيمم و شمشير بايدم بودن\r\nپياده در جلو غفلتم كنون كز هوش * دواسبه در پى نخجير بايدم بودن\r\nز سرگرانى زلف تو در همم چه كنم * كه بار خاطر زنجير بايدم بودن\r\nچنان نرفت غم دورى رهم از ياد * كه در تهيهء شبگير بايدم بودن\r\nكدام عيش جوانى كدام عهد طرب * كه در تلافى آن پير بايدم بودن\r\nچه غم ز قامت خم‌ديده اين اميدم بس * كه در كمان هوس تير بايدم بودن\r\nظهور درد دل من گذشت از آن فياض * كه زير منت تقرير بايدم بودن \r\n\r\n632\r\n نه تنها در چمن از بوى گل گل مىتوان چيدن * كه سنبل از نسيم شاخ سنبل مىتوان چيدن\r\nدل درد آشنا اى آنكه دارى در چمن بخرام * كه گل از ناله‌هاى زار بلبل مىتوان چيدن\r\nبهار گلستان حسن را نازم كه در عهدش * بنفشه از خط و سنبل ز كاكل مىتوان چيدن\r\nز بس صحن چمن از خندهء گلزار خرم شد * درو چون دست گل‌باز از هوا گل مىتوان چيدن\r\nتوان چيدن گل وصلش به دست آرزو فياض * و ليكن اين گل از شاخ تحمل مىتوان چيدن \r\n\r\n\r\n","description":"","footnote":"\r\n( 1 ) - دل نهادن براى افسردن ، پذيراى افسردن گرديدن .\r\n","page_name":" 320 ","page_number":336},
  {"content":"\r\n\r\n\r\n633\r\n مىشد از طرهء او كام دل آسان ديدن * مىتوانستى اگر خواب پريشان ديدن\r\nما گذشتيم ز فكر سر و سامان چه كنيم * نتوان زلف ترا بىسروسامان ديدن\r\nغم ايام چه بودى همه با من بودى * كه پريشان بودن به كه پريشان ديدن\r\nزده‌اى دستهء گل بر سرو داغم چه كنم * بار بر خاطر دستار تو نتوان ديدن\r\nپاك شو از همه خواهش كه توانى فياض * هرچه خواهى همه در آينهء جان ديدن \r\n\r\n634\r\n اگر چشمت كند يك عشوهء مستانه در گلشن * دگر بر كف نگيرد شاخ گل پيمانه در گلشن\r\nچنان چشمت ميان اهل دل آوارگى افكند * كه بلبل كرد جا در آتش و پروانه در گلشن\r\nاگر گيرد نشان آن سر كو از صبا ترسم * كه ديگر تا ابد بلبل نسازد خانه در گلشن\r\nبه عهد چشم مستت بخت من بيدار كى ماند * كه گيرد چشم نرگس خواب ازين افسانه در گلشن\r\nبرو فياض تخم سبحه در جاى دگر افشان * نبينى حاصلى از كِشتن اين دانه در گلشن \r\n\r\n635\r\n برافكن پرده و از عكس آن رو نوبهارم كن * درآ در جلوه و از داغ حسرت لاله‌زارم كن\r\nشوم چون كشتهء ناز تو بهر خونبهاى من * زمين جلوه‌گاه خويش را وقف مزارم كن\r\nز لطف آشكارت قدر من پوشيده مىماند * به پنهانى بيا در پيش مردم آشكارم كن\r\nمرا تا از نظر انداختى با خاك يكسانم * بيا بر رغم گردون يك كف خاك اعتبارم كن\r\nقرار صبر با خود داده‌ام اما پشيمانم * بگو فياض ازو حرفى و ديگر بىقرارم كن \r\n\r\n636\r\n گر جام ميى دارى عزم لب جويى كن * ور مهر بتى دارى فكر سر كويى كن\r\nاى غنچه سرى دارى در راه بتى درباز * وى گل دهنى دارى وصف گل‌رويى كن\r\nدانم كه وفايى نيست اى چرخ ترا بارى * چون خاك كنى ما را در كار سبويى كن\r\nاين خواب هوس تا كى شد فوت نماز عشق * از خون دل و ديده برخيز و وضويى كن\r\nفياض درين وادى راهيست به سر منزل * هرچند نمىيابى بارى تك‌وپويى كن \r\n\r\n637\r\n اسكندرم دستور من عقل هنر فرسود من * آيينهء اسكندرى جان غبارآلود من\r\nتا كى نهد بر آتشم چون عود و من دم دركشم * ترسم بگيرد چرخ را يكباره آه دود من\r\nتا از غبار كوى او آلايش خود كرده‌ايم * خورشيد حسرت مىبرد بر روى گردآلود من\r\nدلّال هستى نرخ من چندانكه مىگيرد بلند * عشق تو يكسان مىخرد بود من و نابود من \r\n\r\n","description":"","footnote":"","page_name":" 321 ","page_number":337},
  {"content":"\r\n\r\n رامند وحش و طير اگر بر صوت داودى چرا * رم مىكند وحشى من از نغمهء داود من\r\nعشقست و در عالم همين بىتابى و بىطاقتى * طاقت زيان گر مىشود در عاشقيها سود من \r\n\r\n638\r\n نمىگردد مگر در صيدگاه دل شكار من * نمىدانم به هر جانب چه مىتازد سوار من\r\nاز آن در عشق او ميلم به دلتنگى فزون باشد * كه جز در تنگناى دل نمىگردد دچار من\r\nتويى در خور شب و روزم چه در دنيا چه در عقبى * مه من آفتاب من بهشت من بهار من\r\nتو رفتى بس نبود از پيشم اى بىرحم بىپروا * كه بردى در ركاب خود شكيب من قرار من\r\nندارم دست دامنگير و ترسم روز محشر هم * چنين بىدست‌وپا از خاك برخيزد غبار من\r\nچنان گمگشتگان را وعدهء من منتظر دارد * كه پر برهم نزد عنقا دمى در انتظار من\r\nشكار ناتوانيها چنان شد پيكر زارم * كه بر جسمم گرانى مىنمايد جان زار من\r\nپريشان آن قدر گفتم كه در هر كهنه اوراقى * كه بينى تا قيامت بر تو خواند يادگار من\r\nبه دل سوداى زلفش آن قدر فياض جا دادم * كه رويد تا قيامت سنبل از خاك مزار من \r\n\r\n639\r\n نوخط من كرده است عزم به نخجير من * سلسلهء عنبرين ساخته زنجير من\r\nكام حلاوت كشم طعم هلاهل گرفت * لعل كه شكر فكند در قدح شير من ؟\r\nحكمت يونان چكد گر ز لبم دور نيست * خون فلاطون خورد نالهء شبگير من\r\nبر لب خاموش من شكوه درآمد به جوش * در پى نُه پرده‌دار گوش به تقرير من\r\nدم ز فلاطون زند صورت خم‌خانه‌ام * مدرس اشراق گشت مجلس تصوير من\r\nعاشق و معشوق را هست ز هم فيضها * آنكه مريد منست هست هم او پير من\r\nرنگ تغافل شكست دوش ز بىتابيم * بىسببى هم نبود اين همه تغيير من\r\nتا نشوى رام من رام نگردم به تو * هست مسخر شدن مايهء تسخير من \r\n\r\n640\r\n ز ناز آن رام دشمن گرچه دايم مىرميد از من * ولى درد دل ناگفته گاهى مىشنيد از من\r\nمن آن نامهربانيها كه مىديدم نمىبينم * نمىدانم به غير از مهربانيها چه ديد از من\r\nنمىدانم كباب ناز بودم يا عتاب امشب * همين دانم كه خونابى به حسرت مىچكيد از من\r\nتو طاقت دشمن و آنگه من و طاقت محالست اين * كنون آن صبر و آن طاقت كه مىديدى رميد از من\r\nخوشا عهدى كه در كوى تو بودم از جهان فارغ * چه خواريها كه گردون از تغافل مىكشيد از من\r\nز بس خونها ز رشك كشتگانت مىخورم ترسم * كه جوشد در قيامت خون يك محشر شهيد از من\r\nتو اى فياض اگر با من نزاعى در ميان دارى * جهان و هرچه در وى از تو و ميرزا سعيد از من \r\n\r\n","description":"","footnote":"","page_name":" 322 ","page_number":338},
  {"content":"\r\n\r\n\r\n641\r\n اوج گيرد رتبهء افتادگى از حال من * تيره‌بختى سر به گردون سايد از اقبال من\r\nبس كه در افتادگيها گرد بر رويم نشست * خاك بر سر مىكند آيينه از تمثال من\r\nمن به راه وصل‌پويان روز و شب چون آفتاب * شام هجران هر قدم چون سايه از دنبال من\r\nتا نسيمى مىوزد بر من ز پا افتاده‌ام * هست هر برگ خزانى نامهء احوال من\r\nمىفزايد غفلتم چندانكه عمرم مىرود * به ز به چون بگذرد فياض ماه و سال من \r\n\r\n642\r\n هم رفيق زندانم هم حريف چاهم من * بخت تيره‌روزانم كوكب سياهم من\r\nنه به خلد در خوردم نه به دوزخ ارزانى * خوش گناهكارم من طرفه بىگناهم من\r\nجرم اگر نمىباشد بخششى نمىباشد * بر اميد عفو او عاشق گناهم من\r\nتكيه بر كرم دارم از گنه چه غم دارم * بيم را نمىدانم آرزو پناهم من\r\nكم ندارم از سامان با همه پريشانى * آه و ناله اسبابم گريه دستگاهم من\r\nهركجا كه بخرامى هركجا كه بنشينى * خاك آستانم من فرش جلوه‌گاهم من\r\nعزتم نمىدارى قيمتم نمىدانى * سرمهء سليمانى « 1 » مشت خاك را هم من\r\nخدمتم چه مىارزد طاعتم چه مىباشد * آب گشتم از خجلت شرم عذرخواهم من\r\nاز نجات نوميدم وز كنار محرومم * همتى سلامت را كشتىتباهم من\r\nگرچه در هنر پيشم جمله بار بر خويشم * حجت غريمم « 2 » من عصمت گناهم من\r\nپرغرور فياضم در جنون و رسوايى * غير را نمىخواهم طرفه پادشاهم من \r\n\r\n643\r\n من بلبلم و گلشن كويت چمن من * فرهادم و چين سر زلفت وطن من\r\nرسوا شدم ازبس‌كه زياد تو شدم پر * بوى تو شنيدند همه از سخن من\r\nمهر تو اگر رنگ برون داد عجب نيست * كز ياد لبت شيشهء مىگشت تن من\r\nجز شعلهء آهم نبود در شب هجران * شمعى كه فروزد نفسى انجمن من\r\nفياض بجز شرح پريشانى من نيست * در نامهء احوال شكن در شكن من \r\n\r\n644\r\n تا دورم از تو اى بت نامهربان من * دورست شادمانى عالم ز جان من \r\n\r\n\r\n","description":"","footnote":"\r\n( 1 ) - سرمهء سليمانى ، سرمه‌اى كه چون به چشم كشند مخفيات عالم را عينا ببينند .\r\n( 2 ) - غريم ، وام‌دار .\r\n","page_name":" 323 ","page_number":339},
  {"content":"\r\n\r\n چندان بگريم از غم دورى كه سيل اشك * چون خس به كوى دوست برد استخوان من\r\nبا آنكه عمر من همه با ياد او گذشت * هرگز نگفت ياد سگ آستان من\r\nجز گريه كس نكرد دمى ميل صحبتم * جز ناله كس نبوده دمى هم‌زبان من\r\nفياض خوش دگر به زبانها فتاده‌اى * ترسم به گوش دوست رسد داستان من \r\n\r\n645\r\n گرنه ابراهيم عهد خود بود جانان من * چون كند جا در دل چون آتش سوزان من\r\nاز ازل كردند در خونريزى من اتفاق * خنجرش را آشناييهاست با مژگان من\r\nدرهم از هم‌چشمى بخت سياه عاشقست * نيست بىباعث پريشان طرهء جانان من\r\nگر فدا كردم به راهت دين و ايمان را چه غم * دين و ايمانم تويى دين من و ايمان من\r\nگر چنين فياض از مژگان تراود سيل خون * مىشود رسواى عالم حسرت پنهان من \r\n\r\n646\r\n از دل هواى وصل تو كى مىرود برون * كى نشئه از طبيعت مى مىرود برون\r\nامشب ز شرمِ نالهء زارم نفس نزد * اين عقده كى ز خاطر نى مىرود برون\r\nگر باد دستى مژه‌ام بشنود به خواب * دود از نهاد حاتم طى مىرود برون\r\nهر صبحدم ز خشكى افسردگان زهد * خون از دماغ شيشهء مى مىرود برون\r\nفياض را وداع‌كنان ديد يار و گفت * مجنون اين قبيله ز حى « 1 » مىرود برون \r\n\r\n647\r\n اى ترا جلوه خوش و قامت رعنا موزون * همه اندام تو نيكو همه اعضا موزون\r\nبيت ابروى تو ناخن به جگر بيش زند * گرچه ديوان رخت هست سراپا موزون\r\nگرنه انديشهء آن قامت رعنا باشد * مصرعى سر نزند تا ابد از ما موزون\r\nجلوه بى جا نكنى زانكه چو بى جا باشد * مصرعى مىشود از يك حركت ناموزون\r\nعشق را باش كه گر عشق نباشد فياض * نكته‌اى سر نزند از دل دانا موزون \r\n\r\n648\r\n سر فداى جانانست كام افتخارست اين * تن به خاك يكسانست اوج اعتبارست اين\r\nقد چو سرو بستانست چهره چون گلستانست * لب شراب مستانست مايهء بهارست اين\r\nرخ چو ماه تابانست خط چو موج ريحانست * لب چو آب حيوانست طرفه شهريارست اين\r\nخط لعل مىنوشت سبزهء بناگوشت * چشمهء سيه‌پوشت خضر آشكارست اين \r\n\r\n\r\n","description":"","footnote":"\r\n( 1 ) - نام بطنى در عرب كه كوچكتر از قبيله است ؛ نام قبيلهء مجنون .\r\n","page_name":" 324 ","page_number":340},
  {"content":"\r\n\r\n اين دو ماه‌رخسارست ياد و عكس گلزارست * وين دو زلف دلدارست يا دو حلقه مارست اين\r\nاين دو شاخ مرجانست يا دو پارهء جانست * خود نه اين و نه آنست لعل آبدارست اين\r\nجسم زار فياضست يا خيال اعراضست * خاك چشم اغراضست يك كف غبارست اين \r\n\r\n649\r\n از زمين بوس درش يك دم نپيچد سر جبين * هست نقش سجدهء او سرنوشت هر جبين\r\nمهر خار راه او پيوند مژگان مىكند * ماه گرد درگهش را سوده دارد بر جبين\r\nعمرها شد تا به ذوق سجدهء خاك درش * مىنهم چون پرتو خورشيد بر هر در جبين\r\nنور سايد بر درش چون جبههء خورشيدپاى * آب گيرد بر درش چون چهرهء گوهر جبين\r\nكم‌عيارى مىكند پيش لبش آب حيات * پرگره دارد ز رشك لعل او كوثر جبين\r\nقد چو سرو نازپروردست و كاكل مشك تر * چهره چون خورشيد تابانست و چون اختر جبين\r\nهر زمان در كشتنم از سرگرانيهاى ناز * پر ز چين دارد دم تيغ تو از جوهر جبين\r\nشعله پيش آه من سر برنمىآرد ز شرم * در زمين بر پيش اشكم مىنهد اخگر جبين\r\nجبههء شايسته‌اى پيدا كند گو آفتاب * سجدهء خاك درش را نيست لايق هر جبين\r\nزلف و كاكل چشم و ابرو چهره عارض خط و خال * هر يكى جاى خوشى دارد ولى كافر جبين\r\nدر جواب صائب صاحب سخن فياض من * مىگذارم پيش خود بر خاك تا محشر جبين \r\n\r\n650\r\n زلف افشاندى و بردى همه ايمان به گرو * كفر را سلسله جنبيد اگر از سر نو\r\nسايه افكندى اگر بر سر ما نيست عجب * نتواند كه ز خورشيد نريزد پرتو\r\nنخل اميد به بر مىرسد انديشه مدار * كشت را صبر ببايد كه رسد وقت درو\r\nبا بدى چشم نكويى نتوان داشت ز كس * برِ گندم نخورى جان من از كشتهء جو\r\nعيش امروز مده از كف فرصت فياض * غم فردا چه خورى روز نو و روزى نو \r\n\r\n651\r\n در خواب خماران چشم دايم ز شراب او * چشمم همه شب تا روز بيدار ز خواب او\r\nتيغ تو و ما هر دو از تشنه‌لبى مرديم * او تشنه به خون ما ما تشنه به آب او\r\nاز ساغر وصل او لب تر نتوان كردن * انديشه به چرخ افتد از بوى شراب او\r\nدر بزم جگرخوارى جرئت نتوان كردن * خميازه نفس دزدد از بوى كباب او\r\nانديشه نرنجانى از تربيتم فياض * ممكن نبود هرگز تعمير خراب او \r\n\r\n652\r\n بهار رفت و نچيدم گلى ز گلشن او * چمن چمن نشكفتيم از شكفتن او \r\n\r\n","description":"","footnote":"","page_name":" 325 ","page_number":341},
  {"content":"\r\n\r\n كشيد گوشهء دامن ز ما ولى در حشر * چو خون كشته بود دست ما و دامن او\r\nسپهر كام دل من نداد و مىترسم * كه دود ناله برآرد دلم ز خرمن او\r\nچو شيشه هركه تنك‌ظرفيى كند در بزم * به قول مفتى خم خون او به گردن او\r\nبه ذوفنونى فياض اعتبارى نيست * اگرنه شيوهء عشق و جنون بود فن او \r\n\r\n653\r\n اى سرو پاى بستهء سرو روان تو * وى غنچه دل شكستهء كنج دهان تو\r\nايمان شكست يافتهء كفر طره‌ات * زنّار تاب خوردهء موى ميان تو\r\nگل گل شكفت عارضت از نشئهء شراب * از جوى شيشه آب خورد گلستان تو\r\nدارد ز ذوق چشمهء حيوان دهن پرآب * تا گفته‌ام به خضر حديث دهان تو\r\nدر دودمان عشق همين بلبلست و بس * اى دوست جان نالهء فياض و جان تو \r\n\r\n654\r\n چون موكشان به گلشنم آرد هواى تو * در پاى گلبن افتم و ميرم براى تو\r\nمرغ ز دام جسته در آرم دگر به دام * جان به لب رسيده كنم چون فداى تو\r\nگو قطرهء كرم مفشان ابر نوبهار * دامن به ديگرى نگشايد گداى تو\r\nدور از تو چشمخانه تهى كرده‌ام ز نور * حيفست ديگرى بنشيند به جاى تو\r\nگر در شكست خاطر مايى دريغ نيست * اى خونبهاى خاطر عاشق رضاى تو\r\nدست نگار بسته به چشمم بكش ببين * رنگين‌ترست گريهء من يا حناى تو\r\nخونم حلال بر كفت آن دم كه من ترا * بوسم دو دست و بىخبر افتم به پاى تو\r\nچون شعله برفروز كه پروانه‌وار من * گرد سر تو گردم و گردم فداى تو\r\nاى دل مروتى نه و رحمى نه چند و چند * گريى تو از براى من و من براى تو\r\nروپوش گريه خندهء بى جا چه مىكنى * بر قهقه تو خنده زند هاىهاى تو\r\nفياض شست آن مژه بوسيد تير ناز * گر ديرتر رسى به سر وعده واى تو \r\n\r\n655\r\n از گل آوازه‌اى شنيدى تو * آنچه من ديده‌ام نديدى تو\r\nعالمى را ز نكته پر كردم * كاش يك نكته مىشنيدى تو\r\nمردم از حسرت تو و شادم * كه به اين آرزو رسيدى تو\r\nلوح بر كف چه مىنهى اى ماه * تخته بر روى خور كشيدى تو\r\nگفتمى شمه‌اى ز درد دلم * گر به اين درد مىرسيدى تو\r\nچند نالى به هرزه اى بلبل * پردهء گوش گل دريدى تو \r\n\r\n","description":"","footnote":"","page_name":" 326 ","page_number":342},
  {"content":"\r\n\r\n زاهدا هرزه من نمىشنوم * برو از سر مرا خريدى تو ؟\r\nنرسيدى به مطلبى هرچند * در پى اين و آن دويدى تو\r\nهيچ بيرون نمىروى فياض * سخت در كنج غم خزيدى تو \r\n\r\n656\r\n اثر نديده دل از حرف مهربانى تو * چو شمع تا بكى اين گرمى زبانى تو\r\nكسى چگونه كند ضبط خود كه دلها را * به آشكار برد غمزهء نهانى تو\r\nتو گرم عذر ستم گشتى و مرا بر لب * شكايت آب شد از شرم همزبانى تو\r\nهنوز طفلى و دانشوران عالم را * زبان نكته فروبست نكته‌دانى تو\r\nبه خط سبز نظر كردى آن قدر فياض * كه گشت بر همه روشن سواد خوانى تو \r\n\r\n657\r\n اى فتنه يك دم آى ز بالاى زين فرو * شور از زمانه خاسته يك دم نشين فرو\r\nبا قامتى چنين چو به گلشن گذر كنى * سرو از خجالت تو رود در زمين فرو\r\nدلها چو نافه درشكنش بس كه خون شدند * نايد ز تار زلف ترا سر به چين فرو\r\nآيين كفر و سجدهء بت نيز عالميست * زاهد چه رفته اين همه در فكر دين فرو\r\nفياض حاصلى ندهد بهر اين حيات * رفتن به بحر غصّه و غم اين‌چنين فرو \r\n\r\n658\r\n بيا اى عيش مشرب ناله‌اى از ساز غم بشنو * شنيدى نغمهء عشرت نواى درد هم بشنو\r\nزبان خامشى را مطرب بزم فنا كردم * نواى نيستى هر لحظه با گوش عدم بشنو\r\nدمى انگشت بر لب زن سفال بزم مستان را * پس آنگه تا قيامت طعنه‌هاى جام جم بشنو\r\nچسان حيرت نيفزايد كه با من عشق مىگويد * كه با گوش حدوث اين نغمه از ساز قدم بشنو\r\nتمام عمر بىپايان به گرد كعبه در طوفند * بيا در كوى عشق آواز پاى بىقَدم بشنو\r\nچو با زاهد نشينى پنبه‌اى در گوش هستى نه * ز منع عاشقى هرچند پر گويد تو كم بشنو\r\nدل آزادان چه محرومند از فيض گرفتارى * بيا اين ناله گر خواهى ز مرغان حرم بشنو\r\nاگر خواهى كه گوش رغبت از هر نغمه بربندى * ز شست نازنينان نالهء تير ستم بشنو\r\nالا اى آنكه گوش رغبت درد آشنا دارى * شنيدى ناله‌اى از هركس از فياض هم بشنو \r\n\r\n659\r\n آن ناز و آن كرشمه و آن چشم و آن نگاه * خود گو چگونه دارم دل در ميان نگاه\r\nرشك آيدم مباد نشيند به روز من * هرگه كه مىكنى به سوى آسمان نگاه\r\nدر جلوه بس كه چشم جهانى به سوى اوست * وقت نظاره گم شود اندر ميان نگاه \r\n\r\n","description":"","footnote":"","page_name":" 327 ","page_number":343},
  {"content":"\r\n\r\n صد جان فداى نيم نگه كرده‌ايم و يار * بر كشتگان خويش كند سر گران نگاه\r\nچشم تو يك نگاه به ما كرد از ازل * ما را بسست تا به قيامت همان نگاه\r\nگلچين كجا و دست‌درازى درين چمن * اينجا به گل ز دور كند باغبان نگاه\r\nفياض يك نظاره به صد جان خريده‌ام * كس را نداده دست چنين رايگان نگاه \r\n\r\n660\r\n بىبادهء لبت در ميخانه بسته به * پيمانه بىتو بر سر مينا شكسته به\r\nآسودگان حريف نگاه تو نيستند * اين زهر بر جراحت دلهاى خسته به\r\nسوگندِ ترك لعل تو از بيم طعن غير * چون توبهء ريايى مستان شكسته به\r\nترك جفا زياده ز حد نقض دوستيست * اين عهد اگر شكسته نگردد نبسته به\r\nخواهد ترا به تيغ تغافل هلاك كرد * فياض از كمينگه آن غمزه جسته به \r\n\r\n661\r\n به عهد زلف خوشت مشك ناب يعنى چه * به دور ماه رخت آفتاب يعنى چه\r\nشبى ز ساقى مجلس پياله جستم گفت * به دور لعل لب من شراب يعنى چه\r\nز نام عاشقى اى خضر هيچ شرمت نيست * به كام تشنه‌لب عشق آب يعنى چه\r\nز دور كام دل آنجا كه چهره بنمايد * درنگ اگر ننمايى شتاب يعنى چه\r\nچه غفلتست كه دارد ترا به بر فياض * چو مرگ در عقب تست خواب يعنى چه \r\n\r\n662\r\n خوش به كام همه در ساخته‌اى يعنى چه * عشوه را دربه‌در انداخته‌اى يعنى چه\r\nجز دلم كز دل بىرحم تو كينش نرود * دل ز كين همه پرداخته‌اى يعنى چه\r\nهرزه اى آينه با يك‌جهتىهاى رخش * پيش او نقش دويى باخته‌اى يعنى چه\r\nاى كه خواهى به فسون جاى كنى در دل او * آهن از آينه نشناخته‌اى يعنى چه\r\nچين بر ابرو زده در كشتن فياض امشب * خوش دو شمشير برون آخته‌اى يعنى چه \r\n\r\n663\r\n يك شب ترا بغل نگرفتم چه فايده * كام از تو بىبدل نگرفتم چه فايده\r\nكامم تويى تو تا به ابد ليك از تو من * كام دل از ازل نگرفتم چه فايده\r\nبا من دمى كه گرم جدل بودى از لبت * بوسى به صد جدل نگرفتم چه فايده\r\nآغوش حسرتم چه فراخى نمىكند * كش تنگ در بغل نگرفتم چه فايده\r\nفياض شعر تست كه عالم گرفته است * من از تو يك غزل نگرفتم چه فايده \r\n\r\n","description":"","footnote":"","page_name":" 328 ","page_number":344},
  {"content":"\r\n\r\n\r\n664\r\n گريه از بيم تو شد در دل بىتاب گره * بر سر هر مژه‌ام قطرهء سيماب گره\r\nاحتياط سر زلف تو بنازم كه زده‌ست * دل بىتاب مرا بر سر هر تاب گره\r\nبس كه در خوابگه عيش به خود مىپيچم * شده هر مو به تن بستر سنجاب گره\r\nاز دم تيغ اجل اهل فنا آزادند * حسرت اين رمه شد در دل قصاب گره\r\nدرِ صد گنج قناعت به رخت باز و ز حرص * قفل اميد تو در خاطر هر باب گره\r\nنيست جوهر كه به ياد لب ما تشنه لبان * شده شمشير ستم را به گلو آب گره\r\nدر دل خون شده فياض جدا از تبريز * شده چون قطرهء خون حسرت سرخاب گره \r\n\r\n665\r\n اى حسرت لبت به دل نيشكر گره * ياقوت را ز لعل تو خون در جگر گره\r\nدر ديده گشته خيره‌نگاهان شوق را * چون مردمك ز شرم تو تار نظر گره\r\nهرجا سخن ز لعل لبت مىشود رواست * كاب صفا شود به گلوى گهر گره\r\nبا خارخار عشق تو مستان غمزه را * دل را نمىشود هوس نيشتر گره\r\nحرفى ز زلف مىشنوى وه چه غافلى * كانديشه را چسان گره افتاد بر گره\r\nاطفال باغ را ز شميم تو در دماغ * گرديد آرزوى نسيم سحر گره \r\n\r\n666\r\n تو شمع بزم خوبانى مشو يكرو به پروانه * ببايد شمع را ناچار كردن خو به پروانه\r\nز بال‌وپر زند بر شمع دامن گر تو بنمايى * چو دود شمع يك شب گوشهء ابرو به پروانه\r\nپرافشانست بر شمع رخت پروانهء خالت * توان كردن ازآن‌رو نسبت هندو به پروانه\r\nبه افسون منع من از سوختن كمتر كن اى زاهد * كه دانم درنگيرد صحبت جادو به پروانه\r\nمزاج دلبرى را گرم‌روييها نمىسازد * مده اى شمع خوبان اين قدر هم رو به پروانه\r\nكشش از دوست تا نبود نيايد كارى از كوشش * ازآن‌رو شمع دايم مىدهد پهلو به پروانه\r\nگل و شمعند با آن نازنين در بزم و من فياض * ز يك‌سو رشك بر بلبل برم يك‌سو به پروانه \r\n\r\n667\r\n اى كه عاشق نيستى پا در حريم ما منه * آب از جو مىخور و لب بر لب دريا منه\r\nگر دل مجنون ندارى در درون مجنون مشو * تا نباشى كوه پا در دامن صحرا منه\r\nگر نبينى آتشى در خود به خاك ما ميا * تا نگردى شمع پايى بر مزار ما منه\r\nفكر فردا گرچه امروزت ببايد كرد ليك * آنچه امروزست در كار از پى فردا منه\r\nجز پشيمانى ندارد جنس دنيا قيمتى * دارى ار فياض عقلى پا درين سودا منه \r\n\r\n","description":"","footnote":"","page_name":" 329 ","page_number":345},
  {"content":"\r\n\r\n\r\n668\r\n دارم دلى به مهربتان عهد بسته‌اى * چون رنگ عاشقان به نگاهى شكسته‌اى\r\nاز خود طمع بريده‌تر از رنگ رفته‌اى * دندان به خون فشرده‌تر از زخم بسته‌اى\r\nافتاده‌اى ز گريه چو زخم فسرده‌اى * وامانده‌اى ز ناله چو تار گسسته‌اى\r\nجانى به لب چو شمع سحرگه رسيده‌اى * عمرى چو برق جسته ز خود دست شسته‌اى\r\nچون طفل غنچه خون ز لب دل مكيده‌اى * چون داغ لاله بر سر آتش نشسته‌اى\r\nتاراج كرده‌تر ز حصار گرفته‌اى * بربادرفته‌تر ز طلسم شكسته‌اى\r\nخوش بىتكلف از سر عالم گذشته‌اى * آسوده‌اى ز بيم و ز امّيد رسته‌اى\r\nپيداست تا چه خيزد از جان رفته‌اى * معلوم تا چه آيد از جسم خسته‌اى\r\nمجنونى از قلمرو عادت رميده‌اى * ديوانه‌اى طلسم تكلّف شكسته‌اى\r\nاز لاله‌زار حسرت جاويد غنچه‌اى * وز گلستان گلبن امّيد دسته‌اى\r\nفياض و ديده‌اى ز غم هجر گلرخان * دامن به خون فشانده چو زخم نبسته‌اى \r\n\r\n669\r\n خوش بىخبر ز حال دل زار گشته‌اى * معلوم مىشود كه خبردار گشته‌اى\r\nبيدارى شكسته‌دلان ضعف طالعست * پيداست بخت خفته كه بيدار گشته‌اى\r\nهر قطره اشكم آينهء جلوه‌هاى تست * ظالم بيا ببين كه چه گلزار گشته‌اى\r\nغم‌خوارگى علامت غمخوار دوستيست * دل داده‌اى ز دست كه دلدار گشته‌اى\r\nگر بوى درد مىشنوم از تو دور نيست * در لاله‌زار سينهء افگار گشته‌اى\r\nبا قيد خويشتن نتوان صيد عشق شد * آزاد گشته‌اى كه گرفتار گشته‌اى\r\nبىدرد درد كس نتواند علاج كرد * دانستم اى مسيح كه بيمار گشته‌اى\r\nاى درد برنيايم اگر با تو دور نيست * گم گشته صبر ما و تو بسيار گشته‌اى\r\nفياض از درشتى ايّام شكوه چند * آخر غنيمتست كه هموار گشته‌اى \r\n\r\n670\r\n سخت بىمهر و جفا پيشه و پرفن شده‌اى * جان من خوب به كام دل دشمن شده‌اى\r\nنيستم داغ كه بيگانه شدى با من ليك * داغ ازينم كه به فرمودهء دشمن شده‌اى\r\nچون طلا دست فشار دم گرمم بودى * كه دميد اين نفس سرد كه آهن شده‌اى ؟\r\nلب پر از خندهء گل چهره پر از لالهء رنگ * دگر از بهر تماشاى كه گلشن شده‌اى ؟\r\nآتش خانهء من بودى و كافيت نبود * برق هرجا كه يكى سوخته خرمن شده‌اى\r\nجرم من چيست گرم آتش سوداست بلند * كه برين شعله تو عمريست كه دامن شده‌اى \r\n\r\n","description":"","footnote":"","page_name":" 330 ","page_number":346},
  {"content":"\r\n\r\n نرود يك نفسم ياد تو از پيش نظر * من نيم بىتو دمى گرچه تو بىمن شده‌اى\r\nاين زمان تيره شود خاطرت از من چه عجب * كه ز خاكسترم اى آينه روشن شده‌اى\r\nيار چون با تو ندارد سر يارى فياض * تو چه در دعوى مهرش رگ گردن شده‌اى \r\n\r\n671\r\n زلف او هر جانب افكندست دام غمزه‌اى * از نگاهش بزم مستان را پيام غمزه‌اى\r\nدر تماشاگاه حسنش بىخبر افتاده است * هر طرف نظاره‌اى در دست جام غمزه‌اى\r\nغيرت او تا چه شورش از كمين آرد برون * پيش او برديم گستاخانه نام غمزه‌اى\r\nاز براى قتل عام روز محشر حسن را * هست پنهان تيغ نازى در نيام غمزه‌اى\r\nديده‌اى پراشك حسرت سينه‌اى پرداغ غم * اين‌چنين فياض كم بودى به كام غمزه‌اى \r\n\r\n672\r\n دعوت عشقست اينكه بار نيابى * عزت عشق اينكه اعتبار نيابى\r\nتا به كف عشق بىهراس چو منصور * سر ننهى پايتخت دار نيابى\r\nلنگر كشتى دل شكستن كشتيست * ترسم اگر نشكنى قرار نيابى\r\nترك علايق كنون بكن كه جوانى * دجله چو پُرتر شود گذار نيابى\r\nراه برو پيش از آنكه راه ببندند * كار بكن پيش از آنكه كار نيابى\r\nتوسن عمر اين‌چنين كه رام تو كردند * حيف ازين دشت اگر شكار نيابى\r\nفرصت عمرت سوار سرعت برقست * يك دو نفس گرد اين سوار نيابى\r\nدل ندهد نور با وجود علايق * آينه روشن درين غبار نيابى\r\nسايهء رحمت مجو ز بوتهء افلاك * اين گل بىخار را ز خار نيابى\r\nبا تو بگويم حقيقت نظر عقل * گرد ببينى ولى سوار نيابى\r\nنقد تو گيرد عيار اگر دو سه روزى * در كف اين ناكسان عيار نيابى\r\nاهل هوس تا به خويش راه دهندت * در صف مردان عشق بار نيابى\r\nچشم بد روزگار در پى زخمست * در نظر آن به كه اعتبار نيابى\r\nكار كن امروز اختيار كه فردا * در كف خود هيچ اختيار نيابى\r\nيار طلب پيش از آنكه در همه عالم * يار بجويى و هيچ يار نيابى\r\nزنگ هوس بىوفاست اى كه چو فياض * در كف دست خود اين نگار نيابى \r\n\r\n673\r\n دوش كردى پرسش گرمى كه جانم سوختى * آشكارا لطف كردى و نهانم سوختى\r\nموج تبخال از دلم تا ساحل لب مىرسد * بس كه مغز آرزو در استخوانم سوختى \r\n\r\n","description":"","footnote":"","page_name":" 331 ","page_number":347},
  {"content":"\r\n\r\n دوش با سبّابهء مژگان گرفتى نبض دل * خون طاقت در رگ تاب و توانم سوختى\r\nمىزدى آبى بر آتش از برون پرده ليك * آتشى افروختى در دل كه جانم سوختى\r\nگوش افكندى كه پرسى حال و از شرم سخن * حسرت صد شكوه در كام زبانم سوختى\r\nرنگ غم ديدى كه از خاكسترم بيرون نرفت * اى كه صد بار از براى امتحانم سوختى\r\nشعلهء برق نگاهى سر به جان دادى كزان * در درون سينه صد راز نهانم سوختى\r\nآتشى افروختى اى ناله در جان حزين * خود برون جستىّ و غافل در ميانم سوختى\r\nباز دل فياض در آتش گرو دارى كه دوش * ناله‌اى كردى كه جان ناتوانم سوختى \r\n\r\n674\r\n ز اوج عشق نداريم مطلب دگرى * همين بسست كه برهم زنيم بال‌وپرى\r\nز جام حسن كه عالم ازو خراباتست * نديده‌ايم ز چشم بتان خراب‌ترى\r\nخراب‌حالى يعقوب را چه مىداند * پدر كه گم نشد از دودمان او پسرى\r\nهميشه از خط و زلف انقلاب دورانست * يكى چو رفت ز دنبال مىرسد دگرى\r\nز هركه تيغ تفوق به ما بلند شود * نمىكنيم به غير از فتادگى سپرى\r\nبه عهد ناز تو گردنكشان كشور حسن * به پيش تيغ تغافل كشيده‌اند سرى\r\nبه سعى خويش درين راه مىروم فياض * چو نقش پاى خودم نيست هيچ راهبرى \r\n\r\n675\r\n بزم عشقست سبك پا به ميان نگذارى * بىادب لب به لب آه و فغان نگذارى\r\nهمت آنست كه بىبرگ درآيى به چمن * زحمت برگ‌فشانى به خزان نگذارى\r\nمردى آنست كه با بندگى آزاد روى * خويش را در ته اين بار گران نگذارى\r\nخضر وادى طلب ترك رسوم خردست * بىجنون پا به بيابان جهان نگذارى\r\nچهرهء ترك جهان رنگ رعونت دارد * پاى همت به سر كون و مكان نگذارى\r\nاختيار دل ما در سر زلفت گر هست * سر اين رشته به دست دگران نگذارى\r\nگر تو خواهى كه زنى لاف محبت فياض * شرط عشقست كه از خويش نشان نگذارى \r\n\r\n676\r\n نظر باز صف مژگانش با خنجر كند بازى * تماشايى تيغ ابرويش با سر كند بازى\r\nنمايانست خال سبز در چين سر زلفش * بسان طفل هندويى كه با عنبر كند بازى\r\nمن و يك نيم‌جان آن نيز نذر باختن دارم * حريف مهربانى كو كه با من سر كند بازى\r\nسر زلف درازت سركش و من سخت كوته‌دست * كجا در دست من افتد مگر اختر كند بازى\r\nبه گردون سر فرونارد ز شوخى نازنين من * مسيحست اينكه چون طوفان به خاكستر كند بازى \r\n\r\n","description":"","footnote":"","page_name":" 332 ","page_number":348},
  {"content":"\r\n\r\n به اين بىطاقتى كارم سپرداريست در رزمى * كه دل در سينهء شيران جنگاور كند بازى\r\nنمك‌پروردهء دريا نمىانديشد از دريا * فلك در آب چشمم همچو نيلوفر كند بازى\r\nپس از قتلم كه هركس سر به زانوى الم باشد * سرم در دامن تيغ تو با جوهر كند بازى\r\nدم تيغ تو دارد اختلاطى با دل فياض * نديدم آب را هرگز كه با اخگر كند بازى \r\n\r\n677\r\n من گرفتم درد دل غير از توام داند كسى * چارهء درد دل من جز تو نتواند كسى\r\nديگرانت مهربان دانند و من نامهربان * آنچه من مىدانم از قدرت نمىداند كسى\r\nتا برون رفتى تو ياران دست از هم داده‌اند * شمع چون برخاست از مجلس نمىماند كسى\r\nدستمزد باغبانِ نخلِ خواهش آبله‌ست * اين‌چنين نخلى چرا در سينه بنشاند كسى\r\nهمچو اخگر گر نسوزاند وجود خويش را * پس چه خاكستر ندانم بر سر افشاند كسى\r\nمجلس عيشست و طبع دردمندى نازكست * خاطر آزردهء ما را نرنجاند كسى\r\nدرددل‌پردازى فياض را شرمنده‌ام * نامهء او را ز بىقدرى نمىخواند كسى \r\n\r\n678\r\n آنكه من دارم ندارد مثل او ديگر كسى * بىوفاپرور كسى ظالم كسى كافر كسى « 1 »\r\nساده‌لوحم هركه آيد در دلم جا مىكند * خانهء آيينه را هرگز نبندد در كسى\r\nزاهد و كبر و نماز و عاشق و عجز و نياز * دل به درگاهش به چيزى مىكند خوش هركسى\r\nاز فلك دل خوش به چندين ناخوشيها كرده‌ام * دلخوشى چون من كجا ديدست از چنبر كسى\r\nنامرادم كرد آخر بر مراد خود نشاند * از فلك اين مردميها كى كند باور كسى\r\nزان دهانم بوسه نه پيغام نه دشنام نه * تنگ هم نتوان گرفتن اين قدرها بر كسى\r\nمنع زاهد كردمت فياض صد بار و نشد * خود تأمل كن چه گويد با تو خود ديگر كسى \r\n\r\n679\r\n در دلم نيست بجز عهد تو پيمان كسى * چند بيداد كنى بر دل و بر جان كسى\r\nكفر را سلسله جنبان مشو از بهر خدا * زلف برهم چه زنى آفت ايمان كسى\r\nگر بميرم نكشم ناز طبيبان در عشق * درد او را نتوان داد به درمان كسى\r\nنكنم عزم سفر گر به بهشتم طلبند * تا توان رفت درين شهر به قربان كسى\r\nمنع دل چون كنم از ديدن رويش فياض * نبرد اين دل سودازده فرمان كسى \r\n\r\n\r\n","description":"","footnote":"\r\n( 1 ) - در نسخهء م مطلع اين غزل چنين آمده است :\r\n تا تواند سوختن داغ جنون بر سر كسى * نيست عاقل گر كشد دردسر افسر كسى . \r\n","page_name":" 333 ","page_number":349},
  {"content":"\r\n\r\n\r\n680 « 1 »\r\n دلم خوشست اگر شكوه گر دعا بنويسى * كه هرچه تو بنويسى به مدعا بنويسى\r\nچو شكوهء تو بهست از دعاى هرچه بجز تو * چه حاجتست كه زحمت كشى دعا بنويسى\r\nهزار سال وفاقى مرا بسست كه گاهى * كنى وفا و مرا نام بىوفا بنويسى\r\nتراست خامهء جادو زبان عجيب نباشد * اگر شكايت بىجاى من بجا بنويسى\r\nتو گر شمايل خوبى رقم كنى بتوانى * كه هم كرشمه نمايى و هم ادا بنويسى\r\nكتاب درد دلم مشكلست مشكل مشكل * اگر تو گوش كنى تا برو چها بنويسى\r\nاز آن به من ننويسى تو نكته‌اى كه مبادا * خدا نخواسته درد مرا دوا بنويسى\r\nمروّتى كه ندارى عجب ز خويش ندارى * كه خون بريزى و آنگاه خونبها بنويسى\r\nاميد هست كه تحريك لطف گوشهء چشمى * كند اشاره كه از بهر من شفا بنويسى\r\nترا كه شيوهء اخلاصم از قديم عيانست * به غير شكوهء بى جا به من چرا بنويسى\r\nقبول كرده‌ام اى دوست حرفها كه نكردى * مگر تو هم خط بطلان ما مضى بنويسى\r\nعجب ز طالع فياض نااميد ندارم * كه در كتابت دشنام او دعا بنويسى \r\n\r\nملا محسن فيض\r\n قلم گرفتم و گفتم مگر دعا بنويسم * تحيتى به سوى يار بىوفا بنويسم\r\nز شكوه بانگ برآمد مرا نويس دلم گفت * به هيچ نامه نگنجى ترا كجا بنويسم\r\nدعا و شكوه به هم در نزاع و من متحير * كدام را ننويسم كدام را بنويسم\r\nاگر سر گله و شكوه وا كنم ز تو هيهات * دگر چها به لب آرم دگر چها بنويسم\r\nمداد بحرو بياض زمين وفا ننمايد * گهى كه نامه به سوى تو بىوفا بنويسم\r\nنه بحر مانَد و نه بر نه خشك مانَد و نه تر * اگر شكايت دل را به مدعا بنويسم\r\nچو بر ذكاى تو هست اعتماد هيچ نگويم * ز مدعا نزنم دم همين دعا بنويسم\r\nنمىشود كه شكايت ز دست تو نكند فيض * شكايتى به لب آرم ولى دعا بنويسم \r\n\r\n681\r\n ترا مىخواستم اى غم كه شبها يار من باشى * تو هم اى ناله بزم افروز شام تار من باشى\r\nترا شب‌زنده‌دارى زان سبب آموختم اى اشك * كه شبها پاسبان ديدهء بيدار من باشى\r\nترا درياى خون اى ديده زان دادم كه گر روزى * ز من كارى نيايد آبروى كار من باشى\r\nتو اى باد صبا زانت به زلفش محرمى دادم * كه گر دامن كشد از من تو جانب‌دار من باشى \r\n\r\n\r\n","description":"","footnote":"\r\n( 1 ) - اين غزل كه در جواب غزل ملا محسن فيض ( غزل بعدى ) سروده شده مسلما از فياض است و ليكن در نسخه‌ها ديده نشده و مصحح آن را از تذكرهء گلزار سپهر آورده است .\r\n","page_name":" 334 ","page_number":350},
  {"content":"\r\n\r\n دلم آيينهء حسنست خواهى چهره بنمايم * كه تا روز قيامت عاشق ديدار من باشى\r\nچه بهتر زينكه طبع نازكت مشغول من باشد * اگر راحت نخواهى در پى آزار من باشى\r\nدلم را غم‌گساريها نمىسازد همان بهتر * غمم افزون كنى فياض اگر غمخوار من باشى \r\n\r\n682\r\n الهى تا بود دنيا تو باشى * نباشد درد و غم هرجا تو باشى\r\nبود تا عشق را دلهاى مجروح * الهى مرهم دلها تو باشى\r\nمنم امروز و فردا ليك چندان * كه هست امروز را فردا تو باشى\r\nاگر من با تو در هستى نگنجم * الهى من نباشم تا تو باشى\r\nز من پنهان چه مىگردى همان به * كه من پنهان شوم پيدا تو باشى\r\nبه اين اميد شبها روز سازم * كه روزم در دل شبها تو باشى\r\nز دل فياض را هم دور كردم * كه دايم در دلم تنها تو باشى \r\n\r\n683\r\n عهدم همه جا عهدشكن بلكه تو باشى * زخمم همه تن مرهم من بلكه تو باشى\r\nمشكل كه برد دل ز كسى پيچش مويى * در طرهء آشفته‌شكن بلكه تو باشى\r\nدر هر گذر از دست تو فرياد برآرم * هر كس كه كند گوش به من بلكه تو باشى\r\nمن هيچ ندارم كه توان گفت كه آنى * جانى كه ندارم به بدن بلكه تو باشى\r\nدر سرو و گل و ياسمن آن نور نديدم * هنگامهء مرغان چمن بلكه تو باشى\r\nغارتگرى هوش زهر جرعه نيايد * صافِ قدح و دُردى دَن « 1 » بلكه تو باشى\r\nفياض چو خواهد سخنى واكشد از من * لب مىگزم از شرم سخن بلكه تو باشى \r\n\r\n684\r\n زهى به پيش لبت كار عقل مدهوشى * زبان نطق نوآموز حرف خاموشى\r\nبه ياد رحم تو زان دير مىرسيم كه هست * دل رحيم تو مجموعهء فراموشى\r\nكه مىتواند درد مرا دوا كردن * به مجلس تو به غير از زبان خاموشى\r\nگرم تو قدر ندانى غم تو مىداند * مرا به هيچ خريدى به هيچ نفروشى\r\nبه احتياط ز خود رو به بزم او فياض * به هوش باش گرت هست ميل بيهوشى \r\n\r\n685\r\n چون گل به چمن خنده دمادم نفروشى * يك غنچه تبسم به دو عالم نفروشى \r\n\r\n\r\n","description":"","footnote":"\r\n( 1 ) - دن ، خم بزرگ ، خم دراز و باريكتر از خم معمولى .\r\n","page_name":" 335 ","page_number":351},
  {"content":"\r\n\r\n در كوچهء ما جنس دوا سخت كسادست * با داغ‌دلان جلوهء مرهم نفروشى\r\nسرمايهء غم سخت عزيزست نگهدار * هرچند كه بسيار خرى كم نفروشى\r\nدر مشرب غم تشنه‌لبى مايهء ذوقست * اين زهر گلوسوز به مرهم نفروشى\r\nفياض به جانان نكنى درد دل اظهار * در كوچهء راحت‌طلبان غم نفروشى \r\n\r\n686\r\n بلبلان را همچو رويت كم به دست آيد گلى * چون تو كى در گلشن عالم به دست آيد گلى\r\nهيبتى نه از بهار او را نه بيمى از خزان * همچو داغ عشق خوبان كم به دست آيد گلى\r\nدست خالى گل نچيند در چمن باور مكن * غنچه را بىكيسهء درهم به دست آيد گلى\r\nآشنايان را نپندارى كه در گلزار دهر * بىگزند خار نامحرم به دست آيد گلى\r\nبىرخت محروم از گلشن چه ذوقى باشدش * هر كه را در حلقهء ماتم به دست آيد گلى\r\nسير گلزار هوس فياض تا كى مىكنى * خو به حسرت كن كه اينجا هم به دست آيد گلى \r\n\r\n687\r\n گمنام گرد باش و فراموش عالمى * بردار بار صيت خود از دوش عالمى\r\nعشق تو نيك و بد همه در دام غم كشيد * خوش حلقه كرد زلف تو در گوش عالمى\r\nمن لب ز شكوهء تو فروبسته‌ام ولى * فرياد مىكند لب خاموش عالمى\r\nباليده‌اى ز حسن به نوعى كه تا ابد * تنگست بر اميد تو آغوش عالمى\r\nعالم تمام آينه‌دار جمال تست * گشتيم در خيال تو مدهوش عالمى\r\nبرديم در هواى تو خود را ز ياد خلق * گشتيم در غم تو فراموش عالمى\r\nعمريست كز خيال لب نازنين تو * نيشست در مذاق دلم نوش عالمى\r\nآبى بر آتش همه كس زد سرشك ما * آخر نشاند گريهء ما جوش عالمى\r\nفياض فيض خانه‌به‌دوشى بس اينكه ما * برداشتيم بار خود از دوش عالمى \r\n\r\n688\r\n كسى را شد مسلّم نكته‌دانى * كه دريابد زبان بىزبانى\r\nخوشا بخت كسى كز شمع رويت * كند روشن چراغ زندگانى\r\nغم عشقت ندانستم چه حاصل * پشيمانى ندارد مهربانى\r\nكسى روى تو مىبيند كه دارد * به ديده توتياى لن‌ترانى\r\nتن چون كوه مىبايد كه عاشق * رود در زير بار ناتوانى\r\nنقاب از رخ برافكندن چه لازم * خوشى در پرده چون راز نهانى\r\nدواى درد من دانى و ليكن * كُشد اينم كه دردم را ندانى \r\n\r\n","description":"","footnote":"","page_name":" 336 ","page_number":352},
  {"content":"\r\n\r\n تمناى اجل امشب مرا كشت * به اين تلخى نشايد زندگانى\r\nفتادم از زبان فياض و يك شب * نشد با او نصيبم همزبانى \r\n\r\n689\r\n هنوزم مىخلد در دل خيال نوك مژگانى * هنوز آشفته دارد خاطرم زلف پريشانى\r\nخيال زلف او را شب همه برگرد دل كردم * كه تا بينم به ياد او مگر خواب پريشانى\r\nبه بويى كز تو مىآرد صبا برهم خورد گلشن * چه خواهد شد اگر خود بگذرى سوى گلستانى\r\nز آيين مسلمانان ملولم مىروم چندى * كه سازم تازه ايمانى به دست نامسلمانى\r\nدمى از كاوش من ياد مژگانش نياسايد * گمان دارد هنوز آن غمزه در سر كار من جانى\r\nعجب دارم تواند زد به هم جمعيت غنچه * نباشد با صبا گر بويى از زلف پريشانى\r\nندارم با كسى پرخاش اگر فياض معذورم * درين ميدان براى خود نديدم مرد ميدانى \r\n\r\n690\r\n همچو شمشير اى پسر گر جوهرى پيدا كنى * مىتوانى جاى خود را در دلى پيدا كنى\r\nچهره‌اى چون برگ گل دارى تنى چون بوى گل * حيف اگر جز در دل اهل محبت جا كنى\r\nسينهء آيينه دارى در درون پيرهن * آه اگر در پيش دم‌سردان گريبان واكنى\r\nما تهىسرمايگانيم و متاعت قيمتى * دين و ايمانى چه ارزد تا به ما سودا كنى\r\nهيچ سر را سركشى از زلف فتراك تو نيست * در جهان مشهور سازى هركه را رسوا كنى\r\nمن ز خود تنها شدم بهر تو تنهايى پرست * تا تو يك دم رغبت اين گوشهء تنها كنى\r\nمن ز خود فياض بينم هرزه جست‌وجو مكن * خويش را گر گم كنى شايد مرا پيدا كنى \r\n\r\n691\r\n بران مباش كه قانون تازه ساز كنى * به قول بلهوس از عاشق احتراز كنى\r\nتميز عاشق و اهل هوس نمىداند * به جان خويش كه خاطرنشان ناز كنى\r\nزبان خموش به يك گفتگو نمىماند * اگر تو گوش به گفتار اهل راز كنى\r\nدمى به روى تو درهاى بسته نگشايد * كه گوشه‌اى بنشينى و در فراز كنى\r\nبه نيم ناز كه بر آرزو كنى اى دل * توانى آنكه مرا نيز بىنياز كنى\r\nاگر دمى به دو عالم نظر فروبندى * دگر دلت نگذارد كه ديده باز كنى\r\nميان بلبل و فياض فرق بسيارست * اگر دمى بنشينى و امتياز كنى \r\n\r\n692\r\n تا بكى چون آتش اى گل خانمانسوزى كنى * چشم نيكو را به خونريزى بدآموزى كنى\r\nبخت آنم كو كه چون شب با غمت خلوت كنم * همچو شمع آيى به بزم و مجلس‌افروزى كنى \r\n\r\n","description":"","footnote":"","page_name":" 337 ","page_number":353},
  {"content":"\r\n\r\n چشم آن دارم كه نابينا چو گردم در غمت * سرمهء بيناييم زان خاكِ در روزى كنى\r\nيك زمان با آهوى چشمت سفارش كن بگو * با ضعيفان شكارى تا بكى يوزى كنى\r\nاز وفايت آن طمع دارم كه بعد از سوختن * همچو شمعم بر مزار آيى و دلسوزى كنى\r\nگر پس از عمرى توانم شد به بزم او سفيد * ترسم اى طالع در آن ساعت سيه‌روزى كنى\r\nاى خوشا فياض اقبالى كه از يارى بخت * خاك گردى بر در جانان و فيروزى كنى \r\n\r\n693\r\n اگر چو شمع زمانى در انجمن بنشينى * ز سبزه بر پر پروانه در چمن بنشينى\r\nهزار سال به دشمن‌نشينى و بشكيبى * دلت بگيرد اگر لحظه‌اى به من بنشينى\r\nز لطف تن نتوانى كه در چمن به فراغت * برهنه گردى و در سايهء سمن بنشينى\r\nبه سايهء تو در آتش نشيمنست چمن را * به زير گل چو تو يكتاى پيرهن بنشينى\r\nبه قامت ار بخرامى تو سرو سروخرامى * به عارض ار بنشينى چمن چمن بنشينى\r\nتميز نيك و بدت هست فرق عشق و هوس كن * چه لازمست كه كوشى به هر سخن بنشينى\r\nچرا در آينهء اتحاد چهره نبينى * كه گر به من بنشينى به خويشتن بنشينى\r\nپناه عصمت عشق ار دهد امان تو فياض * فرشته خيزى اگر خود به اهرمن بنشينى \r\n\r\n694\r\n به ديده جا دهدت گر رقيب دون نروى * چو آفتاب به هر روزنى درون نروى\r\nبه طفلى ار چه در آغوش غير مىرفتى * تو سرو ناز جوانى شدى كنون نروى\r\nچو شعله جا به دلم كرده‌اى كنون زنهار * رقيب اگر دم سردى دمد برون نروى\r\nهواى سرد هوس با گلت مناسب نيست * برون ز سينهء عاشق به صد فسون نروى\r\nاگر به خاطر فياض ره كنى سهلست * وليك در دل هر بلهوس درون نروى \r\n\r\n695\r\n چو سنبل پيچ‌وتابم موبه‌مو از پيچش مويى * چو گلبن خارخارم پاى تا سر از گل‌رويى\r\nبه مژگان دشمنم كاندر ميان عاشق و معشوق * چو كوهى در نظر باشد حجاب هر سر مويى\r\nنديدم بىتو من گلشن ولى گل ديدگان گويند * كه بىروى تو گلها را نه رنگى هست و نه بويى\r\nچه خاميهاست در طبعم كه عشق خانمان‌سوزم * پس از صد سوختن دارد سپند آتشين‌خويى\r\nبهار عمر چون آب روان بگذشت طالع بين * كه بنشينيم با سرو روانى بر لب جويى\r\nبه تنگ آمد دل از وارستگى يا رب نصيبم كن * خم زلف كمندى كاكل زنجير گيسويى\r\nببين فياض اقبالم كه با چندين تنگ‌رويى * جواب هر دو عالم داده‌ام از چين ابرويى \r\n\r\n","description":"","footnote":"","page_name":" 338 ","page_number":354},
  {"content":"\r\n\r\n\r\n696\r\n كجا شد گريهء مستانهء من در سر كويى * به ياد هاىهايى اوفتادم دوستان هويى\r\nز بىپرواييت دير آشناى من كه خواهد گفت * كه دشنامى از آن لب آرزو دارد دعا گويى\r\nنيم دربند لطفى ناز هم خرسنديى دارد * نگاهى گر نباشد بىمروت چين ابرويى\r\nچو بوى گل توان از موج بادى داد بر بادم * نمىخواهد شكست خاطر من زور بازويى\r\nنگه دارد خدا از شوخ‌چشميها نگاهم را * اگر از گوشهء ابروى نازى ديده‌ام رويى\r\nبه ديدار گل از وى سرخوشى آيد كجايى تو * ز رنگى ديده‌ام رنگى ز بويى برده‌ام بويى\r\nبه دادم مىرسد فياض آن كو داد ازو دارم * كه دارد چون رهى فرياد فرمايى و دلجويى \r\n\r\nغزليات ناقص\r\n\r\n[ 1 
  ]\r\n چه حاجتست به شمع و چراغ مستان را * پياله چشم و چراغست مىپرستان را\r\nنظر به روى بتان عذر بت‌پرستيهاست * خبر كنيد ازآن‌رو خداپرستان را\r\nهزار حج كند ار باغبان به آن نرسد * كه وقف مشهد بلبل كند گلستان را\r\nچراغ بخت اگر تيرگى كند فياض * توان به ناله برافروخت بزم مستان را \r\n\r\n2\r\n كردند پردهء رخ دلدار شيشه را * افتاده است كار و عجب كار شيشه را\r\nساقى به ناز خويش كه مگذار شيشه را * همچون دل شكسته به دست آر شيشه را\r\nديگر نماند منت پرواى ساقيم * پر كرده‌ام ز بوى مى اين بار شيشه را\r\nاين تلخ باده به كه به‌يك‌بار دركشيم * خود را گران كنيم و سبكبار شيشه را \r\n\r\n3\r\n چهرهء صاف بلا زلف سيه‌فام بلا * كى كند عيش كسى صبح بلا شام بلا\r\nگهى آشفتهء خطم گهى آزردهء خال * به چه دل شاد كنم دانه بلا دام بلا\r\nخواهدم كشت نهان عشوهء شوخى كه منش * گر بگويم كه ستم ور ببرم نام بلا\r\nنگهش عربده و غمزه فسون عشوه فريب * جلوه‌آشوب و روش آفت و اندام بلا \r\n\r\n4\r\n كشت ما را از تغافل يار بىپرواى ما * باوجود اين ديت مىخواهد از ما واى ما \r\n\r\n","description":"","footnote":"","page_name":" 339 ","page_number":355},
  {"content":"\r\n\r\n ما به سرّ خامشى طفل زبان پرورده‌ايم * تند بر گوش تغافل مىخورد غوغاى ما \r\n\r\n5\r\n جان فدا كردم كه تا شد وصل او يك دم نصيب * عمر جاويدست مىگردد كسى را كم‌نصيب\r\nتيشهء غمّاز راز كوه‌كن را فاش كرد * حسن رسوا گشت چون شد عشق را محرم نصيب\r\nعشرت اين گلستان وقف كه شد يا رب كه شد * غنچه را قسمت ملال و لاله را ماتم نصيب\r\nعمر باقى بود روز تيره تا پيرى كشيد * شد شب عمر مرا آخر صباحى هم نصيب \r\n\r\n6\r\n بگشا بند قبا منتظر شام چرايى * صبحدم هم به گريبان عزيز تو كه خوبست\r\nنكنى فرق هوس راز محبت عجب از تو * ز چه بايد به تو آموخت تميز تو كه خوبست\r\nمنت ناز چه حاجت مدد غمزه چه لازم * به جدالم نگه عربده‌ريز تو كه خوبست\r\nزخم من منت ناسور شدن را ز كه جويد * خال مشكين و خط عربده‌ريز تو كه خوبست\r\nخط نكو خال نكو خنده نمك لب نمكين‌تر * به چه چيز تو دهم دل همه چيز تو كه خوبست\r\nبا تو فياض چرا گوش به مطرب ننشينم * نفس سوختهء زمزمه‌خيز تو كه خوبست \r\n\r\n7\r\n من و تصور ترك غمت خيال محالست * خلاصى از ستم عشقت احتمال محالست\r\nاگرچه قطع‌نظر ممكنست و ممكن ممكن * وليك دل ز تو بر كندنم محال محالست\r\nرقيب من شده در آرزوى وصل تو عنقا * چنين كه جلوهء پرواز او به بال محالست\r\nسخن درين چه كه وصل تو ممكنست و ليكن * مجال دم زدن اين سخن محال محالست \r\n\r\n8\r\n از عشق كه جان در دل عشاق حزينست * معشوق مزلّف نفس بازپسينست\r\nعمرى صفت زلف و خط و خال تو كرديم * يك بار نگفتيم در ابروى تو چينست\r\nمىخواست مدام از لب ما شكر زند جوش * صد شكر كه آيين شكايت نه چنينست \r\n\r\n9\r\n يار در دلدارى ما هيچ خوددارى نكرد * با چنين تمكين به ما تقصير در يارى نكرد\r\nديدمش در خواب و گرديدم به گردش تا سحر * كرد خواب آخر به من كارى كه بيدارى نكرد\r\nعالمى را بىتو از شيون به تنگ آورده‌ام * زارى من كس نديد امشب كه بيزارى نكرد\r\nخدمت عشقم برهمن كرد و يك بارم بسهو * تار زلفى بر ميان‌اندازِ زنّارى نكرد \r\n\r\n","description":"","footnote":"","page_name":" 340 ","page_number":356},
  {"content":"\r\n\r\n\r\n10\r\n چه سازم دست دردى دامن جانم نمىگيرد * كه امّيد دوا در ياد درمانم نمىگيرد\r\nبه راه كوى او يك دم ز ضعف از پا نمىافتم * كه بوى گل در آغوش گلستانم نمىگيرد\r\nچه لازم دل رهين منت باد صبا كردن * چرا گل نسخهء چاك از گريبانم نمىگيرد\r\nپر عنقا بسر از صيدگاه وصل مىآيم * دگر گرد شكارى طرف دامانم نمىگيرد \r\n\r\n11\r\n چون خوى دلبران ز عتابم سرشته‌اند * همچون تبسم از شكرابم سرشته‌اند\r\nشيخم وليك شوخى طفلانه مىكنم * كز رنگ و بوى عهد شبابم سرشته‌اند \r\n\r\n12\r\n خوبرويان چو نظر بر رخ هم بگشايند * بيم آنست كه آيينه ز هم بربايند\r\nنوغزالان كه به صيادى خود مغرورند * همه رم كرده به نخجير گهش مىآيند\r\nمطلب كعبه روان كى طلب من باشد * راه دوريست كه اين طايفه مىپيمايند \r\n\r\n13\r\n بلهوس گر نيستى دور از كنار يار باش * گرنه‌اى گلچين برو خار سر ديوار باش\r\nدر نظر چون خفتگان آيند بيداران عشق * مستيى گر مىكنى در بزم ما هشيار باش\r\nهرچه باشى آن‌چنان كن كز تو آسايش برند * در گلستان گل نباشى رخنهء ديوار باش \r\n\r\n14\r\n اى مشرب خوشت به جهان يادگار عيش * عهد تو روزنامچهء روزگار عيش\r\nكس در بهشت بزم تو چون غم خورد كه هست * لعلت بهار عشرت و خطت بهار عيش\r\nمحروم فيض تربيت ابر چشم ماست * نخل غمى كه سر نزد از جويبار عيش \r\n\r\n15\r\n بعد ازين اى دل تلاش مهر هر ناكس مكن * بس ترا آنها كه كردى پيش ازين زين پس مكن\r\nعبرت از من گير و از پروردگان دامنم * دشمنى با كس ندارى دوستى با كس مكن\r\nاوج عنقا گر ندارى در نظر زحمت مكش * بال بشكن جلوهء پرواز را نارس مكن\r\nدر كنار ناقصان كامل نمودن ناقصيست * شعله‌وش خود را گل دامان مشت خس مكن \r\n\r\n16\r\n عجب عجب كه تو عاشق ز بلهوس نشناسى * گلى و طرفه كه گلبن ز خار و خس نشناسى\r\nچنان به كنج قفس ناتوان و زار و ضعيفم * كه گر ببينيم از رخنهء قفس نشناسى \r\n\r\n","description":"","footnote":"","page_name":" 341 ","page_number":357},
  {"content":"\r\n\r\n\r\n17\r\n گر دلت به ما باشد ور تو يار ما باشى * هر كجا كه بنشينى در كنار ما باشى\r\nرنگ ناپذيرستى به كه در تماشايت * ما ز خود رويم و تو يادگار ما باشى\r\nخود به خود نپردازى زان به ما نپردازى * گر به فكر خويش افتى بىقرار ما باشى\r\nما ز خود برون رفتيم تا مگر درون آيى * خود كه‌ايم ما تا تو در ديار ما باشى \r\n\r\n","description":"","footnote":"","page_name":" 342 ","page_number":358},
  {"content":"\r\n\r\n\r\nتركيب‌بند - ترجيع‌بند\r\n\r\n","description":"","footnote":"","page_name":" 343 ","page_number":359},
  {"content":"\r\n . \r\n","description":"","footnote":"","page_name":" 344 ","page_number":360},
  {"content":"\r\n\r\n\r\n1 در منقبت امير المؤمنين على ( ع )\r\n السلام اى گوهرت درياى عدل و داد و دين * ذات پاكت نسخهء اوصاف ربّ العالمين\r\nالسلام اى در شرف بررفته تا جايى كه هست * جلوه‌گاه نقش پايت دوشِ خير المرسلين\r\nالسلام اى آنكه باشد تا قيامت عقل را * گفته‌ات علم اليقين و كرده‌ات حق اليقين\r\nحجت فضل تو بس شاگردى خير البشر * شاهد علم تو بس استادى روح الامين\r\nقادرى بر هرچه خواهى زانكه در تحقيق هست * دست قدرت قدرت دست ترا در آستين\r\nاز براى اعتصام دل ز اوج معرفت * از شعاع هر كلام آويختى حبل المتين\r\nكس نمىداند ترا ور زانكه داند مشكلست * فرق كردن رنگ و بوى ياسمن از ياسمين\r\nگر دو عالم منكر فضل تو گردد باك نيست * شاهد عدلست در فضل تو قرآن مبين\r\nبهر جاروب سرايت روز و شب دارد نزاع * هر طرف بال ملك با گيسوان حور و عين\r\nگر دو عالم ابر گردد آفتابى آفتاب * فيض پرتو كم نگردد روز ابر اندر زمين\r\nهركسى مهر تو دارد خواه دشمن خواه دوست * كرده‌اى هر ذرّه را نقش آفتابى بر جبين\r\nگر به دشمن فيض بخشى دم زدن را جاى نيست * رحمة للعالمينى رحمة للعالمين\r\nهركه را در هر نفس همدم رسول اللّه بود * در طريق اتحاد او هم رسول اللّه بود\r\nاى مرا در بىكسى هم مصطفى كس هم تو كس * گو دو عالم باش ناكس كس مرا اين هر دو بس\r\nمهر را بىخاك پايت نور نبود در جبين * صبح را بىمهر رايت برنمىآيد نفس\r\nهست علم منكشف از فيض عقلت مستعار * هست عقل مستفاد از نور عقلت مقتبس\r\nبر سر شهد كلامت مىنمايند اهل هوش * جوشش فوج ملك هر دم تماشا چون مگس \r\n\r\n","description":"","footnote":"","page_name":" 345 ","page_number":361},
  {"content":"\r\n\r\n در قطار محمل جاه تو از روز ازل * نفس كلى ساربان ، ناقه مَلَك ، انجم جرس\r\nبيش‌وكم را در ديار همتت ميزان يكيست * كس نمىداند درو اين بو قبيس « 1 » است آن عدس\r\nدر جهان هركس ببيند روضهء پاك ترا * آن‌چنان باشد كه بيند كس گلستان در قفس\r\nبر سر آن قبه گردون آن‌چنان باشد كه گاه * بر سر گنبد نهد مرغ آشيان از مشت خس\r\nگر بهشت عدن را معدوم سازد كردگار * عاشقان را از بهشت عدن هست آن روضه بس\r\nمن سر كوى تو مىخواهم نمىخواهم بهشت * نيست عاشق را به غير از كوى جانان ملتمس\r\nاز تو مىخواهم مراد خود درين كوى مراد * گرچه بر من بسته گردون راه سعى از پيش و پس\r\nشكوه كردن از فلك ننگست ليك از شكوه‌اش * مىتوان فرياد كردن چون تويى فريادرس\r\nآن قدر از لطف سرشار توام اميدوار * كاندر آن كو تا ابد ايمن شوم از روزگار\r\nاى ز خاك درگهت خورشيد زيور يافته * آسمان از ريگ صحراى تو اختر يافته\r\nتا دم محشر ز عكس جوهر شمشير تو * شاهدان فتح و نصرت زيب و زيور يافته\r\nچهره تا بر خاك درگاه تو سوده آفتاب * خاك خود را تا ابد زين كيميا زر يافته\r\nمعدن دُر از درت پر كرده ظرف آبروى * كانِ لعل از درگهت گوگرد احمر يافته\r\nعمرها رضوان مجاور بود بر خاك درت * تا براى جنت خود آب كوثر يافته\r\nآسمان پُر گشته بر گرد سرت تا عاقبت * از فروغ خاطرت خورشيد انور يافته\r\nآسمان بر سبزه‌زار همتت چون كرده سير * قطرهء شبنم درو درياى اخضر يافته\r\nبحر هرگه گوهرش سنجيده با دُرّ نجف * گوهر خود را چو جرم مه مكدر يافته\r\nدرگه دولت سرايت كوست اكسير مراد * آسمان آنجا مراد خود مكرر يافته\r\nقطرهء بحر تو درياييست كز وسعت خرد * چرخ اعظم را در آن دريا شناور يافته\r\nتربيت خواهم ز فيضت چون ز فيض تربيت * آهن شمشير استعداد جوهر يافته\r\nعالم از فيض تو چون هستند سرشار مراد * من چرا باشم مراد خويش كمتر يافته\r\nتا ابد ديدى قضا گرنه ترا ديدى سبب * نفس كلى را سترون عقل كلى را غَرَب « 2 »\r\nاى فزوده عزّ و شانت عزّ و شان مصطفى * گوهر پاكت نمك بر پهن‌خوان مصطفى\r\nگرچه شد بر مصطفى صد آيه نازل بهر تو * هست ذاتت آيهء نازل به شان مصطفى \r\n\r\n\r\n","description":"","footnote":"\r\n( 1 ) - بو قبيس ، كوهى در مغرب مكه ، در بزرگى بدان مثل زنند .\r\n( 2 ) - غرب ، نام درختى كه هرگز ميوه ندهد .\r\n","page_name":" 346 ","page_number":362},
  {"content":"\r\n\r\n از خطاب سلّموا « 3 » بودى امير المؤمنين * با وجود مصطفى هم در زمان مصطفى\r\nنخل شرع مصطفى را فيض سرسبزى ز تست * اى وجود كاملت آب روان مصطفى\r\nقطره‌اى نگذاشتى در چشمه‌سار معرفت * چون لب خواهش نهادى بر دهان مصطفى\r\nمصطفى قدر تو مىداند كه مىداند كه نيست * در دو عالم چون تو يك كس قدر دان مصطفى\r\nقول تو قول پيمبر فعل تو فعل خدا * زانكه دست قدرت حقىّ زبان مصطفى\r\nمصطفى را چشم حق بين تا ابد روشن ز تست * زانكه بودى از ازل جان جهان مصطفى\r\nقرة العين پيمبر قرة العين تو بود * اين شرف كس را نبود از امتان مصطفى\r\nاى كه جسمت پاك‌تر از جان اهل عالمست * فيض جسم خويش ده ما را به جان مصطفى\r\nخاندان مصطفى پشت و پناه ما بسست * اى وجود من فداى خاندان مصطفى\r\nگر تو اندازى نظر از روى همت سوى من * بازوى زور فلك را بشكند بازوى من\r\nگر نگويم من خدايت يا امير المؤمنين * پس چه گويم در ثنايت يا امير المؤمنين\r\nآنكه باشد جلوه‌گاه نقش پايش دوش عرش * دوش مىسايد به پايت يا امير المؤمنين\r\nنفس و روح و تن چه باشد مال و اهل وزن چه چيز * دنيى و عقبى فدايت يا امير المؤمنين\r\nآنچه ابر رحمتش خوانند تعبيرى ازوست * سايهء دست دعايت يا امير المؤمنين\r\nكان چه خفّتها كشد گر تن به سنجيدن دهد * گوهر بحر عطايت يا امير المؤمنين\r\nآب گوهر هر طرف طوفان كند چون سر كند * بارش ابر سخايت يا امير المؤمنين\r\nطول و عرض اين جهات سته جايت كى سزد * عرش بىجاييست جايت يا امير المؤمنين\r\nبازگشتى گر به ميدان ازل خواهى نهد * تا ابد رو در قفايت يا امير المؤمنين\r\nدر نظر هر برگ سبزى آسمان ديگرست * در زمين كبريايت يا امير المؤمنين\r\nعرش اعظم را نيارد در نظر هركس رسد * بر در دولت‌سرايت يا امير المؤمنين\r\nدست بى جا كوته از دامان وصلت چون كنم * كس نمىدانم به جايت يا امير المؤمنين\r\nزنده بودن بىتوام هر لحظه مرگ ديگرست * من كه مىميرم برايت يا امير المؤمنين\r\nعرش باشد آستانى درگه بار ترا * چينهء اول بود نُه چرخ ديوار ترا\r\nخوان لا عينٌ رَأَت « 4 » مخصوص مهمان شماست * هشت جنت لقمه‌اى از نعمت خوان شماست \r\n\r\n\r\n","description":"","footnote":"\r\n( 3 ) - - سورهء احزاب 33 / 56 .\r\n( 4 ) - اشاره است به حديث : قال اللّه تعالى : اعددت لعبادى الصالحين ما لا عين رأت و لا اذن سمعت و لا خطر على قلب بشر ؛ آماده كردم براى بندگان صالح خود چيزى را كه نه چشمى ديده و نه گوشى شنيده و نه به دل بشرى خطور كرده .\r\n","page_name":" 347 ","page_number":363},
  {"content":"\r\n\r\n بر ميا گو آفتاب و دم مزن گو صبحدم * آفتاب صبحدم گوى گريبان شماست\r\nابرها گرديست از راه شما برخاسته * آسمان ابرى كه از درياى احسان شماست\r\nپرورش از امر و از نهى شما گيرد بهشت * آب جارى اندر آن گلزار فرمان شماست\r\nچون تزلزل گيرد از صور فنا اركان خلق * آنچه ايمن از تزلزل باشد اركان شماست\r\nنه كه قرآنست در وصف شما گويا و بس * نامه‌هاى آسمانى جمله در شان شماست\r\nاز شما بيرون نباشد سرنوشت كائنات * آنچه را علم قضا خوانند عنوان شماست\r\nآفتاب ار بازگشت و ماه ار شق شد چه شد * آسمان از روز اول بنده فرمان شماست\r\nگرچه با رضوان جنّت در نزاع افتخار * طرفگيها كرد ، حق در دست دربان شماست\r\nفيض كاشى را به فياض ار كنى احسان رواست * زانكه او هم از كمربندان پيمان شماست\r\nدر سر كوى شما از ناله كى بندد نفس * گر ثنا خوانى نمىداند غزلخوان شماست\r\nگر بابرام از شما درمان نخواهم دور نيست * زانكه من دردى كه دارم عين درمان شماست\r\nچشم درمان از طبيب عشق نتوان داشتن * درد را شرطست اينجا به ز درمان داشتن\r\nدر وداعت مىرود صبر و شكيب از دل تمام * السّلام اى صبر و آرام دل و جان السّلام\r\nاز در دولت‌سرايت دل نمىآيد برون * ور برون آيد به خواهش خواهشش بادا حرام\r\nدل كه برخيزد ازين كو بر فلك نايد فرود * بر نمىتابد شكوه اين كبوتر هيچ بام\r\nعالمى گر رو به درگاه نجف دارد چه شد * جان عالم راست يعنى جسم پاكت را مقام\r\nمن ندانم اين زمين را از كجا آورده‌اند * كش مشابه نيست جايى جز حرم در احترام\r\nنسبتى هيچش نباشد با نجف در هيچ باب * هشت جنت را به پاى عقل گرديدم تمام\r\nنوح بر كشتى نشست و آمد اينجا بر كنار * آدم از جنت برآمد تا كند اينجا مقام\r\nكعبه را گر با نجف افتد تمثل نزد عقل * عقل نشناسد كه آخر اين كدام و آن كدام\r\nمن زيارت كرده از كوى تو برگشتم ولى * روح چون مرغ حرم گرد سرت گردد مدام\r\nما جَعَلهُ اللّه آخر عهدنا فى قربكم * بل رزقنَا العود ثم العود الى يوم القيام\r\nرفتم از كوى تو با صد درد دل خاكم به سر * در طريق مهربانى كس كند اين را چه نام\r\nآمدم شامى به درگاه تو صبحى مىروم * آرى آرى صبح مىگردد به درگاه تو شام\r\nبر در دولت‌سرايت هركه مىسايد جبين * تا قيامت جبهه‌اش ديگر نبيند روى چين \r\n\r\n","description":"","footnote":"","page_name":" 348 ","page_number":364},
  {"content":"\r\n\r\n\r\n2 در منقبت امير المؤمنين على ( ع )\r\n ديگرم از شكوه زبان پر شدست * باز دل از هر دو جهان پر شدست\r\nرفت كه دل بود و زبانم نبود * هر سر مويم ز زبان پر شدست\r\nگر دو جهان سود نمايم چه سود * چون دل و جانم ز زيان پر شدست\r\nتا به من آن خانه‌نشين دوست شد * خانه‌ام از دشمن جان پر شدست\r\nچون نه مكانى و نه كونيست دوست * كيست كزو كون و مكان پر شدست\r\nگر دى و امروز تهى شيشه‌اند * كيست كزو ظرف زمان پر شدست\r\nماضى و مستقبل اگر فارغند * از چه قدح جرعهء آن پر شدست\r\nدايره در دايره چندين چه بود * چون دل مركز ز ميان پر شدست\r\nبحر تهىكاسه‌تر از قطره است * گرچه كران تا بكران پر شدست\r\nهيچ ندانم كه نهان بهر چيست * آنكه جهانش ز نشان پر شدست\r\nقالبم از روح تهى كيسه ماند * تا دل از آن روح روان پر شدست\r\nجوش زمين باز بر افلاك شد * خانه‌ام از خانه‌نشين پاك شد\r\nيك سر مو بىنفس هوش نيست * من چه بگويم كه ترا گوش نيست\r\nمنّت آغوش كشيدم ولى * آنكه در آغوش در آغوش نيست\r\nروز به روزم به فزونيست كار * امشبِ من كم ز شب دوش نيست\r\nگرچه ز آلايشِ يادم بريست * از من آلوده فراموش نيست\r\nگرچه زبان نيست كه نامت برم * يك سر مويم ز تو خاموش نيست\r\nمرده دلم ماتم دل لازمست * بخت بدم هرزه سيه‌پوش نيست\r\nبا همه افسردگى دايمى * ذرّه‌اى از من تهى از جوش نيست\r\nدامن اسباب برافشانده‌ام * بار بود خانه كه بر دوش نيست\r\nجوش دلم ناز فلك برنداشت * ديگ مرا حاجت سرپوش نيست\r\nلطف نباشد ستمش هم خوشست * كام مرا نيش كم از نوش نيست\r\nچرخ به كينم چه كمان مىكشد * اين هوس اندازهء بازوش نيست \r\n\r\n","description":"","footnote":"","page_name":" 349 ","page_number":365},
  {"content":"\r\n\r\n وه كه دگر پر شده از حرف من * دفتر دريا دل كم‌ظرف من\r\nدست مرا حسرت دامان مباد * درد من آلودهء درمان مباد\r\nآنچه درو چرخ فلك عاجزست * مشكل عشقست كه آسان مباد\r\nهيچ دلى همچو دل جمع نيست * در سر زلف تو پريشان مباد\r\nپرتو خورشيد پريشانيم * بر سر من سايهء سامان مباد\r\nدهر خرابست ز تعمير چرخ * گلّه به تدبير نگهبان مباد\r\nروزن خورشيد پر از دود شد * ذرّه تمنايى جولان مباد\r\nدر گرو كشتى نوحست چرخ * چشم ترم را سر طوفان مباد\r\nفرصت آن نيست كه بر سر زنم * دست بدآموز گريبان مباد\r\nچند خلد خار به چشمم ز رشك * دامن آيينه گلستان مباد\r\nجز به ستمكش نرسد جور چرخ * گوى به‌اندازهء چوگان مباد\r\nمىكُشدم ياد وفاهاى خويش * هيچ كس از كرده پشيمان مباد\r\nلطف توام پيشِ تأسف فكند * مهر پدر گرگ به يوسف فكند\r\nچون غم هجر تو ادا مىكنم * گريه جدا ناله جدا مىكنم\r\nگريه ز دنبال گره مىكند * هر نفس ناله كه وا مىكنم\r\nهست گلِ بوسهء خاك درى * خنده كه بر آب بقا مىكنم\r\nاز در او گر به بهشتم برند * مىروم و رو به قفا مىكنم\r\nرفتى و من آنچه نكردم چهاست * كاش بيايى كه چها مىكنم\r\nمىكشم از ياد قدت ناله‌اى * پيرهن سرو قبا مىكنم\r\nبا تو چو دم مىزنم از اتحاد * خويشتن از خويش جدا مىكنم\r\nمهر ترا مىبرم آخر به خاك * وعدهء ديرينه وفا مىكنم\r\nتربت خود را ز نمِ اشك خويش * باغچهء مهر گيا مىكنم\r\nمن نيم آن كس كه ستيزد به كس * درد دلست اينكه ادا مىكنم\r\nهركه به دشنام نوازد مرا * تا ابدش شكر و دعا مىكنم\r\nمردم و دل غرق تن‌آسا نيست * اين چه گرانى چه گران‌جانيست\r\nباز دل از لطف تو مغرور شد * راه ز نزديك شدن دور شد \r\n\r\n","description":"","footnote":"","page_name":" 350 ","page_number":366},
  {"content":"\r\n\r\n دل به وصال تو تسلى نشست * حيف ز ويرانه كه معمور شد\r\nدم زدم از مهر رخت ذرّه‌وار * هر نفسم هم‌نفس صور شد\r\nآينه‌ام پيش نفس داشتند * مشرق آيينه پر از نور شد\r\nهجر توام دل‌زدهء وصل كرد * لقمه‌ام از بىنمكى شور شد\r\nنام اجل چون نبرد دل ز من * جدول باغم كه لب گور شد\r\nسبزهء اين دشت چها مىكشد * دُردى دَن « 1 » بود كه انگور شد\r\nكاسهء چين شد سر فغفور و باز * كاسهء چينى سر فغفور شد\r\nره به بيابان شعورم فتاد * جادهء از خود شدنم دور شد\r\nزخمى شمشير جراحت نيم * خونى من مرهم كافور شد\r\nاز ازلم تا به ابد يك دمست * دهر فراخم نفس مور شد\r\nقطره كىام بانگ به دريا زند * موج ثريّم به ثريّا زند\r\nسنگ به ناموس مدارا زدم * شيشه شدم بر صف خارا زدم\r\nشيوهء آداب كجا من كجا * راه درازست به پهنا زدم\r\nمنت كشتى غم اسباب داشت * رخت برافكنده به دريا زدم\r\nموج سبك‌سير به دريا نزد * سينه كه من بر دل خارا زدم\r\nشوخى من رخش جلو داده بود * من سرش از گرم‌رَوى وازدم\r\nگوى به چوگان نتوان زد چنين * اين سرپايى كه به دنيا زدم\r\nبس سر افراخته در خاك كرد * تاج كيانى كه منش پا زدم\r\nنشئهء تجريد دماغم رساست * جرعه‌اى از جام مسيحا زدم\r\nبا علم ناله درين تيره شب * قافلهء دشت تمنّا زدم\r\nهيچ‌كس از بيم جوابم نداد * حلقه كه من بر در غوغا زدم\r\nچشم فروبسته شدم پيش دوست * كوس لِمن مُلك « 2 » تماشا زدم\r\nهركه چو من مست و پريشان شود * ديده فروبندد و حيران شود\r\nهيچ‌كسى را خبر از يار نيست * اين خبرم بس كه خبردار نيست \r\n\r\n\r\n","description":"","footnote":"\r\n( 1 ) - دن - غ 683 / 1 .\r\n( 2 ) - لمن ملك ( لمن الملك ) ، پادشاهى كراست - سورهء مؤمن 40 / 16 .\r\n","page_name":" 351 ","page_number":367},
  {"content":"\r\n\r\n زان همه هوشم كه جهان غافلند * خوب حرامست چو بيدار نيست\r\nيك كس از احرام نيامد برون * بر در اين كعبه مگر بار نيست\r\nرخصت نظّارهء ديدار دوست * هست ولى قدرت ديدار نيست\r\nطفل سبق‌خوان « 3 » فراموشيم * درس مرا حاجت تكرار نيست\r\nوه كه به بيكارى من در جهان * بال‌وپر مرغ گرفتار نيست\r\nهان نزنى طعنهء بيكاريم * زانكه چو بيكارى من كار نيست\r\nعجز من و سركشى من بلاست * كس عبثم در پى آزار نيست\r\nتا به سبك‌روحى خود مىپريم * پر چه برآريم كه در كار نيست\r\nكس نتوانست پى ما گرفت * شوخى ما شوخى دستار نيست\r\nمفت طبيبان مسيحى نفس * گر غم ما را سر اظهار نيست\r\nگرنه طبيبم غم بازار داشت * با من و بيمارى من كار داشت\r\nعشق بتان در دل ما خانه كرد * سيل دگر روى به ويرانه كرد\r\nرفت شكيبم همه بر باد و آه * تنگدلى غارت اين خانه كرد\r\nپنجهء خورشيد سيه تاب بود * دوش مگر زلف ترا شانه كرد\r\nشكر تزلزل كه به پاى فشار * خرمن اميد مرا دانه كرد\r\nتاخت خيالت به دل داغدار * مير حشم ميل سيه خانه كرد\r\nداغِ ز جان سختى خويشم كه باز * تيغ ترا زخمى داندانه كرد\r\nهيچ نگيرد به دل من قرار * آه مرا يادِ كه ديوانه كرد\r\nبس كه تمنّاى تو مغزم گداخت * كاسهء سر را مى و پيمانه كرد\r\nدشمنم از هم نتوانست ريخت * غارت من جلوهء جانانه كرد\r\nداغ تمناى تو در سينه‌ام * جيب مرا رشك پرىخانه « 4 » كرد\r\nدرد ترا در بدنم عمرها * هر سر مو شكر جداگانه كرد\r\nجوش زد امّيد تو در سينه‌ام * جلوه‌گه عكس شد آيينه‌ام\r\nما نه ز دريا نه ز كانيم ما * پهن‌تر از كون و مكانيم ما \r\n\r\n\r\n","description":"","footnote":"\r\n( 3 ) - سبق - غ 572 / 1 ؛ سبق‌خوان ، دانش‌آموز .\r\n( 4 ) - پرىخانه ، مسكن پريان .\r\n","page_name":" 352 ","page_number":368},
  {"content":"\r\n\r\n زادهء افلاك و عناصر نه‌ايم * سبزهء روحيم و روانيم ما\r\nريختهء مُنخل « 5 » انجم نه‌ايم * بيختهء جوهر جانيم ما\r\nاصل جهانيم و جهان فرع ماست * گرچه جداگانه جهانيم ما\r\nهركه نه آفاقى و نه انفسيست * نيك شناسد ز چه كانيم ما\r\nفرقهء پُردان خودآرا نه‌ايم * طايفهء هيچ ندانيم ما\r\nشيخى ما شوخى در پرده است * پير نماييم و جوانيم ما\r\nنغمهء مطرب نشناسيم چيست * شيفتهء آه و فغانيم ما\r\nلفظ خوش و معنى نازك و شيم * گنج دل و نقد روانيم ما\r\nهرچه سروديم گزافست و لاف * هيچ نه اينيم و نه آنيم ما\r\nنه كه همينيم همين هم نه‌ايم * راست بگوييم همانيم ما\r\nگرچه ضروريم به هر شيخ و شاب * هيچ نيرزيم هواييم و آب\r\nچون نفس از ناله به شور افكنيم * غلغله در نفخهء صور افكنيم\r\nتا به هواى تو توان جان سپرد * زندگى خضر بدور افكنيم\r\nموسى دل را به تمنّا بريم * زلزله در سينهء طور افكنيم\r\nوسعت جاه كى و ملك كيان * در بغل ديدهء مور افكنيم\r\nطنطنه « 6 » افكن چو به حى « 7 » رو نهيم * مردهء حى گوربه‌گور افكنيم\r\nديدهء نم‌ديده چو برهم زنيم * جلوهء طوفان به تنور افكنيم\r\nوصف جمال تو به رضوان كنيم * غلغله در زمرهء حور افكنيم\r\nاز اثر نعرهء مستانه‌اى * ولوله در ملك شعور افكنيم\r\nوز تپش دل به هواى وصال * قصر فلك را به قصور افكنيم\r\nرخنه به بام فلك افتد ز بيم * چون به جهان گرد فتور افكنيم\r\nبىتو ز گل خار درآيد به چشم * چون به چمن نام عبور افكنيم\r\nآتش مهر از دمم افسرده باد * مشعل آه از نفسم مرده باد\r\nيوسفم و چاه من اين جاه من * خانهء گرگست سر راه من \r\n\r\n\r\n","description":"","footnote":"\r\n( 5 ) - منخل يا منخل ، غربال .\r\n( 6 ) - طنطنه ، آوازه ، آواز طنبور و نقاره .\r\n( 7 ) - حى ، بطن حى ، قبيلهء مجنون : نسخه : طى .\r\n","page_name":" 353 ","page_number":369},
  {"content":"\r\n\r\n بىتو به هر سو كه سفر مىكنم * نيست كسى غير تو همراه من\r\nآنكه ز ياد تو نيايد به خويش * كيست به غير از دل آگاه من\r\nشكر وفاشان كه ز هم نگسلند * نالهء من آه سحرگاه من\r\nتا ابدم گر تو دهى انتظار * باد دراز اين ره كوتاه من\r\nفيض سبك‌روحى من چون حباب * بر سر دريا زده خرگاه من\r\nنيست گناهم كه فتادم ز پاى * بود مقدّر شده در راه من\r\nگر نكنم از تو گدايى وصل * پس چه كنم از كه كنم شاه من\r\nگر به سرم سايه كنى تا ابد * مهر برد سايه ز درگاه من\r\nاز شرف خاك در تست خضر * كاب بقا مىبرد از چاه من\r\nچرخ ز عاجزكشى من خوشست * بىخبر افتاده ز خونخواه من\r\nشاه ولايت كه كند چون مدد * دهر فروريزم ازل تا ابد\r\nچون مدد از شاه ولايت برم * هر دو جهان را به حمايت برم\r\nچون شرفش جلوه كند در كلام * صد شرف از فيض روايت برم\r\nسدّ ابد سنگ ره من شود * گر ره مهرش به نهايت برم\r\nهر دو جهان محو شود در صريح * نام ترا گر به كنايت برم\r\nاز نم خلقش به جهان قطره‌اى * تا ابد از بهر كفايت برم\r\nمن چه بگويم كه ز بحر كفش * فيض كرم تا به چه غايت برم\r\nپادشهى كز در او تا به حشر * هرچه برم جمله عنايت برم\r\nاز كتب مُنزله در وصف او * تا به ابد سوره و آيت برم\r\nذرّه‌اى از مهر رخش در فرنگ * بس بود ار بهر هدايت برم\r\nخاك در او ندهم گر بفرض * دهر ولايت بولايت برم\r\nاى فلك از جور نترسى كه من * بر در شه از تو شكايت برم\r\nآنكه فروريخته زو برگ كفر * زندگى دين خدا مرگ كفر\r\nمدح تو چون جلوه‌فشانى كند * صفحهء مهتاب كتانى كند\r\nذوق مديحت به دل از اضطراب * موج نفس را خفقانى كند\r\nمهر تو بر دل چو نهد طرح داغ * بر سر مو لاله‌ستانى كند\r\nذوق رهت گر نفزايد نشاط * ريگ چرا رقص روانى كند \r\n\r\n","description":"","footnote":"","page_name":" 354 ","page_number":370},
  {"content":"\r\n\r\n گاه تماشاى جمالت به دل * بر مژه پيغام زبانى كند\r\nبيم نهيب تو چو برگ خزان * رنگ فلك را يرقانى كند\r\nيك دو سحر بگذرى از آفتاب * با تو اگر اسب دوانى كند\r\nوصف سمند تو به خاطر گذشت * زان قلمم شوخ بيانى كند\r\nفى المثل ار جلوه كند در ضمير * نرم‌تر از راز نهانى كند\r\nدر ازلش هى نتوان زد مباد * تا به ابد گرم عنانى كند\r\nدر صف ميدان ز هنرها كه هست * هرچه به خاطر گذرانى كند\r\nمن چه بگويم كه چها مىكنى * هرچه كنى جمله بجا مىكنى\r\nصاحب من سرور و مولاى من * داغ غمت زيب سراپاى من\r\nاى شده امروز من از مهر تو * آينهء صورت فرداى من\r\nبس كه ز سوداى تو باليده‌ام * در دو جهان تنگ بود جاى من\r\nتا شده‌ام زنده به مهرت شدست * جامهء جان تنگ به بالاى من\r\nتا به رهت جلوه كنان مىروم * خار گلستان شده در پاى من\r\nروز فلك را ز فروزندگى * داغ كند حسرت شبهاى من\r\nپيش رخت تيره شود آفتاب * در نظر ديدهء بيناى من\r\nبحر صفت موج به خود مىزنم * در طلبت گوهر يكتاى من\r\nعلم تو بس در قفس روزگار * دانهء مرغ دل داناى من\r\nوصف تو كامى ز بيابان دهد * آب لب‌تشنهء گوياى من\r\nقطره‌ام اما چو بجوشم به مهر * چرخ بود موجهء درياى من\r\nدست فلك بسته يداللهيت * چرخ زبونِ اسداللهيت\r\nچرخ كه با دور زمان مىرود * در ره او چرخ‌زنان مىرود\r\nرفت و ز پى مىرودش روزگار * گلّه به دنبال شبان مىرود\r\nگر نبود مايهء مهرش به حشر * سود دو عالم به زيان مىرود\r\nتا درِ او ديد به جايى نرفت * دل كه جهان تا به جهان مىرود\r\nجز سخن مهر تو يا رب مباد * هرچه دلم را به زبان مىرود\r\nدارم از الطاف تو هر چيز هست * ليك سخن در دل و جان مىرود\r\nزانكه به ياد درت از خويشتن * دل شد و جان نيز روان مىرود \r\n\r\n","description":"","footnote":"","page_name":" 355 ","page_number":371},
  {"content":"\r\n\r\n در ازل از ذوق تمناى تو * رفت دل از خويش و همان مىرود\r\nناله‌ام از شوق درت بر فلك * مىرود و نازكنان مىرود\r\nهر نفسم از جگر آتشين * ناله ز دنبال فغان مىرود\r\nرحم كن آخر كه اسير ترا * تاب ز دل رفت و توان مىرود\r\nچند بنالى ز غم اى پر نفس * سوختم از درد تو فياض بس \r\n\r\n3 [ اى دل بيا كه دست ردى بر جهان زنيم 
  ]\r\n اى دل بيا كه دست ردى بر جهان زنيم * سنگ از زمين كنيم و به فرق زمان زنيم\r\nروشن نگشت از ورق خور سواد كس * اين لوح ساده را به سر آسمان زنيم\r\nاز چشم مست ساقى جامى طلب كنيم * چون شيشه خنده بر مى چون ارغوان زنيم\r\nزين بار هستيى كه گرانى كند به ما * خود را سبك كنيم و به رطل گران زنيم\r\nآخر ز دور گردون چون پير مىشويم * حيفست پشت پاى به بخت جوان زنيم\r\nيك ره سرى به بحر تفكر فروبريم * وانگه زنخ به مايهء دريا و كان زنيم\r\nآريم تازه‌تازه برون گوهر سخن * هرچند بىبهاست در رايگان زنيم\r\nاول به عشوه از دو جهان دلبرى كنيم * وانگه چو چشم يار به صفهاى جان زنيم\r\nبا بخت بد ستيزه اگر رو دهد دلير * خود را به قلب لشكر هندوستان زنيم\r\nاز آستين همت گردون نورد خويش * دستى برون كنيم و بجوييم مرد خويش\r\nجانم ز غصه‌هاى جهان دردپرورست * دل از غبار كينهء گردون مكدرست\r\nكو روى تازه‌اى كه برآيد به كام دل * كاين آفتاب هرزه‌دار پرمكررست\r\nشايد گر التفات كند لطف دلبرى * كش آفتاب عاشق از ذرّه كمترست\r\nشوخى كه ظاهرست ز لعلش معاينه * كان نمك كه تعبيه در تَنگ شكّرست\r\nمستى كه در ستيزه‌گه ترك غمزه‌اش * صد فتنه در شكنجهء زلف معنبرست\r\nچون تيغ ناز بركشدش غمزه از نيام * بر هر طرف نگاه كنى جلوهء سرست\r\nدر قتل عاشقانش كجا فكر خون‌بهاست * خاك درش به خون شهيدان برابرست\r\nدر جلوه‌گاه غمزهء او از خدنگ ناز * هر آرزو كه مىطلبد دل ميسرست\r\nبا ياد زمزم لب حسرت‌فزاى او * تا حشر آب در دهن حوض كوثرست \r\n\r\n","description":"","footnote":"","page_name":" 356 ","page_number":372},
  {"content":"\r\n\r\n در عرصه‌گاه جلوهء حسن آفتاب را * بر رخ خراشِ ناخنِ او سكهء زرست\r\nطفلست و خاطرى نتواند نگاه داشت * دل مىبرد وليك نداند نگاه داشت\r\nماهى كه آفتاب نديدست روى او * چون غنچه باد هم نشنيدست بوى او\r\nاز مثل او مكن سخن اى دل كه اين سخن * آيينه هم نيارد گفتن به روى او\r\nرويى چنان‌كه گويى مشاطه مىكند * هر صبحدم به چشمهء خور شستشوى او\r\nخورشيد را به او نرسد لاف همسرى * كاين شيشه‌ايست پر شده هم از سبوى او\r\nگل پاره‌پاره شد ز غم رشك تازه باز * از بلبلان شنيد مگر گفتگو او\r\nگرد جهان بهم نرسد مثل او دگر * اين آفتاب هرزه كند جستجوى او\r\nوصلش به آرزو به كسى كى رسد كه هست * صد خون دل به گردن هر آرزوى او\r\nاى برهمن به كيش بت خود چنان مناز * زنّار بسته است كمر پيش موى او\r\nمرغ نگاه زحمت بال و پرت مده * بر گرد او نمىرسى از بيمِ خوىِ او\r\nاز نشئه دم زند چو لب او شراب چيست * وز رخ چو پرده برفكند آفتاب چيست\r\nاى ملك دل مسخّر روى چو ماه تو * خورشيد سايه‌پرور زلف سياه تو\r\nصفهاى دل شكستى و اين طرفه‌تر كه هست * حسن ترا ظفر ز شكست كلاه تو\r\nخورشيد عاشقى كندش تا به روز حشر * هر ذرّه كو بلند شد از جلوه‌گاه تو\r\nهرگه به عزم جلوه برون تازى آفتاب * خود را ضعيف سازد كافتد به راه تو\r\nدست از ستم مدار كه فردا به روز حشر * در گردن شهيد تو باشد گناه تو\r\nطفلى و صرفه‌اى نبرد از تو آفتاب * چون چارده شوى كه برآيد به ماه تو ؟\r\nدامن نگيردت به جزا خون هيچ‌كس * گر اين نگاه گرم بود عذر خواه تو\r\nخورشيد تيغ بسته ز يك گوشه سر زند * حسن تو چون دهد به تو عرض سپاه تو\r\nهمتاى تو به عالم بالا و پست نيست * مثل تو در بهشت ندانم كه هست ، نيست\r\nخورشيد اگر بود رخ بىشرم بىصفاست * شبنم گل عذار بتان را خوى حياست\r\nاى غنچه آبروى حيا را مده به باد * رنگ گل نكويى از آب رخ حياست\r\nدر گلستان حسن تو اى نوبهار حسن * چيزى كه آب و رنگ ندارد گل وفاست\r\nما را نه دل به‌جا و نه دين از تو و همان * نازت بجا كرشمه بجا دلبرى بجاست\r\nمن مىكشم جفاى تو تا زنده‌ام وليك * در مردنم خلاصى ازين درد و غم كجاست \r\n\r\n","description":"","footnote":"","page_name":" 357 ","page_number":373},
  {"content":"\r\n\r\n تو شيرخواره بودى و من بودم آشنات * خونخواره چون شدى همه بيگانگى چراست\r\nخون مىخورم ز دست تو اى طفل شيرخوار * شيرت به خون بدل چو شود قسمتم چهاست\r\nتيريست از تو در بن هر موى و شكوه نيست * خود گو كه تاب جور تو زين بيشتر كراست\r\nهر روزم از تو آب رخى مىرود به باد * اين‌ها سزاى آنكه به شبها غم تو خواست\r\nپا از طلب نمىكشم امّا نمىشود * كار دل شكسته ز زلف كج تو راست\r\nاين زخم خونچكان كه دلم تازه خورده است * چون آب روشنست كه تيغ تو كرده است\r\nهر شامگه كه چهره گشايد جمال تو * خور در زمين فرورود از انفعال تو\r\nچشم از تو برنداشته‌ام در تمام عمر * يا خود تو بوده‌اى به نظر يا خيال تو\r\nدر حشر سرخ‌رويى اهل گنه ازوست * هر خون عاشقى كه شود پايمال تو\r\nبا غير باده مىخورى اى مه چه مىكنى * خونى كه خورده‌اى نكنم گر حلال تو\r\nطفلى هنوز و صرفهء نازى نگاه دار « 1 » * بگذار تا كه بَدر برآيد هلال تو\r\nديروز ماه بودى و امروز آفتاب * بهتر ز يكدگر گذرد ماه و سال تو\r\nبارش گل تجلّى و بر آتش كليم * نسبت به نخل طور رساند نهال تو\r\nحسن از تو دست باز ندارد كه ديده است * فال سعادت از رخ فرخنده فال تو\r\nدر عهد خوبرويى تو آفتاب و ماه * سوگند مىخورند به جاه و جلال تو\r\nجانا ستيزهء تو ندارد نهايتى * جور و جفا خوشست ولى تا به غايتى\r\nروز سياه بنگر و شبهاى تار من * اينست بىتو روز من و روزگار من\r\nاز سينه‌ام چو شعلهء فانوس روشنست * سوز نهان من ز دل بىقرار من\r\nچون آستان فتادهء آن درگهم كه هست * خاك در تو آب رخ و اعتبار من\r\nيك دم نشين به ناز به پيشم كه تا نهد * دوران جزاى صبر مرا در كنار من\r\nبگشا به خنده آن لب شيرين چه مىشود * گر غنچه‌اى شكفته شود از بهار من\r\nاى خوب‌تر ز پارِ تو امسال از چه روست * امسال من ز عشق تو بدتر ز پار من\r\nاز خاك درگه تو چو دورم كند به زور * بخت زبون و طالع ناسازگار من\r\nشادم ازينكه بر در و ديوار كوى تو * ماند ز خون ديدهء من يادگار من \r\n\r\n\r\n","description":"","footnote":"\r\n( 1 ) - صرفه نگاه داشتن ، صرفه‌جويى كردن .\r\n","page_name":" 358 ","page_number":374},
  {"content":"\r\n\r\n سير از جفا نشد نگه عشوه‌ساز تو * از جوى زخم آب خورد تيغ ناز تو\r\nكى يوسف اين طراوت و روى چو ماه داشت * اين شيوهء تبسم و طرز نگاه داشت\r\nاين ناز و اين كرشمه و اين چشم و اين نگاه * در عهد تو چگونه توان دل نگاه داشت\r\nمن كوه كندم از مژه در عاشقىّ تو * ليكن كجا به پيش تو مقدار كاه داشت\r\nشد كور ديده بىتو مرا ياد آن بخير * كاين چشم توتيايى از آن خاك راه داشت\r\nعشاق بوده‌اند ولى كى چو من كجا * اين روزگار تيره و بخت سياه داشت\r\nصد بار سوختى و تسلى نمىشوى * مسكين دلم به كيش تو چندين گناه داشت\r\nهرگز كسى نديده رخت بىنقاب زلف * خورشيد من هميشه به سايه پناه داشت\r\nچشمت به غمزه ريخت اگر خون عاشقان * از هر نگاه گرم تو صد عذرخواه داشت\r\nنايد به هم ز ذوق لب خونچكان زخم * تا خنجر تو كرد زبان در دهان زخم\r\nاى آفتاب را ز درت چشم توتيا * در كوچهء تو سرمه‌فروشى كند صبا\r\nهر روز آفتاب دگر ز آستان تو * صد آفتاب بر سر كوى تو خاك پا\r\nكفر از شكست زلف تو اسلام را شكست * نوعى كه سبحه از غم زنّار شد دوتا\r\nز آشوب جادوى سر زلف ترا بود * صد فتنه دست بسته به هر حلقه مبتلا\r\nدر آرزوى ديدن روى تو آسمان * هر صبح آورد زر خورشيد رونما\r\nدل را به بند خانهء تاريك زلف تو * هر حلقه‌اى ازوست يكى روزن بلا\r\nدور و درازى ره زلف توام گداخت * صد عمر طى شد و بپذيرفت انتها\r\nگرمى مكن به خار و خس اى شعله بيش ازين * ترسم كه چون سپند جهانى ز خود مرا\r\nدستم به دامنت نرسد ليك خون من * در حشر هم عجب كه كند دامنت رها\r\nچشم تو از نگه چو مرا منفعل كند * خون مرا چو آب به تيغت بحل كند\r\nپنهان چسان كنم كه دلم ناتوان تست * اين پيچشم تمام ز موى ميان تست\r\nيك دل به سينه دارم و چندين هزار كام * اين‌ها همه به عهدهء لطف نهان تست\r\nكس ناز را به خوبى آن ابروان نكرد * تيريست اينكه در خور زور كمان تست\r\nمن تشنه‌لب چگونه نميرم كه لعل ناب * سيراب حسرت لب گوهرفشان تست\r\nتير قضا كه بر سر كس بىگمان رسد * تفسير ناوك نگه ناگهان تست\r\nاز صد يكى به جاى نيارم يقين ماست * آن وعده‌ها كه با دل ما در گمان تست \r\n\r\n","description":"","footnote":"","page_name":" 359 ","page_number":375},
  {"content":"\r\n\r\n يك بلبلى به باغ تو نگذارد از ستم * اين ناز تندخوى تو گر باغبان تست\r\nكار گشايش دل تنگ حزين من * دربند يك گشادگى ابروان تست\r\nاز شكوه بس كنم كه دل يار نازكست * خوى كرشمه نازك و بسيار نازكست \r\n\r\n4 در واقعهء كربلا\r\n عالم تمام نوحه‌كنان از براى كيست * دوران سياهپوش چنين در عزاى كيست\r\nنيلى چراست خيمهء نُه توى آسمان * جيب افق دريده ز دست جفاى كيست\r\nديگر غم كه گونهء خورشيد را شكست * بر روى مه خراش كَلَف « 1 » ز ابتلاى كيست\r\nاز غم سياه شد در و ديوار روزگار * اين تيره‌فام غمكده ماتمسراى كيست\r\nاين صندلى مخمل مشكين به روى چرخ « 2 » * كز شهريار خويش تهى مانده جاى كيست\r\nخون شفق به چهرهء ايام ريختند * گلهاى اين چمن دگر از خار پاى كيست\r\nخون در تنى نمانده همان گريه در تلاش * پيچيده در گلوى نفس هاىهاى كيست\r\nاز استماع ناله دل از كار مىرود * اين نيش داده سر به رگ جان نواى كيست\r\nدلها كباب گشت و درونها خراب شد * اين آهِ دردناكِ دل مبتلاى كيست\r\nبر كف نهاده‌اند جهانى متاع جان * دعوى همان به‌جاست مگر خونبهاى كيست\r\nسرتاسر سپهر پر از دود ماتمست * آخر خبر كنيد كه اين‌ها براى كيست\r\nگويا مصيبت همه دلهاى مبتلاست * يعنى عزاى شاه شهيدان كربلاست\r\nآن شهسوار معركهء كربلا حسين * مهمان نورسيدهء دشت بلا حسين\r\nگلدستهء بهار امامت به باغ دين * آن نخل تازه‌پرور لطف خدا حسين\r\nآن خو به ناز كردهء آغوش جبرئيل * آن پارهء دل و جگر مصطفى حسين\r\nآن نور ديدهء دل زهرا و مرتضى * يعنى برادر حسن مجتبى حسين\r\nافتاده در ميانهء بيگانگان دين * بىغمگسار و بىكس و بىآشنا حسين \r\n\r\n\r\n","description":"","footnote":"\r\n( 1 ) - كلف ، لكه‌هايى كه بر روى ماه ديده مىشود .\r\n( 2 ) - اشاره است به صورت فلكى ذات الكرسى .\r\n","page_name":" 360 ","page_number":376},
  {"content":"\r\n\r\n شخص حيا و خستهء خصمان بىحيا * كان وفا و كشتهء تيغ جفا حسين\r\nآن خواندهء به رغبت و افكندهء به جور * در دست كوفيان دغا مبتلا حسين\r\nاز كوفيان ناكس و از شاميان دون * در كربلا نشانهء تير بلا حسين\r\nاز دشمنان شكسته به دل خار صد جفا * وز دوستان نديده نسيم وفا حسين\r\nمانند موج لاله و گل در ره نسيم * در خون خويشتن زده پردست و پا حسين\r\nآنت جفاى دشمن و اينت وفاى دوست * بىبهره هم ز دشمن و هم دوست يا حسين\r\nزين درد پاى عشرت دلها به خواب رفت * اين گرد تا به آينهء آفتاب رفت\r\nگر صرف ماتم شه دوران شود كمست * هر گريه‌اى كه وقف بر اولاد آدمست\r\nجا دارد ار چو ابروى جانان شود سياه * اين طاق سرنگون كه هلال محرمست\r\nاز بار غم خميده قد ماه نو بلى * پشت سپهر نيز ازين غصه‌ها خمست\r\nآوخ ز گريه خيزى اين درد گريه سوز * هر ديده گشت خشك و همان دجلهء يمست\r\nماه محرم آمد و عشرت حرام گشت * باز اول مصيبت و باز اول غمست\r\nاين پنج‌روزه عمر كجا داد مىدهد * از بهر گريه گر دهد عمر ابد كمست\r\nباز آن دمست كز پس اين رستخيز خلق * افتند در گمان كه قيامت همين دمست\r\nزين غصه بس‌كه خاطر خورشيد تيره شد * صبحى كه سر زند ز افق شام ماتمست\r\nتا روز كار دل همه آه پياپيست * تا شب مدار ديده به اشك دمادمست\r\nدر پيش موج گريه زمين را چه اعتبار * اين سيل را معامله با عرش اعظمست\r\nدر دشت دل قيامت دلهاى مرده كرد * اين نالهء گرفته كه با صور توامست\r\nچون اهل دل متاع غم دل كنند عرض * درديست اينكه بر همه دردى مقدمست\r\nآوخ كه عمر خنده و شادى تمام شد * جز آب شور گريه به مردم حرام شد\r\nهر سال تازه خون شهيدان كربلا * چون لاله مىدمد ز بيابان كربلا\r\nاين تازه‌تر كه مىرود از چشم ما برون * خونى كه خورده‌اند يتيمان كربلا\r\nآمد فرود و جمله به دلهاى ما نشست * گردى كه شد بلند ز ميدان كربلا\r\nاين باغبان كه بود كه ناداده آب چيد * چندين گل شكفته ز بستان كربلا\r\nگلبن به جاى گل دل خونين دهد به بار * خون خورده است خاك گلستان كربلا\r\nآه از دمى كه بىكس و بىيار و همنشين * تنها بماند رستم دستان كربلا\r\nداد آن گلى كه بود گل دامن رسول * دامن به دست خار بيابان كربلا \r\n\r\n","description":"","footnote":"","page_name":" 361 ","page_number":377},
  {"content":"\r\n\r\n گشتند حلقه لشكر افزون ز مار و مور * خاتم صفت به گِرد سليمان كربلا\r\nخون خورد تيغ نيز كه تا يك نفس رساند * آبى به حلق تشنهء سلطان كربلا\r\nآبى كه ديو و دد همه چون شير مىخورند * آل پيمبر از دم شمشير مىخورند\r\nاز موج گريه كشتى طاقت تباه شد * وز دود آه خانهء دلها سياه شد\r\nتا بود در جگر نم خون وقف گريه گشت * تا بود در درون نفسى صرف آه شد\r\nزين غم كه سرخ شد رخ شهزادگان به خون * بايد سياهپوش چو بخت سياه شد\r\nتنها نه گرد غصه به آدم رسيد و بس * اين غم غبار آينهء مهر و ماه شد\r\nپيغام درد تا برساند به شرق و غرب * پيك سرشك هر طرفى رو به راه شد\r\nايّام تيره شد چو محرم فرا رسيد * اين ماه داغ ناصيهء سال و ماه شد\r\nخورشيد كرد دعوى ماتم‌رسيدگى * رنگ شكسته بر رخ زردش گواه شد\r\nهركس كه گريه كرد درين مه ز سوز دل * جبريل شد ضمان كه برى از گناه شد\r\nفردا چو گل شكفته شود پيش مصطفى * رويى كه اندرين دهه همرنگ كاه شد\r\nدر گريه كوش تا بتوانى كه در خورست * عذرِ گناهِ عمرِ ابد ديدهء ترست\r\nفرياد از دمى كه شهنشاه دين پناه * در بر سلاح جنگ فروزان چو برق آه\r\nآمد برون ز خيمه وداع حرم نمود * با خيل درد و حسرت و با خيل اشك و آه\r\nبىاهتمام حضرت او اهل بيت شرع * چون شرع در زمانهء ما مانده بىپناه\r\nاز دود آه اهل حرم شد سياهپوش * چون خانه‌هاى اهل حشم خيمه‌هاى شاه\r\nاين يك نشسته در گلِ اشك از هجوم درد * آن يك فتاده از سر حسرت به خاك راه\r\nاشك يكى گذشته ز ماهى ازين ستم * آه يكى رسيده ازين غصه تا به ماه\r\nزين سوى شه ز خون جگر گشته سرخ روى * زان سوى مانده خصم سيه‌كار روسياه\r\nچشمى به سوى دشمن و چشمى به سوى دوست * پايى به ره نهاده و پايى به بارگاه\r\nغيرت كشيده گوشهء خاطر به دفع خصم * حيرت گرفته اين طرفش دامن نگاه\r\nآتش ركاب گشته در انديشه فكر جنگ * سيماب جلوه كرده رگ و ريشه عزم راه\r\nپايش ركاب خواهش و دستش عنان طلب * تن در كشاكش حرم و دل به حربگاه\r\nبگرفت دامن شه دين بانوى حرم * فرياد بركشيد كه اى شاه محترم\r\nدامن‌كشان چنين زبر ما چه مىروى * ما را چنين گذاشته تنها چه مىروى \r\n\r\n","description":"","footnote":"","page_name":" 362 ","page_number":378},
  {"content":"\r\n\r\n بنگر كه در غم تو فتاديم در چه روز * اى غمگسار و مونس شبها چه مىروى\r\nما پايبند صد غم و درديم هر زمان * پنهان چه مىخرامى و پيدا چه مىروى\r\nدانى كه بىكسيم و غريبيم و عاجزيم * ما را چنين فكنده به صحرا چه مىروى\r\nاولاد فاطمه همگى بىكسند و زار * اى نور ديدهء دل زهرا چه مىروى\r\nتو ناخداى كشتى شرع پيمبرى * كشتى دين فكنده به صحرا چه مىروى\r\nدر پيش دشمنان كه فزونند ز اختران * چون آفتاب يك تن تنها چه مىروى\r\nصد جان و دل در آتش فرقت كباب شد * اى مرهم جراحت دلها چه مىروى\r\nاى يادگار يك چمن گل درين چمن * از پيش بلبلان تمنّا چه مىروى\r\nدر دست دشمنان ستمكار نابكار * افتاده‌ايم بىكس و تنها چه مىروى\r\nنه محرمى نه غمخور و نه يار و همدمى * بيچاره مانده‌ايم خدا را چه مىروى\r\nآن لحظه گلبن غم آل نبى شكفت * كان شاه رو به جانب اولاد كرد و گفت\r\nكاى اهل بيت چون سوى يثرب گذر كنيد * اول گذر به تربت خير البشر كنيد\r\nپيغام من بسست بدان روضه اين قدر * كان خاك را به ياد من از گريه تر كنيد\r\nآنگه به سوى تربت زهرا دويد زار * آنجا براى من كف خاكى به سر كنيد\r\nوانگه رويد بر سر خاك برادرم * آن سرمه را به نيّت من در بصر كنيد\r\nوانگه به آه و نالهء جانسوز دل گسل * احباب را ز واقعهء من خبر كنيد\r\nگوييد كان غريب ديار جفا حسين * گرديد كشته چارهء كار دگر كنيد\r\nاى دوستان چو نام لب خشك من بريد * بر ياد من ز خون جگر ديده تر كنيد\r\nهرگه كنيد ياد لب چون عقيق من * از اشك ديده دامن خود پرگهر كنيد\r\nهر سال چون هلال محرّم شود پديد * بنشسته در مصيبت من گريه سر كنيد\r\nدر محنت مصيبت دور و دراز من * هر محنتى كه روى دهد مختصر كنيد\r\nاز شيونى كه در حرم آنگه بلند شد * دلهاى قدسيان همگى دردمند شد\r\nبعد از وداع كان شرف خاندان آل * آهنگ راه كرد سوى معرض قتال\r\nذوق شهادتش بسر افتاد وز شتاب * با شوق در كشاكش و با صبر در جدال\r\nانديشهء لقاى الهيش در نظر * تمهيد پادشاهى جاويد در خيال\r\nدر بر كشيده آن طرفش شوق باب و جَد * دامن گرفته اين طرف انديشهء عيال\r\nتيغى چو برق در كف و تنها چو آفتاب * چون تيغ رو نهاده بدان لشكر ضلال \r\n\r\n","description":"","footnote":"","page_name":" 363 ","page_number":379},
  {"content":"\r\n\r\n ناگه ز خيمه‌هاى حرم بيشتر ز حد * آمد صداى ناله و افغان به گوش حال\r\nبرگشت شاه دين و بپرسيد حال چيست * گفتند ناگهان كه فلان طفل خردسال\r\nاز قحط آب گشته چو ماهى به روى خاك * وز ضعف تشنگى شده چون پيكر هلال\r\nبگريست شاه و بستدش از دايه بعد از آن * آورد در برابر آن قوم بد فعال\r\nگفت اى گروه بد كنش اين طفل بىگناه * از تشنگى چو موى شد از خستگى چو نال\r\nآبى كه كرده‌ايد به من بىسبب حرام * يك قطره زان كنيد بدين بىگنه حلال\r\nپس ناكسى ز چشمهء حيوان خون‌چكان * آبى به حلق تشنهء او ريخت بىگمان\r\nزين آتش ستم كه برافروخت روزگار * دلهاى خسته سوخت چه پنهان چه آشكار\r\nافتاد در ملايك هفت آسمان خروش * بگريستند جنّ و پرى جمله زارزار\r\nشد آبِ بىقرار زمينگير همچو كوه * شد خاك پرشتاب سبكخيز چون غبار\r\nپيچيده دود در دل آتش ازين ستم * شد باد خاك بر سر و گشت آب خاكسار\r\nبرخاست گرد تا برد اين غصه را به عرش * برجست باد تا برد اين غم به هر ديار\r\nدرياى پست چين غم افكنده بر جبين * چرخ بلند خون شفق ريخت بر كنار\r\nپيچيده بس كه دود دل ماتمى به چرخ * خورشيد همچو داغ دل ما سياهكار\r\nاز سيل گريه خانهء افلاكيان خراب * وز نيش ناله سينهء روحانيان فگار\r\nاز طعنهء ملامت روحانيان بسوخت * گوى زمين در آتش غيرت سپندوار\r\nروحانيان پاك ازين غصه خون شدند * دلهاى دردناك چه گويم كه چون شدند\r\nبار دگر كه سرور جانبخش دل‌ستان * آمد به قصد حملهء آن قوم بيكران\r\nپوشيده دِرع احمد مختار در بدن * بر بسته تيغ حيدر كرار بر ميان\r\nدر بر زره ز جعفر طيّار يادگار * بر سر عمامهء حسن مجتبى نشان\r\nتيغى چو برق تند و سمندى چو شعله چست * بگرفت آب در كف و آتش به زير ران\r\nآبى به رنگ شعلهء آتش زبانه‌دار * امّا به گاه حملهء دشمن زبان مدان\r\nشد آب و در ربود مر آن مشت خار و خس * شد آتش و فتاد در آن جمع ناكسان\r\nكرده چو شعله از تف سينه زبان برون * وز تشنگى عقيق لب آورده در دهان\r\nگر آب بسته‌اند از ان لعل لب چه باك * مر تشنگى به لعل چسان مىكند زيان\r\nازبس‌كه حرب كرد به آن جمع سنگدل * وز بس كه زخم خورد از آن قوم سخت جان\r\nجان شد بتاب از تف جانسوز تشنگى * خون شد چو آب از بن هر تار مو روان \r\n\r\n","description":"","footnote":"","page_name":" 364 ","page_number":380},
  {"content":"\r\n\r\n افتاد همچو پرتو خورشيد بر زمين * چون موى خويش گشته پريشان و ناتوان\r\nآن دم چرا سپهر برين سرنگون نشد * وين كشتى هلال چرا غرق خون نشد\r\nبر خاك شاهزاده چو از پشت زين فتاد * خورشيد آسمان ز فلك بر زمين فتاد\r\nصحراى را ز خار سنان در جگر شكست * درياى را ز موج گره بر جبين فتاد\r\nآواز ناله تا فلك هفتمين رسيد * فرياد ناله در فلك هشتمين فتاد\r\nبرگشت روزگار و دگر گشت كار و بار * شد بر فلك زمين و فلك بر زمين فتاد\r\nبنيان شرع را همه اركان خراب شد * بس رخنه‌ها به خانهء دين مبين فتاد\r\nنزديك شد كه كشتى ايمان شود تباه * ازبس‌كه اضطراب به درياى دين فتاد\r\nسيلاب تند شبهه چنان سر به دل نهاد * كز اضطراب رخنه به قصر يقين فتاد\r\nآمد قيامتى به نظر اهل بيت را * چون چشم بر سمند شهنشاه دين فتاد\r\nاز ديدهء ركاب تراويد خون درد * وز طرهء عنان ز شكن چين به چين فتاد\r\nغوغاى عام گريه چنان بر سپهر رفت * كز اضطراب لرزه به عرش برين فتاد\r\nدر دشت كربلا همه از قطره‌هاى اشك * تا چشم كار كرد به لعل و نگين فتاد\r\nهريك ز اهل بيت نبى با زبان حال * گشتند نغمه‌سنج به مضمون اين مقال\r\nرفتى و داغ بر دل هر غم گذاشتى * ما را به روز تيرهء ماتم گذاشتى\r\nرفتى تو شاد از بر ما تيره كوكبان * يك دل رها نكردى و صد غم گذاشتى\r\nرفتى ز سال و مه چو شب قدر در حجاب * وين تيرگى به ماه محرّم گذاشتى\r\nرفتى چو آفتاب ازين تيره خاكدان * روز سيه به مردم عالم گذاشتى\r\nرفتى تو جانب پدر و جدّ محترم * ما را غريب و بىكس و محرم گذاشتى\r\nرفتى ز بحر غصهء ديرينه بر كنار * ما را غريق اشك دمادم گذاشتى\r\nرفتى و روزگار يتيمان خويش را * چون موى خويش تيره و درهم گذاشتى\r\nبود اهل بيت را ز تو دل خوش زهر ستم * خوش بر جراحت همه مرهم گذاشتى\r\nروح رسول از غم اين غصه خون گريست * جان بتول زار چه گويم كه چون گريست\r\nآه از دمى كه فاطمه فرزند مصطفى * آن مادر حسين و حسن سرور نسا\r\nبا جيب پاره‌پاره و با جان چاك‌چاك * در معجر مصيبت و در كسوت عزا\r\nآيد به عرصه‌گاه قيامت به صد خروش * بر كف شكسته گوهر دندان مصطفى \r\n\r\n","description":"","footnote":"","page_name":" 365 ","page_number":381},
  {"content":"\r\n\r\n بر فرق سر چو لاله شده موج‌زن ز خون * عمّامهء به خون شده رنگين مرتضى\r\nاز دست راست جامهء سبز حسن به دوش * وز چپ لباس لعلى سلطان كربلا\r\nآيد به وحشتى كه فتد زلزله به عرش * آيد به شورشى كه درد صفّ انبيا\r\nافغان گرفته از سر ازين شيوهء شنيع * فرياد بركشيده ازين جرم و ماجرا\r\nدر بارگاه عرش درآيد به دادخواست * بر دعويش ملايك و جن و پرى گوا\r\nانداخته به قائمهء عرش دست صدق * زانو زده به محكمهء داور خدا\r\nجبريل مضطرب شود از بيم اين عمل * لرزد به خود پيمبر ازين فعل ناسزا\r\nآن دم جزاى اين عمل زشت چون شود * در روز حشر حاصل اين كشت خون شود \r\n\r\n","description":"","footnote":"","page_name":" 366 ","page_number":382},
  {"content":"\r\n\r\n\r\nترجيع‌بند\r\n بازم سر زلف چون كمندى * از هر مويى نهاده بندى\r\nصد كاسهء زهر در گلو ريخت * بازم لب لعل نوشخندى\r\nبر آتش آهِ سركشم سوخت * اقبال ستاره‌ام سپندى\r\nآشوب نگاه جادوى تاخت * بر عرصهء طاقتم سمندى\r\nاز پيچش مار زلفى آمد * بر مهرهء دل مرا گزندى\r\nكم‌سنگ‌ترم نموده كاهش * از پيكر صورت پرندى\r\nپرزورترم گرفته خواهش * از پشه به چنگ فيل‌بندى\r\nچون قافيه تنگ گشت كارم * از مصرع قامت بلندى\r\nبا دستگهى كه ناز دارد * چون صبر كند نيازمندى\r\nديوانگيم بهانه‌جو شد * اى ناصح هرزه‌گوى پندى\r\nكوشيده به عشق برنيايد * زو از دل خسته صبر كندى « 1 »\r\nچون دسترسم به كام دل نيست * من نيز بران سرم كه چندى\r\nبنشينم و ترك كام گيرم * شايد كه به كام دل بميرم\r\nمىكوشم و كوششم بجا نيست * مىگريم و گريه‌ام روا نيست\r\nبيگانهء روزگار خويشم * در هيچ ديارم آشنا نيست\r\nتأثير چسان كند در آن دل * اين خاصيتى كه با دعا نيست\r\nگر يار آيد كجا نشيند * كز عشق ويم به سينه جا نيست\r\nآسان آسان كجا توان يافت * اين جنس وفاست كيميا نيست\r\nمن بىاو يك نفس نبودم * او با من يك نفس چرا نيست\r\nظاهر دوريم ليك پنهان * او از دل و دل ازو جدا نيست\r\nخوبان دل ما به زور بردند * در دل دادن گناه ما نيست\r\nلوح از خط آرزوى شستيم * در دل حرفى ز مدعا نيست\r\nگفتى در دل ز من چه دارى * در دل ز توام بگو چها نيست\r\nدر دل ز توام هزار كامست * ليكن چو يكى از آن روا نيست \r\n\r\n\r\n","description":"","footnote":"\r\n( 1 ) - كذا .\r\n","page_name":" 367 ","page_number":383},
  {"content":"\r\n\r\n بنشينم و ترك كام گيرم * شايد كه به كام دل بميرم\r\nبازم غم عشق در سر افتاد * دل با هوس غمى درافتاد\r\nاز سرزنشم گذشت بالين * خار و خسكم به بستر افتاد\r\nغم در دلم آتشى برافروخت * كآتش به دل سمندر افتاد\r\nكردند وداع هم دل و دين * چشمم به كدام كافر افتاد\r\nزنّارم دست در كمر كرد * تسبيح به دست و پا درافتاد\r\nآزادى را كه صيد ما بود * ديدار به روز محشر افتاد\r\nبىتابى را كه مرغ نامست * هم بال شكست و هم پر افتاد\r\nآسايش من چو وعدهء يار * هر روز به روز ديگر افتاد\r\nخواب خوشم از مژه هراسد * آرى گذرش به نشتر افتاد\r\nپوشيدن غم چه سود دارد * چون پرده ز كار من برافتاد\r\nكامى نشود به سعى حاصل * اين تجربه خود مكرر افتاد\r\nگردون به مراد كس نزد گام * با او چو نمىتوان درافتاد\r\nبنشينم و ترك كام گيرم * شايد كه به كام دل بميرم\r\nعشق از سر زلفت اى دلارام * بر هر طرفم فكند صد دام\r\nاز نشئهء زهر چشمت اى شوخ * تلخست هميشه كامِ بادام\r\nعيشم تلخست از آنكه هرگز * شيرين نكنى لبى به دشنام\r\nبا لعل تو غنچه را چه يارا * با قدّ تو سرو را چه اندام\r\nدر پيرهن تو برگ گل خار * در انجمن تو شمع بدنام\r\nنتواند كرد در روش كبك * همراهى جلوهء تو يك گام\r\nدر عشق تو دل چو مرغ بسمل * تا جان ندهد نگيرد آرام\r\nز آغاز محبت تو پيداست * كاين شعله نمىرسد به انجام\r\nپروا نكنى به صيد و ترسم * بر مرغ دل آشيان شود دام\r\nگل غنچه كند دهن كه خواهد * بوسد دهن ترا به پيغام\r\nگفتم كنم از تو كام حاصل * يا در سر ننگِ دل كنم نام\r\nچون كام نشد ميسر از تو * من بعد برين سرم كه ناكام \r\n\r\n","description":"","footnote":"","page_name":" 368 ","page_number":384},
  {"content":"\r\n\r\n بنشينم و ترك كام گيرم * شايد كه به كام دل بميرم\r\nاى بزم طرب حرام بىتو * عيشم همه ناتمام بىتو\r\nدام عجبيست در چمن ليك * بر ما قفسست دام بىتو\r\nبا گشت چمن چه كار ما را * گل را نبريم نام بىتو\r\nتنها نه دلست بىسرانجام * هر پختهء ماست خام بىتو\r\nبا ياد تو نشئه‌ايست امّا * آن نشئه به ما حرام بىتو\r\nهر عيش كه بىتو كرده‌ام چرخ * از من كشد انتقام بىتو\r\nدر جلوهء كبك نشئه‌اى نيست * رفت از يادش خرام بىتو\r\nگل بوى نكرد در گلستان * بلبل دارد ز كام بىتو\r\nچشمى دارد لبالب از خون * در مجلس عيش جام بىتو\r\nچون كشتى سر به باد داده * يك جا نكنم مقام بىتو\r\nگفتم ز تو كام دل برآيد * حاصل چو نگشت كام بىتو\r\nبنشينم و ترك كام گيرم * شايد كه به كام دل بميرم\r\nما را نسبيست تا به آدم * هر نطفه خميرمايهء غم\r\nبىعشق نرفته‌ايم يك گام * بىدرد نبوده‌ايم يك دم\r\nتا چند فروخورم غم دل * كو آه كه سر نهد به عالم\r\nبىگريه چو طفل كم كنم خواب * بىناله چو شيشه كم زنم دم\r\nآهست دواى عاشق تو * بادست علاج آتش كم\r\nعشق از دو دلست آتش‌افروز * گل از غم بلبلست درهم\r\nپروانه و شمع هر دو سوزند * پروانه تمام و شمع كم‌كم\r\nبر روى تو خوى عقيق خامست * چون بر گل و لاله قطرهء نم\r\nشادابى گل نگر كه رنگش * آتش زده در نهاد شبنم\r\nلطف تو فزايد آتش دل * غمخوارى تست مايهء غم\r\nمىخواست كه زود به نگردد * دلسوزى داغ كرد مرهم\r\nكام از تو گرفتنست مشكل * تو كام نمىدهى و من هم\r\nبنشينم و ترك كام گيرم * شايد كه به كام دل بميرم \r\n\r\n","description":"","footnote":"","page_name":" 369 ","page_number":385},
  {"content":"\r\n\r\n زان موى ميان و زلف تاريك * از غصه شدم چو موى باريك\r\nكس رازِ ميانِ او نداند * زان‌روى كه نكته‌ايست باريك\r\nزلفين ترا به دل ربودن * پيوسته كند نسيم تحريك\r\nبا عشق تو قرب و بعد يكسان * تابد خورشيد دور و نزديك\r\nچشمان تو با دلم نسازند * جنگست ميان ترك و تاجيك\r\nبا آنكه در آبِ ديده‌ام غرق * دل بر سر آتشست چون ديك\r\nداغى كه تو سوختى به جانم * از مرهم كس نمىشود نيك\r\nمهرم كه يقين تست دانم * هرگز نكند قبول تشكيك\r\nزلف تو به روز من نشيند * در پهلوى آفتاب تاريك\r\nدر حبل متين زلف او زن * اى دل دستى كه سوف يهديك\r\nجمعى با من شريك‌كامند * افزونتر از شمارهء ريك\r\nخواهم كه به گوشه‌اى ازين پس * بىياد شريك و بيم تشريك\r\nبنشينم و ترك كام گيرم * شايد كه به كام دل بميرم\r\nتا با آيينه روى باروست * او آينه است و آينه روست\r\nاز پشتى رخ خطش زند لاف * طوطى پس آينه سخنگوست\r\nبا عشق ز عالمم فراغست * اين سنگم بس كه در ترازوست\r\nجا در سر زلف يار دارم * از من تا دوست يك سر موست\r\nكى واشود اين گره ز كارم * تا ناز ترا گره بر ابروست\r\nپيدا باشد چو گل نهانم * چون غنچه نيم كه توى بر توست\r\nآنم كه ز پاك طينتى نيست * چون شيشه حجاب مغز من پوست\r\nعجزست كه آفتى ندارد * فرهاد شهيدِ زورِ بازوست\r\nهر درد دلى كه از تو باشد * عيشيست كه عيشها غم اوست\r\nاين بازيها كه با سرم كرد * من بعد سرم به روى زانوست\r\nمن دوست براى كام جستم * چون كام دلم نمىدهد دوست\r\nبنشينم و ترك كام گيرم * شايد كه به كام دل بميرم\r\nخورشيدم و تيره‌روزگارم * آيينه‌ام و غبار دارم\r\nچشم تو سياه كرده روزم * زلف تو گره فكنده كارم \r\n\r\n","description":"","footnote":"","page_name":" 370 ","page_number":386},
  {"content":"\r\n\r\n نه شب دانم نه روز بىتو * شرمندهء روز و روزگارم\r\nتا دست به گردنم نيارى * من دست ز دامنت ندارم\r\nوامانده‌ترين كاروانم * هرچند سبك‌ترست كارم\r\nتا بيند سوى من خزانم * تا بينم سوى او بهارم\r\nتا چشم گشوده‌ام سرشكم * تا دست فشانده‌ام غبارم\r\nاز سركشى و كشاكش تو * ناامّيدم اميدوارم\r\nدر مجلس عيش نيست جايم * گويا شمع سرِ مزارم\r\nاز همدميم دمى نياسود * از سايهء خويش شرمسارم\r\nبا آنكه فزون‌ترم ز خورشيد * يك ذرّه نكردى اعتبارم\r\nكام دل من ندادى آخر * من هم چون چاره‌اى ندارم\r\nبنشينم و ترك كام گيرم * شايد كه به كام دل بميرم\r\nروى تو ز زلف در نقابست * شب پردهء روى آفتابست\r\nبا عكس تو ديدهء ترم را * هم باران هم آفتابست\r\nما را با ياد آن لب لعل * دل در بر شيشهء شرابست\r\nدر دل جستن ترا درنگست * در دل دادن مرا شتابست\r\nآنجا كه تو رخش جلوه تازى * خورشيد به ذرّه‌اى حسابست\r\nگر نافه ز شرم بوى زلفت * آهنگ خطا كند صوابست\r\nجانم به هواى كام لعلت * لب‌تشنهء چشمهء سرابست\r\nاز بيم نگاه ترك‌تازت * جانم گرداب اضطرابست\r\nدر خواب خيال او ببينى * اى دل اگرت خيال خوابست\r\nچون كام دل حزينم از تو * دربند بهانهء جوابست\r\nبنشينم و ترك كام گيرم * شايد كه به كام دل بميرم\r\nاى ماندهء جستجوى برخيز * وى كشتهء آرزوى برخيز\r\nبرخيز كه رفت فرصت از دست * هان از سر گفتگوى برخيز\r\nمنشين كه نسيم صبح برخاست * اى فتنهء آبروى برخيز\r\nچون ميوهء كام خام بستست * از كام سخن مگوى برخيز\r\nاين صورت معنيى ندارد * زين گلشن رنگ و بوى برخيز \r\n\r\n","description":"","footnote":"","page_name":" 371 ","page_number":387},
  {"content":"\r\n\r\n چوگان حوادث از پى تست * هان زين ميدان چو گوى برخيز\r\nگل با تو سر وفا ندارد * اى بلبل هرزه‌گوى برخيز\r\nاين باغ برِ وفا ندارد * از روى گلشن چو بوى برخيز\r\nلب‌تشنهء چشمهء سبويم * اى ساقى ماهروى برخيز\r\nدر كشتن من سبب بسى هست * اى طفل بهانه جوى برخيز\r\nپروانه ز پا نمىنشيند * اى شعلهء تندخوى برخيز\r\nزان پيش كه گوييم به ناكام * كز سر بنه آرزوى برخيز\r\nبنشينم و ترك كام گيرم * شايد كه به كام دل بميرم\r\nروزى كه كمان كشى ز قُربان « 2 » * بر ما عيدست و عيد قربان\r\nحاجت نبود به باغ رفتن * در آينه سير كن گلستان\r\nتا خاطر ما نمىشود جمع * زلف تو نمىشود پريشان\r\nآنم كه ز كوتهى اقبال * دستم نرسد به هيچ دامان\r\nدر ملك رياضتست جايم * اكسير قناعتم به دامان\r\nيك‌روزهء پوست تختهء فقر * هرگز ندهم به تخت ايران\r\nدرويشى را نتيجه دارم * از نسبت خاك پاك گيلان\r\nاز خاك فرج قمم « 3 » دهد آب * آتش زندم هواى كاشان\r\nچشمم يا رب مباد هرگز * محتاج به سرمهء صفاهان\r\nخون مىكشدم به خاك شيراز * كاصل گهر منست آن كان\r\nدر حسرت دوستان تبريز * سرخاب كنم روان ز مژگان\r\nخواهم كه دهد به وجه دلخواه * كام دل من شه خراسان\r\nور زانكه به دادن چنين كام * در آخرت منست نقصان\r\nبنشينم و ترك كام گيرم * شايد كه به كام دل بميرم \r\n\r\n\r\n","description":"","footnote":"\r\n( 2 ) - قربان ، غلاف و جعبهء كمان .\r\n( 3 ) - خاك فرج - ق 25 / 2 .\r\n","page_name":" 372 ","page_number":388},
  {"content":"\r\n\r\n\r\nقطعات\r\n\r\n","description":"","footnote":"","page_name":" 373 ","page_number":389},
  {"content":"\r\n . \r\n","description":"","footnote":"","page_name":" 374 ","page_number":390},
  {"content":"\r\n\r\n\r\n1 [ شكر للّه كه به فرمان شهنشاه جوان 
  ]\r\n شكر للّه كه به فرمان شهنشاه جوان * آنكه بىمُهر رضايش نرود حكم قضا\r\nآنكه چون بهر دعايش نفس گرم زنند * جوش تبخاله برآرد لب ارباب دعا\r\nشاه دريا دل گردون حشمت شاه صفى * كه بود تشنهء خاك در او آب بقا\r\nصدر شد سيد والاگهر پاك نسب * آنكه چون لطف خدا در همه دل دارد جا\r\nميرزايى كه شميم نفس خلق خوشش * گر شود عطرفروش سر بازار صبا\r\nدر چمن از اثر فيض گشايى نسيم * هيئت غنچه شود نافهء آهوى ختا\r\nكار ارباب هنر گشت به سامان نزديك * جنس ارباب شرف كرد رواجى پيدا\r\nكوكب فضل به اوج شرف آمد ز هبوط * علم شرع برآمد به ثريا ز ثرى « 1 »\r\nشب كه دل صورت تاريخ تمنّا مىكرد * مىشنيدم كه ز خلوتكدهء او ادنى\r\nبه زبان عربى روح پيمبر مىگفت * و لقد دار رحى الدين على مركزها « 2 » \r\n\r\n2 [ هند 
  ]\r\n حبّذا هند كعبهء حاجات * خاصه ياران عافيت‌جو را\r\nهركه شد مستطيع فضل و هنر * رفتن هند واجبست او را \r\n\r\n3 خطاب به ميرزا محمد سعيد\r\n اى جوهرى كه در ته اين هشت نه بساط * چشم خرد نديده چو تو يك دُر خوشاب\r\nمينايى سپهر زخم‌خانهء عقول * آورده كم به نشئهء طبعت دگر شراب \r\n\r\n\r\n","description":"","footnote":"\r\n( 1 ) - ثرى ، خاك ، زمين .\r\n( 2 ) - آسياى دين بر مركز خود مىگردد .\r\n","page_name":" 375 ","page_number":391},
  {"content":"\r\n\r\n چرخ از بياض صنع به عمر دراز خويش * بيت بلند طبع ترا كرده انتخاب\r\nهم جوهرت منزّه از آلايش عرض * هم گوهرت يگانه‌تر از لعل آفتاب\r\nچون حسن سرفرازى و چون عشق دلنواز * اى برده هم ز حسن و هم از عشق آب و تاب\r\nاى طبع مستقيم تو سر خطّ هر كمال * وى نقش دلپذير تو سرلوح هر كتاب\r\nشعر ترت كه آب گهر مىچكد ازو * در لجّهء سراب دهد تشنه را شراب\r\nحيران شوم ز فكر دقيقت كه مىدهد * سيرابى خيال تو انديشه را به آب\r\nرنگينى خيال تو تا موج‌وَر نشد * بر دست و پا نيافت عروس سخن خضاب\r\nبقراط را ز شرم تو چون دم زنى ز طب * در خاك نبض مرده درآيد به اضطراب\r\nبيمار را كه از تو سؤال دوا كند * بهر شفا بسست همين شربت جواب\r\nگر گويمت مسيح چه جاى تعجبست * شيب زمانه را به نفس كرده‌اى شباب\r\nاى طبع ذوفنون تو مجموعهء كمال * وى نام سربلند تو سردفتر خطاب\r\nاى آنكه در مدارج دانش فزوده‌اى * در هر فنى به صاحب فن صد هزار باب\r\nخونين دل مرا كه به حسرت تپيده است * چون قطرهء چكيده ز درياى اضطراب\r\nبىالتفاتيت به زبان داده شكوه‌اى * كز شرم گشته رشتهء جان محو پيچ و تاب\r\nبارى اگرنه موجب رنجش شود كنم * تقرير آن نه بر روش طعن يا عتاب\r\nاما به جان طبع نزاكت سرشت تو * كانصاف رو نپيچد از جادهء صواب\r\nبوى ستم ز دود دلم مىتوان شنيد * ز آتش كند تظلّم دود دل كباب\r\nنازك‌دلى از ان كنم از درد ناله‌اى * نازك‌تر و حزين‌تر از نغمهء رباب\r\nنخلى كه من به شيوهء جان پروريده‌ام * زهرم به لب چرا بچكاند چو شهد ناب\r\nشاخى كه شبنم گلش از اشك بلبلست * آخر چرا نگردد سيخى برين كباب\r\nشمعى كه رخ ز دامن پروانه برفروخت * پروانه را چرا نشود خانه زو خراب\r\nمن كرده‌ام كه شاهد معنى به كام تست * برداشتست دست من اين گوشهء نقاب\r\nمن كرده‌ام كه بيخودِ صد رنگ باده‌اى * اكنون اگر مرا نشناسى چه اضطراب\r\nمن ساقى و تو مى فكنى مشك در قدح * من مانى و تو نقش چنين مىزنى بر آب\r\nوقتى كه بود در كف من هم‌عنان گذشت * اكنون منم پياده و پاى تو در ركاب\r\nگر از حقوق خدمت ديرينه تن زنم * بارى چه شد محبت بىحد و بىحساب\r\nگفتى بريده‌ام طمع از استفاده‌اش * خُم را چه غم كه شيشه نخواهد از و شراب\r\nمنع كسى ز من پى ناموس تازه است * ننگ رخى كه بايدش از آينه حجاب\r\nشكر خدا كه پردهء ناموس عالميست * دامان خواهشم كه نيالوده هيچ باب \r\n\r\n","description":"","footnote":"","page_name":" 376 ","page_number":392},
  {"content":"\r\n\r\n آن كس كه طفل مكتب طبعت نمىشود * دانسته است پاكى ذاتم به آب و تاب\r\nدر حيرتم كه تجربه هم شاهد تو نيست * آخر حكيمى از درِ انصاف رو متاب\r\nاين شكوهء بجاى تو از اضطراب من * گرچه نصيحتست ولى دارمش جواب\r\nطوفان عشق و جلوهء حسن و شتاب شوق * يك ذرّه در كشاكش صد چشمه آفتاب\r\nعشقى كه سايه بر سر عالم فكنده است * پنهان چسان بماند ، خورشيد و احتجاب ؟\r\nنشنيده بودم اينكه بوَد شعله را قرار * هرگز نديده بودم خورشيد را حجاب\r\nباشد هوس كه شاهد در پرده داشتن * ورنه نديده است كسى شعله را نقاب\r\nبارى به جرم خواهش اگر گيردم كسى * روز حساب پاك نخواهد شد اين حساب\r\nپنهان چرا كنم نظرم پاك‌تر ز دل * درهم چرا شوم دل من صاف‌تر ز آب\r\nبر شعله گر ز خار و خس آرايشى رسد * دامان عشق را ز هوس باشد ارتياب « 1 »\r\nمن دانم و خداى كه در دل چها مراست * با هركه كرده‌ام ز ره خواهش انتساب\r\nظاهر شود نتيجهء مهر و محبتم * گر چشم اعتبار بمالى ز گرد خواب\r\nآن را كه احتراز منش مىدهى به ياد * اى كاشكى ز غير منش بودى اجتناب\r\nيوسف نگاه داشتن از گرگ لازمست * ورنه چه سود خانهء چشم پدر خراب \r\n\r\nجواب ميرزا محمد سعيد\r\n اى آنكه در محافل دانش كلام تو * دُردىكشان جام سخن را دهد شراب\r\nدر بزم فكر طوطى نطقت چو دم زند * يك حرف از سؤال دو عالم دهد جواب\r\nبلبل ز نغمه‌سنجيت از شرم بىزبان * گل در بهار طبع تو در پردهء حجاب\r\nيك حرف از كلام تو كشّاف مشكلات * يك نكته از بيان تو تفسير صد كتاب\r\nگلزار خاطر تو چو روز ازل شكفت * بود از بهار طبع تو يك غنچه آفتاب\r\nدر زير آسمان ز كست نيست منتى * كز آبروى خويش خورى همچو گوهر آب\r\nحرف تو دل‌نوازتر از گفتگوى يار * لفظ تو دل‌فريب‌تر از معنى صواب\r\nچون گوهر خيال برآرى ز بحر فكر * دريا ز خجلت تو شود غرق اضطراب\r\nعالم تمام مست خيال تو شد ولى * دارد خمار نشئهء طبع ترا شراب\r\nچون دم زنم ز گوهر نظم تو بگسلد * نظم گهر ز بس كه درآيد به پيچ و تاب\r\nنگذاشت فكر عقده‌گشاى تو مشكلى * عمريست كز سؤال مقدر دهد جواب\r\nآن عطربيز انجمنى از شميم خلق * كز دودهء چراغ تو گيرند مشك ناب\r\nطبع بلند همت نازك خيال تو * در گلستان فكر روانست همچو آب \r\n\r\n\r\n","description":"","footnote":"\r\n( 1 ) - ارتياب ، شبهه ، ريب .\r\n","page_name":" 377 ","page_number":393},
  {"content":"\r\n\r\n دارى مدام بهر تماشاى فكر خويش * در پردهء خيال عروسان بىنقاب\r\nهر حرفى از بياض تو برچيدهء خرد * هر نقطهء كتاب تو از بهر انتخاب\r\nاز رنگ و بوى گلشن نظمت چو دم زنم * در شيشهء چمن خوى خجلت شود گلاب\r\nاى جلوه‌گاه فكر تو بالاى آسمان * وى گوهر خيال تو رشك دُر خوشاب\r\nنظم تو دل‌فريب چه در مدحت و چه ذم * حرف تو دلنواز چه در لطف و چه عتاب\r\nآمد به من ز گوهر نظم تو قطعه‌اى * سيراب‌تر ز گوهر يكتاى آفتاب\r\nمضمون قطعه صلح و ليكن تمام جنگ * تقريب قطعه لطف و ليكن همه عتاب\r\nهر بيت آن گزنده‌تر از نشتر فراق * هر مصرعش برنده‌تر از تيغ آفتاب\r\nمحصولش اينكه در ره يارى و دوستى * در حق آن جناب بدى كردم ارتكاب\r\nدارم بسى شكايت ازين بدگمانيت * يك لحظه گوش دار و ز انصاف رو متاب\r\nچون من وكيل ناز كسى نيستم چرا * خود را ميان حسن و محبت كنم حجاب\r\nنه ناز دلبرانم و نه حسن گلرخان * كز من به هرزه سينهء عاشق شود كباب\r\nمن كيستم كه منع كنم نور ماه را * من كيستم كه پرده بپوشم بر آفتاب\r\nمن ذرّه‌ام ز ذرّه چه خيزد تو خود بگو * خورشيد را چگونه توانم شدن نقاب\r\nكى ذرّه پرده بر رخ خورشيد مىكشد * يا خود كتان چگونه كند منع ماهتاب\r\nمن كاختيار خويش ندارم چسان كنم * منع كسى كه هيچ ندارد ز من حساب\r\nور زانكه منع كرده‌ام از ظنّ بد نبود * كاندر ره محبت صافىترى ز آب\r\nاين بود مطلبم كه گلستان شرم را * واجب بود ز ديدهء نرگس هم احتجاب\r\nجايى كه شمع شرم فروزان بود رواست * از باد دامن پر پروانه اجتناب\r\nاى گلشن خيال تو سيراب‌تر ز گل * وى كمترين نتيجهء طبع تو آفتاب\r\nگفتى كه گفته‌ام ز تو مستغنيم كنون * من چون بگويم اين سخن و گفتن العجاب\r\nمه را ز آفتاب جدايى چه احتمال * گل در هواى باغ بماند به آب و تاب\r\nاى كاش عمر خضر مرا بودى از خداى * تا صرف كردمى همه در راه آن جناب\r\nتا زنده‌ام گزير ندارم ز خدمتت * سر از اطاعت تو نپيچم به هيچ باب\r\nانكار كيمياگرى تو نمىكنم * اين قلبِ طينتم ز تو گرديده زرّ ناب\r\nاين مدعا به بيّنه‌اش نيست احتياج * پوشيده نيست پيش كسى نور آفتاب\r\nاحسان قبول منت احسان چه لازمست * اين شيوه در ميان كريمان نبود باب\r\nافتادهء توام به فلك گر رسد سرم * محتاج پرتو توام ار گشتم آفتاب\r\nدر خوابگاه جهل كنون خفته بودمى * بر چهره آب روى توام گر نمىزد آب\r\nخوردم هزار گونه قسم در حضور و باز * باور نمىكند دلت از من به هيچ باب\r\nصد بارم آزموده‌اى و باز مىكنى * اخلاص بىحساب مرا ذرّه‌اى حساب \r\n\r\n","description":"","footnote":"","page_name":" 378 ","page_number":394},
  {"content":"\r\n\r\n زهر كنايه چند كنى در گلوى من * جرم نكرده را نبود بيش ازين حساب\r\nتو بحر دانشى و دل من حباب آن * از موج شكوه چند كنى خانه‌ام خراب\r\nبارى به هرچه كرده‌ام اكنون قلم بكش * كز راى صايب تو نزيبد بجز صواب \r\n\r\n4 در جواب جوابيهء ميرزا محمد سعيد\r\n اى آنكه در كف تو ورق چون رخ نگار * بىخامه مىزند رقم نقش خط بر آب\r\nوى مظهر عجايب فطرت كه طبع تو * قادرترست بر سخن از چشم بر حجاب\r\nنخل بلند همت گلزار خاطرت * دارد هزار سايه‌نشين همچو آفتاب\r\nگفتى جواب قطعهء من آن‌چنان‌كه نيست * يك نكته جز تواضعِ اين ذره ناصواب\r\nليكن زياده از حد آزار بنده بود * چندين نبود نالهء من موجب عتاب\r\nاز ناله‌ام زياده برآشفته‌اى و نيست * درياى را ز جوشش يك قطره اضطراب\r\nمن اين قدر حريف عتاب تو نيستم * بايد به قدر حوصله پيمود اين شراب\r\nحرفِ گمانِ منتِ احسان ز چون منى * چون افتراى منت قطره‌ست بر سحاب\r\nاين بود مطلبم كه جوانى و نوبهار * چشم ادب مباد ز غفلت رود به خواب\r\nاز من اگر به فيض رسيدى هنر ز تست * مه را رسد كه نور پذيرد ز آفتاب\r\nفيض از خدا و مبدأ فياض هم خداست * در جدولست ليك بتدريج سير آب\r\nجز قرب و بعد وادى و سرچشمه هيچ نيست * سيلاب در نشيب ز بالا كند شتاب\r\nكردى گر استفاده ز من بهترى ز من * مه در شب چهارده كم نيست ز آفتاب\r\nشاگردِ كاملِ به از استاد هم بسيست * مشعل شود فروخته از شمع در حساب\r\nحاصل كزين سؤال كه دربند فكرتست * چون غنچه دوختى لب نطق من از جواب \r\n\r\n5 در حادثهء سيل قم و تاريخ آن\r\n داد از دست سيل حادثه داد * كه ازو شد گل بلا سيراب\r\nسيلى از كوه غم فرود آمد * كه ازو چشم فتنه شد بىخواب\r\nوه چه سيل آسمانِ سيّالى * برده از عمرها گرو ز شتاب\r\nبسته بر دوش كوههاى گران * كرده سيراب موجهاى سراب\r\nدير از سر بدر روى چو خمار * زود از پا درافكنى چو شراب\r\nچرخِ ميدان فراخِ پهن آغوش * بر سرش چرخ زن چو قصر حباب\r\nفتنه‌اش چنگ برزده به عنان * اجلش دست در زده به ركاب \r\n\r\n","description":"","footnote":"","page_name":" 379 ","page_number":395},
  {"content":"\r\n\r\n اين جهانِ درشت از و هموار * فلك بىحساب از و به حساب\r\nشهر قم كآبروى عالم بود * شد ازو خشك‌لب چو موج سراب\r\nدر روانىّ و بىثباتى زد * درِ دروازه تخته بر سر آب\r\nخانه‌ها از شكستگيها كرد * خاك ديوار بر سر اسباب\r\nمدرسه غسل ارتماسى كرد * رفت در سجده مسجد و محراب\r\nحرف ديوار سست در هرجا * سخنِ دَرشكسته در هر باب\r\nكشتى عمر را ز موج بلا * جاى امنى نبود جز گرداب\r\nشهر قم را كه رشك عالم بود * كرد سيلاب همچو نقش بر آب\r\nاشك عشاق بود شورانگيز * بردميده ز كورهء سيماب\r\nيا كه دست قضا به آتش قهر * از گلِ اين زمين گرفت گلاب\r\nمن چه گويم چه كرد با قم سيل * قم كتان بود و سيل چون مهتاب\r\nبر لب بام اگر زنى انگشت * با تو گويد حكايت سيلاب\r\nبهر تاريخ فكر مىكرديم * جمعى از دوستان براى صواب\r\nدوستى آه آتشين زد و گفت * « خاك قم را بباد داد اين آب » \r\n\r\n6 [ صدر جهان و عالم جان و سپهر فضل 
  ]\r\n صدر جهان و عالم جان و سپهر فضل * اى آنكه آسمانت بجان چاكرى كند\r\nاطفال فضل را به جهان بهر تربيت * شد وقت آنكه طبع خوشت مادرى كند\r\nشايد اگر طبيعت معجز نماى تو * در ملك شرع دعوى پيغمبرى كند\r\nطومار نه فلك ز قضا اين اميد داشت * كانشاى فكرِ بكرِ ترا دفترى كند\r\nافشانى « 1 » كتاب كمال ترا ز شوق * خورشيد در پيالهء گردون زرى كند\r\nدر لجّهء تلاطم امواج فكرتت * كوه متانت تو مگر لنگرى كند\r\nخطى به استقامت طبع خوشت كجاست * تا آسمان فكر ترا محورى كند\r\nچون خطبهء جلال تو خوانند قدسيان * نُه آسمان خطيب ترا منبرى كند\r\nبا كج‌سليقگى مه نو از پى شرف * در مدح‌سنجيت هوس شاعرى كند\r\nگر پرتوى ز عكس جمالت به وى فتد * مه فربهى و مهر فلك لاغرى كند\r\nهم‌چشم چرخ شد ز مى « 2 » اكنون كه ريگ دشت * از پرتو ضمير خوشت اخترى كند \r\n\r\n\r\n","description":"","footnote":"\r\n( 1 ) - افشانى ، طلا و نقرهء محلول بر كاغذ و جز آن پاشيدن .\r\n( 2 ) - زمى ، زمين .\r\n","page_name":" 380 ","page_number":396},
  {"content":"\r\n\r\n پيرايهء جمال عروس خيال تو * بر دست و پاى شاهد دين زيورى كند\r\nمعراج فطرت تو بر اوج سماى قدس * بر پيش طاق چرخ نهم برترى كند\r\nكان سنگريزه‌اى بود و بحر قطره‌اى * آنجا كه همت تو سخاگسترى كند\r\nبند زبان ناطقه گردد نفس ز شرم * جايى كه فطرت تو زبان‌آورى كند\r\nكلك تو در خرام چو انشا كنى كلام * خون جگر به كاسهء كبك درى كند\r\nبر شعلهء طبيعت ار بشكند نقاب * آتش هواى طينت خاكسترى كند\r\nخورشيد آسمان به سُهايى « 3 » ملقبست * در كشورى كه طبع خوشت اخترى كند\r\nبهر شميم مجلس انس تو از شرف * خورشيد عنبرىّ و فلك مجمرى كند\r\nشاها ز بيم آنكه ز لطف عميم تو * اين بنده برترى به مه و مشترى كند\r\nدورم فكند از تو به صد حيله آسمان * اين ظلم را مگر كرمت داورى كند\r\nدر ديده دور از تو و بر تن جدا ز تو * مژگان من سنانى و مو خنجرى كند\r\nنزديك شد كه محنت هجران دل مرا * از زندگى ملول و ز هستى برى كند\r\nحرمان بلاست ورنه ز مردن چه غم مرا * مفت من اينكه تا عدمم رهبرى كند\r\nتا ديو هجر برد ز ره خاطر مرا * رفت آنكه ديده‌ام نگهى با پرى كند\r\nآيينهء اميد من از هجر تيره گشت * كو صيقل وصال كه روشنگرى كند\r\nتا ديد كام وصل به هجرم فكند چرخ * كز وى مباد پايهء من برترى كند\r\nبر من و بال كرد مسلمانى مرا * مشكل كه در فرنگ كس اين كافرى كند\r\nبارى روا مدار على رغم آسمان * كاين خسته خاك گردد و خاكسترى كند\r\nلطفى نما كه شايد ازين ورطه وارهد * در خدمت تو شاد زيد چاكرى كند\r\nتا آسمان خميده كند از درت گذر * تا آفتاب شاهدى و دلبرى كند\r\nپيوسته باد شاهد طبعت جوان و شاد * پشت عدوت همچو فلك چنبرى كند \r\n\r\n7 [ اى ارسطوشان كه هستى از بس استعداد ذات 
  ]\r\n اى ارسطوشان كه هستى از بس استعداد ذات * اهل دانش جمله را سلطان و سلطان را وزير\r\nآن بلند اقبال دستورى كه در معنى خطاست * با وجودت در جهان گفتن عطارد را دبير\r\nآن گرامى مايه دانش‌گسترى كز عرض علم * نيست جز طفل دبستان تو افلاطون پير\r\nهم ترا رتبت فزون از خلق و هم دانش فزون * آسمانى در بزرگى آفتابى در ضمير\r\nمطلع نور سيادت آن جبين نور تاب * مشرق خورشيد دانش آن دل دانش‌پذير \r\n\r\n\r\n","description":"","footnote":"\r\n( 3 ) - سها - ق 20 / 2 .\r\n","page_name":" 381 ","page_number":397},
  {"content":"\r\n\r\n گر به قدر رتبهء خود برفرازى بارگاه * عاجز آيد دور دامن آفتابش از مسير\r\nگر تو نوع منحصر در فرد باشى دور نيست * در ميان اهل عالم بىنظيرى بىنظير\r\nگر نتابد شعلهء راى تو يك شب بر سپهر * از تنور صبح قرص خور برون آيد فطير « 1 »\r\nدستها از دامنت كوته ولى فيض تو عام * همچو خورشيدى كه تابى بر صغير و بر كبير\r\nبا بد و نيك جهانت لازم آمد التفات * دشمنان را لاعلاجى دوستان را ناگزير\r\nبر تو عالم چون ننازد آفتابى آفتاب * وز تو گلبن چون نبالد ابرى و ابر مطير « 2 »\r\nبگسلد پيوند پس‌فردا ز فردا خواهشت * وز نهيب دورباشت مىبُرد دى از پرير\r\nدر بلندى ، همت تو چون به دست شه كمان * در رسايى ، قدرت تو چون ز شست شاه تير\r\nآفتاب سلطنت را هم سپهرى هم فضا * آسمان معدلت را هم مدارى هم مدير\r\nغنچه از بهرت نمايد رنگ گل در شيشه صاف * برگ گل بهر تو بيزد بوى گل را از حرير\r\nدر مراد خلق دادن چرخ را انديشه‌هاست * تا نمىگردد ز تدبير صوابت مستشير\r\nحلّ و عقد كائنات امروز در دست تو كرد * آنكه كرد اين عقده را تفويض بر چرخ اثير\r\nگر تميز نيك و بد لازم كنى بر طبع خويش * تيرگى از روى مه چون مو برآرى از خمير\r\nهمچو آب ناشتا كين تو بر دل ناگوار * در تن طفل خرد مهرت گوارا همچو شير\r\nشاهى نوشيروان دستورى بوذر جمهر * هست در عهد تو و شه بازى مير و وزير « 3 »\r\nهركه باشد حسرت عهد سكندر ديدنش * با وزيرى چون ارسطو بىهمال و بىنظير\r\nها ارسطوها سكندر ، چشم بگشا گو بين * اين به دانش ملك‌دار و او به دولت ملك‌گير\r\nبنده را در خدمتت ديرينه اخلاصى كه هست * رتبه‌اى دارد كه در جَنبش قليل آيد كثير\r\nپير شد در بندگيهاى تو اخلاصم ولى * كار ديگر مىكند در بندگى اخلاص پير\r\nتا سكندر را بود نام و ارسطو را نشان * هم تو باشى در وزارت هم بود شه بر سرير \r\n\r\n8 [ اى برادر با تو گويم شرح عشق و عاشقى 
  ]\r\n اى برادر با تو گويم شرح عشق و عاشقى * تا نپندارى كه اين كار مَزيحست « 1 * » و فسوس\r\nعشق را اهل غرض وسواس گفتند و مرض * كش مداوا كار بقراطست يا جالينيوس\r\nراست گفتند اين مرض باشد ولى عشقى كه هست * مايهء آميزش داماد شهوت با عروس\r\nگر به نام عشق خواند اين مرض را جاهلى * تاج شاهى نيز همنامست با تاج خروس\r\nگر بود در اصل خواهش مشتبه هم عيب نيست * گونهء خورشيد مىماند به رنگ سندروس « 2 * » \r\n\r\n\r\n","description":"","footnote":"\r\n( 1 ) - فطير ، نان بىخميرمايه ، نانى كه خمير آن نرسيده و ترش نشده باشد .\r\n( 2 ) - مطير ، بارنده ، بارانى .\r\n( 3 ) - بازى مير و وزير ، شاه و وزيربازى .\r\n( 1 * ) - مزيح ( ممال مزاح ) ، تمسخر ، شوخى .\r\n( 2 * ) - سندروس ، صمغ درخت ساج كه به رنگ زعفران زند .\r\n","page_name":" 382 ","page_number":398},
  {"content":"\r\n\r\n ورشمارد هم كسى ز اقسام عشقش دور نيست * در شمار پهلوانان رستمست و گيو و طوس\r\nعشق روحانيست بىرنگى زهر آلايشى * عشق شهوت نيست جز سرمايهء آغوش و بوس\r\nعشق شهوت دان كه مجبولى « 3 » تو در اخفاى آن * عشق روحانى زند بر بام گردون طبل و كوس\r\nدر حقيقت عشق نبود غير ميل اتحاد * ميل سعدان با سعود و ميل نحسان با نحوس\r\nعاقبت عاشق شود در خاصيت معشوق محض * زانكه باشد اين سلوك نفس نه لهو و فسوس\r\nاتحاد عقل و معقولست و داند صدق اين * هر كه دارد در تعقل مذهب فرفوريوس « 4 »\r\nهيئت اخلاق معشوقست علم عاشقان * بر مثال علم هيئت صنعت بطليميوس « 5 »\r\nفرضها دارند با خود در قياسات وصال * فرضهايى كش ندارد در اكر « 6 » تامِسطيوس « 7 »\r\nقطره‌اى از جويبار عشق و صد درياى عقل * يك پياده رستم و سيصد سواره اشكبوس\r\nعشق روحانى اگر خواهى ز قرآن ياد گير * نيست شرح عشق روحانى در ارشاد « 8 » و دروس « 9 »\r\nنى غلط گفتم كه مطلب از همه عشقست و بس * ورنه كار شرع و اين بازيچه بودى و فسوس\r\nوعدهء فردوس و قصر حور دانى بهر چيست * تا خدا را دوست دارد مرد در ضرّا « 10 » و بوس « 11 »\r\nزاهدان بهر خدا ترك هوا كى مىكنند * گر ندانند اهل جنت ماكيانند و خروس\r\nگرنه ناز و نعمتستى چه خرابه چه بهشت * ورنه عيش و عشرتستى چه هرى « 12 » گير و چه طوس\r\nخواهش طفلان پدر را نيست جز بهر مويز * مرد دانا خوب مىداند زبان چاپلوس\r\nعشق را از ما سوى غير از خدا منظور نيست * خواه معشوق تو هندى باش و خواهى روم و روس\r\nعشق اگر نبود ندارد فرقى از تسبيح سبز * گر ترا شد سبحهء صد دانه كس از آبنوس\r\nعشق انتاج ار نباشد در قياسات نظر * منطقى را بحث نبود از قضايا و عكوس « 13 »\r\nنفس نامردست او را در غرضها رو مده * چهرهء زن را نمىزيبد بجز رنگ عبوس \r\n\r\n\r\n","description":"","footnote":"\r\n( 3 ) - مجبول ، آفريده شده ، سرشته .\r\n( 4 ) - فرفوريوس ، فيلسوف يونانى ، از حكماى نوافلاطونى قرن سوم ميلادى . آثار وى در نقل فلسفهء يونان در ميان مسلمانان تأثير بسيار داشته است . ابن سينا « اتحاد عاقل و معقول » را به دو نسبت مىدهد .\r\n( 5 ) - بطليميوس ( بطلميوس ، بطليموس ) ، منجم و رياضيدان و جغرافيادان معروف حوزهء اسكندريه در قرن دوم ميلادى ، نفوذ وى در متفكران ( تا اواسط قرن شانزدهم ) بعد از ارسطو بىمانند است . اثر عمده‌اش كتاب مجسطى ( مشتمل بر هيئت بطلميوس ) است . هيئت بطلميوسى زمين مركزى است .\r\n( 6 ) - اكر ( ج اكرة ، گودال و لغتى است در « كره » ) ، هندسهء كروى ( علم اشكال مرسوم بر كره ) . كتاب الاكر متعلق است به تاوذوسيوس ( تئودوسيوس ) رياضيدان و منجم يونانى در حدود اوايل قرن اول ق م .\r\n( 7 ) - تامسطيوس ( تميستيوس ) ، فيلسوف يونانى قرن چهارم ميلادى ، از مفسرين كتب ارسطو .\r\n( 8 ) - ارشاد الاذهان الى احكام الايمان ، كتابى جامع و معتبر در فقه شيعه از علامهء حلى ( 648 - 726 ) مشتمل بر پانزده هزار مسئله .\r\n( 9 ) - دروس الشرعية در فقه اماميه از شهيد اول ( 734 - 786 ) .\r\n( 10 ) - ضرّا ، سختى و بدحالى .\r\n( 11 ) - بوس ، بؤس ، شدت احتياج و سختى .\r\n( 12 ) - هرى ، هرات .\r\n( 13 ) - عكوس ( ج عكس ) ، عكس قضايا .\r\n","page_name":" 383 ","page_number":399},
  {"content":"\r\n\r\n لذت نفسى و عقلى را ز هم فرقى بكن * گرچه بس دورست اين را مَيده « 14 » دان و ان را سبوس\r\nهركه از معشوق جز معشوق دارد در نظر * آن‌چنان باشد كه از ماهى نداند جز فلوس « 15 »\r\nگرم گرديدن به آتش غير آتش گشتنست * گر توانى فرق كردن بر تميز تست بوس \r\n\r\n9 در صدارت ميرزا حبيب اللّه\r\n شه دين ميرزا حبيب اللّه * صدر كل گشت و هست درخور آن\r\nكه همان نام اوست تاريخش * چون « صدارت » فزود بر سر آن \r\n\r\n10 [ هان اى صبا كه با خبرى از نياز ما 
  ]\r\n هان اى صبا كه با خبرى از نياز ما * يك صبحدم به گلشن آن كو خرام كن\r\nچون داد كام دل دهى از خاك‌بوسيش * از خون ما به خاك درِ او سلام كن\r\nآنگاه از زبان لب نابكام ما * كام هزار بوسه به آن در پيام كن\r\nبگشا زبان شكوهء هجران بيدلان * جرئت اگر ندارى از آن دل به وام كن\r\nگو برفروز چهرهء لطفى بامتحان * آزادگان عالم دل را غلام كن\r\nجان بر لب انتظار خرام تو مىكشد * از نيم‌جلوه كار شهيدان تمام كن\r\nراضى ز طره‌ات به رهايى نمىشوند * فكر دگر به حال اسيران دام كن\r\nدانيم دل به مهر اسيران نمىدهى * با ما به كينه باش ولى مهر نام كن\r\nبگشا لبى به سحر حلال تبسّمى « 1 » * اعجاز را به لعل مسيحا حرام كن\r\nدل بىكمند طره‌ات از خويش مىرود * ديوانه را به حلقهء زنجير رام كن\r\nخاليست جاى لطف تو در سيرگاه ما * جايى خوشست عشرت ما را تمام كن\r\nدر آفتاب وادى هجر تو سوختيم * اى ابر سايه بر سر ما مستدام كن\r\nبردار يك دو گام به راه وفاى ما * تا روز حشر مهر و وفا را غلام كن\r\nماييم باغ خشك و تويى ابر نوبهار * ما را بهشت ساز و تو در وى مقام كن\r\nدل را هواى وصل تو كاميست ناگزير * گو ترك سر بگير و مگو ترك كام كن\r\nور همچو شعله سركشى از سر نمىنهى * پروانه گو بسوز و همان فكر خام كن \r\n\r\n11 [ اى نازنين كه نازش من بر تو باد و بس 
  ]\r\n اى نازنين كه نازش من بر تو باد و بس * بيگانهء غم تو مباد آشناى من \r\n\r\n\r\n","description":"","footnote":"\r\n( 14 ) - ميده ، آرد گندم دوباره بيخته ، نرم ساييده .\r\n( 15 ) - فلوس ( ج فلس ) ، فلسهاى ماهى .\r\n( 1 ) - سحر حلال ، سخن بسيار فصيح كه به حد سحر رسد ، كنايه از كلام فصيح ، اينجا كنايه از تبسم شيرين .\r\n","page_name":" 384 ","page_number":400},
  {"content":"\r\n\r\n اى آشناى دشمن و ناآشناى دوست * وى دشمن مروّت و خصم رضاى من\r\nاى آنكه نيست كار دلم جز وفاى تو * وى آنكه نيست كام دلت جز جفاى من\r\nاى غم‌زداى ديده و حسرت‌فزاى دل * اى دلبر ستيزه‌گر و بىوفاى من\r\nاى نازش نيازم سر تا به پاى تو * وى پايمال ناز تو سر تا به پاى من\r\nشكريست در لباس شكايت دل مرا * وان هم ز بخت بىاثر نارساى من\r\nروزى كه برگزيدمت از اهل روزگار * گفتم كه ديگرى نگزينى به جاى من\r\nعمريست در وفاى تو عمرم به شب گذشت * كز تو نبود غير غمت مدعاى من\r\nخود طرفه اينكه نرم نه‌اى در وفا هنوز * وين طرفه‌تر كه سخت‌ترى در جفاى من\r\nروزى كه كيمياى تو تأثيرجو نبود * كامل عيار بود مس نارواى من\r\nاكنون كه سنگ راه تو نرخ گهر گرفت * شد اين‌چنين به خاك برابر طلاى من\r\nدانسته گر كنى به من اين‌ها خوشا دلم * ور خود ز حال من خبرت نيست واى من \r\n\r\n12 [ اى آنكه هر دم از نگه دلنواز خويش 
  ]\r\n اى آنكه هر دم از نگه دلنواز خويش * جان دگر به قالب حسرت روان كنى\r\nبر لب چو نوبهارِ تبسم كنى سبيل * رخسار آز را چو رخ گلستان كنى\r\nجوهرنما كند چو غضب تيغ ابروت * گلزار رنگ چهرهء گل را خزان كنى\r\nبا دشمنان درآيى چون بوى گل به خار * وز دوستان چو باد صبا سرگران كنى\r\nمن خود نگويم اينكه در اطوار دوستى * با غير چون نشينى و با من چسان كنى\r\nليكن دو بيت بر تو ز نظم يگانه‌اى * خوانم به آن اميد كه شايد روان كنى\r\nدارم وصيّتى به تو اى دشمن دلم * خواهم غلط كنى تو و گوشى بران كنى\r\nمفروش دوست بر سر بازار دشمنان * ترسم درين معامله آخر زيان كنى \r\n\r\n13 در وزارت دفعهء دوم طالب جان\r\n آصف جم قدر ميرزا طالب خان * آنكه نديده خرد وزير چنينى\r\nپيش ازين كش سپهر در مدد ملك * بهر وزارت سپرده بود نگينى\r\nچندى ازو بستدش كه خلق بدانند * دولت و دين را چو او نبوده امينى\r\nباز در ايّام پادشاه جوانبخت * آنكه ازو يافت طشت عدل طنينى\r\nآنكه به عهدش ز چارگوشهء عالم * گوش زمان هيچ ناشنيده انينى « 1 » \r\n\r\n\r\n","description":"","footnote":"\r\n( 1 ) - انين ، ناله .\r\n","page_name":" 385 ","page_number":401},
  {"content":"\r\n\r\n آنكه به اقبال او ز شش جهت ملك * تخت شهى را نبوده تخت‌نشينى\r\nشاه صفى آنكه بىغذاى نوالش * در رحم آرزو نمانده جنينى\r\nكرد در انگشت او نگين وزارت * مرتبهء آسمان گرفت زمينى\r\nشب ز عطارد چو خواست صورت تاريخ * طبع بلند اخترم كه داشت مكينى\r\nگفت عطارد رقم سپرد چو با وى * « شاه چنين را سزد وزير چنينى » \r\n\r\n","description":"","footnote":"","page_name":" 386 ","page_number":402},
  {"content":"\r\n\r\n\r\nمثنويات\r\n\r\n","description":"","footnote":"","page_name":" 387 ","page_number":403},
  {"content":"\r\n . \r\n","description":"","footnote":"","page_name":" 388 ","page_number":404},
  {"content":"\r\n\r\n\r\nساقىنامه\r\n\r\n[ 1 « يا ساقى كوثر مدد » 
  ]\r\n بيا ساقى اسباب مى ساز كن * سر خُم به نام خدا باز كن\r\nخدايى كه گردون گردان ازوست * زمين تن و دانهء جان ازوست\r\nحكيمى كه گردون گردان نهاد * به خُم بدن بادهء جان نهاد\r\nزمين و زمان خرّم و نغز ازوست * چراغ خرد روغن مغز ازوست\r\nصراحى و جام و سبو مىكند * گِل خُم ، گِل ساغر او مىكند\r\nبرآرندهء تاك از گلشن اوست * فروزندهء بادهء روشن اوست\r\nچراغ مى از تاك برمىكند * چنين آتش از خاك برمىكند\r\nبه دستش بود عقل كل خامه‌اى * ازو هر دو عالم يكى نامه‌اى « * »\r\nبه مشت گِلى جان نمايد عطا * به خاكى دهد جام گيتىنما\r\nاگر دشت و صحرا ، همه باغ اوست * وگر لاله و گل ، همه داغ اوست\r\nچه شمع و چه پروانه با روى او * چه مسجد چه ميخانه در كوى او\r\nبه نام چنين قادرى بىنياز * در بستهء چاره را چاره‌ساز\r\nبيا قفل ميخانه را باز كن * جهان را به مى خوردن آواز كن \r\n\r\n\r\n","description":"","footnote":"\r\n( * ) بيتهايى كه با ستاره مشخص شده از پيمانه نقل گرديد .\r\n","page_name":" 389 ","page_number":405},
  {"content":"\r\n\r\n بيا پيشتر زانكه غوغا شود * در صبح بر روى شب وا شود\r\nسر از خواب چون گل سبكبار كن * صراحى به خوابست بيدار كن\r\nبفرماى ساغر بگيرد وضو * به مى چشم و روى قدح را بشو\r\nنخسبى كه خور رونما مىشود * نماز صراحى قضا مىشود\r\nحريفان همه جابجا خفته‌اند * ز رنج خمار شب آشفته‌اند\r\nبه مهرت درين كوى پابسته‌اند * به لطف تو اميدها بسته‌اند\r\nبه هر دست جام شرابى رسان * مر اين تشنگان را به آبى رسان\r\nنخستين به من ده كه درمىكشم * مناجات‌گويان بسر مىكشم\r\nخدايا به نقص ضرورىّ من * به نزديكى تو به دورىّ من\r\nبه صبرى كه دردى رساند به دل * به دردى كه ناگفته ماند به دل\r\nبه آن غصه‌پرور دل درد زاد * كه خون گشت و رنگى به بيرون نداد\r\nبه دستى كه گردد به ساغر دراز * به چشمى كه بر روى ساقيست باز\r\nبه قدّى كه مينا برافراشتست * به دستى كه پيمانه برداشتست\r\nبه صاف‌اعتقادى موج شراب * كه سجاده افكنده بر روى آب\r\nبه پايى كه گِل كرده خاك سبو * به خاكى كه پرورده تخم كدو\r\nبه آن باغبانى كه پرورده تاك * به آبى كه از دست او خورده خاك\r\nبه مخمور كز باده بويى كشيد * به دوشى كه بار سبويى كشيد\r\nبه رندى كه بىباده هوشش برند * به مستى كه در ره به دوشش برند\r\nبه خوددارى زاهد دين‌پرست * به لاقيدى رند ساغر بدست\r\nبه قيدى كه بىقيديش ننگ نيست * به رندى كه با مستيش جنگ نيست\r\nبه هشيارى مىپرستان مست * به افتادگيهاى مستان مست\r\nبه خُم شراب و به خشت سرش * به ميخانه و ساكنان درش ( * )\r\nبه صاحب‌دلانى كزين حضرتند * همه صاحبند و ولىنعمتند ( * )\r\nبه اميد پيران دل كرده سخت * به خواب جوانان بيدار بخت\r\nبه قدّى كه از ضعف پيرى دوتاست * به پايى كه محتاج دست عصاست\r\nبه عجز جوانان شهوت‌پرست * به صبر حريفان بىپا و دست\r\nبه شرمى كه عاشق كند پيش دوست * به ذوقى كه خون درنگنجد به پوست\r\nبه تايب كه بر رخ شرابش كشند * به مستور كز رخ نقابش كشند ( * )\r\nبه پاى حريصى كه بىحس شود * به دست كريمى كه مفلس شود \r\n\r\n","description":"","footnote":"","page_name":" 390 ","page_number":406},
  {"content":"\r\n\r\n به زلفى كه عاشق گره واكند * به رويى كه عارف تماشا كند\r\nبه عزلت‌گزينان مجلس‌نشين * به كثرت‌سرايان وحدت گزين ( * )\r\nبه صحرانشينان دشت عدم * به خلوت‌گزينان ملك قِدم\r\nبه گمكرده‌راهان شهر وجود * به خودناشناسان بزم شهود\r\nكه از جام وحدت دلم گرم كن * وزان آتش اين آهنم نرم كن\r\nدل سخت در عشق شومست شوم * درين كوره‌ام آب كن همچو موم\r\nعمل كن مسم را ازين كيميا * خلاصى ده از هر غشم چون طلا\r\nچو تيغم به خميازهء تاب ده * پس از چشمهء آتشم آب ده\r\nجلايى ده از رنگ چون خنجرم * پس آنگه نمودار كن جوهرم\r\nدلم را چو آيينه يكروى كن * ازين سوى رويم بدان سوى كن\r\nخطا كرده رو بر تو آورده‌ام * همه كرده انگار ناكرده‌ام\r\nكه ناكردنيهاى بد كرده‌ام * خطاهاى بيرون ز حد كرده‌ام\r\nجوانىّ و مستىّ و عشق و جنون * كند عقل را كم هوا را فزون\r\nخرد خود فروتن هوا سركشست * جنون و هوس پنبه و آتشست\r\nبه جرم گنه از تو دورى خطاست * اگر از تو در تو گريزم رواست\r\nاگرچه بجز دوريم پيشه نيست * و ليكن تو نزديكى انديشه نيست\r\nتو دانى ، چه حاجت به تقرير ماست * اميد كرم عذر تقصير ماست\r\nاگرچه ز مستيست عصيان ما * نسازد ولى با خرد جان ما\r\nبه هشيارى از گفتن و خامشى * نديديم چيزى همان بيهشى\r\nهمان به كه بىپرده سازيم ساز * ز هستى به مستى گريزيم باز\r\nبيا ساقى آن نور جام الست * به من ده كه سررشته از هم گسست ( * )\r\nبده ساقى آن بادهء نور رنگ * كه تابش برد از رخ نور رنگ\r\nبده ساقى آن نور جام قِدم * كز آيينهء دل برد زنگ غم\r\nبده آن مى تلخ شورش فكن * گه از صافِ ساغر گه از دُردِ دَن « 1 »\r\nز تسنيم « 2 » خُم گه شرابيم ده * گه از كوثر شيشه آبيم ده ( * )\r\nميى چون هواى چمن معتدل * ميى نشئه‌آورتر از خون دل ( * )\r\nاز آن مى كه خون دل آرد به جوش * شود هر سر مو ازو در خروش \r\n\r\n\r\n","description":"","footnote":"\r\n( 1 ) - دن - غ 683 / 1 .\r\n( 2 ) - تسنيم ، چشمه‌اى است در بهشت .\r\n","page_name":" 391 ","page_number":407},
  {"content":"\r\n\r\n بده ساقى آن بادهء همچو روح * كليد شبستان صبح فتوح ( * )\r\nشرابى ز خون گرمتر همچو روح * همان آتش گرم و تر همچو روح\r\nشرابى ز خون گرمتر در مزاج * چو جان سازگارست با هر مزاج\r\nپى حفظ صحت مى لاله‌گون * ضروريست در هر تنى همچو خون\r\nشرابى كش افلاك خم‌خانه‌ايست * وزان جام خورشيد پيمانه‌ايست\r\nگر اين باده از شيشه گردد عيان * به چرخ اوفتد كاسهء آسمان\r\nور اين باده عريان شود از لباس * درد پيرهن بر تن خود قياس\r\nشرابى بلاى خرد را علاج * دوايى مرضهاى بد را علاج\r\nشرابى كه آتش زند در دماغ * برافروزد از هر سر مو چراغ\r\nبه تمكينى از شيشه آيد برون * كه معنى ز انديشه آيد برون\r\nميى بحر وحدت ازو در خروش * ميى خون منصور از وى به جوش\r\nاگر شيشه‌اى زان به دست آورم * به ميناى گردون شكست آورم\r\nبده جام لبريز كورىّ غم * كه پيمانهء پُر كند غصه كم\r\nبده مى كه تلخست ايّام من * ازين تلخ شيرين شود كام من ( * )\r\nصباحست ساقى و مينا تهيست * خماريم و فكر دگر ابلهيست\r\nتهى شيشه‌اى هيچت انديشه نيست * روان شو كه خون در تن شيشه نيست\r\nز بيم كسان توبه از مى خريست * به زهد و ريا ترك مى كافريست\r\nزيانست كى مىتوان داد كى * به صد دانه تسبيح يك قطره مى\r\nمگو نشئه كيفيت است از غرض * نگويى كه جوهر نباشد عرض\r\nچو فيض الهى پناهت دهد * به سرچشمهء شيشه راهت دهد\r\nبيا ساقى آن « لا » ى جام الست * كه عقل كل از نشئهء اوست مست\r\nاز آن مى كه اشيا به دو زنده‌اند * وزو ماه و خورشيد تابنده‌اند\r\nبه گردون چكيده نمى زان شراب * گل داغ آن مىبود آفتاب\r\nبه من ده كه خون در تن من فسرد * رگ و ريشه‌ام پنجهء غم فشرد\r\nبسى شمع فكرت برافروختم * فتيله صفت مغز را سوختم\r\nبسى دانش آموختم ز اوستاد * بسى نكته‌ها را گرفتم به ياد\r\nبسى بوده‌ام با كتاب و دعا * بسى زهدور بودم و پارسا\r\nبسى در بغل جزوه‌دان داشتم * اگر رنديى بُد نهان داشتم\r\nگهى در فروع و گهى در اصول * شدم پنجه‌فرساى هر بلفضول \r\n\r\n","description":"","footnote":"","page_name":" 392 ","page_number":408},
  {"content":"\r\n\r\n چه شبها كه در حجره خوابم نبود * چه جا داشت نانم كه آبم نبود\r\nز فقه و حديث و اصول و كلام * ز تفسير و آداب و حكمت تمام\r\nنمىيافتم بهر خوردن فراغ * شكم سير مىشد ز دود چراغ\r\nپى جمله يك عمر بشتافتم * ز هريك نصيب گران يافتم\r\nگهى نيز در شعر پرداختم * ز سحر بيان معجزى ساختم\r\nنماز ريا را چه گويم كه بود * مدارم همه بر ركوع و سجود\r\nز بس سوده‌ام سر به پاى امام * چو مسواك فرسوده گشتم تمام\r\nكنون عمرها شد كه در كوى مى * غذايى ندارم بجز بوى مى\r\nنگرديدم از هيچيك كامياب * سر ماست اكنون و راه شراب\r\nازين پس اگر عمر امانم دهد * بر اينم كه مى قوت جانم دهد\r\nبه ميخانه شاگردى دَن ( 1 ) كنم * چو ساغر به مى چشم روشن كنم\r\nبه ميخانه‌ام خدمت ديگرست * چو شيشه سرم در ره ساغرست\r\nخوشا صحن ميخانه وان انجمن * خوش آن سر كه افتاده در پاى دَن ( 1 )\r\nچه بزمست بزم صبوحىكشان * دهد بىشك از بزم وحدت نشان\r\nصف‌آرا به هر جانبى فوج فوج * به ميدان ساغر زبان در دهن\r\nمى و نشئه باهم به يك پيرهن * صراحى و ساغر زبان در دهن\r\nنپوشد ز كس هيچ انديشه را * نبازم دل روشن شيشه را\r\nچو شيشه كسى گشت گردن‌فراز * كه بر خلق عالم نپوشيد راز\r\nشنيدم كه بسيار كشتى ژرف * شود غرقه در قعر بحر شگرف\r\nبه ميخانهء ما همينست فرق * كه دريا درينجا به كشتيست غرق\r\nازو كام صد بينوا حاصلست * بلى كشتى باده دريادلست\r\nبده ساقى آن ساغر پرطرب * كه دارم گروگان مى جان به لب\r\nاز آن مى كه از خود خلاصم كند * به درگاه ميخانه خاصم كند\r\nبسى شد ز ميخانه دوريم دور * ز ميخانه دوريم و نزديك گور\r\nبود يا رب از زندگى بر خوريم * به ميخانه بار دگر بگذريم\r\nبه ياران ميخانه يكدل شويم * در آن بحر چون قطره و اصل شويم\r\nبدانجا نشايد شدن از قياس * كند عقل از سايهء خود هراس\r\nشود خون برهان درين ره سبيل * درين راه گمراه گردد دليل\r\nمگر ساقى اين راه را سر كند * چراغ ره از نور مىبركند \r\n\r\n","description":"","footnote":"","page_name":" 393 ","page_number":409},
  {"content":"\r\n\r\n عجب بينواييم از هجر مى * نوايى مگر بخشد آواز نى\r\nدمى گريه‌ام تنگ فرصت كند * كه نى خواند و شيشه رقت كند\r\nنواى نيَم برد از خود برون * دلم گشت از گريهء شيشه خون\r\nچو گريه به طوفان براتم دهد * مگر كشتى مى نجاتم دهد\r\nبده ساقى آن مايهء ناز را * مى همچو آيينهء راز را\r\nكه مقصود ازين ناله دانم كه چيست * دل شيشه خون دانم از دست كيست\r\nكجا شيشه اين گريه آموخته * چرا نى چنين شد نفس سوخته\r\nمرا قوّت شرح اين راز نيست * نفس مىزنم ليك آواز نيست\r\nبه من كس نگفت و نگويم به كس * به مى شايد اين راز دانست و بس\r\nبيا مايهء كامرانى من * نم چشمهء زندگانى من\r\nدل ما مكن بيش ازين خون بسست * ستم عمرها كردى اكنون بسست\r\nبه ياد تو شب زنده‌دارىّ ما * بيا شمع شب‌زنده‌داران بيا\r\nدل از جور ساقى سراپا شكست * بماناد ساغر دل ما شكست\r\nچه ساقى زمين و زمان مست او * بود جان مىخواره در دست او\r\nفتد عكس ابروى ساقى به جام * چو ماه نو اندر شفق وقت شام\r\nز كنج دو چشم سيه مست وى * نگه مىچكد همچو از جام مى\r\nلبش برگ گل را خجل مىكند * مژه رخنه در كار دل مىكند\r\nدهان تنگ‌تر از كمرگاه مور * تبسّم درو راه كرده به زور\r\nخرد چون دهانش تبسّم كند * عدم را وجودى توهم كند\r\nخطش گرد لب سايه انداخته * چو موران به تَنگ شكر تاخته\r\nخطش دايره بسته بر كار حسن * دهان نقطهء خط پرگار حسن\r\nكند جام بىباده را پر ز مى * نگاهش كه مستانه افتد به وى\r\nچو پيمانهء ناز گيرد به چنگ * زند شيشهء آسمان را به سنگ\r\nچو جام تغافل پياپى دهد * دگر ساغر از دست كى مىدهد\r\nنيفتاده عكس رخش در شراب * كه شعله فروبرده ريشه در آب\r\nبه دستى كه او جام مَى مىدهد * دگر ساغر از دست كى مىدهد\r\nمرا ساقى از جان برآورده است * ز كفر و ز ايمان برآورده است\r\nنه زهدم تمام و نه مستى به كام * حرامم حلال و حلالم حرام\r\nبده ساقى آن آب روى مرا * همان مايهء شستشوى مرا \r\n\r\n","description":"","footnote":"","page_name":" 394 ","page_number":410},
  {"content":"\r\n\r\n كز آلايش توبه پاكم كند * اگر زهد ورزم به خاكم كند\r\nمغنّى كجا رفت و مطرب كجاست * رگ تار بىخون نغمه چراست\r\nمسيحست ساقى ، چه دل‌مردگيست * شرابست آتش چه افسردگيست\r\nمغنّى نوايى بگو سر كند * ز سرچشمهء نغمه لب تر كند\r\nبه مطرب بگو تا كند ساز كار * گشايد به مضراب شريان كار\r\nمغنّى دماغى به مى تازه كن * به يك نغمه تاراج خميازه كن\r\nنخستين بيا راه عشاق زن * به قلبِ دل و جان مشتاق زن\r\nبه مرغولهء « 3 » نغمه‌هاى بلند * دل و جان مستان درآور به بند\r\nبه هر شعبه آوازه‌اى تازه كن * به صوتى دو عالم پرآوازه كن\r\nمشو يك گل نغمه را در كمين * چو بلبل ز شاخى به شاخى نشين\r\nبزرگست گردون و ما كوچكيم * زمينست گهواره ما كودكيم\r\nنشايد ز دونان بزرگى كشيد * نه از ناكسان طعن خردى شنيد\r\nدگر چند ازين ناكسان دم خوريم * به زير فلك تا بكى بم « 4 » خوريم\r\nدرين خانه خوارىّ و زاريم كشت * فراق مى و مىگساريم كشت\r\nمغنّى بگو نغمه‌هاى فراق * كه آتش به جان زد هواى عراق\r\nعراق عرب آرزوى منست * ز دجله نمى در سبوى منست\r\nخوش آن دم كه از دستبرد ممات * سبو بشكنم در كنار فرات\r\nهمان ساقى كوثرم ساقيست * مى مهر او در دلم باقيست\r\nبيا ساقى از مى به وصلم رسان * به فرعم ببين و به اصلم رسان\r\nز رنج خمار آن‌چنانم ضعيف * كه در پاى پيلست مور نحيف\r\nاگر قوّت مىشود ياورم * سليمان نيارد نشستن برم\r\nكنون عمرها شد كه از هجر مى * ضعيف و حزينم چو آواز نى\r\nبده مى كه قوّت فزايد مرا * از آن مى كه از خود ربايد مرا\r\nچو من با خودم عالمم دشمنست * چو از خود روم آتشم گلشنست\r\nهمان به كه بگريزم از خويشتن * كه من با خود آنم كه دشمن به من \r\n\r\n\r\n","description":"","footnote":"\r\n( 3 ) - مرغوله ، تحرير و پيچش آواز .\r\n( 4 ) - بم ، ضرب دستى كه به قوّت بر سر كسى زنند ، بام . ملا طغرا در تعريف بغداد گويد : چو قوّال موجش زده كف به هم / غم از نغمهء زير او خورده بم ( آنندراج ) .\r\n","page_name":" 395 ","page_number":411},
  {"content":"\r\n\r\n چو من با خودم از خودم بىنصيب * ازآن‌رو ز مستى ندارم شكيب\r\nنباشد اگر پردهء هوش پيش * توان ديد يك ساعتى روى خويش\r\nترا ميل اگر هست رخسار خويش * به مستى توان ديد ديدار خويش\r\nبده مى كه خود را ز سر وا كنم * دمى خويشتن را تماشا كنم\r\nدرين تنگ دهليز بيم اميد * اسير خودم كرد نفس پليد\r\nمگر مى ز خود واستاند مرا * ازين تنگنا وارهاند مرا\r\nسحر ذوق فكرم ز سر تاج برد * خيال بلندم به معراج برد\r\nبه انديشه رفتم برون ز آسمان * نهادم قدم بر سر لامكان\r\nيكى عالمى ديدم از نور پاك * نه از آب و آتش نه از آب و خاك\r\nدرو مردمانى ز جان پاك‌تر * به ادراك از عقل درّاك‌تر\r\nنه از ظلمت تن خبر بودشان * نه از تيرگيها اثر بودشان\r\nنه وهم اجلشان نه بيم هلاك * نه رشك و حسد بود و نه ترس و باك\r\nز هرگونه لذت كه بينى به خواب * در آنجا عيان بود چون آفتاب\r\nهمه عيش و عشرت در و بامشان * همه عيد و نوروز ايّامشان\r\nدر آنجا سراسر نظر تاختم * بجز دلخوشى هيچ نشناختم\r\nفكندم چو سوى خود آنگه نظر * همه خاك ديدم كه خاكم به سر\r\nكنون در غم هجر آن عالمم * درين تنگنا مىكشد اين غمم\r\nندانم چه بود و كجا بود و كى * مگر رهنمايى كند نور مى\r\nدر آن عالم ار ره توان ساخت باز * به گلگون « 5 » مى مىتوان تاخت باز\r\nبده ساقى از آتش مى نمى * كزين عالمم وارهاند دمى\r\nسوى آن وطن راه يابم مگر * كه در غربتم سوخت خون جگر\r\nبه غربت مرا روى ديّار نيست * كسى در وطن اين‌چنين خوار نيست\r\nبده مى كزين چاه عفريت بند * برآيم به اين بام چرخ بلند\r\nبده مى كزين تنگ دهليز تار * كنم بر سرِ اين نُه ايوان قرار\r\nاز ان مى كه تن را كند همچو جان * سبك سازد اين سر ز بار گران\r\nبجنبانم اين بار سنگين ز خاك * بيفشانم اين گرد را در مغاك\r\nز تحت الثرى تا ثريا روم * مگر پله پله به بالا روم \r\n\r\n\r\n","description":"","footnote":"\r\n( 5 ) - گلگون ، نام اسب شيرين ، مجازا : هر اسب بهتر .\r\n","page_name":" 396 ","page_number":412},
  {"content":"\r\n\r\n بده مى كه كار از تعلل گذشت * كه سيلاب انديشه از پل گذشت\r\nبده ساقى آن جام انديشه را * پرىزادهء خلوت شيشه را\r\nبه كس غير جنگ و عتابم نماند * سر صلح با آفتابم نماند\r\nخرد خون فرزانگى مىكشد * جنون سر به ديوانگى مىكشد\r\nخرد را به دل عزم تسخير ماست * جنون حلقه در گوش زنجير ماست\r\nخرد گرچه همصحبتى مىكند * جنون هم ولىنعمتى مىكند\r\nاگرچه خرد را ره روشنست * ولى سخت وسواسى و پرفنست\r\nخرد را زبون كردن اولاترست * كه مقصود را پرده‌اى بر درست\r\nجنون را ز عشقست و مستى مدد * بده مى كه لشكر نگيرد خرد\r\nز افسانهء عقل گشتم ملول * بده مى كه تا وارهم زين فضول\r\nخرد آفت دانهء ما شدست * خرد جغد ويرانهء ما شدست\r\nبيا ساقى آن جام چون آفتاب * به من ده كه افزايدم آب و تاب\r\nميى ده كه روشن شود دل ازو * برافروزد اين تيره محفل ازو\r\nميى كز صفا زنگ از دلبَرست * برِ نورِ او شعله خاكسترست\r\nاگر قطره‌اى زين شراب كهن * شرابى ازين آتش طوردَن ( 1 )\r\nبه سنگى فتد لعل نابى شود * به خاكى چكد آفتابى شود\r\nتو و زهد آن قصر و حور و بهشت * من و ساقى آن يار نيكوسرشت\r\nهماغوشى حورت انديشه است * مرا دست در گردن شيشه است\r\nبرو زاهد از پيش ما دور شو * خرابند مستان تو مستور شو\r\nتو بس خشكى و آتش ما بلند * چو خس ز آتش ما نبينى گزند\r\nمنه دست بر شيشهء آب و رنگ * كزين آب آتش جهد همچو سنگ\r\nترا باد شيرينى روزگار * تو با تلخى باده كارى مدار\r\nبجز تلخى از مى ندانى تو هيچ * چو دستار خود بر سر اين مپيچ\r\nبده ساقى آن آب آتش‌فروز * همان غم برانداز واندوه‌سوز\r\nبده مى كه درد جداييم كشت * پريشانى و بينواييم كشت\r\nنسيم گل و بلبلانند مست * سزد گر بشوييم از توبه دست\r\nدرين نوبهاران كه عالم خوشست * مرا سينه جولانگه آتشست\r\nچنانم سراپاى دل غم گرفت * كه از درد من بخت ماتم گرفت\r\nشبم را بود ننگ صبح اميد * كه بر مردم ديده خال سفيد \r\n\r\n","description":"","footnote":"","page_name":" 397 ","page_number":413},
  {"content":"\r\n\r\n مرا صبح امّيد شامست و بس * شب تيره را روز نامست و بس\r\nمگر نور وى ياور من شود * شب تيره از باده روشن شود\r\nمزن صبح گو بر رخ من نفس * طلوع مى از شيشه‌ام صبح ، بس\r\nمرا گلخن از عكس مى گلشنست * شب از پرتو ساغرم روشنست\r\nمباد از ميم ساغر زر تهى * كه قالب تهى به كه ساغر تهى\r\nممان باقى از عمر گو يك نفس * مى باقيم باقى عمر بس\r\nبده ساقى آن جام چون لاله را * كزو خوش كنم داغ صدساله را\r\nبيا اى ز حسن تو سامان گل * به روى تو روشن چراغان گل\r\nتو تا در چمن مىكشيدى سرى * عيان بود گل را دماغ ترى\r\nيك امشب كه پا واگرفتى ز باغ * تماشاست گل را صفاى دماغ\r\nبهارست ساقى و فيض هواست * اگر گل كند مستى ما رواست\r\nچمن خوش گلستان خوش و گل خوشست * صبا عنبرآگين هوا دلكشست\r\nهوا معتدل همچو طبع كريم * روان آب چون ذهن صاف حكيم\r\nبه گل طبع را بس كه الفت بود * چمن ديده را خانه غربت بود\r\nگل باغ گويى ز بس آب و تاب * خورد چون گل ساغر از باده آب\r\nهواى گلستان خوشم درگرفت * كه گل ديدم و آتشم درگرفت\r\nچرا آتش اندر نيفتد به كس * گل آتش‌رخ و بلبل آتش نفس\r\nنسيم گل از عالمم فرد كرد * دل از نالهء بلبلم درد كرد\r\nدرين دم كه بلبل ز گل سرخوشست * گلستان چو رخسار ساقى خوشست\r\nهمان به كه دامن نمازى كنيم * به ساقى خود عشقبازى كنيم\r\nچه بلبل چه گل اين چه انديشه است * گلم ساغر و بلبلم شيشه است\r\nپر از گل چو دامان هركس بود * گل مى به دامان مرا بس بود\r\nچو من شيشه « 6 » از باده روشن كنم * به جاى گل آتش به دامن كنم\r\nمريد ميم لاابالى و مست * سر زلف ساقى و ساغر به دست\r\nكه من چاكر پير ميخانه‌ام * ز خونابه خواران پيمانه‌ام\r\nزند باطن ساغرم بر كمر * سر از خط پيمانه پيچم اگر\r\nبسى رنج ميخانه‌ها ديده‌ام * بسى گرد پيمانه گرديده‌ام \r\n\r\n\r\n","description":"","footnote":"\r\n( 6 ) - نسخه : سينه .\r\n","page_name":" 398 ","page_number":414},
  {"content":"\r\n\r\n كنونم كه با شيشه هم‌خانگيست * گل مستى و جوشِ ديوانگيست\r\nبده ساقى آن بادهء زورمند * كه غم را تواند رگ و ريشه كند\r\nهمان باده كو شيشه روشن كنست * چو مهر تو انديشه روشن كنست\r\nبخندان گل ساغر از بادِ دست * بنالان ز شيشه هزارانِ مست\r\nبخور باده تا مست مستان شوى * برافروز رخ تا گلستان شوى\r\nبه مژگان بگو سربلندى كند * بهل زلف را تا كمندى كند\r\n؟ ؟ ؟ اى بازار مژگان بناز * ز چشم سيه كن درِ فتنه باز\r\nدر آتش نشيند گل از روى تو * پريشان شود سنبل از موى تو\r\nلبت خون به پيمانهء لاله كرد * ازين تب لب غنچه تبخاله كرد\r\nپى بوسهء آن لبان بىحجاب * دهان غنچه كردست جام شراب\r\nمبين شيشه كو خالى افتاده است * كه از هجر روى تو جان داده است\r\nچنان شورشى از تو در بزم هست * كه با هوش و بىهوش مستست مست\r\nچو عشاق كوى ترا بشمرم * من از هركه پرسى جگرخون‌ترم\r\nمرا از تو كافى بود نام تو * همه وصل جويند و من كام تو\r\nمنم عاشق اما نه چون هركسى * ز كس تا به كس فرق باشد بسى\r\nشبانگه كه دل غرق خوناب بود * به پهلوى من بخت در خواب بود\r\nسرم بالش غصه را رنج ده * برم بستر درد را داغ نه\r\nبر من نه از آشنا هيچ‌كس * نه آمد شد كس به غير از نفس\r\nنه محرم كه درد دلى سر كنم * نه آهى كزو آتشى بركنم\r\nچنان سيل اشكى به من يافت دست * كه طوفان ز بيمش به كشتى نشست\r\nخيال تو آمد فرا ياد من * به چرخ برين رفت فرياد من\r\nبدين‌سان جدا از تو در تاب‌وتب * شبم روز گردد شود روز شب\r\nخيال تو كردم گلستان شدم * به ياد لبت مست مستان شدم\r\nبه شب با تو دستم به دامان بود * چو بيدار گردم گريبان بود\r\nكى آسايشى رو نمايد به چشم * كه مرگ آيد و خواب نايد به چشم\r\nسحر چون به ياد تو افتد دلم * قيامتگه غم شود منزلم\r\nسر از خواب ناآمده بركنم * نبينم ترا خاك بر سر كنم\r\nبيا ساقى از روى احسان دمى * فشان بر من از آتش مى نمى\r\nبه هم بر زن اوراق داناييم * در آتش فكن رخت رعناييم \r\n\r\n","description":"","footnote":"","page_name":" 399 ","page_number":415},
  {"content":"\r\n\r\n بشو ز آب مى دفتر دانشم * كه خاك عدم بر سر دانشم\r\nزبانم ز گفتار خاموش باد * همه خوانده‌هايم فراموش باد\r\n« نجاتم » سر زلف جادوى تست * « شفايم » « اشارات » ابروى تست « 7 »\r\nتو اى مدعى گرچه فرزانه‌اى * ولى از وفا سخت بيگانه‌اى\r\nترا به ز معشوق وا سوختن * همان حبيب ندريده را دوختن\r\nگريزى بهنگام زن زود نيست * در آتش شدن كار هر دود نيست\r\nترا دود آتش مشوش كند * كجا وصل آتش ترا خوش كند\r\nتو بينى كه آتش بسوزد همى * نبينى كه چون بر فروزد همى\r\nاگر آتشى آتشت خوش فتد * وگر خود خسى شعله سركش فتد\r\nاگر ز آتشت ميل شد سودها * بيا بگذر از بود و نابودها\r\nبيا جامهء عاريت را بدر * در آتش رو و پنبه با خود مبر\r\nبده ساقى آيينهء جام را * پديد آور پخته و خام را\r\nكه بينم درو عكس رخسار خويش * برافشانم از خويش آثار خويش\r\nبريزد ز من گرد اوصاف من * نمايد به من چهرهء صاف من\r\nبرافكن دمى پردهء من ز پيش * كه من مردم از شوق ديدار خويش\r\nدگرباره عشقم جوان كرده است * زمين مرا آسمان كرده است\r\nبرون بردم از خانه رخت مجاز * حقيقت به من درگشاده‌ست باز\r\nبه ذوق غم ديگر افتاده‌ام * به عيش حقيقى درافتاده‌ام\r\nندانم ز مهر كه دم مىزنم * كه دنيى و عقبى به هم مىزنم\r\nچه مىريخت در جام دل ساقيم * كه نه انفسيّم نه آفاقيم\r\nز مى نشئهء ديگرم در سرست * مگر ساقيم ساقى كوثرست\r\nعلى ولى شاه دنيا و دين * كليد در باغ عين اليقين\r\nدگر در سرم ذوق مستى فتاد * هواى مى و مىپرستى فتاد\r\nز شادى ندانم كجا مىروم * كه چون بوى گل بر هوا مىروم\r\nسعادت ز بختم شرف مىبرد * كه شوقم به خاك نجف مىبرد\r\nنهاده به ره پا مگر اخترم * كه راه نجف مىسپارد سرم\r\nنجف شد كليم مرا كوه طور * مزن گو به من كعبه چشمك ز دور \r\n\r\n\r\n","description":"","footnote":"\r\n( 7 ) - نجات و شفا و اشارات از كتابهاى ابن سيناست .\r\n","page_name":" 400 ","page_number":416},
  {"content":"\r\n\r\n ز رشكم نميرد چرا آسمان * كه هستم نجف را سگ آستان\r\nبه راهى مرا پاى شوق آشناست * كه نعلين مهر و مهم زير پاست\r\nنه اين ره به روى و ريا مىروم * كه اين ره براى خدا مىروم \r\n\r\n2 [ در وصف بسم اللّه الرّحمن الرّحيم 
  ]\r\n بسم اللّه الرّحمن الرّحيم * پيش نهاليست ز باغ حكيم\r\nنخل سرافراز گلستان قدس * مصرع برجستهء ديوان قدس\r\n« با » الف ابجد لوح خداست * طفل خرد را به خدا رهنماست\r\nچيست الف اصل همه حرفها * قطرهء آبى پر ازو ظرفها\r\nچيست الف هستى بىرسم و اسم * هرچه جز او اسم چه جان و چه جسم\r\nهست بر قدرشناس الف * صورت هر حرف لباس الف\r\nجمله ز تكرار الف زاد حرف * هرچه ازو زاد به دو گشت صرف\r\nسوى الف لا يتعيّن نگر * هر چه تعين همه بىبن نگر\r\nنيست تعيّن بجز از اعتبار * لا يتعيّن چه يكى چه هزار\r\nرسم الف هم ز الف دور كن * ديدهء كوته‌نظران كور كن\r\nرسم الف بر الف آلايشت * جامه بر كوردل آرايشت\r\nدستگه ديده چو بس تنگ شد * هستى بىرنگ به صد رنگ شد\r\nديده اگر پاك كنى از رمد « 1 » * صورت يك در نظر آيد ز صد\r\nراز الف كشف چو شد موبه‌مو * نسبت بسم اللّه و قرآن بجو\r\nنيست جز او هرچه به قرآن دَرست * آن همه باشد صدف اين گوهرست\r\nهرچه به قرآن سُوَر و آيتست * وحدت سارى شده در كثرتست\r\nحاصل قرآن همه بسم‌اللهست * بسم اللّه نه كه طلسم‌اللهست\r\nره به مسمى نبرى جز به اسم * مردى اگر مىشكنى اين طلسم\r\nگر تو ز بسم اللّه آگه شوى * مِهر صفت توشه‌دهِ مه شوى\r\nديده ازين سرمه اگر پُر كنى * بر شوى از هرچه تصور كنى\r\nليك نه در خورد تمناست اين * سود بهم بر زن سوداست اين \r\n\r\n\r\n","description":"","footnote":"\r\n( 1 ) - رمد - ق 20 / 6 .\r\n","page_name":" 401 ","page_number":417},
  {"content":"\r\n\r\n گوهر مقصود كه زين بحر برد * بر سر اين چشمه كه سيراب مرد\r\nعشق ازين بحر نمى مىكشد * عقل هم از پى قدمى مىكشد\r\nدر چمن اين گل گلشن‌فروز * بر سر اين چشمهء لب‌تشنه سوز\r\nچيد گل آن كس كه گلش كس نچيد * برد پى آن كس كه پيش كس نديد\r\nگر به مسمّى متوسل شوى * در فن اين اسم تو كامل شوى\r\nجز به مسمّى نتوان كشف اسم * زور الهى شكند اين طلسم \r\n*\r\n آنكه جهان سر بسر اسم ويست * گنج دو عالم ز طلسم ويست\r\nهست كن هرچه برون و درون * هست ز اطلاق تعيّن برون\r\nنادره‌معمارسراى وجود * برزگر مزرع صحراى جود\r\nسرمه‌كش چشم سيه مست داغ * رنگرز جامهء طفلان باغ\r\nگونه‌دهِ چهرهء زيباى گل * درزى پيراهن والاى گل\r\nوسمه‌كش ابروى پرخشم و ناز * گردفشانِ سر و روى نياز\r\nجلوه‌دهِ قامت رعناى سرو * شعله‌فروز دل زار تذرو\r\nسرمه‌كش نرگس فتان حسن * تاب ده زلف پريشان حسن\r\nجلوه‌فروش سر بازار عشق * دايره ساز خط پرگار عشق\r\nدر حرم غنچه فروزد چراغ * در لگن لاله نهد شمع داغ\r\nكالبد خاك به جان پرورد * باغ تن از آب روان پرورد\r\nجان صبا را تن گلشن كه داد * شمع روان را لگن تن كه داد\r\nراز ميان را كه پديدار كرد * سرّ دهان را كه نمودار كرد\r\nدرنگه ناز كه جنگ آفريد * دستگه خنده كه تنگ آفريد\r\nچاشنى جان به تكلم كه داد * نشئهء مستى به تبسم كه داد\r\nزلف بتان را كه كند دلرباى * چشم سيه را كه كند سرمه‌ساى\r\nدل كه برد از نگه كنج چشم * خوى بتان را كه درآرد به خشم\r\nابروى كين را كه دهد تيغ جنگ * طفل نگه را كه كند شوخ و شنگ\r\nخانهء گِل را كه برآرد به آب * خيمهء گردون كه زند بىطناب\r\nگوش فلك را كه تواند كشيد * ناف زمين را كه تواند بريد\r\nقطرهء نيسان كه كند دُرّ ناب * پنجهء مرجان كه نمايد خضاب\r\nكرد ز يك جنبش ابروى كين * زلزله تب‌لرزهء جسم زمين \r\n\r\n","description":"","footnote":"","page_name":" 402 ","page_number":418},
  {"content":"\r\n\r\n طرفه برآميخت به نيرنگ و رنگ * چاشنى صلح به تلخى جنگ\r\nدشت اجل يكسره ميدان اوست * ملك ابد عرصهء جولان اوست\r\nصيقلى آينهء سينه‌ها * عكس نمايندهء آيينه‌ها \r\n\r\n3 [ يكى از دوستان راست مزه 
  ]\r\n يكى از دوستان راست مزه « 1 » * كه ازو گرد فقر راست مزه\r\nچاك دل دوخته به رشتهء فقر * همچو دلسوخته به رشتهء فقر\r\nدست در دامن فنا زده‌اى * بر ره و رسم پشت‌پا زده‌اى\r\nيافته خرقه رسم و راه ازو * فقر را پشم در كلاه ازو\r\nترك و تجريد مايهء عملش * پوست‌پوشى « 2 » سفينهء غزلش\r\nسالها بوده خاك راه نجف * از فلك جَسته در پناه نجف\r\nاندر آن بارگاه عزّ و سرى * زده بازار خاك « 3 » گرم درى\r\nآگهى ترجمان اوصافش * همچو دُرّ نجف دل صافش\r\nروزى از روزهاى روزبهى * دل ز شادى پر و ز غصه تهى\r\nپيش جمعى ز دوستان سره * همه نخل حيات را ثمره\r\nكرد نقل حكايتى رنگين * كه ازو تلخِ عمر شد شيرين\r\nگفت كاين هوش بخش گوش طلب « 4 » * هست مشهور در عراق عرب\r\nطبعها زين بهار چون بشكفت * خرّمى دستها به هم زد و گفت\r\nحيف كاين كهنه‌پوش ديرينى * در خورستش لباس رنگينى\r\nهركسى در جواب چون تن زد * هوس انگشت بر لب من زد\r\nنيست طبع هوس چو عذرپذير * يك زمان گوش شو بدين تقرير\r\nنيكمردى ز تاجران عرب * دامن او گرفته دست طلب\r\nنام او در زمانه حاجى نجم * كرده شيطانِ هر هوس را رجم\r\nبست احرام طوف ركن و مقام * از نجف كرد سوى كعبه خرام \r\n\r\n\r\n","description":"","footnote":"\r\n( 1 ) - راست مزه ، باذوق .\r\n( 2 ) - پوست‌پوشى ، عاشقى ، گدايى .\r\n( 3 ) - بازار زدن ، بازار آراستن . بازار خاك ، كنايه از قالب آدمى ، كنايه از رونق امور دنيوى و اخروى .\r\n( 4 ) - مراد اين داستان است .\r\n","page_name":" 403 ","page_number":419},
  {"content":"\r\n\r\n من ندانم چرا به ديدهء ديد * كعبه را در نجف بطوف نديد\r\nكرد از راه مصر عزم حجاز * كه حقيقت طلب كند ز مجاز\r\nگشت با كاروان حج همراه * گه به پا ره بريد و گه به نگاه\r\nسفر پا به كار دل نايد * نظر هوش در سفر بايد\r\nشتران كف‌زنان دران وادى * همه را هوش رفته از شادى\r\nاز پى ناقه رهروان عرب * گه حُدى گوى و گه خداى طلب\r\nنظر افتاد نجم را ناگاه * محملى ديد سركشيده به ماه\r\nدامن پرده باد را در كف * ديده را در نظاره حق الطَّرف « 5 »\r\nدخترى ديد اندر آن خرگاه * محمل از حسن وى چو خرگه ماه\r\nدر كمال و جمال و فيروزى * همه چيزش ز نيكويى روزى\r\nپاى تا سر همه به كام نگاه * ليك مويش سفيد چون شب ماه\r\nبردميده سفيده از شبِ مو * آفتابى مهِ نوَش ابرو\r\nگشت انديشه زين عجب درهم * حيرتش مىفزود بر سر هم\r\nديد مه چون نظر فكند به نجم * نسخه‌اى پر ز معنى كم‌حجم\r\nگفت كاى ناشناس حرمت حج * رفته در راه دين به ديدهء كج\r\nمحرمان حريم اين درگاه * كى به نامحرمان كنند نگاه\r\nديده بر بند از سياه و سفيد * چشم معنى گشا و ديدهء ديد\r\nمرد شد منفعل ز گفتهء زن * گفت خامش كه انَّ بعض الظّن « 6 »\r\nحيرتم كرد مضطرب احوال * كه به هم ديدم آفتاب و هلال\r\nموى ديدم سفيد بر سر ماه * چشم كردم بر اين سفيد و سياه\r\nمه چو دريافت بىدروغ و فنش * بوى صدق نهفته در سخنش\r\nگفت اين قصه هست دور و دراز * با تو گويم چو مىرسى به حجاز\r\nقصهء من دراز و ره كوتاه * تار اين نغمه نيست رشتهء راه\r\nچون رسيدند كاروان به طواف * چهره پرگرد راه و آينه صاف\r\nبعد سعى و طواف ركن و مقام * شد حلال آنچه گشته بود حرام\r\nنجم مشتاق ديدن مه بود * دل به پاى نگاه در ره بود \r\n\r\n\r\n","description":"","footnote":"\r\n( 5 ) - طرف ، نگاه از گوشهء چشم ، نگريستن .\r\n( 6 ) - اشاره است به : انّ بعض الظنّ اثم ( حجرات 49 / 12 ) .\r\n","page_name":" 404 ","page_number":420},
  {"content":"\r\n\r\n تا كه روزى دچار هم گشتند * قصه كوتاه يار هم گشتند\r\nنجم را برد مه به خانهء خويش * سفره گسترد و نان نهاد به پيش\r\nديد آنجا نشسته پير زنى * جسته از دست صد خزان چمنى\r\nدست شستند از طعام و شراب * يافت ره در ميان سؤال و جواب\r\nقصه سر كرد ماه نوش‌لبان * چهرهء همچو مه به نيم‌شبان\r\nكاين سفيدى مو ز پيرى نيست * كه هنوزم ز عمر باشد بيست\r\nعجبم من حكايتم عجبست * بوالعجب حال من ازين سببست\r\nپدرم هست مهترى ز عرب * در قبيله سرآمدى بنسب\r\nپدر و مادرم ابا عن جد * عمّ و خال و برادران بىحد\r\nهمه ممتاز در ميان عرب * همه را مال و جاه و عزّ و نسبت\r\nليك در دين و مذهب و ملت * همه اهل جماعت و سنت\r\nدين سنّى ميانشان شايع * مذهب بو حنيفه را تابع\r\nبود ما را برادرى زين پيش * در جوانى ز هرچه گويى بيش\r\nمهر او در دلم چو نقش نگين * روز و شب خدمت ويم آيين\r\nنه ز هم يك نفس جدا بوديم * نه به غير هم آشنا بوديم\r\nجست ناگاه تند باد اجل * كرد سروش به سايه جاى بدل\r\nچون سپردند قامتش در خاك * گشت يكباره جيب صبرم چاك\r\nتن چون برف را لحد شد ظرف * رفت چون حرف مدغم اندر حرف\r\nمن كه بىاو نبود آرامم * گشت لبريز بيخودى جامم\r\nگفتم آن نازنين برادر من * كه چو جان بود در برابر من\r\nنازنين و عزيز و پرورده * خو به ناز و به نازكى كرده\r\nحجرهء گور تنگ و تيره و تار * همنشينى نه خفته نه بيدار\r\nكه كند تا ز خواب بيدارش * كه گشايد قبا و دستارش\r\nكرده خوابى كه نيست بس شدنش * رفته راهى كه نيست آمدنش\r\nسخن اينجا رسيد و شد باريك * سفرى دور و ره بسى نزديك\r\nمن همان به كه همرهش باشم * غمخور گاه‌وبيگهش باشم\r\nهمرهش با رخ چو باغ شدم * خلوت گور را چراغ شدم\r\nكردم اين عزم و دل ز جان كندم * تن به سردابه‌اش درافكندم\r\nهمه قوم و قبيله بر سر من * خون دل ريختند در بر من \r\n\r\n","description":"","footnote":"","page_name":" 405 ","page_number":421},
  {"content":"\r\n\r\n نه ملامت سرشت مشت گلم * نه نصيحت شنيد گوش دلم\r\nهمه بگذاشتندم و رفتند * مرده انگاشتندم و رفتند\r\nمن دران گور تنگ تيره و تار * دل ز جان برگرفته دست از كار\r\nداده با خود قرار مردن خويش * خون خود كرده خود به گردن خويش\r\nناگهان گوشه‌اى شكافته شد * پرتوى همچو مهر تافته شد\r\nشخص نورانيى درون آمد * كه ز وحشت دلم برون آمد\r\nاز فروغ جمال آن خورشيد * شد شب تيره همچو روز سپيد\r\nبر سر مرده‌ام به صد تمكين * رفت و بنشست بر سر بالين\r\nبعد يك دم ز جانب ديگر * دو كس ديگر آمدند بدر\r\nاين يكى سخت هولناك و مهيب * وان يكى را ز اعتدال نصيب\r\nآن يكى دست راست كرد طلب * وين يكى راست رفت جانب چپ\r\nدر كف اين عمودى از آتش * همه خوشه‌ها ز ديدنش ناخوش\r\nپيش تابوت مردهء مسكين * زد عمودى چو آسمان به زمين\r\nاز نهيب صدا در آن شب تار * مرده از خواب مرگ شد بيدار\r\nمن ز دهشت ز خويشتن رفتم * ماند قالب به‌جا و من رفتم\r\nگشت از صوت آن نوازنده * زنده‌ام مرده مرده‌ام زنده\r\nچون ز بيهوشى آمدم باهوش * موى ديدم سفيد بر سر دوش\r\nتيره شد روز بر دل تنگم * شد سفيد اين شب سيه‌رنگم\r\nچون نظر بر برادر افكندم * خبر از خود نماند يك‌چندم\r\nديدم از خواب مرگ برجسته * به تنش جان رفته پيوسته\r\nديد خود را به حالت منكر * نه پدر پيش چشم و نه مادر\r\nكفنش جامه گشته حسرت قوت * چارديوار تختهء تابوت\r\nبسترش خاك و خشت بالينش * بىكسى همنشين ديرينش\r\nراه آمد شدن نه پيش و نه پس * نفس بسته هم‌زبانش و بس\r\nسر زد از ديده اشك و از دل آه * بانگ زد هر طرف كه وا ابتاه\r\nاز پدر چون نديد روى جواب * سوى مادر دواند پيك خطاب\r\nيأس مادر چو حلقه بر در زد * قرعهء بانگ بر برادر زد\r\nاز برادر چو نيز اميد بريد * بر زبان نام عمّ و خال دويد\r\nچون دل از عمّ و خال هم شد سرد * بر زبان گرم نام من آورد \r\n\r\n","description":"","footnote":"","page_name":" 406 ","page_number":422},
  {"content":"\r\n\r\n خواستم دم برآورم بجواب * نفسم بر گلو فكند نقاب\r\nچون نيامد جوابى از كس باز * دست بر سر زدن گرفت آغاز\r\nكرد بنياد گريه و شيون * پود صد ناله تار تار كفن\r\nدستگيرى نه در حضور و نه غيب * گاه دامن دريد و گاهى جيب\r\nسر ديوانگى ز دل برزد * چوب تابوت كند و بر سر زد\r\nيافت آن دم كه اين شب گورست * دامن زندگى ز كف دورست\r\nچشمش آن دم ز خواب شد بيدار * كه فروبسته ديد چارهء كار\r\nوه كه بيدارى ابد را سود * نيست چون دست و پاى چاره غنود\r\nداد مىكرد و دادرس كس نه * راه را پيش و پاى را پس نه\r\nنفس از ناله سينه‌گير افتاد * چشم بر منكر و نكير افتاد\r\nرفت يكباره دست و دل از كار * ديدنى كم نديدنى بسيار\r\nمنكر آمد به پيش بهر سؤال * كردش اول زبان ز دهشت لال\r\nبازپرسيدش از خداى نخست * كس ندانسته را ازو مىجست\r\nمحو دهشت زبان خاموشش * آنچه دانسته هم فراموشش\r\nگفت تا مرده را كند آگاه * خود به خود لا إله الّا اللّه\r\nبعد از ان از نبى سؤالش كرد * امتحان زبان لالش كرد\r\nدر جوابش زبان به بند افتاد * باز حلال مشكلات گشاد\r\nگفت آنگه بگو امام تو كيست * مايهء فخر و احترام تو كيست\r\nآنكه بىاو نماز نيست درست * عاشقان را نياز نيست درست\r\nچون نبود از امامت آگاهيش * كندتر شد زبان به همراهيش\r\nچون امامت نبود در دينش * زان مُلقِّن نكرد تلقينش\r\nچون نبود از امام دين خبرش * زد همان گرز آتشين به سرش\r\nزد عمودى كه آتش از وى جست * موبه‌مويش به شعله در پيوست\r\nكفنش پنبه و عمود آتش * شعله از تار تار آن سركش\r\nگفتى ازبس‌كه شعله گرم دويد * كفنش بر تنست نفت سفيد\r\nبار ديگر ز هوش رفتم باز * نه به سر هوش و نه به لب آواز\r\nچون به هوش آمدم ز بيهوشى * گوشزد شد نواى خاموشى\r\nديدم از سينه خوف را رانده * آن دو كس رفته اين يكى مانده\r\nآن مجرد سرشت نورانى * تن مجسم وليك روحانى \r\n\r\n","description":"","footnote":"","page_name":" 407 ","page_number":423},
  {"content":"\r\n\r\n دست آويختم به دامن او * مور گشتم به گرد خرمن او\r\nآب شرم از دو ديده بگشادم * خاك گشتم به پايش افتادم\r\nگفتم اى عين نور و نور العين * بر سرىّ و بزرگوارى و زَين\r\nبه حق آن بزرگوار إله * كه ترا داد اين بزرگى و جاه\r\nكه به من بازگو كيى چه كسى * كه كس بىكسى و دادرسى\r\nملكى بس مقربى به عمل * يا كه هستى پيمبر مرسل\r\nمن ندانم كيى به عزت و جاه * كه به فرمان تست ماهى و ماه\r\nچون شكرخند با لبش شد جفت * نفس عنبرين گشاد و چه گفت\r\nمنم آن عارف خداى به حق * خازن مخزن خدا مطلق\r\nوارث شرع احمد مرسل * عالم علم آخر و اول\r\nمنم آن كس كه بىمحبت من * نه فرائض قبول شد نه سنن\r\nهركه را با منش شناخت نبود * از شناسايى خداش چه سود\r\nهست دانستنم خدا دانى * مهر من مايهء مسلمانى\r\nبغض من موجب نكوهش زشت * در كف مهر من كليد بهشت\r\nبىشناساييم برادر تو * شد چنين خوار در برابر تو\r\nداشتى گر ز مهر من مايه * برگذشتى ز انجمش پايه\r\nسر عزت به آسمان سودى * در نعيم ابد بياسودى\r\nنام من چون نداشت ورد زبان * آنچه هم داشت نامدش به زبان\r\nمهر من چون نبود در بارش * زان كسادى گرفت بازارش\r\nگفتم اى نور پاك يزدانى * وى ز تو عالمى به نادانى\r\nنام خود بازگو به من كه كيى * وزچه جنسى چه عالمى و چيى\r\nكه ندانم كسى بدين اوصاف * نشنيدم چنين كس از اسلاف\r\nگفت نامم على ابى طالب * در همه چيز بر همه غالب\r\nمنم آن آفتاب عالمتاب * كه نديدست روىپوش سحاب\r\nپرده سوزست پرتو چهرم * نيست يك ذرّه خالى از مهرم\r\nچون به گوشم رسيد نام على * مهر او گشت در دلم ازلى\r\nگفتم اى من فداى نام خوشت * دين و دل عقل و هوش پيشكشت\r\nگرچه هست اين سؤال ترك ادب * حيرتم كرد پايمال عجب\r\nكز چه وقت سؤال از آن مسكين * نام خود داشتى دريغ چنين \r\n\r\n","description":"","footnote":"","page_name":" 408 ","page_number":424},
  {"content":"\r\n\r\n از تو ديدش دو عقده روى گشاد * در سيوم از چه رو دريغ افتاد\r\nگفت چون در جواب آن دو سؤال * بود معلوم او حقيقت حال\r\nليك از هول گور و بيم گزند * بود افتاده بر زبانش بند\r\nفرض شد بر مروتم ارشاد * كه ز من يافت آن دو عقده گشاد\r\nچون به فضل من اعتقاد نداشت * نام من جز بسهو ياد نداشت\r\nاين گره بر زبانش محكم بود * لاجرم لايق جهنم بود\r\nنام من دادى ار كسيش به ياد * بر زبانش نيامدى ز عناد\r\nگفتم آوخ كه خاك بر سر من * بر پدر لعن باد و مادر من\r\nجمله قوم و قبيله‌ام يكسر * پى بو بكر رفته‌اند و عمر\r\nباد در حشرشان زبان كج‌ومج * كز ره راست رفته‌اند به كج\r\nهمه حق را نهفته‌اند به زور * راه نزديك و رفته‌اند بدور\r\nچاره چون بود ره نرفتم راست * چه كنم چاره از ميان برخاست\r\nكرده‌ام در حيات چون تقصير * كى به گورم شوند عذرپذير\r\nره نرفتم چو راه روشن بود * عذر تاريكيم ندارد سود\r\nنيست چون چاره ديگرم چه كنم * چه كنم خاك بر سرم چه كنم\r\nگفت چون گوش كرد زارى من * ديد فرياد و بىقرارى من\r\nكه هنوزت ز عمر باقى هست * بزم را باده هست و ساقى هست\r\nخود به مرگ خود ار شتافته‌اى * ليك عمر دوباره يافته‌اى\r\nچون شوى زين مضيق تيره خلاص * پى ما گير و باش بندهء خاص\r\nبعد ازين راه راست گير به پيش * هرچه خواهى شنو ز عمهء خويش\r\nكه درست اعتقاد و نيك زنست * يكى از شيعيان خاص منست\r\nدر قبيله به دين و دانش فرد * يك چنين زن به از هزاران مرد\r\nاين بگفت و ز ديده گشت نهان * ماندم ، از سينه رفته تاب و توان\r\nپدرم در كمين من بقرار * بود جمعى گذاشته بيدار\r\nكه چو آواز زار من شنوند * نغمه‌ريزى تار من شنوند\r\nبر سرم بىدرنگ بشتابند * نيم‌جانم ز مرگ در يابند\r\nچون ازين مژده جان من بشكفت * دل ز غم فرد شد به شادى جفت\r\nليك ره چون نيافتم بيرون * دل ز بيم هلاك شد پرخون\r\nگاه جان مىشد از الم خسته * گه به الطاف شاه دلبسته \r\n\r\n","description":"","footnote":"","page_name":" 409 ","page_number":425},
  {"content":"\r\n\r\n دل به نوميديم عنان چو سپرد * نالهء من خبر به ياران برد\r\nناگهان روزنى پديد افتاد * در سردابه چون دلم بگشاد\r\nبر سرم ريختند خرد و بزرگ * يوسفم برد جان ز چنگل گرگ\r\nحال خود را نهفتم از كم‌وبيش * گفتم احوال خود به عمهء خويش\r\nعمه‌ام راه حق به من بنمود * كرد تعليم آنچه لازم بود\r\nگفتم احوال خويش بىكم‌وبيش * قصهء عمه هم شنو از خويش \r\n\r\n","description":"","footnote":"","page_name":" 410 ","page_number":426},
  {"content":"\r\n\r\n\r\nرباعيات\r\n\r\n","description":"","footnote":"","page_name":" 411 ","page_number":427},
  {"content":"\r\n . \r\n","description":"","footnote":"","page_name":" 412 ","page_number":428},
  {"content":"\r\n\r\n\r\n1\r\n در وادى عشق پُر مكش منت پا * بىگام درين مرحله شو ره‌پيما\r\nمردم گويند پاى بردار و برو * من مىگويم كه پاى بگذار و بيا \r\n\r\n2\r\n با عشق هوس‌سوز غم كام كجا * اين دانه ببين كجا و اين دام كجا\r\nترطيب ( 1 ) دماغ عشق چيز دگرست * سوداى تو و روغن بادام كجا \r\n\r\n3\r\n اصحاب پيمبر ار چه نورند و هدا * هر يك سوى آخرت رهىاند جدا\r\nليكن شه مردان على عاليقدر * راهيست كه راست مىرود تا به خدا \r\n\r\n4\r\n اى راحت جان غصه پرورد بيا * وى صيقل خاطر پر از گرد بيا\r\nاز درد دل خسته‌دلان بىخبرى * مرديم ز دورى تو بىدرد بيا \r\n\r\n5\r\n اى آرزوى دل غم اندود بيا * وى مرهم جان ناله فرسود بيا\r\nرفتى چو به بزم غير پُر دير مكن * از دست مبادا كه روى زود بيا \r\n\r\n6\r\n اى بىنم جود تو همه بحر سراب * بىنور وجودت همه معموره خراب\r\nعالم همه از تو لاف هستى زده‌اند * چون سايه ز آفتاب و چون موج ز آب \r\n\r\n","description":"","footnote":"","page_name":" 413 ","page_number":429},
  {"content":"\r\n\r\n\r\n7\r\n امشب ز غمت روح و روانم مىسوخت * وز تاب‌وتب جسم تو جانم مىسوخت\r\nزان تب كه شب دوش ترا داشت برنج * مغزى كه نداشت استخوانم مىسوخت \r\n\r\n8\r\n چون در شب معراج نبى همت بست * بگسست ز نيستى به هستى پيوست\r\nاو سايهء ايزدست و اينست عجب * كاين سايه به آفتاب همدوش نشست \r\n\r\n9\r\n يك لحظه كه در پيش من آن شوخ نشست * ننشسته به من فتنه‌گرى در پيوست\r\nمهرى كه نداشت در دل از من برداشت * عهدى كه نبسته بود با من بشكست \r\n\r\n10\r\n اى شعله ز دست خوى بيداد گرت * مىسوزم و هيچ نيست از من خبرت\r\nگفتى كه چو پروانه چه گردى گردم * صد بار به قربان تو و گرد سرت \r\n\r\n11\r\n از ناز قضا چو چهرهء حسن آراست * تشريف حيا به قدّ عشق آمد راست\r\nگر اين دو نگهبان نبود از چپ و راست * بس دود كزين دو شعله برخواهد خاست \r\n\r\n12\r\n ماه رمضان عجب مه روح‌فزاست * آثار لطائف اندرين مه پيداست\r\nرنگ همه چون رنگ نقاهت ز چه روست * گرنه رمضان مزيل امراض خطاست \r\n\r\n13\r\n هرچند كه دل لبالب از نور خداست * ليكن به مثل قطره كجا بحر كجاست\r\nداند نظرى كو به حقيقت بيناست * كآيينه انا العكس اگر گفت خطاست \r\n\r\n14\r\n فياض ازل كه بزم هستى آراست * جام سخن از مى معانى پيراست\r\nتا تلخى مى مذاق جان را نگزد * از شكّر شكر خويش كردش مزه راست \r\n\r\n15\r\n ماييم كه بىتكلّفيها فن ماست * در چارسوى گذشتگى مسكن ماست\r\nرندىّ و نظربازى و مستىّ و جنون * ناموس هزار كار در گردن ماست \r\n\r\n","description":"","footnote":"","page_name":" 414 ","page_number":430},
  {"content":"\r\n\r\n\r\n16\r\n تا زلف به روى تو پريشان شده است * برهم‌زن جمعيت ايمان شده است\r\nخال رخ تو مگر كه ابراهيمست * كآتش ز براى او گلستان شده است \r\n\r\n17\r\n درد تو تلافى تناسانيهاست * عشق تو كفارهء مسلمانيهاست\r\nاندازهء همت پريشانانست * زلف تو كه معراج پريشانىهاست \r\n\r\n18\r\n در پيش كسى كه علم و دانش بابست * توفيق مهيا شدن اسبابست\r\nاسباب چو شد جمع دگر كار از تست * توفيق رفيق سفر مهتابست \r\n\r\n19\r\n در گلشن عشق خرّمى نايابست * خار و گلش از تشنه‌لبى سيرابست\r\nبا غنچهء گل در ته يك پيراهن * پژمردگى و شكفتگى در خوابست \r\n\r\n20\r\n فياض بيا كه عشق بارت دادست * وز فتنهء عقل زينهارت دادست\r\nمردانه بيا از سر هستى بگذر * كاين دجلهء پرزور گذارت دادست \r\n\r\n21\r\n فياض دگر عشق عيارت دادست * توفيق رواج كار و بارت دادست\r\nكفّارهء توبه‌اى كه كردى به خزان * اين توبه شكستن بهارت دادست \r\n\r\n22\r\n امروز كه ديدار تو ما را عيدست * از داغ تو سينه گلشن امّيدست\r\nگلگونهء روى تو ز خون دل ماست * ورنه زردى لازمهء خورشيدست \r\n\r\n23\r\n آنم كه ز خرمى دلم را عارست * وز عادت من خوى طرب بيزارست\r\nبىحاصل از آن شدم كه بختم پرورد * نخلى كه به سايه پرورد بىبارست \r\n\r\n24\r\n هم گريهء من ز چشم مست دگرست * هم خنده ز لعل مىپرست دگرست\r\nالقصه مرا چو صورت آيينه * هم گريه و هم خنده به دست دگرست \r\n\r\n","description":"","footnote":"","page_name":" 415 ","page_number":431},
  {"content":"\r\n\r\n\r\n25\r\n آن را كه به او صاف تو ديد دگرست * از لطف تو هر لحظه نويد دگرست\r\nدر طاعت ما روى بهى نيست ولى * ما را به جناب تو اميد دگرست \r\n\r\n26\r\n دل بست به خود بار تعلق ز نخست * عقل آمد و اين علاقه شد اندك سست\r\nآويخته بوديم به يك‌پا عمرى * عشق آمد و اين شكسته را كرد درست \r\n\r\n27\r\n آهم ز دل زبانه فرسود نشست * از بوتهء خار هستيم دود نشست\r\nمانندهء خار خشك در گلخن عشق * زودم آتش گرفت و هم زود نشست \r\n\r\n28\r\n فياض كجايى كه مرا حال خوشست * در عشق ويم ماه خوش و سال خوشست\r\nدر محنتم ايام شب تيره نكوست * در آتشم احوال پروبال خوشست \r\n\r\n29\r\n هر كس كه تعلّقش به هستى بيشست * گر بگذرد از خويش به جاى خويشست\r\nبا هست گذشتن هنر درويشست * وقتى كه نباشد همه كس درويشست \r\n\r\n30\r\n عشقست ميى كه ساقيش عرفانست * بىدست و پياله دل بدل گردانست\r\nفياض به درد عشق خو كن كاين درد * درمان هزار درد بىدرمانست \r\n\r\n31\r\n حسرت غم ديرينه دوا نتوانست * غم نيز به عهد خود وفا نتوانست\r\nجز زلف بتان كه سايه‌اش كم نشود * كس فكر پريشانى ما نتوانست \r\n\r\n32\r\n دور افكندن نشانهء خواستنست * ويران كردن براى آراستنست\r\nپستت كردند تا بلندى طلبى * افتادن دانه بهر برخاستنست \r\n\r\n33\r\n بگذر ز ره و رسم ، سعادت اينست * بگذار هواى دل شهادت اينست\r\nبرخيز ز عادت ار سعادت طلبى * در ملت عشق خرق عادت اينست \r\n\r\n","description":"","footnote":"","page_name":" 416 ","page_number":432},
  {"content":"\r\n\r\n\r\n34\r\n لطف تو به ما نه اين‌چنين مىبايست * دشنام تو شيرين‌تر ازين مىبايست\r\nبا روى ترش تبسمى هم جا داشت * بيمار ترا سكنجبين مىبايست \r\n\r\n35\r\n در عشق تو خون چشم تر من نگذاشت * يك قطره نم اندر جگر من نگذاشت\r\nجز داغ ، كسى دست به دستم نرساند * جز درد كسى سر بسر من نگذاشت \r\n\r\n36\r\n آن مه كه به لب چشمهء كوثر دارد * وز بادهء ناز نشئه در سر دارد\r\nابروى زمانه پر ز چين مىگردد * لب از لب خنده گر دمى بردارد \r\n\r\n37\r\n هر كس كه چو من سرى به دردش دارد * در نالهء گرم و آه سردش دارد\r\nاز عارضه نيست زردى رنگ رخش * هم‌چشمى آفتاب زردش دارد \r\n\r\n38\r\n مرگم زره هلاك بر مىدارد * وين خرمن پاك پاك برمىدارد\r\nدستم ز علايق بدن مىگسلد * يكباره مرا ز خاك بر مىدارد \r\n\r\n39\r\n در فكر شبم تا به سحر خواب نبرد * از بىخبرى كه ره به اسباب نبرد\r\nبايد سببى گرچه سبب ساز خداست * بىدلو و رسن ز چاه كس آب نبرد \r\n\r\n40\r\n ترك هوسات خام مىبايد كرد * فكرى پى ننگ و نام مىبايد كرد\r\nز آغاز به انجام رسيدن سهلست * اين دايره را تمام مىبايد كرد \r\n\r\n41\r\n تب رو به من از غايت بىشرمى كرد * وز تاب‌وتب استخوان من نرمى كرد\r\nتنها نگذاشت يك دمم در شب هجر * ممنون تبم كه خوش به من گرمى كرد \r\n\r\n42\r\n دنيا آن به كه خواجه پاكش بخورد * ورنه به فسون ديو هلاكش بخورد\r\nدانه بنما گر نخورد خاك زمين * روزى دو سه نگذرد كه خاكش بخورد \r\n\r\n","description":"","footnote":"","page_name":" 417 ","page_number":433},
  {"content":"\r\n\r\n\r\n43\r\n چون برق نگاه تو به من مىتازد * رخسارهء جان رنگ عدم مىبازد\r\nگر نازش من به تست يا رب نه عجب * آيينه به آيينه نما مىنازد \r\n\r\n44\r\n زرگر پسرى كه حسن ازو مىنازد * در راه غمش عشق روان مىبازد\r\nيكرنگى زر از آن كند مهر منير * در بوتهء مهر او مگر بگدازد \r\n\r\n45\r\n ديده به وصال جز به ديدن نرسد * از نامه و پيغام شنيدن نرسد\r\nهرچند كه فرياد كند ميوه‌فروش * در كام اثرى جز به چشيدن نرسد \r\n\r\n46\r\n وصلست متاعى كه به ديدن نرسد * اين شهد تمنا به چشيدن نرسد\r\nكامى به هواى حسرتش خوش دارم * كاين ميوه لطيفست به چيدن نرسد \r\n\r\n47\r\n هرگاه كه آن زهره جبين مىرقصد * ازبس‌كه لطيف و دلنشين مىرقصد\r\nاز ذوق نثار سرو قدّش همه را * دل در برو جان در آستين مىرقصد \r\n\r\n48\r\n در روى تو كآفتاب انور آمد * گر زلف بشد خط معنبر آمد\r\nرخ مصحف خوبى بود و در مصحف * هر آيه كه نسخ گشت بهتر آمد \r\n\r\n49\r\n صد شكر كه آن دُر به عدن باز آمد * وان ماه سفر كردهء من باز آمد\r\nامروز مگر روز قيامت برخاست * كان جان ز تن رفته به تن باز آمد \r\n\r\n50\r\n اى خواجه تو مىروى و دنيا ماند * بيچاره تنت به گور تنها ماند\r\nسرمايهء عمر چون به‌جا هيچ نماند * سودى ندهد كه مال برجا ماند \r\n\r\n51\r\n چشمان تو در فتنه‌گرى يكدله‌اند * تاراجگر متاع صد قافله‌اند\r\nخط تو غبار دارد از زلف مدام * با آنكه چو بنگرى ز يك سلسله‌اند \r\n\r\n","description":"","footnote":"","page_name":" 418 ","page_number":434},
  {"content":"\r\n\r\n\r\n52\r\n آنان كه رهى به عالم دل دارند * از صحبت جسم پاى در گل دارند\r\nبىجاده گر افتند به ره عيب مكن * در گم‌شدگى رهى به منزل دارند \r\n\r\n53\r\n هر دل كه هواى عالم راز كند * بايد گره علاقه را باز كند\r\nدامست تعلقات دنيايى دام * در دام چگونه مرغ پرواز كند \r\n\r\n54\r\n خورشيد چو ذرّه آرزوى تو كند * گردون شب و روز جستجوى تو كند\r\nگل با تو نمىرسد به خوبى هرچند * در خلوت غنچه مشق روى تو كند \r\n\r\n55\r\n گر دل ز فروغ عشق پيرايه كند * فردوس ز خاك پاش سرمايه كند\r\nاين دانه كه در زمين دل افكندند * گر برخيزد بر آسمان سايه كند \r\n\r\n56\r\n آمد به من از تو مصرعى چند بلند * دل را ز شكفتگى شكرخند بلند\r\nاينست سخن نه آنكه از كوچهء لفظ * معنى زند از تنگى جا گند بلند \r\n\r\n57\r\n آنان كه خدا را به نظر مىدانند * راهى به مؤثر ز اثر مىدانند\r\nجمعى كه قياس گل گرفتند ز خار * معلوم كه از گل چقدر مىدانند \r\n\r\n58\r\n در كفر و در اسلام درى باز نبود * عشق آمد و درهاى فروبسته گشود\r\nيك ذرّه چنان كه مىنموديم نه‌ايم * عشق آمد و آن‌چنان‌كه هستيم نمود \r\n\r\n59\r\n هر دل كه بر اسرار على گرم بود * پشتش به نبىّ و به ولى گرم بود\r\nدم‌سردى روزگار سردش نكند * آن را كه دل از مهر على گرم بود \r\n\r\n60\r\n تا مرد مجرد از من و ما نبود * از بهر سلوك ره مهيا نبود\r\nترياكى عادتى عجب نيست ترا * گر بادهء تحقيق گوارا نبود \r\n\r\n","description":"","footnote":"","page_name":" 419 ","page_number":435},
  {"content":"\r\n\r\n\r\n61\r\n در عهد تو حسن را زكاتى نبود * پيمان و وفاى را ثباتى نبود\r\nسهلست اگر روى ز من گردانى * اين هم خالى ز التفاتى نبود \r\n\r\n62\r\n با خلق جهان غير نزاعى نبود * روزى نبود كه اختراعى نبود\r\nفياض بساط مهر برچين كامروز * كاسدتر ازين جنس متاعى نبود \r\n\r\n63\r\n گر مشكل حشر بر تو مفتوح شود * تو نوح و تن تو كشتى نوح شود\r\nامروز چنين كه روح تو تن شده است * فردا چه عجب تن تو گر روح شود \r\n\r\n64\r\n چون چهره‌اش از ناز گره‌گير شود * وز غمزه ، تبسم ، آشتى ، سير شود\r\nتير نگهش بال غضب بگشايد * جوهر گره ابروى شمشير شود \r\n\r\n65\r\n سعى تو كليدِ قفلِ مشكل نشود * تقدير به تدبير تو باطل نشود\r\nگر هر دو جهان خواسته باشيد چه سود * چيزى كه خدا نخواست حاصل نشود \r\n\r\n66\r\n تا از سر مرد عقل بيرون نشود * در وادى غم پيرو مجنون نشود\r\nدردى كه ندارى نتوان بر خود بست * تا خون نخورى اشك تو گلگون نشود \r\n\r\n67\r\n تا نيش زبانم رگ انديشه گشود * غارت‌زدهء دو كونم از گفت‌وشنود\r\nاز شومى يك زبان به بادش دادم * نقدى كه به پنج حس دل اندوخته بود \r\n\r\n68\r\n خود را با ما چو ديده بستيم نمود * گردى بوديم چون نشستيم نمود\r\nدر پردهء آيينه نهان بود رخش * اين چهره درست تا شكستيم نمود \r\n\r\n69\r\n گر بىعمل از علم كسى بهره نديد * از علم ولى قفل عمل راست كليد\r\nعلمست چو چشم و پا عمل اندر راه * تا چشم نديد راه پا ره نبريد \r\n\r\n","description":"","footnote":"","page_name":" 420 ","page_number":436},
  {"content":"\r\n\r\n\r\n70\r\n در دل هيچم ز خير و شر درنايد * در كلبهء من پرتو خور درنايد\r\nپرويزن حسنست مژه در نظرم * تا هرچه بَدست در نظر درنايد \r\n\r\n71\r\n دورم افكند چرخ اگر زان خورشيد * گويا كه كمال بنده در دورى ديد\r\nديدى كه نكرد ماه تحصيل كمال * تا دوريش از مهر به‌غايت نرسيد \r\n\r\n72\r\n آن را كه خبر ز عالم راز رسيد * در گوشِ سر از لبِ دل آواز رسيد\r\nاز عالم آغاز به انجام آمد * باز از ره انجام به آغاز رسيد \r\n\r\n73\r\n تا پا سر زلفت از سر دوش كشيد * خط حلقهء بندگيت در گوش كشيد\r\nدادى به دم خيره‌نگاهان خود را * تا آينه‌ات تنگ در آغوش كشيد \r\n\r\n74\r\n ديروز كه آن شكرلب از ما رنجيد * مىكرد زبان عتاب و دل مىخنديد\r\nبر سينهء مجروح اسيران بلا * آن مىزد زخم و اين نمك مىپاشيد \r\n\r\n75\r\n در آرزوى وصال آن خوشرفتار * زان‌رو كه خلأ محال باشد هربار\r\nخلوتگه ديده از همه پردازم * شايد كه به ديده‌ام درآيد ناچار \r\n\r\n76\r\n گر زانكه ز گفتگوى درس اسرار * بر خاطر نازك تو باشد آزار\r\nتو معدن فضلىّ و بود معدن را * آزار ز دست گنج خواهان ناچار \r\n\r\n77\r\n در كشور فضل كرده يزدانت صدر * خورشيد برِ تو گه هلال و گه بدر\r\nسرتاسر آفاق ترا بنده سزد * افسوس كه مانده‌اى تو مجهول القدر \r\n\r\n78\r\n دورم ز تو اى نگار خاكم بر سر * سيلى خور روزگار خاكم بر سر\r\nاز شعله جدا چو اخگرم زنده هنوز * خاكم بر سر هزار خاكم بر سر \r\n\r\n","description":"","footnote":"","page_name":" 421 ","page_number":437},
  {"content":"\r\n\r\n\r\n79\r\n در سايهء سرو قدت اى مايهء ناز * از بهر وصالِ دلِ حسرت‌پرداز\r\nخواهم شبكى چون شب هجران بىصبح * با فرصتكى چون سر زلف تو دراز \r\n\r\n80\r\n فياض ترا لاف حرامست هنوز * طرز سخن تو ناتمامست هنوز\r\nشعر تو چو ميوه‌اى كه نورس باشد * رنگين شده است ليك خامست هنوز \r\n\r\n81\r\n تا چند ز كس تاب جفا آرد كس * گفتم به تو بس جفا و بىرحمى بس\r\nآخر تن و جان خسته تا چند كشد * در عشق تو بارِ ناله بر دوش نفس \r\n\r\n82\r\n نوروز شد و شكفت گلزار هوس * گفتم به تو اى معلم هرزه نفس\r\nبر نوگل من جفا و بىرحمى بس * گل را به قفس نگه نمىدارد كس \r\n\r\n83\r\n اى غنچه چه دلتنگ نشينى خوش باش * چون گل نفسى برآور و سرخوش باش\r\nهرچند سبك‌بارترى كم‌خطرى * تو باد شو و گو دو جهان آتش باش \r\n\r\n84\r\n جانا چو گل شكفته بىشرم مباش * برهم‌زن نام و ننگ و آزرم مباش\r\nچون آينه روى دل به هركس منماى * خورشيد صفت به هركسى گرم مباش \r\n\r\n85\r\n شرعست سپهرى كه نيابى خطرش * وز رجم نيابند شياطين گذرش\r\nخورشيد درو نبىّ و ماهست بتول * اولاد نبى بروج اثنا عشرش \r\n\r\n86\r\n آن شب كه رسول ما سفر كرد به عرش * سر از خَم نُه سپهر بر كرد به عرش\r\nجبريل چگونه آيد از عرش به زير * ذات نبوى چنان گذر كرد به عرش \r\n\r\n87\r\n دل يافت حيات ابد از خدمت فيض * جان زندهء جاويد شد از صحبت فيض\r\nجز وحشتم از خلق جهان نفزايد * تا انس لقب داد به من حضرت فيض \r\n\r\n","description":"","footnote":"","page_name":" 422 ","page_number":438},
  {"content":"\r\n\r\n\r\n88\r\n فياض شدم ز وضع ياران دلتنگ * زين بلهوسان كناره به صد فرسنگ\r\nمن شيشه و اين كج‌روشان سنگدلند * صورت نپذيرد الفت شيشه و سنگ \r\n\r\n89\r\n آن خاتم انبيا نبىّ مرسل * بر جمله مقدمست در علم ازل\r\nهرچند نتيجه هست آخر ز قياس * در قصد چو بنگريد باشد اول \r\n\r\n90\r\n هرچند كه كعبه راست فضلى كامل * در خاك نجف مرا به آيد منزل\r\nدر پيش من از كعبه نكوتر نجفست * كان قبلهء تن باشد و اين قبلهء دل \r\n\r\n91\r\n اى گل به بر رخ نكويت بدنام * وز شرم لب تو باده گرديده حرام\r\nابروى ترا هلال گفتم مه نو * باليد به خود چنان كه شد ماه تمام \r\n\r\n92\r\n بيمارم و آن نيم كه يك جا افتم * مىگردم و هر كجا رسم واافتم\r\nاز ضعف چنان شدم كه در سينه دلم * گر ياد تپيدن كند از پا افتم \r\n\r\n93\r\n مشهور به عشق تو ستمگر گشتم * حرف غم عشقم كه مكرر گشتم\r\nمىناز كه مثل تو نديدم ، هرچند * دفترچهء حسن را سراسر گشتم \r\n\r\n94\r\n صد شكر كه آهوى ترا صيد شدم * برهم‌زن زهد و آفت شَيد شدم\r\nزلف تو مرا ز دين و دنيا برهاند * در دام تو افتادم و بىقيد شدم \r\n\r\n95\r\n آخر ترك تو بىوفا دل كردم * عهد تو به فرمان تو باطل كردم\r\nشادى كه به كام دشمنم كردى و من * شادم كه رضاى دوست حاصل كردم \r\n\r\n96\r\n كى جانب هند روى نيكو آرم * من نيستم آنكه رو به هندو آرم\r\nاز يك هندوى بخت خود در ننگم * از عالم هندوان چسان روآرم \r\n\r\n","description":"","footnote":"","page_name":" 423 ","page_number":439},
  {"content":"\r\n\r\n\r\n97\r\n تا داغ غم عشق تو بر جان دارم * صد چاك به دل دست و گريبان دارم\r\nطوفانم اگر ز ديده خيزد نه عجب * در ديده همه خيال طوفان دارم \r\n\r\n98\r\n امروز به روى كام آبى دارم * كز خوى تو وعدهء عتابى دارم\r\nمنت‌كش خور نيم كه از عكس رخت * در هر بن موى آفتابى دارم \r\n\r\n99\r\n هرچند كه دور از درت مىگردم * بر گرد دل ستمگرت مىگردم\r\nچون معنى بكرى كه به خاطر گذرد * دورم ز تو و گرد سرت مىگردم \r\n\r\n100\r\n از مكر خرد ز حد فزون مىترسم * وز حيلهء عقل ذو فنون مىترسم\r\nگفتى به خرد مگر ترا دشمنيست * نه نه كه ز نفرين جنون مىترسم \r\n\r\n101\r\n بينم چو وفا ز بىوفايى ترسم * در روز وصال از جدايى ترسم\r\nمردم همه از روز جدايى ترسند * جز من كه ز روز آشنايى ترسم \r\n\r\n102\r\n سرگشتهء اولم به آخر نرسم * درماندهء باطنم به ظاهر نرسم\r\nبا آنكه خيالى شده‌ام در غم تو * داغم كه چرا ترا به خاطر نرسم \r\n\r\n103\r\n هر لحظه دُرى نهد در آغوشم چشم * از خون جگر دهد مى نوشم چشم\r\nمىپوشد چشم چون مرا مىبيند * يعنى كه ز بد هميشه مىپوشم چشم \r\n\r\n104\r\n چشم سيه يار نپرسى حالم * بيمارم و يك‌بار نپرسى حالم\r\nبيماران حال يكديگر مىپرسند * اى نرگس بيمار نپرسى حالم \r\n\r\n105\r\n غم نيست كه از دست غم افتاده شوم * غم اين باشد كه از غم آزاده شوم\r\nهر لحظه از ان شكست دل پيوندم * تا بهر شكست دگر آماده شوم \r\n\r\n","description":"","footnote":"","page_name":" 424 ","page_number":440},
  {"content":"\r\n\r\n\r\n106\r\n من داغ على به هيچ مرهم ندهم * خاك در او به آب زمزم ندهم\r\nخاك در او ذخيره دارم در چشم * اين خاك به جاى هر دو عالم ندهم ( 2 ) \r\n\r\n107\r\n ما بر در دوست بىدلايل رفتيم * از راه فتاديم و به منزل رفتيم\r\nساحل‌طلبان غرقهء گرداب شدند * ما از ره گرداب به ساحل رفتيم \r\n\r\n108\r\n دل را ز مى عشق تو بيهش كرديم * يكباره چراغ عقل خامش كرديم\r\nصد مايهء دانش فلاطونى را * خوانديم و به ياد تو فرامش كرديم \r\n\r\n109\r\n با راه صواب در خطا مىگرديم * هرچند كه رفته‌ايم وامىگرديم\r\nاو در دل و ما در طلبش كوى بكوى * معشوق كجا و ما كجا مىگرديم \r\n\r\n110\r\n بر فرق كلاه خاك راهى داريم * در كشور پوست تخت شاهى داريم\r\nگنجينهء نيستى پُرست از همه چيز * در كيسهء فقر هرچه خواهى داريم \r\n\r\n111\r\n عمرى شده تا ز خيل مهجورانيم * نزديك نشسته‌ايم و از دورانيم\r\nبيننده ز بس كمست مانند عصا * محتاج به دستگيرى كورانيم \r\n\r\n112\r\n ما خاك وجود خويش را زر نكنيم * خود را با خاك تا برابر نكنيم\r\nما را به در دوست وجودى ندهند * تا سر ز گريبان عدم بر نكنيم \r\n\r\n113\r\n رمزى ز قضا و قَدَرت مىگويم * وز مسئلهء خير و شرت مىگويم\r\nتدبير رهست از تو و لغزش از پا * زين بحر شگرف اين قَدَرت مىگويم \r\n\r\n114\r\n گاهى ز نبى گه ز ولى مىگويم * گه نادعلى سينجلى مىگويم\r\nنُه پردهء چرخ ترسم از هم به درد * چون از سر درد يا على مىگويم \r\n\r\n","description":"","footnote":"","page_name":" 425 ","page_number":441},
  {"content":"\r\n\r\n\r\n115\r\n وقتست كه ترك پير و استاد دهيم * آموخته‌ها را همه از ياد دهيم\r\nبا جام مى دوساله در ميكده‌ها * ناموس هزارساله بر باد دهيم \r\n\r\n116\r\n اكنون كه شد از عيد گلستان خندان * طفلان ز چه باشند به مكتب گريان\r\nآزادى طفل باشد اين فصل چنان * كآزاد كنند يوسفى از زندان \r\n\r\n117\r\n هرچند كنى ز چرخ و انجم بُرهان * نتوان به خدا رسيد جز از عرفان\r\nگر زير و زبر سواد روشن سازد * بىمعنى قرآن نشوى قرآن‌خوان \r\n\r\n118\r\n يا رب كشتم به وصل حاصل برسان * وز عشق خودم چاشنى دل برسان\r\nتا چند مجاز بىحقيقت باشم * در راه شدم پير به منزل برسان \r\n\r\n119\r\n چون سنگ ستم پيشه كند دل‌خستن * مردى نبود شكستن و وارستن\r\nسهلست شكست شيشه از سنگ ولى * سختست به سنگ خوردن و نشكستن \r\n\r\n120\r\n در شوره زمين تاك نشايد كِشتن * غير از خس و خاشاك نشايد كشتن\r\nجز در دل پاكان مفكن تخم اميد * كاين دانه به هر خاك نشايد كشتن \r\n\r\n121\r\n جز مدح على نمىتوانم گفتن * جز اين گوهر نمىتوانم سفتن\r\nگر صيقل مدحش نبود ، گرد ملال * ز آيينهء دل نمىتوانم رُفتن \r\n\r\n122\r\n بىشرع ره خدا نشايد رفتن * بىجاده به هيچ جا نشايد رفتن\r\nدر باديه‌اى كه راه و بيراه يكيست * ره بىپى رهنما نشايد رفتن \r\n\r\n123\r\n بىذوق نشايد ره معنى رفتن * نتوان اين راه را به دعوى رفتن\r\nهرچند كه حرف راه و منزل گويى * زان راه به منزل نرسى بىرفتن \r\n\r\n","description":"","footnote":"","page_name":" 426 ","page_number":442},
  {"content":"\r\n\r\n\r\n124\r\n اسرار نهان فاش نبايد گفتن * جز حيرت سامع نفزايد گفتن\r\nهرچند كه آيينه جدا نيست ز عكس * ليك آينه را عكس نشايد گفتن \r\n\r\n125\r\n بايد به لباس نيستى هست شدن * بر پا بودن وليك از دست شدن\r\nسررشته به كف داشتن و مست شدن * انداز ( 3 ) بلند كردن و پست شدن \r\n\r\n126\r\n تا چند به فكر خودپرستى بودن * بايد يك‌چند محو مستى بودن\r\nبر نيستيى زن كه سبكبار شوى * تا كى در زير بار هستى بودن \r\n\r\n127\r\n آن شاخ گل ار چه هست پنهان ز چمن * از فيض وجود اوست گيتى گلشن\r\nخورشيد اگرچه هست در ابر نهان * از نور ويَست باز عالم روشن \r\n\r\n128\r\n هرچند كه غايبست آن گل ز چمن * از فيض نسيم اوست گلشن ، گلشن\r\nهرچند كه در ابر نهان باشد هست * از پرتو آفتاب عالم روشن \r\n\r\n129\r\n فياض ز عقل سر به مستى بر كن * اين ره بگذار و راه ديگر سر كن\r\nيك عمر ز زهد كلّه خشكى ديدى * يك دم ز مى عشق دماغى تر كن \r\n\r\n130\r\n اى عشق بيا كه سخت بىدردم من * بىدرد تو در آتشم و سردم من\r\nچون زردى چهره سرخ‌روييست مرا * گر بىتو به خون غوطه زنم زردم من \r\n\r\n131\r\n چون عقل قبولم بكند ؟ دردم من * چون نفس زبونم نشود ؟ مَردم من\r\nعشقم كه قبول طبع ناكس نشوم * پيدا كن قدر مرد و نامردم من \r\n\r\n132\r\n دامن ز تعلقات دنيا بر چين * در دامگه فريب اين زن منشين\r\nچندانكه نياز بيش نازش بيشست * يك ناز كن و نياز پىدرپى بين \r\n\r\n","description":"","footnote":"","page_name":" 427 ","page_number":443},
  {"content":"\r\n\r\n\r\n133\r\n دنيا گرديست بر رخ شاهد دين * خواهندهء دنيا نبود مرد يقين\r\nاين گرد ز رخسارهء دينت بزداى * وانگاه مراد خود در آيينه ببين \r\n\r\n134\r\n گر سايه نداشت همره آن شمع يقين * گويم به تو سرّ آن به برهان مبين\r\nاو سايهء حقست و بود ظاهر اين * كز سايه دگر سايه نيفتد به زمين \r\n\r\n135\r\n يك ره سوى دل كه لوح جانست ببين * خورشيد ازين ذرّه عيانست ببين\r\nرويى كه در آرزوش چشمى همه تن * اين آينه هم در تو نهانست ببين \r\n\r\n136\r\n نوروز شد و يار به من بست گرو * كز داغ كهن به دل نماند پرتو\r\nگفتم كه مدارم چه شود پس گفتا * خوش باش كه روز از نو و روزى از نو \r\n\r\n137\r\n هرچند نيارم آمدن در بر تو * از ضعف فتاده‌ام به خاك در تو\r\nشادم كه به كام دل توانم گرديد * در زير لب آهسته به گرد سر تو \r\n\r\n138\r\n كردم برِ نامحرم اگر داد از تو * داد از تو بتا و داد و بيداد از تو\r\nمحتاج به محرمم چرا مىكردى * تا كار به نامحرمم افتاد از تو \r\n\r\n139\r\n اى دوست كه با چهرهء زرديم از تو * چون نالهء خود تمام درديم از تو\r\nكارى كه گمان نبود ديديم از خويش * صبرى كه نداشتيم كرديم از تو \r\n\r\n140\r\n دلگير بود نالهء بلبل بىتو * پردردسرست نشئهء مل بىتو\r\nبىتاب بود طرهء سنبل بىتو * نو بر نكند شكفتگى گل بىتو \r\n\r\n141\r\n از پيش من اى ماه جهانگرد مرو * وى غنچهء ناز ناز پرورد مرو\r\nدر عشق تو با من نفسى بيش نماند * يك لحظه غنيمتست بىدرد ، مرو \r\n\r\n","description":"","footnote":"","page_name":" 428 ","page_number":444},
  {"content":"\r\n\r\n\r\n142\r\n دنيا چاهيست نزد دانا بىته * طول املست ريسمان اين چه\r\nهرچند بود جامهء عمر تو دراز * بر قامت طول امل آيد كوته \r\n\r\n143\r\n هستى همه گرچه هست از فيض إله * هستىّ پس از فنا بود خاطرخواه\r\nهرچند كه خلعت همه از شاه بود * ممتاز بود قباى پوشيدهء شاه \r\n\r\n144\r\n يا رب نفس گرم ثناسنجم ده * وز درد طلب راحت هر رنجم ده\r\nاز خويش تهى كن و ز خويشم پر كن * ويرانه كن و درخور آن ، گنجم ده \r\n\r\n145\r\n آمد سر زلف بندبند افكنده * چين بر خم طرّهء كمند افكنده\r\nهر عقده كه برداشته از كار دلى * بر گوشهء ابروى بلند افكنده \r\n\r\n146\r\n يا رب گره غفلتم از دل بگشاى * گرد هوسم ز چهرهء جان بزداى\r\nچون آينه‌ام ز گرد هستى برهان * هيچم كن و پس هرآنچه هستم بنماى \r\n\r\n147\r\n رفتى رفتى ز پيشم اى جان رفتى * چون صبح طرب ز شام هجران رفتى\r\nآلودگى صحبت ما ننگت بود * چون شعله ز ما كشيده دامان رفتى \r\n\r\n148\r\n هر دل كه نداشت نور دانشمندى * از زهد و رياضتش نشد خرسندى\r\nمرغى كه به سوى شاخ بايدش پريد * زينش چه كه پاگشايى و پر بندى \r\n\r\n149\r\n اى آنكه دو لب به نشئهء مل دارى * شيرين دهنى چو غنچهء گل دارى\r\nمعشوقى و عاشقانه مىخوانى شعر * با آنكه گلى زبان بلبل دارى \r\n\r\n150\r\n لطف و كرم و طبع جفاجو دارى * هر چيز كه دارى همه نيكو دارى\r\nبىپرده به چشم عاشقان جلوه‌گرى * گر هژده هزار پرده بر رو دارى \r\n\r\n","description":"","footnote":"","page_name":" 429 ","page_number":445},
  {"content":"\r\n\r\n\r\n151\r\n تا كى فياض ترك مستى تا كى * زاهد چو نيى توبه‌پرستى تا كى\r\nاين بار گران زور دگر مىخواهد * عجز تو و طمطراق هستى تا كى \r\n\r\n152\r\n تا كى هدف بوده و نابوده شوى * ترسم در زير بار فرسوده شوى\r\nتا چند به دوش خود كشيدن خود را * بردار ز خود دست كه آسوده شوى \r\n\r\n153\r\n اى آنكه به چهره كمتر از باغ نيى * در دل سيهى چو لالهء داغ نيى\r\nاز جَستن صيدى چو من از بند غمت * داغم من و داغم كه چرا داغ نيى \r\n\r\n\r\n","description":"","footnote":"\r\n( 1 ) - ترطيب ، ترى در مزاج .\r\n( 2 ) - نسخه : اين خاك به خون هر دو عالم ندهم . تصحيح قياسى .\r\n( 3 ) - انداز - ق 6 / 1 .\r\n","page_name":" 430 ","page_number":446},
  {"content":"\r\n . \r\n","description":"","footnote":"","page_name":" 431 ","page_number":447},
  {"content":"\r\n . \r\n\r\n","description":"","footnote":"","page_name":" 432 ","page_number":448}
  ]