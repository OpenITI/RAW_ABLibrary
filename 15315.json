[
  {"content":"\r\n\r\nبايسته هاى فقه جزا\r\nتأليف :\r\nفقيه مجاهد\r\nآيت الله سيدمحمود هاشمى شاهرودى\r\nرئيس قوهء قضاييه\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nهاشمى شاهرودى ، محمود ، 1328 -\r\nبايسته هاى فقه جزا / محمود هاشمى شاهرودى . -\r\nتهران : نشر ميزان : نشر دادگستر ، 1378 .\r\n374 ص .\r\n12000 ريال : isbn 964 - 5997 - 66 - 6\r\nفهرستنويسى براساس اطلاعات فيپا .\r\nكتابنامه به صورت زيرنويس .\r\n1 . قصاص ( فقه ) . 2 . ديات ( فقه ) . 3 . حقوق جزا ( فقه ) . الف . عنوان .\r\n2 ب 2 ه‍ / 195 bp\r\n375 / 297\r\nكتابخانه ملى ايران\r\n9083 / 78 م\r\n67\r\nبايسته هاى فقه جزا\r\nآيت الله سيد محمود هاشمى شاهرودى\r\nچاپ اول : تابستان 78\r\nقيمت : 1200 تومان\r\nشمار : 5000 نسخه\r\nشابك : 6 - 66 - 5997 - 964\r\nفروش مكاتبه اى از طريق گنجينهء حقوق ، نشريهء حقوق و اجتماع .\r\nتلفن مركز پخش : 7560785 - 6491716\r\nصندوق پستى : 1581 - 13145\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمهء ناشر\r\n« بسم الله الرحمن الرحيم »\r\nپس از پيروزى انقلاب اسلامى ، به رهبرى حضرت امام خمينى ( قدس سرّه ) تغييرات وسيعى در قوانين كيفرى به عمل آمد .\r\nشتاب‌زدگى مقنن اسلامى در تصويب قوانين كه بنا به ضرورتهاى شرعى و اجتماعى اجتناب‌ناپذير بود ، سبب گرديد كه بسيارى از نهادهاى حقوق اسلامى به همان صورت و عبارات فقهى سنتى به صورت قوانين مدوّن در آيد .\r\nدرحالىكه كتب فقهى ، نوعاً ، در موضوعات كيفرى كمتر به مسائل مبتلا به و مستحدثه پرداخته‌اند .\r\nبه همين دليل عملًا ، دستگاه قضايى با مسائل عديده‌اى روبرو شد كه يا پاسخ آنها در كتب فقهى كمتر ديده مىشود يا به آن صورت سنتى قابليت اجرايى ندارد .\r\nبراى مثال در مبحث ديات ، نظر مشهور فقيهان مبنى بر انحصار ديه در اقسام ششگانه و عدم قابليّت تقويم به پول بدون تراضى طرفين ، مشكلات عديده‌اى براى دستگاه قضايى و مردم پديد آورد و بسيارى از پرونده‌ها را معطل و مردم را سرگردان نمود .\r\nمثال ديگر ، مسأله علم شخصى قاضى است كه اينك مستند بسيارى از آراء قضات و از دلايل اصلى اثبات دعوى است . ميزان اعتبار علم شخصى قاضى از نظر شرعى به ويژه در حدود كه بناى شارع مقدس بر حفظ نواميس و جانهاى مردم است ، محل ترديد است .\r\nنكتهء ديگر كه در استفاده بىحد و حصر از علم شخصى قاضى بايد مورد توجه قرار گيرد ، وضعيت فعلى دستگاه قضايى و استفاده از قضات كم‌تجربه در كليه مسائل حقوقى و كيفرى ( با توجه به قانون تشكيل دادگاههاى عمومى و انقلاب ) است .\r\nآيا مىتوان از نظر شرعى و عقلى چنين اعتبارى براى علم شخصى قاضى به ويژه با\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nوضعيت فعلى دستگاه قضايى قايل شد يا خير ؟\r\nپاسخ اين سؤال به نظر حضرت آيت الله هاشمى شاهرودى منفى است و علم شخصى قاضى بىپايه و اساس است .\r\nمثال سوم ، مسألهء ضرر و زيان‌هاى ناشى از جرم در جنايات است .\r\nروند رو به افزون هزينه‌هاى درمان و معالجه و تأثير از كار افتادگى اعضاء در زندگى شخصى افراد اين بحث جدى را مطرح نموده است كه آيا مىتوان افزون بر ديه ، بزهكار را وادار به پرداخت ضرر و زيانهاى ناشى از جرم كرد يا خير ؟\r\nو مسائل ديگرى كه نيازمند به تحليل و تفحص جدى و اجتهادى نوين البته مبتنى بر منابع معتبر فقهى دارد .\r\nآيا نبايد قانون مجازات اسلامى و ساير قوانين جزايى كه متأسفانه داراى نقايص بىشمارى است ، مورد تجديد نظر قرار گيرد و با توجه به تأثير زمان و مكان در اجتهاد و آموزه‌هاى جديد حقوقى اصلاح گردد تا بتواند ضمن پاسخگويى به نيازهاى عصر حاضر ، نمونه‌اى از يك الگو و مدل پيشرفته جزايى باشد .\r\nفقيه روشن ضمير و خوش فكر جهان تشيع حضرت آيت الله سيد محمود هاشمى شاهرودى از جمله فقيهانى است كه با داشتن دغدغه‌هايى از اين دست ، نگاهى تازه به فقه و به ويژه فقه جزايى دارند .\r\nمعظم له ، با اشراف كامل به فقه ، به خوبى نارسايىهايى فقه جزايى را دريافته‌اند و در مقالات متعدد ، راه كارهاى مناسبى را براى حل معضلات حقوقى ارائه نموده‌اند .\r\nكتاب حاضر تنها بخشى از انديشه‌هاى متعالى ايشان است كه قبلًا به صورت مقالاتى در نشريه اهل بيت عليهم السلام منتشر گرديد و اينك با تغييراتى شكلى به صورت كتاب حاضر تقديم علاقه‌مندان مىگردد .\r\nمعظم له ، كتاب مستقلى نيز در فقه جزايى با روش نوين به رشته تحرير در آورده‌اند كه اميدواريم اين اثر ارزشمند را ترجمه و تقديم جامعه حقوقى نماييم .\r\nبه مناسبت انتشار كتاب حاضر مختصرى از سوابق علمى حضرت آيت الله هاشمى شاهرودى بدين شرح بيان مىگردد :\r\n\r\nالف ) اساتيد معظم له\r\nايشان از شاگردان اصلى شهيد آيت الله سيد محمد باقر صدر و حضرت امام خمينى ( ره ) و آيت الله خويى ( ره ) هستند . ايشان دوره كامل خارج اصول و خارج فقه را\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nنزد آيت الله شهيد صدر از سال 1385 ه . ق تا 1399 ه . ق تلمذ نموده‌اند و در سال 1399 ق اجازه كتبى اجتهاد از معظم له در سن حدوداً 30 سالگى دريافت داشته‌اند .\r\nالبته ايشان به تصديق برخى از اساتيد خويش در سن 25 سالگى به درجه اجتهاد نايل آمده‌اند .\r\nمعظم له به مدت هشت سال به طور فعال در درس خارج فقه بيع و خيارات حضرت امام خمينى ( ره ) حاضر و از محضر ايشان بهره‌مند گرديده‌اند .\r\nهمچنين به مدت شش سال در درس خارج فقه خمس ، زكات و حج مرحوم آيت الله خويى ( ره ) حاضر شده‌اند .\r\n\r\nب ) كتب منتشره :\r\nاهم تأليفات معظم له بدين شرح است :\r\n1 - بحوث فى علم الاصول : كتاب مذكور كه در هفت مجلد به چاپ رسيده ، تقريرات درس خارج علم اصول آيت الله شهيد صدر است .\r\nلازم به تذكر است كه معظم له اولين مقرر درس آيت الله شهيد صدر هستند . دو مجلد از مجلدات هفتگانه در زمان حيات آيت الله صدر به چاپ رسيد كه توسط معظم له تقريظى بر آن دو جلد نيز نوشته شده است .\r\n2 - خمس : مباحث مربوط به خمس كه شرح عروة الوثقى است ابتدا در مدرسه فيضيه قم تدريس و سپس در دو مجلد به چاپ رسيده است .\r\n3 - قاعده فراغ و تجاوز و تطبيقات آن : اين مباحث ابتدا در مدرسه فيضيه قم تدريس و سپس منتشر گرديده است .\r\n4 - مقالات فقهيه 5 - نظريه الحكم فى الاسلام : كه متضمن نظريات سياسى در حكومت اسلامى است .\r\n6 - تفسير آيهء مودت 7 - فلسفهء روزه 8 - تفسير موضوعى نهج البلاغه\r\n\r\nج ) كتب در دست انتشار\r\n1 - كتاب اجاره : در دو مجلد كه شرح عروة الوثقى است .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n2 - كتاب البيع : شرح بيع مكاسب شيخ مرتضى انصارى .\r\n3 - كتاب حدود و التعزيرات با شيوهء جديد .\r\n4 - كتاب شركت ، مضاربه ، مزارعه و مساقات كه شرح عروة الوثقى است .\r\n5 - كتاب القضاء .\r\n6 - اجتهاد و التقليد كه شرح كتاب المنهاج الصالحين مرحوم آيت الله حكيم ( ره ) است .\r\n7 - بحثى در فلسفهء حقوق .\r\n8 - بحثى در علم اقتصاد .\r\n\r\nد ) مقالات\r\nمقالات متعددى از معظم له به چاپ رسيده است كه تعدادى از آنها در كتاب حاضر تحت عنوان بايسته‌هاى فقه جزا منتشر مىشود . برخى از مقالات منتشره ايشان عبارتند از :\r\n1 - رسالهء لا تعاد فى الصلاة 2 - رسالهء كاهش قيمت پول 3 - رسالهء ذبح با ماشين 4 - رسالهء بيع ذبح ما لم يُضْمَن 5 - رسالهء بيعانه 6 - رسالهء حق غير انحلالى قصاص 7 - رسالهء عقد استصناع\r\nدر روزهاى پايانى چاپ كتاب مطلع شديم كه ايشان از طرف مقام معظم رهبرى به رياست قوه قضائيه منصوب گرديده‌اند .\r\nبدون شك اين انتصاب شايسته ، افقى روشن فراروى قوهء قضائيه قرار خواهد داد تا با بهره‌گيرى از سعه صدر و نظريات پيشرفته و غنى معظم له يك دستگاه قضايى نمونهء اسلامى پايه‌گذارى شود .\r\nدر پايان اين انتصاب شايسته را به معظم له تبريك عرض نموده و اميدواريم تحت توجهات خداوند متعال و حضرت ولى عصر ( عج ) در انجام اين وظيفه خطير و سرنوشت‌ساز موفق باشند .\r\nو السلام\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nگفتار اول علم قاضى\r\n\r\nاشاره\r\nدر بررسى ادلّهء اثبات دعوى و طريق اثبات جرايم ، علم قاضى از اهميت ويژه‌اى در فقه و قوانين موضوعه برخوردار است ، گرچه در قانون « 1 » نص صريح بر اعتبار علم قاضى ، وجود دارد ، اما از آنجائى كه خاستگاه اصلى قوانين موضوعه ، فقه مىباشد ، ضرورى است تا اساس و قلمرو علم قاضى و كيفيت استناد و صدور حكم بر طبق آن ، از جهت فقهى ، مورد تحقيق و بررسى قرار گيرد ، مقاله‌اى كه در پيش روى داريد ، تحقيقى است تا بيانگر ميزان اعتبار علم قاضى در صدور حكم بر طبق آن باشد .\r\n\r\nمقدّمه\r\nميان فقيهان ما ؛ غير از ابن جنيد ؛ معروف شده است كه امام معصوم ( ع ) مىتواند بر طبق علم شخصى خود حكم كند ، و لكن درباره قاضى غير معصوم ، بين فقيهان اختلاف نظر وجود دارد ، شمارى از آنان ؛ كه شايد مشهور نيز باشند : بر اين عقيده‌اند كه قاضى در همهء جرايم اعم از حق الله چون زنا و سرقت و حق الناس چون قصاص و قذف ، مىتواند به علم خود عمل كند . برخى ديگر مانند ابن جنيد ، بنابر آنچه در « انتصار » از او نقل شده\r\n\r\n\r\n","description":"","footnote":"\r\n( 1 ) ماده 120 قانون مجازات اسلامى ، مصوب 1370 مقرر مىدارد : « حاكم شرع مىتواند طبق علم خود كه از طرق متعارف حاصل شود ، حكم كند . »\r\n","page_name":" 7 ","page_number":7},
  {"content":"\r\n\r\nاست ، بر اين باورند كه قاضى در حق اللّه و حق الناس به هيچ روى نمىتواند مطابق علم خود عمل كند .\r\nدسته سوم از فقيهان به تفصيل ميان حق الله و حق الناس ، نظر داده‌اند . و در مسالك اين تفصيل به ابن جنيد چنين نسبت داده شده است :\r\n« قاضى مىتواند مطابق علم شخصى خود تنها در مورد حق الله و نه حق الناس حكم كند » . بر عكس اين تفصيل نيز ، از ابن حمزه نقل شده است كه ، قاضى مىتواند به علم خود تنها در مورد حقوق مردم نه حقوق الهى ، حكم كند .\r\nهمچنين ميان فقيهان اهل سنت ، در اين مسأله ، اختلاف وجود دارد ، گرچه مشهور از فقهاى متأخر آنها ، علم شخصى قاضى را در حق الله و حق الناس ، معتبر نمىدانند . ولى در عبارتهاى برخى دانشوران جديد و معاصر اهل سنّت ، چنين آمده است :\r\n« همانا دليل‌هايى كه توسط آنها ، اثبات دعوى مىشود ، براى قاضى علمى نسبت به قضيه‌اى كه مسئول رسيدگى آن است ، بوجود مىآورد كه انگار خود قاضى ، شاهد واقعه بوده و آگاه بر ظاهر و باطن قضيه شده است . بنابراين راهى براى قاضى باقى نمىماند مگر آنكه بر طبق علم حاصل از اين طريق حكم كند ، زيرا غير از اين معلوم ، چيزهاى ديگر نزد قاضى مجهول است . آنگاه چگونه ممكن است قاضى حكم به امر مجهولى نمايد ؟ ! چنين وضعيتى مستلزم آن است تا قاضى به علم شخصى خود ، كه از طريق دليل به دست نيامده بلكه از طريق مشاهده و اطلاع شخصى وى ، نسبت به قضيه به دست آمده است ، حكم كند . زيرا اين علم قويتر از علمى است كه از طريق شهادت شهود به دست مىآيد . شمار زيادى از فقهاى پيشين شريعت بر همين نظر بودند لكن از آنجائى كه به تدريج وجدان بازدارنده و تقواى دينى در مردم ضعيف گشت و باطن بسيارى از مردم فاسد شد و ميل و علاقه به مادىگرى بر نفسها مسلّط گرديد ، و قلب‌ها مملو و مشروب از عشق به اموالى شد كه از هر طريق كسب مىشود ، لذا ديگر علم شخصى قاضى خالى از اتهام و سوء ظنى نبوده و از ميزان اعتبار آن كاسته گرديد » . تا جائى كه شافعى گفته است :\r\n« اگر قاضيهاى بد نمىبودند مىگفتم حاكم مىتواند بر طبق علم خود حكم كند » .\r\nهمين ديدگاه را در علم حقوق به بيانى ديگر مىيابيم . در كتاب « الوسيط » « 1 » آمده است :\r\n\r\n\r\n","description":"","footnote":"\r\n( 1 ) « الوسيط » : سنهورى ، عبد الرزّاق ، ج 2 / صص 20 تا 24 .\r\n","page_name":" 8 ","page_number":8},
  {"content":"\r\n\r\n« گاهى « حقيقت قضايى » از « حقيقت واقعى خارجى » ، دور مىافتد و حتى گاهى مخالف و معارض با آن است زيرا حقيقت ، تنها از راه آيين دادرسى كه توسط قانون ترسيم شده است ، ثابت مىگردد . درحالىكه ممكن است قاضى خود از كسانى باشد كه به حقيقت واقعى مورد قضاوت و مخالفت آن با حقيقت قضايى ، يقين داشته باشد .\r\nقانون در تمسك به « حقيقت قضايى » منهاى « حقيقت واقعى » ، ميان دو اعتبار توازن برقرار مىسازد :\r\nاول : اعتبار عدالت خواهى قاضى را وادار مىكند تا از هر راه در پى حقيقت باشد تا حقيقت قضايى با آن مطابق گردد .\r\nدوم : اعتبار وحدت رويه و استقرار عمل بر طبق قانون ، كه قاضى را وادار مىسازد تا به آئين‌هاى دادرسى پايبند بوده و در كشف حقيقت امر و راههاى اثبات دعاوى به ادلّه قانونى ، مقيد و محدود باشد تا از ظلم و تحكم در صدور حكم ، در امان بماند ، و يا اينكه دادرسان به آنچه از ادلّه قانونى جهت كشف حقيقت مىرسند و نيز ، در ارزش‌گذارى آنها در قضاياى مشابه ، اختلاف نكنند . »\r\nو اين امر ، اقتضاى محدوديتى در ادلّه اثبات دعوى نزد قاضى دارد نه اينكه علم شخصى قاضى را كاملًا لغو و بدون اثر كند .\r\nامّا حقوقدانان بيان ديگرى دارند كه تحت عنوان « مبناى حق خصم » در اثبات حق و نقض و ردّ ادلهء طرف مقابل ، اصطلاح‌گذارى كردند كه بر اساس آن ، چنانچه دليلى در اثبات دعوى طرح شود ، لازم است به نظر خصم ، جهت مناقشه در آن برسد و در غير اين صورت ، استناد به آن صحيح نمىباشد . اين است كه ، حقوقدانان افزودند :\r\n« بر حق خصم در مناقشه ادلّه طرف مقابل ، چنين مترتب مىگردد كه قاضى نمىتواند به علم خود عمل كند ، چه علم قاضى در اين مورد دليلى در قضيّه است و چون براى خصم حق مناقشه در اين دليل وجود دارد . اقتضاى آن را دارد كه قاضى در مقام طرف مقابل - خصم - قرار گيرد با اين كه قاضى ، در مقام قضاوت نيز ، قرار دارد و جمع بين اين دو مقام درست نيست » .\r\nسپس آنها طريق اثبات دعوى را در شش چيز قرار دادند : 1 - سند 2 - شهادت يا بيّنه 3 - قرائن 4 - اقرار 5 - سوگند 6 - معاينه . نيز آنان علم قاضى را ، در صورتى كه مخصوص خودش نباشد ، بلكه بر اساس داده‌ها و معلومات روشن و علوم مسلم مردم باشد ، معتبر مىدانند . بنابراين علم قاضى كه بر اساس داده‌ها و معلومات روشن و علوم مسلم مردم باشد ، معتبر مىدانند . بنابراين علم قاضى كه بر اساس معلومات حاصل از جلسه قضاوت بدست مىآيد ، حجت است . شايد اعتبار آن به اين جهت باشد كه از مصاديق قِسم سوم ادلّه\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاثبات دعوى است .\r\nاين عبارتها را نقل كرديم تا ديدگاه حقوقدانان و فقهاى اهل سنت ، مشخص شود نه اين كه به استدلال آنها كه با روش استدلالى فقه ما همگونى ندارد ، استناد كنيم زيرا استدلال آنها از استحسانها و مصلحت‌انديشىهاى بشرى ، نشأت مىگيرد كه با مبانى فقه ما سازگار نيست زيرا ما تنها تابع دليل شرعى و دلالت‌هاى آن ، هستيم كه اين مسأله نيز به همين شيوه بايستى ، بررسى گردد .\r\nبه هر روى ، آنچه كه با استدلال به احتمال تهمت و وقوع ظلم و تحكم در ردّ علم قاضى طرح شده است به علم شخصى قاضى اختصاص ندارد ، بلكه چنين احتمالى دست كم با نسبتى كمتر در ساير روشهائى كه در صحت استناد قاضى به آنها ترديدى نكرده‌اند ، وجود دارد ، و چه بسا قاضى مورد اتهام آنها را به ترتيبى كه خود مىجويد ، مورد استناد قرار دهد . امّا با توجه به اين كه شارع مقدس عدالت قاضى را در درجه بسيار بالائى ، شرط كرده است در صورتى كه نظام قضايى اسلام به طور كامل اجراء گردد ، عدالت قاضى مانع از وقوع ظلم و تحكم ، و نافى اين اتهام خواهد بود . همچنين مبناى « حق خصم » در نقض و ردّ ادلّه طرف مقابل ، مانع از دادرسى قاضى توسط علم شخصى وى - بعد از آنكه محكوم عليه ( خصم ) ، همه نقضها و مناقشات خود را عليه ادلّه تقديمى به دادگاه مطرح ساخت و هيچ يك از آنها موجب ردّ آن ادلّه نشد - نخواهد گرديد . زيرا فرقى از اين جهت بين بيّنه و علم قاضى در شمار آن ادلّه ، وجود ندارد .\r\nاينكه گفته‌اند قاضى نبايد خصم و حاكم هر دو باشد به اين معنى كه نبايد در دادرسى طرف دعوى و ذىنفع از آن ، باشد ، صحيح است زيرا خصم به معناى يكى از طرفين دعوى ( مدعى و يا مدعى عليه ) نبايد در عين حال قاضى هم باشد امّا اين كه قاضى ، خصم به معناى كسى باشد كه ادلّه تقديمى از طرف محكوم عليه به دادگاه را مناقشه مىنمايد ، اشكالى ندارد . چه اين شأن قاضى جهت رسيدن به حقيقت است همانطور كه محكوم عليه نيز مىتواند در شمارى از دليل‌هايى كه مورد استناد دادرسان در حكم قرار مىگيرند ، مناقشه كند مثل اينكه تعداد شهود يا عدالت آنها را جرح كند درحالىكه قاضى به عدالت شهود و كمال عدد آن‌ها ، يقين دارد و اين امر قاضى را در شمار خصم محكوم عليه قرار نمىدهد .\r\nبعد از بيان اين مقدمه ، به بررسى ادلّه اعتبار علم قاضى مىپردازيم . در اين مقاله در سه فصل مباحث علم قاضى مطرح مىگردد :\r\n1 - كليات\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n2 - بررسى ادلّه اعتبار علم قاضى 3 - بررسى ادلّه عدم اعتبار علم قاضى\r\n\r\nفصل اول - كليّات\r\nدر اين فصل به كليّاتى مىپردازيم كه در بررسى ادلّه شرعى درباره حجيّت و اعتبار علم قاضى لازم است .\r\n1 - مقتضاى قاعده و اصل اين است كه حكم هيچ‌كس عليه شخص ديگر ، نافذ و معتبر نباشد مگر اينكه نفوذ حكم ، مستند به دليل باشد ، خواه آنكه ترديد در نفوذ حكم از ناحيه شك در صلاحيت دادرس ، مانند شك در شرطيت عدالت يا اجتهاد يا مرد بودن قاضى بود ، يا از ناحيه ترديد در مستند حكم قاضى باشد ؛ همه اين ترديدها در نفوذ حكم قاضى ، به صورت شبهه حكميه ، مطرح است كه اصل عملى در آن ، با فقدان دليل ، حتى به گونه اطلاق يا عموم ، عدم نفوذ و عدم اعتبار آن حكم است .\r\n2 - گاهى چنين تصوّر مىشود كه صحيح نبودن حكم قاضى بر طبق علم شخصى وى ، مخالف با حجيّت ذاتى علم است چرا كه امكان عقلى در بازداشتن از عمل به علم ، كه طريق بسوى واقع است ، وجود ندارد زيرا هنگامى كه قاضى به وقوع جرم آگاه مىشود ، موضوع مجازات حدّ يا تعزير را محقق مىداند و اعتقاد به وجوب اجراء آن مجازات ، عليه شخص بزهكار و استحقاق مجازات ، وى را پيدا مىكند . پس چگونه قاضى قادر به صدور حكم بر طبق اعتقاد شخصى نباشد در حالى كه استناد وقوع جرم به اين اعتقاد به اندازه استناد هر حكم واقعى است كه قطع به وقوع موضوع آن ، حاصل مىگردد . و از حكم نيز چيزى جز اين معنى اراده نمىشود . ولى اين تصوّر تمام نيست زيرا حكم قاضى بر طبق علم شخصى به دو حكم قابل تفكيك است :\r\nالف : حكم تكليفى به اينكه نسبت دادن جرم به متهم صحيح است ، مانند شهادت بيّنه و نسبت دادن بيّنه ، جرم را به متّهم .\r\nب : اعتبار و نفوذ اين حكم در دادگاه جهت رفع اختلاف بين دو طرف دعوى ، مانند اعتبار سوگند و بيّنه در دادگاه و رفع نزاع و دعوى به وسيله آن دو .\r\nدر حكم اول ، ممكن است گفته شود صدور جرم ، تمام موضوع حكم است كه قطع قاضى طريق به آن حكم مىباشد گرچه اين ادّعا خلاف تحقيق است زيرا علم قاضى موضوع قضاوت و مجوّز انتساب جرم به بزهكار است از اين جهت اگر قاضى از روى جهالت مطابق واقع قضاوت كند تنها تجرى نكرده بلكه گناهكار است ، و اين حكم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمربوط به خود قاضى است . امّا حكم دوم ، در اين مقاله منظور نظر و مورد بحث است زيرا حقيقت اينكه قاضى مىتواند بر طبق علم خود حكم كند اين است كه آن حكم بر مدعى و مدعى عليه در جهت رفع اختلاف آن دو ، نافذ باشد ، بديهى است كه علم قاضى و مستند آن ، موضوع اين اثر يعنى رفع اختلاف و نفوذ حكم عليه ديگران مىباشد نه اينكه طريقى به آن باشد . به بيانى ديگر اينجا دو حجّيت و اعتبار ، براى علم قاضى متصوّر است :\r\nاول : اعتبار و حجتى كه براى شخص قاضى از جهت بروز آثارى بر علم وى ، وجود دارد كه در آن صورت ممكن است صحت نسبت دادن جرم به بزهكار تكليفى بر قاضى باشد . گرچه همان گونه كه خواهد آمد تحقيق خلاف اين ادّعا است .\r\nدوّم : اعتبار و حجّت قضايى علم قاضى كه به معناى نفوذ آن بر مدعى و مدعى عليه و لزوم تعهد آن دو به حكم قاضى و پايان اختلاف و سقوط حق طرح دعوى به سبب آن حكم است . و علم قاضى موضوع اين اثر مىباشد زيرا اين اثر مورد نظر ، بر غير قاضى بار مىگردد . پس علم قاضى قطعاً موضوع چنين نتيجه‌اى است و لذا تعيين قلمرو اعتبار علم قاضى در اختيار شارع است و او مىتواند هر گونه كه بخواهد علم قاضى را موضوع اعتبار و حجّت قضايى قرار دهد ، مثلًا علمى را كه از طريق به دست آمده است ، حجت و معتبر بداند ، و يا اينكه فقط خصوص علم مستند به بيّنه و سوگند را حجت بشمارد و اين امر هرگز مستلزم منع از اعتبار قطع طريقى نيست و بر همين اساس فقهاء در عدم نفوذ حكم قاضى كه مستند به علوم غريبه غير متعارف باشد ، اشكالى ندارند .\r\nممكن است گفته شود ؛ بر اساس آنچه كه از آيات و روايات استفاده مىشود قاضى مىتواند بر طبق علم خود به آنچه كه حقّ و واقع بداند ، حكم كند پس واقع نيز ، موضوع حجيّت قضايى است .\r\nگفته خواهد شد : بر فرض اين كه استدلال را درست بشماريم ، چنان كه در آينده خواهيم گفت ، استفاده توسعه در موضوع حجّت قضايى از ادلّه و اين كه علم قاضى به وقوع جرم ، براى نفوذ حكم او بر غير كافى است ، سخنى در آن نيست ، اگر دليل تمام باشد . ولى مفهوم آن طريقى بودن علم قاضى براى حجيّت قضايى نيست ، بلكه معناى آن طريقيت علم قاضى براى جواز حكم و قابليت استناد آن از سوى قاضى است .\r\nپس در حقيقت اينجا دو دليل است : دليل بر جواز حكم به واقع و حق كه در صورت تمام بودن دليل آن ، اقتضا مىكند ، جواز حكم بر طبق واقع و حق را در آثار واقع و آنچه بر او مترتّب مىشود ، كه در اين صورت علم قاضى طريق به آن خواهد بود . دليل ديگر\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدلالت مىكند بر نافذ بودن هر چيزى كه براى قاضى استناد و حكم به آن در مقام رفع خصومت روا باشد و اين همان حجيّت قضايى است و ناگزير علم قاضى و حكم آن موضوع آن خواهد بود .\r\nبه تعبير ديگر اگر دليل بر ناروايى و عدم جواز حكم قاضى بر اساس علم شخصى او اقامه شود با حكم عقل بر حجيّت ذاتى علم ، برخورد نخواهد داشت . بلكه ممكن است دليل بر حجيّت نبودن علم قاضى در مقام قضا و نفوذ بر ديگران باشد . در اين صورت تنها اطلاق دليل دوم قيد مىخورد كه علم قاضى و حكم او را به طور مطلق موضوع براى حجيّت و نفوذ حكمش بر ديگران قرار مىداد و معناى اين سخن ، تصرف در آثار علم موضوعى است نه علم طريقى .\r\nو ممكن است دليل بر ناروا بودن حكم و اسناد به علم شخصى قاضى باشد يعنى اين كه حتّى اسناد و حكم هم ، بايد با بيّنه و حجّت شرعى باشد ، در نتيجه « جواز اسناد و حكم » تنها از آثار واقع نخواهد بود . اين نيز بىاشكال است و با حجيّت ذاتى علم برخوردى ندارد چرا كه معناى اين سخن آن است كه در موضوع حكم ( جواز و اسناد حكم ) علم از راه خاص ، معتبر است .\r\n3 - آنچه از آيات و روايات در امر به شلاق زدن زناكار و قطع دست سارق و ساير مجازاتها بر مىآيد ، اين است كه مجازات شرعى بر واقع زنا يا سرقت ، حمل مىشود ، و يك حكم تكليفى متوجّه قاضى به عنوان يك مكلّف جهت اجراى حدّ بر موضوع واقعيش نيست - همانند مورد حكم تكليفى « خمر ننوشيد » كه حكم متوجّه شخص مكلف جهت اجراء است - بلكه قانون‌گذارى در امور كيفرى جهت وضع مجازات در انواع جرايم به بيان امرى ، صورت گرفته است . شايد جهت آن ، اهتمام به لزوم اجراى مجازات و تعطيل نشدن احكام كيفرى در جامعه باشد ، امّا شرائط اجراى مجازات و كسى كه حق اجراى مجازات را دارد و يا چگونگى اثبات جرم عليه متهم ، از جمله مسائلى است كه از قلمرو دلالت آن آيات و روايات ، خارج مىباشد . بنابراين امكان استناد به اطلاق آن ادلّه در جهت نفى هر گونه شرطى براى اجراى آن احكام مانند شرط بيّنه يا سوگند براى اثبات آن جرايم ، وجود ندارد . بويژه آنكه حسب ارتكاز عقلائى حقوق و مسئوليت مدنى و كيفرى در مقام دعوى و اختلاف جهت اجراى حكم عليه شخصى نيازمند اثبات ظاهرى و قضايى است و تنها ثبوت واقعى آنها بدون اثبات ظاهرى براى كيفر رساندن متهم به وسيله آنها كافى نيست و هيچ‌گونه اطلاقى براى ادلّه‌اى كه دال بر مجازات عليه عناوين واقعى جرم‌ها است ، وجود ندارد تا به آنها در\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nجهت صحت حكم قاضى بر طبق علم شخصى وى به ادعاى اينكه ظاهر آن ادلّه ، دلالت بر ترتب مجازات و حدّ بر صدور واقعى جرم دارد ، استناد شود . به هر روى ادلّه پيش گفته در مقام بيان كلى حكم كيفرى است امّا چگونگى كيفر رساندن بزهكاران و اثبات حكم عليه آنها ، مقام ديگرى است كه خارج از قلمرو دلالت آن ادلّه است . بنابراين به منظور چگونگى اجراى كيفر بايد به ادلّه دادرسى و ادلّه چگونگى اقامه دعوى و اثبات يا رد آن و شرايط كسى كه قضاوت مىكند و اينكه چگونه قضاوت وى عليه ديگران نافذ است ، توجّه شود . در غير اين صورت استفاده همه اين مطالب از اطلاق ادلّه كلى وضع مجازات ، خلط بين دو حكم كيفرى و قضايى و دو مقام وضع قوانين كيفرى و قوانين دادرسى است .\r\nبعضى از فقهاء « 1 » كه جمعى نيز از آنها پيروى كردند با استدلال به آيات حدود ، چنين فرمودند : قاضى مىتواند بر طبق علم خود حكم كند زيرا افزون بر اجماع مكرّر در كلمات فقهاء ، آيات شريفهء «  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  » و «  السَّارِقُ وَ السَّارِقَةُ فَاقْطَعُوا أَيْدِيَهُما  » ، دلالت دارند بر اينكه اگر امام در مورد كسى قبل از دادرسى يا بعد از آن ، آگاه شود كه وى سارق يا زناكار بوده است بر امام واجب است تا مطابق آنچه كه آيات واجب كرده است حكم به اجراى حدّ دهد . و هنگامى كه اين امر درباره حدود شرعى ثابت باشد در مورد اموال نيز ثابت است زيرا كسى از فقهاء امت قائل به جواز اين امر به حجيّت علم قاضى در حدود بر خلاف اموال نشده است .\r\nسپس افزودند : اگر گفته شود از كجا مىگوئيد كه اين آيات مجرمى را اراده كرده كه قضات علم به جرم وى پيدا كردند ، نه اينكه خودش نزد آن‌ها اقرار به سرقت يا زنا كرده و يا شهود عليه او شهادت داده باشند ، پاسخ مىدهيم ، كسى كه اقرار به زنا يا سرقت كند و يا اينكه شهود عليه او شهادت به زنا يا سرقت دهند نمىتوان آنها را به طور قطع و مطلقاً زانى يا سارق ناميد ، البته ما درباره آن دو به دليل پيروى از شرع حكم مىكنيم امّا زناكار حقيقى كسى است كه عمل زنا را واقعاً انجام دهد و قاضى بدان علم پيدا كند ، چنانچه در مورد سارق نيز همينطور است . بنابراين حمل دو آيه پيش گفته بر مورد علم قاضى ، سزاوارتر از حمل آن دو بر مورد شهادت و اقرار است .\r\nامّا استدلال اين دسته از فقهاء درست نيست . زيرا عناوين و اسماء در موضوعات احكام كيفرى ، ظاهر در وجود واقعى آنهاست نه به قيد معلوم بودن ، پس همانگونه كه\r\n\r\n\r\n","description":"","footnote":"\r\n( 1 ) « انتصار » ، سيد مرتضى ، انتشارات جامعه مدرسين / 49 .\r\n","page_name":" 14 ","page_number":14},
  {"content":"\r\n\r\nموضوع حدّ زنا و سرقت فردى نيست كه اقرار به زنا يا سرقت كرده باشد يا اينكه شهود عليه آن دو شهادت داده باشند . بدينسان نيز كسى كه زنا يا سرقت از او دانسته شود ، موضوع حد نخواهد بود بلكه موضوع حدّ زنا و سرقت ، زانى و سارق واقعى هستند و دليل ترتب حد بر عناوين كيفرى : همانند دليل ترتب حقوق و احكام ديگر ، بر موضوعات واقعيتشان مىباشد . به طور نمونه آيا مىشود از دليل ضمان ، اتلاف و اشتغال ذمه كسى كه مال ديگرى را تلف كرده و يا از دليل ديه قتل خطايى ، صحت حكم قاضى را بر طبق علم خود در حقوق مردم استفاده كرد ؟ !\r\nوقتى كه چنين استنباط و استفاده‌اى از اين ادلّه ممكن نباشد در مورد حقوق الهى نيز چنين استفاده‌اى از ادله آن ممكن نيست زيرا ادلّه حقوق الهى فقط دلالت بر ثبوت حق الهى بر موضوع واقعىاش دارد كه ما از آن تعبير به حكم كيفرى كرديم ، امّا چگونگى اثبات قضايى آن عليه متهم و مجازات وى ، كه از آن تعبير به حكم قضايى نموديم خارج از قلمرو دلالت آن ادلّه مىباشد . در اين مورد تفاوت ميان اينكه خطاب آيات حدود ، متوجّه عموم مردم يا خصوص حاكمان باشد ، وجود ندارد زيرا در هر دو صورت ارشاد به قانون‌گذارى اصل مجازات است به اينكه هرگاه شخصى مرتكب زنا يا سرقت گرديد حدّ و مجازات وى در شريعت شلاق يا قطع دست است امّا چگونگى اثبات جرم مربوط به ادلّه قضايى و طريق اثبات جرايم است كه از آن تعبير به اصول اثبات مىشود .\r\nاگر گفته شود چه فايده‌اى در ثبوت حكم كيفرى بر موضوع واقعىاش قابل تصور است در حالى كه فرض بر اين است كه حكم كيفرى هرگز به جاى حكم قضايى اثباتى كفايت نمىكند .\r\nپاسخ داده خواهد شد اين مطلب علاوه بر آنكه اقتضاى طبيعت آن دو حكم است زيرا حكم كيفرى ثبوتى است كه به موضوع واقعىاش تعلق مىگيرد و حكم قضايى مانند احكام ظاهرى ، اثباتى مىباشد . فوائد زيادى در پى خواهد داشت كه به بعضى از آنها اشاره مىكنيم :\r\nالف : امكان نقض حكم قاضى در صورتى كه علم به اشتباه وى حاصل شود زيرا كه فهم ديگر موضوع واقعى آن كيفر نخواهد بود .\r\nب : امكان استيفاى جزايى واقعى هنگامى كه حق خاص مانند ديه و قصاص باشد ، وجود دارد استيفاء آن اگر از نظر قضايى ثابت نشده باشد .\r\nخلاصه اينكه اعتبار و حجيّت علم قاضى همانند اعتبار بيّنه و قسم نيازمند دليل است و اين گونه نيست كه اعتبار علم قاضى مطابق قاعده باشد تا نفى يا ردّ آن نيازمند دليلى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nباشد و مسأله طريقيت ذاتى علم به لحاظ متعلق علم و آثار آن ، حتى نسبت به قاضى و علم او به امور واقعى ، ربطى به مورد بحث ما ندارد .\r\n\r\nفصل دوم : بررسى ادلّه اعتبار و حجيّت علم قاضى\r\nدر اين فصل به ادلّه‌اى مىپردازيم كه اعتبار و حجيّت علم قاضى به آنها استناد داده شده است سپس با بررسى و نقد هر يك از آنها دلالت آن ادلّه را مورد تحقيق قرار مىدهيم .\r\n\r\n[ دليل اول : اجماع 
  ]\r\n1 - اولين دليل بر اعتبار علم قاضى اجماع است ، كه در كتاب رياض چنين بيان شده است : « آيا بر غير امام نيز ممكن است كه بر طبق علم خود در حقوق مردم و حقوق الهى قضاوت كند ؟ دو نظر در اينجا وجود دارد كه ظاهرتر و مشهورتر آن - همانند مورد امام معصوم ( ع ) - قايل به جواز هستند بلكه عموم فقهاء متأخر موافق با اين نظر هستند . صريح انتصار ، خلاف ، غنيه ، نهج الحق ، و ظاهر سرائر دلالت بر وجود اجماع اماميّه بر اين مطلب دارد و اين اجماع حجّت و دليل ما است . علاوه بر آن ، ادلّه زيادى را كه جماعت فقها فرموده‌اند و از ظاهر كلام صاحب رياض استفاده مىشود كه هر دو نظر در مورد حقوق الهى و حقوق مردم قائل دارد .\r\nامّا در كتاب جواهر چنين آمده است : « قضات غير از امام معصوم ( ع ) نيز ، مىتوانند بر طبق علم خود در حقوق مردم قضاوت كنند ولى در مورد حقوق الهى ، دو نظر وجود دارد كه نظر صحيح‌تر جواز قضاوت بر طبق علم شخصى است و در كتابهاى انتصار ، غنيه ، نهج الحق ، ظاهر سرائر و همچنين بنابر آنچه از خلاف شيخ طوسى ، نقل شده ، اجماع بر آن ادعا شده و همان حجّت است .\r\nظاهر كلام صاحب جواهر اين است كه دو نظر در خصوص حقوق الهى وجود دارد و اما در مورد حقوق مردم همه قايل به جواز حكم قاضى بر طبق علم شخصى هستند ، ليكن در انتصار به ابن جنيد نسبت داده شده بود . اينكه قاضى نمىتواند بر طبق علم خود در هيچ‌يك از حقوق مردم و حدود الهى حكم نمايد ، همان طورى كه شهيد ثانى نيز در مسالك به ابن جنيد نسبت داد كه در كتاب احمدى گفته است :\r\n« قاضى در حدود الهى مىتواند به علم خود حكم كند ولى درباره حقوق مردم فقط توسط اقرار و بيّنه حكم مىكند »\r\nچنين نظرى به معناى وجود دو ديدگاه درباره حقوق مردم نيز مىباشد مگر اينكه فقهاى مورد نظر صاحب جواهر غير از ابن جنيد ، باشد زيرا از كسى ديگر از فقهاى ما\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nقول به عدم جواز در حقوق مردم ، نقل نشده است .\r\nامّا ديدگاه تفصيل بين حقوق الهى و حقوق مردم كه در اولى قائل به عدم جواز و در دومى قائل به جواز حكم قاضى بر طبق علم ، خويش است ، مورد اختيار جمعى از فقيهان ما قرار گرفته است .\r\nشيخ طوسى در نهايه مىفرمايد :\r\n« هنگامى كه امام كسى را مشاهده كند كه زنا مىكند يا خمر مىنوشد بر او لازم است تا عليه آن شخص حد ، جارى كند و منتظر اقامه بيّنه يا اقرار بزهكار نباشد البته چنين اختيارى مخصوص شخص امام است و قاضى غير معصوم گرچه صحنه جرم را مشاهده كند ولى جهت اجراى حد نيازمند اقامه بيّنه يا اقرار فاعل است .\r\nامّا قتل و سرقت و قذف و ساير حقوق مسلمانان از حدّ و تعزير را نمىتواند به صِرف مشاهده ، اجراى حدّ را نمايد مگر آنكه صاحب حق آن را مطالبه كند چنانچه صاحب حق ، اجراى حدّ را درخواست كند بر امام لازم است تا آن را اجراء نمايد و در صورتى كه علم به وقوع جرم داشته باشد ، لازم نيست بر اساس آنچه كه بيان كرديم منتظر بيّنه يا اقرار بزهكار باشد . » « 1 »\r\nظاهر ابتداء و انتهاء اين عبارت ، دو تفصيل را نزد شيخ طوسى ثابت مىكند .\r\nاوّل : تفصيل بين قاضى معصوم و قاضى غير معصوم نسبت به حقوق الهى مانند زنا ، سرقت .\r\nبنابراين هنگامى كه امام معصوم ( ع ) به وقوع زنا يا سرقت علم پيدا كند بر او لازم است تا عليه مرتكب آن حدّ جارى كند ، و با مشاهده ارتكاب آن جرايم ، منتظر بيّنه يا اقرار فاعل جهت اثبات آنها نباشد ، به خلاف اينكه قاضى معصوم نباشد .\r\nدوم : تفصيل بين حقوق الهى و حقوق مردم .\r\nهر قاضى هر چند امام معصوم باشد نمىتواند در حقوق مردم اجراى حدّ نمايد مگر آنكه صاحب حق آن را درخواست كند ، پس اگر صاحب حق اجراى حدّ را طلب كند بر او لازم است تا حدّ را اجراء كند و در صورتى كه علم به قضيّه وقوع جرم داشته باشد ، منتظر بيّنه يا اقرار فاعل نخواهد بود .\r\nممكنست از عدم تخصيص ذيل تفصيل دمّام به امام معصوم ، چنين استفاده شود كه قاضى غير معصوم نيز در صورتى كه علم به وقوع جرم در حقوق مردم جهت استيفاى\r\n\r\n\r\n","description":"","footnote":"\r\n( 1 ) « نهاية » ، شيخ طوسى ، انتشارات قدس ، / 691 - 692 .\r\n","page_name":" 17 ","page_number":17},
  {"content":"\r\n\r\nحق منتظر بيّنه يا اقرار بزهكار نمىماند .\r\nعبارت مبسوط « 1 » شيخ طوسى ( ره ) نيز به همين تفصيل اشعار دارد از آن جهت كه فرمودند : « اجراى حدّ با استناد به علم قاضى در غير از حدود نزد ما ثابت است و در ميان فقهيان ما بعضى كسان كه حتّى در حدود نيز چنان است » .\r\nابو صلاح « 2 » حلبى از فقيهان پيشين اماميه در كتاب كافى خود تحت عنوان ( فصل فى العلم بما يقتضى الحكم ) ، مىفرمايد :\r\n« علم قاضى به آنچه كه اقتضاى تنفيذ حكم را دارد از صحت آن كفايت مىكند و از اقرار و بيّنه و سوگند بىنياز است خواه آنكه قاضى در حال صدور حكم آگاه شود يا آنكه قبل از آن علم پيدا كرده باشد زيرا هنگامى كه قاضى آگاه ، به مقتضاى علم خود رأى مىدهد از آرامش وجدان برخوردار است . »\r\nسپس در پايان اين فصل فرمودند :\r\n« اگر امام ( ع ) آگاه به جرمى باشد كه موجب حدّ مىگردد بر او لازم است تا حدّ را جارى كند چون او معصوم بوده و از اشتباه در امان است امّا قاضى غير امام معصوم كه احتمال كذب بر او مىرود نمىتواند به مقتضاى علم خود حكم كند زيرا ، اولًا اجراى حدّ وظيفه او نيست و ثانياً ، در اين حالت او شهادت عليه غير به زنا يا لواط و يا غير آن دو مىدهد در حالى كه شهادت يك نفر به اين امور قذفى است كه موجب حدّ عليه خودش مىشود اگر چه در واقع آگاه به وقوع جرم باشد . »\r\nهمين مطلب را ابن حمزه « 3 » در كتاب وسيله تصريح نمودند :\r\n« قاضى كه از اشتباه در امان باشد مىتواند بر طبق علم خود در حقوق مردم حكم كند ولى امام در همه حقوق مردم و خدا مىتواند بر طبق علم خود حكم كند . »\r\nاز مجموع مطالب پيش گفته نتائج زير بدست مىآيد :\r\nالف ) هيچ‌گونه اجمالى دال بر جواز حكم قاضى بر طبق علمش در حقوق الهى با توجّه به مخالفت و تفصيل شيخ طوسى « ره » و حلبى و ابن حمزه و ابن جنيد ، به علاوه تصريح شمار زيادى از فقهاء ما به دو نظر در اين مسأله ، وجود ندارد .\r\nب ) در مورد حقوق مردم اگر چه به غير از ابن جنيد كسى با صراحت نظر به عدم جواز نداده لكن از آنجايى كه ابن حمزه قول به جواز را مقيّد به صورتى كرده است كه\r\n\r\n\r\n","description":"","footnote":"\r\n( 1 ) « مبسوط » ، شيخ طوسى ، ج 8 / 12 .\r\n( 2 ) « الكافى فى الفقه » ، ابن صلاح حلبى / 428 تا 432 .\r\n( 3 ) « الوسيله » ، ابن حمزة ( در مجموعه جوامع الفقهيه ) / 770 .\r\n","page_name":" 18 ","page_number":18},
  {"content":"\r\n\r\nقاضى از اشتباه در امان باشد و همچنين شيخ طوسى در مبسوط فرمودند :\r\n« به عقيده ما چنانچه قاضى از اشتباه در امان باشد مىتواند بر طبق علم خود حكم كند و در غير اين صورت نبايد حكم دهد . »\r\nچنين به نظر مىرسد در اين مسأله مسأله اجماع روشنى وجود ندارد بلكه از جهت نفى و اثبات مستند به تعليل‌ها و استدلال‌هاى فقهى بوده است زيرا براى عدم جواز حكم قاضى بر طبق علمش ، استدلال به حدس و گمان شده است كه موجب اشتباه قاضى مىگردد . بنابراين در امان بودن از اشتباه ، به عنوان قيدى براى قاضى كه بر طبق علم خود حكم كند ، قرار داده شده است . علاوه بر آن ، با مراجعه به عبارتهاى فقيهان پيشين و استدلال‌هاى آنها استفاده مىشود كه استناد آنها در نظر به جواز به شكل مطلق ، يا به صورت تفصيلى بين صورتها ، به وجوه و ادله‌اى است كه اجماع پيش گفته را مدركى قرار مىدهد و چنين اجماعى حجّت نيست .\r\n\r\n[ دليل دوم : ادلّهء حدود و امر به اجراى آنها عليه سارق و زانى 
  ]\r\n2 - دومين دليل استناد به ادلّهء حدود و امر به اجراى آنها عليه سارق و زانى است ، همانطور كه گذشت اولين كسى كه به اين دليل استناد كرد ، سيد مرتضى « ره » در كتاب انتصار است و صاحب جواهر « 1 » به گونه‌اى بهتر آن را بدين گونه تقرير فرمودند :\r\n« علاوه بر اينكه حكمى كه متعلق بر عنوانى شده باشد كه فرض در حصول علم بدان عنوان است در خارج متخصص شده و به مقتضاى خطاب خداوند در قرآن مانند -  السَّارِقُ وَ السَّارِقَةُ  . . .  الزَّانِيَةُ وَ الزَّانِي . . .  « 2 » تا آخر آيات . . . - و خطابهاى متوجّه حاكمان است - لازم الاجراء است ، پس هنگامى كه آنان علم به تحقق وصف سرقت يا زنا پيدا كنند بر آنها واجب است تا طبق آن عمل كنند زيرا شخص سارق يا زانى كسى است كه متصف به وصف سرقت يا زنا باشد نه اينكه اقرار به زنا يا سرقت كرده باشد و يا اينكه بيّنه عليه آنها اقامه شده باشد . زمانى كه چنين مطلبى درباره حدود ثابت نشود به طريق اولى در موارد غير حدود نيز ثابت خواهد بود . »\r\nامّا همان گونه كه مىدانيم تعليق حكم در اين گونه خطابها كه بر وجود واقعى عنوان كيفرى است دليلى بر توجّه آنها به مقام ثبوت و وضع قانون است ، نه اينكه مقام اثبات و چگونگى اجراى قانون منظور نظر باشد . يعنى توجّه خطابها به تقنين مجازات ، عليه موضوعات واقعى كيفرى است . امّا چگونگى اثبات آن موضوعها و كيفر رساندن مجرم ، مربوط به مقام قضاوت و دادرسى و اثبات دعوى و جرم است كه خارج از قلمرو آن ادله\r\n\r\n\r\n","description":"","footnote":"\r\n( 1 ) « جواهر الكلام » ، آية اللّه شيخ محمد حسن نجفى ، ج 40 / 88 .\r\n( 2 ) سورهء مائده / 38 ، سورهء نور / 2 .\r\n","page_name":" 19 ","page_number":19},
  {"content":"\r\n\r\nاست چنانچه در همه ادلّه قوانين مدنى و جزائى ديگر نيز به همين شكل است و تنها توجه خطاب به حاكمان ، اقتضاء ندارد كه مقام اثبات و اجراء منظور نظر باشد بلكه دلالتى بر وضع قوانين كيفرى و مقام ثبوت مجازات بر جرايم است .\r\nمسأله حجيّت ذاتى و اعتبار داشتن علم براى كسانى كه به موضوع يك حكم علم پيدا مىكنند را قبلًا متذكر شديم و گفتيم كه اجنبى از حجيّت قضايى است .\r\nگفته شده است چنانچه خطاب در آيات شريفه ، متوجّه حاكمان باشد ، همين نكته قرينه‌اى است تا آيات نظر به حكم قضايى و دادرسى داشته باشند يعنى حكمى كه مربوط به مقام اثبات و كاربردى باشد در نتيجه دلالت بر كفايت علم به واقع جهت صدور حكم كيفرى و قضايى مىكند بنابراين قاضى مىتواند طبق علم شخصى خود حكم دهد و چنين حكمى به حسب ادلّه نفوذ حكم حاكم ، بر ديگران معتبر و نافذ است .\r\nولى اين استظهار از آيات درست نيست زيرا اگر نكته آن در لغو بودن وضع حكم كيفرى بر موضوع واقعى و تشريع حكم قضايى بر چگونگى احراز و اثبات موضوع باشد ، پيشتر گفتيم كه چنين نكته‌اى صحيح نيست و هرگز وضع احكام بدين شكل لغو نيست و اگر نكته آن در توجّه خطاب آيات به حاكمان باشد اولًا چنين ادعائى درست نيست زيرا دليلى بر تقييد آيات به چنين قيدى را نداريم و ثانياً - بر فرض تقييد مذكور حاكم نيز بايد آنچه را كه حكم كيفرى است بشناسد و اين قيد نيز مطلبى اضافه بر آن نمىرساند .\r\nبنابراين آيات در مقام ارشاد به حكم كيفرى است بدون آنكه توجّهى به حكم قضايى داشته باشد در حالى كه حكم قضايى ، حكم ديگرى غير از حكم كيفرى است .\r\nچنين تصور نشود كه با ضميمه نمودن ادله حدود و حقوق به دليل نصب يا امر به قضاوت مجتهدين و با توجه به اينكه ردّ آنها ، ردّ خداوند تبارك و تعالى است و همچنين از آنجايى كه ادلّه حدود و حقوق دلالت بر ثبوت حدّ يا حق بر موضوع واقعىاش دارد ، پس در نتيجه صحيح آنست كه قاضى بر واقع حكم كند و ادله نصب و امر به قضاء نيز ، دلالت بر اعتبار و نفوذ حكم قضايى قاضى بر ديگران دارد . بنابراين هر دو جهت دادرسى ، يعنى جواز حكم بر موضوع واقعى و نفوذ عليه ديگران ثابت مىشود .\r\nچون همان گونه كه بيان شد ، علم در مطلق استنادها و صدور حكم و قضاوتها موضوعيت دارد بنابراين هيچ‌يك از دو دسته ادلّه پيش گفته ، حتى با ضميمه يكى به ديگرى ، نمىتواند نتيجه مورد نظر را تأمين كند زيرا مفاد هر يك از آن دو دسته ادلّه خارج از مقام اثبات بوده و ارتباطى با اعتبار قضايى ندارد و هيچ ملازمه‌اى عقلى و عرفى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nميان آن دو و اعتبار قضايى نيست بويژه آنكه آن دو دسته ادلّه به شكل منفصل در خطابهاى جداگانه‌اى وارد شده‌اند .\r\n\r\n[ دليل سوم : علم قاضى از بيّنه‌اى كه اراده كشف واقع از آن مىشود ، قويتر است 
  ]\r\n3 - دليل سوم را صاحب جواهر چنين بيان فرمودند :\r\n« علم قاضى از بيّنه‌اى كه اراده كشف واقع از آن مىشود ، قويتر است . »\r\nظاهر منظور صاحب جواهر اين است ، وقتى كه بيّنه در مقام قضاوت و صدور حكم ، حجّت باشد ، بديهى است كه اعتبار آن به جهت كاشفيت و طريقيت آنست بنابراين علم قاضى به لحاظ اعتبار و حجيّت سزاوارتر است زيرا كاشف بودن علم قاضى و طريقيت آن به واقع ، قويتر از بيّنه‌اى است كه در موضوع قضاوت و صدور حكم كاشف شمرده مىشود .\r\nاين دليل نيز اشكال دارد زيرا علم عالم نزد وى كشفى قويتر و اعتبارى محكم‌تر از چيزهاى ديگرى كه طريقى به احكام واقعى هستند ، دارد . امّا نسبت به قانونگذار و ديگران كما اينكه در مورد قضاوت مطرح است اين چنين نيست چون در اين مورد نفوذ حكم قاضى عليه ديگران مطرح است در حالى كه قاضى همچون يك شاهد در نزد قانونگذار ، علم او قويتر از بيّنه و يا مدعى و منكر نيست بلكه بيّنه عادل از جهت تعداد شهادت قويتر از قاضى است و شارع نيز به علم يك نفر گرچه قاضى باشد ، بسنده نمىكند افزون بر آنكه بررسى جهت موضوعيت در اعتبار قضايى بيّنه و سوگند ، مضاف بر كاشفيت آن قابل توجه است . بنابراين وجهى براى استدلال به اولويت پيش گفته ، باقى نمىماند .\r\n\r\n[ دليل چهارم : استلزام فسق قاضى يا استنكاف از صدور حكم 
  ]\r\n4 - دليل چهارم بر اعتبار علم قاضى را نيز صاحب « 1 » جواهر فرمودند :\r\n« قضاوت نكردن قاضى بر طبق علم شخصى مستلزم فسق او يا استنكاف از صدور حكم است كه هر دوى آنها جايز نيست به طور نمونه هنگامى كه مردى زوجه خود را سه بار در محضر قاضى طلاق مىدهد و سپس آن را انكار مىكند ادّعاى مرد همراه با سوگند وى قبول مىشود در حالى كه اگر قاضى بر خلاف علم خود ، طبق سوگند مرد ، حكم كند ، خلاف شرع كرده ، خلاف شرع كرده ، فسق او ثابت مىشود و در غير اين صورت استنكاف بىجهت از صدور حكم لازم مىآيد . »\r\nاين استدلال دچار اشكال دور باطل است زيرا تا حكم بر خلاف علم قاضى موجب فسق او است كه قبل از آن ، اعتبار علم قاضى در مقام قضاوت و دادرسى ثابت شده باشد\r\n\r\n\r\n","description":"","footnote":"\r\n( 1 ) همان منبع / 88 .\r\n","page_name":" 21 ","page_number":21},
  {"content":"\r\n\r\nو همچنين زمانى استنكاف بىجهت از صدور حكم لازم آيد كه قبل از آن ، جواز حكم بر طبق علم شخصى ثابت شده باشد ، اگر چه از ادلّه اعتبار بيّنه و سوگند طريقيت آن دو ، به گونه‌اى استفاده مىشود كه در صورت علم به خلاف واقع بودن ، آن دو اعتبارى ندارد بنابراين حكم بر طبق آن دو در صورت علم به خلاف آنها صحيح نيست .\r\nبنابراين تا زمانى كه اعتبار و حجيّت علم قاضى ثابت نشده باشد ، حكم بر طبق آن صحيح نيست و استنكاف از صدور حكم به دليل عدم حجت و اعتبار قضايى نزد قاضى خواهد بود و قاضى هم مىتواند دعوى را به قاضى ديگرى ارجاع دهد و نزد او شهادت به آنچه كه مىداند بدهد و يا به آنچه مىداند از متهم اعتراف و اقرار بگيرد كه اقرار به طلاق از آن انتزاع مىشود ، بدهد .\r\n\r\n[ دليل پنجم : مستلزم بودن عدم وجوب انكار منكر و اظهار حقّ 
  ]\r\n5 - پنجمين دليل بر اعتبار علم قاضى نيز ، مطلبى است كه در كتاب جواهر آمده است : « 1 »\r\n« قضاوت نكردن قاضى بر طبق علم شخصى ، مستلزم عدم وجوب انكار منكر و عدم وجوب اظهار حقّ در صورت امكان ابراز و صدور حكم بر طبق آن است در حالى كه فرض اوّل باطل است پس فرض دوم متعين است توضيح اينكه در صورتى كه قاضى علم به بطلان ادّعاى يكى از دو طرف دعوى داشته باشد ، اگر بازداشتن از باطل بر او واجب نباشد فرض اوّل يعنى عدم وجوب انكار منكر و عدم وجوب اظهار حقّ لازم مىآيد و در غير اين صورت مطلوب مورد نظر يعنى قضاوت كردن قاضى بر طبق علم شخصى جهت اظهار حق و انكار منكر ثابت مىشود . »\r\nمنظور صاحب جواهر « قدّس سره » اين است كه ادلّه وجوب انكار منكر و اظهار حقّ در صورت امكان ابراز آن ، مستلزم اين دلالت است كه قاضى مىتواند بر طبق علم خود حكم كند . ولى اين استدلال نيز ، درست نيست زيرا :\r\nالف : انكار منكر و اظهار حقّ ، بيگانه از جواز حكم قاضى بر طبق علم شخصى و نفوذ آن عليه ديگران است چه بسا بر قاضى واجب باشد تا ادعاى يكى از دو طرف اختلاف را انكار كرده و او را نصيحت و امر به معروف كند و يا اينكه او را توصيه به اقرار كند امّا با همه اين امور ، او نمىتواند - بنا بر عدم جواز حكم به علم شخص - بر طبق علم خود حكم كند بلكه قضاوت او به چيزى واجب است كه بيّنه بر آن اقامه گردد ، كما اينكه همين حالت ، در مورد كسى كه علم به اشتباه حكم قاضى به نفع يكى از دو طرف اختلاف دارد\r\n\r\n\r\n","description":"","footnote":"\r\n( 1 ) همان منبع .\r\n","page_name":" 22 ","page_number":22},
  {"content":"\r\n\r\n- در صورتى كه قائل به اعتبار حكم قاضى حتى در صورت علم به اشتباه وى باشيم - وجود دارد . زيرا بر كسى كه عالم به خلاف قاضى است ، واجب است تا محكوم له را به جهت اينكه به حكم قاضى چيزى را كه مالك نيست تصاحب كرده ، متجاوز بداند و انكار كند و او را علىرغم نفوذ حكم قاضى از ارتكاب معصيت و تجاوز بازدارد . البته ممكن است نوعى ملازمه عرفى - بعد از فرض طريقيّت بيّنه و سوگند در مقام دادرسى دست كم در بعضى از موارد - ميان وجوب اظهار حق و انكار منكر توسط قاضى و حرمت حكم به خلاف آنچه را كه قاضى آن را منكر مىداند ، ادّعا شود ، لكن هرگز با جواز حكم به آنچه كه قاضى بدون بيّنه و سوگند عالم است ، تلازمى برقرار نمىشود مگر آنكه دليلى بر وجوب حكم بر طبق علم قاضى و عدم جواز استنكاف از صدور رأى وجود داشته باشد كه اين خود اوّل بحث است .\r\nب : هيچ دليلى بر اظهار حق به صورت پيش گفته وجود ندارد زيرا اگر به ادلّه نهى از منكر استناد شود اين كار متفرّع بر تحقق منكر است درحالىكه با توجه به احتمال وجود عذرى براى مدعّى ، اثبات منكر منتفى است مثل اينكه مدّعى ، معتقد به حقانيت واقعى يا ظاهرى خود باشد . بنابراين دليل پيش گفته ، اخص از مدّعا است مگر اينكه با ضميمه ديدگاه عدم قول به فصل ، دلالت دليل را تمام بدانيم . و اگر به ادلّه حرمت كتمان استناد شود چنين ادلّه‌اى اختصاص به موارد كتمان شهادت و بيّنه يا كتمان ادلّه نبوت و اساس دين و تبليغ احكام آن و مانند آنها . . . دارد و همه اينها خارج از بحث صدور حكم قاضى بر طبق علم شخصى است .\r\n\r\n[ دليل ششم : آيات شريفه‌اى كه دلالت بر لزوم حكم بما انزل الله مىكند 
  ]\r\n6 - ششمين دليل در كلام محقق كني آمده است . در اين دليل به آيات شريفه‌اى كه دلالت بر لزوم حكم بما انزل الله مىكند استناد شده است و گفته شده كه اين آيات منطوقاً و مفهوماً دلالت بر جواز حكم قاضى به علم خود مىكند ، اين آيات عبارتند از :\r\n( أَ ) - «  إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَ لا تَكُنْ لِلْخائِنِينَ خَصِيماً .  » « 1 » ( ب ) - «  . . . وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ .  » « 2 » ( ج ) - «  . . . وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الظَّالِمُونَ .  » « 3 »\r\n\r\n\r\n","description":"","footnote":"\r\n( 1 ) سوره نساء ، آيه 105 .\r\n( 2 ) سوره مائده ، آيه 44 .\r\n( 3 ) سوره مائده ، آيه 45 .\r\n","page_name":" 23 ","page_number":23},
  {"content":"\r\n\r\n( د ) - «  . . . فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ . . .  » « 1 »\r\nاستدلال به اين آيات چنين است كه آن‌ها امر به صدور حكم قاضى طبق آنچه كه خداوند نازل كرده است مىكند يعنى قضاوت قاضى بر طبق حكمى است كه خداوند سبحان نازل كردند و آن حكم را بر يك موضوعى واقعى وضع كردند پس اگر نزد قاضى موضوعى ثابت شود و نسبت به آن به عنوان موضوعى كه حكمى كلى از طرف خداوند بر آن وضع شده است علم پيدا كند ولى حكم را طبق آنچه كه خداوند ، نازل كرده است ، صادر نكند ، مطابق تعبير آيات پيش گفته ، فاسق ، ظالم ، و كافر خواهد بود .\r\nبه بيانى ديگر آنچه كه از اين آيات استفاده مىشود اين است كه موضوع دادرسى و صدور حكم قاضى تحقق عنوانى است كه خداوند سبحان ، حكمى بر آن وضع كرده و آن را بر پيامبر نازل كرده است پس علم به آن عنوان ، علم به موضوع جواز قضاوت است كه اين همان طريقيت علم به واقع نسبت به جواز قضاوت مىباشد و در نهايت منجر به جواز قضاوت قاضى بر طبق علم شخصى به واقع مىشود و امكان ممانعت از اعتبار و حجيّت آن وجود ندارد .\r\nملاحظاتى چند بر اين استدلال وارد است :\r\nالف : حكم قاضى بر دو گونه است اوّل ، حكم به تحقّق موضوع مورد نزاع و ترافع . از آنجائي كه قضاوت و دادرسى در موضوعها است مانند حكم به اينكه كسى زنا كرده و يا مرتكب قتل يا غصب مال ديگرى شده است و اين حكم قضايى است كه قاضى آن را انشاء مىكند و به عنوان حكم صادر مىنمايد و از اين جهت است كه نفوذ حكم قاضى از اقسام نفوذ حكم حاكم در موضوع‌ها است .\r\nدوّم ، مترتب ساختن أثر و حكم شرعى بار شده بر آن واقعيت كه در حكم اول آن را ثابت كرده است و الزام به رعايت آن . مانند حكم به پرداخت ديه يا اجراى قصاص يا حدّ مخصوصى و يا اداى ضمانت . اين حكم در واقع از انشاء شارع و وضع او ناشى شده است نه اينكه قاضى آن را انشاء كرده باشد بلكه قاضى آن حكم را بر موردش بر طبق نظر خويش از روى اجتهاد يا تقليد تطبيق مىكند و از روى تسامح گفته مىشود چنين حكمى ، حكم قاضى است .\r\nبعد از اين بيان اين مقدمه مىگوئيم آيات پيش گفته به قرينه امر آنها به صدور حكم طبق آنچه كه خداوند نازل كرده و وضع نموده است ناظر به قِسم دوم حكم ، است بنابراين\r\n\r\n\r\n","description":"","footnote":"\r\n( 1 ) سوره مائده ، آيه 48 .\r\n","page_name":" 24 ","page_number":24},
  {"content":"\r\n\r\nمفاد آن آيات اين است كه حاكم بايد احكام الهى وضع شده از طرف خداوند و نازل شده بر انبياء عظام را بر موردش تطبيق كند نه اينكه احكام بشرىِ پيرو هواهاى نفسانى را اجراء كند و اين بدين معنا است كه نظر آيات پيش گفته به شبهه حكميه و آنچه را كه از احكام سزاوار است تا حاكمان بر مواردشان تطبيق كنند ، مىباشد . و آنها نمىتوانند از آنچه كه خداوند براى بندگانش نازل كرده است ، دورى جويند .\r\nاما بحث از موضوع مورد نزاع و ترافع كه توسط رويهء قضايى و روش دادرسى ثابت مىشود به طورى كه حكم قاضى نافذ بر دو طرف اختلاف باشد ، جهت ديگرى است كه خارج از قلمرو دلالت آيات پيش گفته مىباشد بلكه اين جهت در آن آيات امرى مسلم و مفروغ عنه ، فرض شده است مثل اينكه آيات چنين بيان مىنمايند هر موردى كه موضوع به حسب رويه و روش دادرسى ، ثابت شود ، بايد حكم آن بر طبق آنچه كه خداوند نازل كرده است ، صادر شود نه آنچه كه بشر وضع كرده است . پس آيات در صدد طريق اثبات موضوع نيستند بلكه در صدد امر به پيروى آنچه كه خداوند سبحان درباره آن موضوع ، بنابر فرض ثبوت آن در هر مورد نازل كرده است ، مىباشند .\r\nاگر تصوّر شود كه امر آيات شريفه به صدور حكم طبق آنچه كه خداوند نازل كرده و عدم مخالفت با آن همان گونه كه انكار اصل حكم وضع شده از طرف خداوند را شامل مىشود ، اطلاق آن نيز كسى كه حكم الهى را بر موضوعش هنگام علم به تحقيق آن تطبيق نكند ، شامل مىگردد چرا كه او نيز مصداق كسى است كه طبق آنچه خداوند سبحان نازل كرده ، حكم نكرده است در نتيجه قاضى در مورد علم شخصى خود نيز بر اساس اقتضاى اطلاق آيات پيش گفته ، مأمور به صدور حكم است كه لازمه آن جواز قضاوت طبق علم شخصى است و همين مطلوب است .\r\nپاسخ داده مىشود ، اگر آيات پيش گفته مربوط به مورد نزاع و ناظر به مرحله اثبات و دادرسى براى موضوع مورد ترافع باشد ، مثل اينكه بگويد ؛ قاضى آنچه را كه واقعيت يا حكم خدا مىداند طبق آن حكم كند ، آنگاه استفاده نفوذ حكم قاضى از اين بيان ممكن است . لكن آيات درصدد چنين بيانى نمىباشد بلكه ناظر به احكام و شرائع آسمانى است كه جهت صدور حكم طبق آنچه كه خداوند سبحان نازل كرده ، وارد شده است و مفهوم چنين بيانى بيش از يك قضيّه شرطيه نخواهد بود چنانچه موضوع از حيث ثبوت و اثبات تمام باشد حكم آن مطابق آنچه كه خداوند نازل كرده است ، مىباشد ؛ بخصوص اينكه اين آيات اعم از موارد قضاوت و منازعات است و اطلاق آن نسبت به موارد قضاوت و منازعات ، مستلزم اين نيست كه آيات شريفه متعرض چگونگى اثبات موضوع\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nشرطيّه باشد تا نفوذ علم قاضى از آن استفاده گردد .\r\nآنچه كه از سياق اين آيات بر مىآيد ، گواه بر اين مطلب است كه آيات شريفه ناظر به شبهه حكميّه و شرائع الهى است و ارتباطى با واقعيت مورد نزاع و چگونگى اثبات قضايى آن ندارد زيرا از متون انجيل ، تورات ، و قرآن و مقايسه و مقابله بين آنها و همچنين مقايسه بين خواهشهاى نفسانى بنى اسرائيل و حكم خدا و حكم جاهليّت و تصريح به اينكه پيامبران ، بر طبق كتابهاى الهى حكم مىكردند و ملاحظه ساير تعابير آيات شريفه ، چنين برمىآيد كه تمام نظر آيات به شرائع الهى و لزوم احياء و اجراء آن است و بدين جهت بعيد نيست كه منظور از حكم در اين آيات معنايى اعم از قضاوت باشد به گونه‌اى كه همه صورتهاى حكم و الزام و تنفيذ احكام شرعى را شامل شود .\r\n« حكم » در لغت به معناى منع و الزام آمده كه احكام شرعيه نيز از آن است و به معناى علم و حكمت و تنفيذ نيز ، آمده است كه واژه حاكم و محكوم از آن است .\r\nحكم به معناى مطلق قضاوت شامل افتاء و بيان حكم كلى نيز آمده است كه قضاوت پيامبر به « لا ضرر و لا ضرار و ساير موارد » از اين باب است .\r\nسياق و قرينه‌هاى همراه با آيات پيش گفته ، مناسب با اراده معناى اعم است كما اينكه در بعضى از روايتها آيه «  يَحْكُمُ بِهَا النَّبِيُّونَ . . .  » به امامت و حكومت تفسير شده است ، همينطور كه آيه «  وَ مَنْ لَمْ يَحْكُمْ بِما أَنْزَلَ اللَّهُ *  » بر آنچه كه حاكمان ظالم در ممانعت از خمس و سهم آل پيامبر ( ص ) انجام دادند ، تطبيق شده است .\r\nدر معتبره ابا بصير « 1 » به طريقى كلينى آمده است كه امام باقر ( ع ) فرمودند : « حكم بر دو نوع است ، يا حكم الهى ، و يا حكم جاهلى ، » آنگاه با استناد به قرآن فرمودند « چه كسى از جهت صدور حكم برتر و نيكوتر از خداوند است و من شهادت مىدهم كه زيد بن ثابت درباره فرائض ارث به حكم جاهليت حكم كرده است » .\r\nب : اگر از اشكال پيش گفته صرف نظر كنيم ، اشكال ديگرى به شرح ذيل متوجّه اين استدلال مىشود و آن اينكه آنچه در موضوع اين آيات شريفه ، مد نظر است ، حكم بر طبق آنچه كه خداوند نازل كرده ، مىباشد و اين عنوان كلى و عمومى است . حتى آنچه را كه خداوند سبحان درباره چگونگى قضاوت و آئين دادرسى مقرر فرمودند ، شامل مىشود . اينك اگر احتمال رود كه ، معيار در قضاوت شرعى عمل به خصوص بيّنه و سوگند باشد ، طبعاً علم شخصى قاضى اعتبار و حجّت قضايى ندارد و جهت اعتبار آن\r\n\r\n\r\n","description":"","footnote":"\r\n( 1 ) « وسائل الشيعة » ، ج 18 / 11 و ر ك به تفسير عياشى ، برهان ، صافى .\r\n","page_name":" 26 ","page_number":26},
  {"content":"\r\n\r\nنمىتوان به آيات شريفه پيش گفته استناد جست زيرا از موارد شك در اصل حكمى است كه خداوند سبحان درباره قضاوت نازل فرمودند كه آن نيز از مصاديق استناد به عام در شبهه مصداقى است كه صحيح نمىباشد .\r\nپس فرق است بين اينكه گفته شود به واقع حكم مىكنم و يا گفته شود به آنچه خداوند نازل كرده حكم مىكنم زيرا نوع دوم همه موارد احكام نازل شده الهى را ، حتى در مورد اصل قضاوت و دادرسى و چگونگى آن را شامل مىشود و اختصاص به حكم واقعى كه بر موضوع مورد اختلاف وضع شده ، ندارد تا دلالت ضمنى بر جواز قضاوت قاضى طبق علم شخصى خود كند .\r\nشاهد بر اين مطلب روايت « 1 » صحيح سليمان بن خالد است كه به نقل ، كلينى « قدس سره » از محمد بن يحيى از احمد بن محمد از حسين بن سعيد از نضر بن سويد از هشام بن سالم از سليمان بن خالد آمده است كه او از امام صادق ( ع ) نقل كرده كه امام ( ع ) فرمودند :\r\n« يهودى ، نصرانى و مجوسى ، نبايد به غير از اللّه ، سوگند بخورند - نسبت به يمين و قسم در مرافقات - زير خداوند عزّ و جلّ مىفرمايد ، بين مردم طبق آنچه خداوند نازل كرده است حكم كن . » عياشى نيز در تفسير خود اين روايت را از سليمان بن خالد نقل كرده است و شايد به خاطر همين نكته باشد ، كه مشهور فقهاء كه قائل به جواز حكم قاضى طبق علم شخصى هستند به اين آيات شريفه استناد نكردند بلكه به دسته‌اى ديگر از آيات شريفه كه دلالت بر صدور حكم طبق حق و عدل و قسط مىكنند ، اكتفاء نمودند كه ذيلًا مورد بحث قرار خواهد گرفت .\r\n\r\n[ آياتى كه بر حكمِ به عدل و حق و قسط ، دلالت دارند 
  ]\r\n7 - تمسك به آياتى كه بر حكمِ به عدل و حق و قسط ، دلالت دارند ، مانند :\r\n. «  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ  » و نيز مانند :\r\n«  وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ  » و «  وَ إِنْ حَكَمْتَ فَاحْكُمْ بَيْنَهُمْ بِالْقِسْطِ  » امتيازى كه اين آيات بر آيات گذشته دارند اين است كه در موضوع اين آيات ، حكمِ به حق و عدل وارد شده است ، گفته مىشود : ظاهر اين آيات حاكى از اين است كه مقصود ، حكم به حق و واقعِ موردِ نزاع است .\r\nبنابراين ، اين خود دليلى بر اين است كه موضوع جواز قضاوت و صدورِ حكم ، همان\r\n\r\n\r\n","description":"","footnote":"\r\n( 1 ) « كافى » ، كلينى ، محمد بن يعقوب ، ج 7 / 451 .\r\n","page_name":" 27 ","page_number":27},
  {"content":"\r\n\r\nواقع است و علم قاضى براى دست‌يابى به واقع فقط طريقيت دارد .\r\nمحقق عراقى ( قدس سره ) در اين استدلال مناقشه كرده‌اند به اين كه گاهى مقصود از كلماتى چون حق و عدل ، حق و عدل طبق موازين داورى و قضاوت است ، نه حق و عدلِ مطابقِ با واقع ، و اين كه علم قاضى از موازين قضاوت نباشد ، خود اول بحث است .\r\nاين اشكال قابل دفع است ، چرا كه حمل كلمهء حق و عدل - به ويژه كلمهء حق - بر حق و عدل در معيارهاى قضايى قطعاً خلاف ظاهر است ، زيرا مقابلِ عدل ، ظلم و مقابل حق ، پايمال كردن حق است ، و كسى كه طبق معيارهاى قضاوت ، و موازين داورى حكم نكند ، مثلًا سوگندى را در غير مورد خود پذيرفته و يا به يك شاهد اكتفا كند ، نمىتواند مصداق كسى باشد كه به ظلم و ستم و غير حق ، حكم كرده است ، بلكه با قانون قضاوت و داورى و كيفيت آن ، مخالفت ورزيده است .\r\nاز همين‌جاست كه ما ميان عنوان حكم به دستورات الهى و شرع او ، و ميان عنوان حكمِ به عدل و حق ، تفاوت قائل هستيم ، چه اينكه حق و عدل ، ظهور در اين دارد كه آنچه بدان ، قضاوت مىشود ، حق و عدل باشد ، نه اين كه كيفيت داورى آن حتماً بايد طبق معيارهاى قضايى باشد كه در حكم الهى و شرع او آمده است . به سخن ديگر ، اين معنا ، يعنى عدل و حق در معيارهاى قضايى ، حق و عدل نسبىاند كه بايد آنها را نسبت به معيارهاى شرعى قضاوت سنجيد و اين خود معناى ديگرى است زايد بر معناى لفظى حق و عدل كه نياز به قرينه دارد ، و الّا از ظاهر لفظ ، استفاده مىشود كه مقصود ، حق و عدل به معناى مطلق ، يعنى حق و عدل به حسب واقع مورد نزاع است .\r\nآرى ، اينجا دو اشكال ديگر هم چنان مطرح است :\r\nنخست - پيش از اين در اشكال بر وجه سابق گذشت كه آنچه در اين آيات سه‌گانه نيز مورد نظر است ، همان است كه در آيات گذشته مورد عنايت بوده است ، مقصود اين آيات ، بيان كبراى ، حكم و تشريع كلّى است كه قاضى مىخواهد آن را بر موضوع خود تطبيق دهد ، اين تطبيق بعد از آن صورت مىگيرد كه وجود موضوع از نظر قضايى ثابت شده باشد . چنين حكمى ناگزير بايد عدل و حق باشد ، نه از احكام باطله و ستمگرانه‌اى كه طاغوت‌ها و فرمانروايان ستم پيشه طبق خواسته‌هاى تبهكارانهء خود آنها را ، جعل كرده باشند ، اما اين كه موضوع چنان حكمى چگونه بايد اثبات شود ، ارتباطى به مقصود و هدف اين آيات ندارد .\r\nحاصل آنكه ، ميان اين كه گفته شود : « به واقع حكم كنيد » و اين كه گفته شود : « به عدل و قسط و حق حكم نماييد » تفاوت است ، زيرا اين عناوين از اوصاف نوع حكم و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nقانونىاند كه قاضى بر اساس آن حكم مىكند ، نه اين كه چون با وجود علمِ به موضوع ، به انكار آن پرداخته ، ناظر به ظلم و ستم او باشد .\r\nاز جملهء شواهد بر اين استظهار ، يكى اين است كه سياق آيهء سوم ، عين سياق و عبارت آيات سابق بوده ، بلكه از همان دسته از آيات به شمار مىآيد ، خداوند در آيهء نخست ، حكم كردن به حق را ، متفرع بر نصب داود ( ع ) به عنوان جانشين خود بر روى زمين كرده است . بنابراين تناسب دارد كه در آيهء شريفه ، مقصودِ از حكم به حق در بين مردم ، مطلقِ برپا داشتن نظام حق و شريعت عادلانهء الهى در ميان مردم باشد . ولى در آيهء مباركهء دوم ، حكم به عدل ، در پى دستور به اداء و رد امانت به اهلش ، آمده است : آنجا كه فرمود : «  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ ، إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً  » « 1 » لذا اين كه حكم به عدل در پى ردّ امانات آمده ، دلالت دارد كه مقصود از امانتى كه خداوند بر ردّ و اداى آن دستور فرموده ، امانتى بزرگ و ويژه است كه با حكم به عدل و اقامهء آن بين مردم ارتباط دارد .\r\nبنابراين بجاست كه مقصود از آن ، امامت و حكومت ، و منظور از حكمِ به عدل ، برپا داشتن نظام عادلانهء شريعت و دستورات اهل بيت عليهم السلام باشد ، چنان كه روايات صحيح و مستفيضى بر همين معنا دلالت داشته و تأكيد مىكنند كه ائمه فرموده‌اند : اين آيهء مباركه دربارهء ما نازل شده و مقصود آن ما هستيم و منظور از حكم به عدل ، حكم بر اساس تعاليم ماست . « 2 » دوم - اين كه : ما به خوبى مىدانيم كه واقعِ امر ، تمام موضوع جواز قضاوت و حكم نيست به اين معنا كه اگر كسى بدون علم و دليل شرعى به طور اتفاق حكم به واقع كند ، قضاوت او صحيح نيست ، زيرا اين گونه قضاوت ، از قبيل فتوا دادنِ بدون علم است ، هر چند مطابق با واقع باشد ، بنابراين قضاوت و فتوا دادن ، از اين ناحيه يكسانند ، و اين از باب تجرّى و احتمال صدور حكم به خلاف واقع بدون دليل نيست ، بلكه فتوا اگر مستند به هيچ دليلى نباشد گرچه مطابق با واقع هم باشد چنين فتوايى به خودى خود معصيت است ، اين نكته‌اى است كه از برخى روايات به دست مىآيد و شايد از مسلّمات فقهى باشد .\r\nاين بدان معناست كه احراز ، داخل در موضوع جواز قضاوت است ، و واقع ، تمام موضوع در جواز قضاوت نيست . و شايد ارتكاز ذهنى متشرعين هم همين باشد ، بنابراين\r\n\r\n\r\n","description":"","footnote":"\r\n( 1 ) سوره « نساء » ، آيه 58 .\r\n( 2 ) « تفسير برهان » ج 1 / 379 .\r\n","page_name":" 29 ","page_number":29},
  {"content":"\r\n\r\nاحتمال دارد شارع در احرازى كه موضوع جواز قضاوت است ، احراز خاصى را مانند بيّنه ( شاهد ) و سوگند ، شرط كرده باشد نه علم قاضى را ، در اين صورت ، علم قاضى موضوعى است ، نه اين كه طريقى به موضوع جواز قضاوت باشد ، آرى ، ممكن است واقع نيز جزء موضوعِ جوازِ قضاوت باشد ، و دليلى كه براى اثبات واقع به كار گرفته مىشود ، طريقى باشد براى احراز آن جزء از موضوع و همزمان ، جزء ديگر موضوع را نيز محقق كند . ولى بازهم واقع ، تمام موضوعِ جواز قضاوت نخواهد بود ، بنابراين دلالت آيات شريفه بر جواز قضاوت قاضى به علم خود ، تمام نيست ، زيرا دلالت بر جواز قضاوت فرعِ دلالتِ آنها بر اين است كه واقع ، تمام موضوع له باشد ، حال آنكه ، خلاف آن ثابت شده است ، و يا دليلى اقامه شود كه در موضوع جواز قضاوت ، مطلقِ احراز ، حتى علم شخصى قاضى را كافى بداند ، كه اين نيز به دليل ديگرى نياز دارد .\r\n\r\nدفع اشكال\r\nاگر فرض شود دلالت آيات بر حكمِ به واقع ، تمام است ، آنچه در ارتكاز متشرعين و يا با دلائل خاصى ثابت شده باشد ، مانع استدلال ياد شده ، نيست . زيرا مقتضاى آيات گذشته اين است كه حكم به واقع را مطلقاً جايز مىداند ، هر چند احراز نشده باشد ، و به اندازه‌اى كه قيد ثابت شده ، از اين اطلاق خارج مىشود و آن قيد اين است كه اگر واقع ، به نحو علمى يا تعبدى احراز نشود حكمِ به آن جايز نيست ، ولى در غير اين صورت ، تحت اطلاق أمر به حكمِ به واقع ، باقى مىماند و لازمه‌اش اين است كه در جواز قضاوت ، مطلق احراز علمى يا تعبّدى ، كفايت مىكند و همان‌گونه كه مشخص است در اين راستا نياز به دليل ديگرى نداريم . آنچه در وجه اشكال بر استدلال به اين آيات ، صحيح به نظر مىرسد همان اشكال نخست است .\r\nمحقق عراقى ( قدس سره ) در زمينهء استدلال به آيات و عمومات ، سخن ديگرى دارد كه حاصل آن به اين نكته بازمىگردد كه با اين آيات و عمومات ميزان بودن علم براى قضاوت مانند ميزان بودن بيّنه و سوگند ، ثابت نشده ، بلكه فقط فى الجمله ثابت مىگردد كه گمان نمىرود مشهور به اين سخن ملتزم باشند . محقق عراقى مىگويد :\r\n« بنابراين كه مقصودِ از حق ، در عمومات ، واقعِ موردِ ادعا باشد ، حكم قاضى در حق خود او و در حق هر كسى كه بداند علم او مطابق با واقع است ، نافذ و قابل اجراست تا احراز شود كه قضاوتِ او به حق و از روى علم بوده است ، ولى كسى كه در مطابق بودن علم قاضى با واقع ترديد دارد ، هر چند بداند كه قاضى در اعتقاد خود ، به حق\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nحكم كرده است ، اما احراز نكرده كه قضاوت قاضى به حق بوده است . بنابراين جاى اين سخن نيست كه علم هم همانند بيّنه ، معيارى است براى فصل خصومت به گونه‌اى كه هيچ ادعايى بر خلاف آن پذيرفته نشود ، حتى به نظر كسى كه در مطابقت علم قاضى با واقع ، ترديد دارد . زيرا ميان علم ، و بيّنه تفاوت زياد است ، مفاد بيّنه ( شاهد ) از جنبهء حجيّت آن در حق شخصِ مردّد ، اين است كه حكمى كه بر اساس بيّنه صادر شده باشد ، همه آن را حكم به حق مىدانند ، به خلاف علم قاضى كه جز در حق عالم ، حجت نيست . البته مخفى نماند كه اين سخن به معيار بودن فى الجملهء علم قاضى ضرر نمىزند ، ولى اثبات مىكند كه « علم » مانند « بيّنه » ميزان تام نيست . بلكه ميزان تام ، علمى است كه مطابق با واقع باشد ، نه هر علمى . در اين صورت نقض چنين علمى به طور مطلق حرام نيست ، بلكه فقط براى كسى حرام است كه مطابق بودن آن را با واقع احراز كرده باشد و اين خلاف ظاهر سخنان كسانى است كه علم را همسان بيّنه و سوگند ، معيار قرار داده‌اند بر اين پايه ، ما مىتوانيم ادعا كنيم كه امثال اين عمومات ، براى اثبات معيار بودن علم همانند بيّنه و سوگند ، حتى اگر مطابق با واقع هم نباشد ، كافى نيست . »\r\nو سپس وى معترض ادعاى اجماع و يا تنقيح مناط در ميزان بودنِ علم مانند بيّنه و سوگند شده و مسئوليت آن را بر عهدهء مدعى آن دانسته است و آن‌گاه گفته است :\r\nبه طور خلاصه مىگوييم : با آنكه به يقين مىدانيم كه بحث در اين است كه آيا علم به خودى خود ميزان و معيارى در عرض بيّنه است ، و حكمى كه از روى علم قاضى صادر مىشود حكمى است صحيح و نهايى و تا زمانى كه به مخالف بودن آن حكم با واقع يقين حاصل نشود ، هيچ ادعا و بيّنه‌اى بر خلاف آن پذيرفته نمىشود . اما مىگوييم چنين معنايى از عمومات گذشته استفاده نمىشود . بلكه نهايت چيزى كه عمومات اقتضا دارند اين است كه حكم نهايى حكمى است كه مطابق با واقع باشد ، بنابراين در صورت ترديد در موافقت آن با واقع كه به معناى شك در نهايى بودن آن است ، براى پذيرش بيّنهء بر خلاف آن ، معنى وجود ندارد . هر چند اين حكم به بركت اصالة الصحة ، محكوم به صحت و نهايى بودن است . به شرطى كه دليل يا اماره‌اى ديگر بر خلاف آن نباشد ، اما تصور نمىكنم كسى كه قائل به ميزان و معيار بودنِ علم قاضى است ، به اين معناى محدود از معيار بودن ملتزم باشد . نتيجه آنكه ميزان بودنِ علم قاضى به گونهء ياد شده كه در صورت شك در مخالفت آن با واقع هم ، دعوا و بيّنه بر خلافش پذيرفته نشود ، تمام نيست مگر با پذيرفت ادعاى اجماع بر ميزان بودن علم قاضى ، و يا پذيرفتن ادعاى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاجماع بر ملازمهء بين جواز تكليفى قضاوت قاضى بر مبناى علم خود و نفوذ وضعى آن در حق ديگرى ، كه مسئوليت درستى اين دو وجه بر عهدهء مدعىِ آن است . و گرنه ، جايى براى اثبات معيار و ميزان بودن علم براى قضاوت ، همسان بيّنه و ساير موازين نخواهد بود . » « 1 »\r\nخلاصهء گفته اين محقق ( قدس سره ) با وجود اطاله و تكرارى كه در سخن وى به چشم مىخورد ، اين است كه : نفوذ حكم قاضى با تكيه بر علم خود ، اگر بر اين اساس باشد كه حق و واقع ، موضوع و ميزان جواز قضاوت باشد ، و علم يا بيّنه راهى به سوى آن تلقى شود - همان گونه كه مبناى استدلال بر عمومات چنين است - لازمهء آن اين است كه تا زمانى كه احراز نشود حكمِ حاكم مطابق با واقع بوده و حكمِ به حق است ، حكمِ وى نافذ نخواهد بود ، پس اگر حكم حاكم مستند به بيّنه بود و آن را با بيّنه‌اى كه براى هر كس - حجّت است ، احراز كرديم ، ادعاى مخالف آن پذيرفته نمىشود ، ولى اگر حكم او استناد به علم خودش داشته باشد ، براى ديگرى محرز نمىشود كه حكم وى به حق بوده مگر اينكه آن شخص نيز آگاه به مطابقتِ حكم با واقع باشد ، در اين صورت با وجود شك ، ادعاى بر خلاف آن ، بىترديد قابل پذيرش است .\r\n\r\nدو نكته بر سخنان محقق عراقى\r\n\r\nنكتهء اول\r\n- پيش از اين گذشت كه در اين مقام دو بحث وجود دارد :\r\nيكى : جواز حكم و قضاوت ، بر اساس علم قاضى .\r\nدوم : نفوذ اين حكم بر ديگرى و عدم جواز نقض آن از ناحيهء طرفين دعوى و يا قاضى ديگر ، و معناى عدم پذيرش دعوى و بيّنه بر خلاف آن ، همين است .\r\nدر بحث نخست ، امكان دارد كه موضوع جواز قضاوت ، « واقع » باشد ولى در بحث دوم ، چنين امكانى وجود ندارد چون معنا ندارد گفته شود نفوذ حكم حاكم بستگى به اين دارد كه بر طبق واقع و حق باشد ، زيرا معناى آن اين مىشود كه حكمِ حاكم ، در حق طرفهاى درگير و كسان ديگرى كه در واقع امر ، دچار شك و ترديداند ، حجيت نداشته باشد . و در جاى خود در علم اصول ثابت شده است كه تقييدِ حجيّتِ حجت به مطابقت با واقع ، معقول نيست - خواه بيّنه يا سوگند باشد و يا حكم قاضى و يا غير آن - زيرا چنين چيزى به طور كلى لغو است .\r\n\r\n\r\n","description":"","footnote":"\r\n( 1 ) « القضاء » از محقق عراقى : 38 - 40 ، چاپ مهر .\r\n","page_name":" 32 ","page_number":32},
  {"content":"\r\n\r\nبنابراين كه موضوع نفوذ حكم قاضى و حجيّتِ آن بر ديگران ، تنها خودِ حكم و قضاوت اوست بدون تقييد به مطابقت آن با واقع ، و اين همان نكته‌اى است كه پيش از اين آن را يادآور شديم كه علم قاضى به واقع و استنادش به آن ، به لحاظ اين مطلب - يعنى نفوذ و حجيّت قضايى حكم دربارهء ديگران - موضوعيت دارد و نه طريقيت .\r\nبر اين اساس روشن مىشود كسى كه براى جواز قضاوتِ به علم ، به عمومات استدلال مىكند ، مدعى است كه عمومات دلالت دارند بر اينكه واقع ، موضوع جواز قضاوت است ، يعنى بحث نخست . و علم قضاى طريق به واقع است ، بنابراين قاضى مىتواند به آنچه كه به نظرش واقع است ، حكم نمايد ، ولى بحث دوم كه عبارت است از حجيت قضايى حكم و نفوذ آن بر ديگران ، و عدم جواز نقض آن و نپذيرفتن دعوى و بيّنه بر خلاف آن ، حكمى ديگر و به دليلى ديگر است كه مترتب بر بحث نخست است ، و با ثابت شدن حكم قاضى بر اساس علم خود ، اين نيز ثابت مىشود و ربطى به واقع ندارد .\r\nاين دليل يا همان دلالت التزامى عمومات ياد شده است كه به حكم به حق فرمان مىداد ، زيرا فرمان ياد شده بىشك به منظور نفوذ آن حكم بر طرفين دعواست در غير اين صورت حكم ، لغو مىشود ، و يا ادلهء ديگرى است كه ردّ حكم قاضى شرعى منصوب از طرف ائمه ( ع ) را حرام مىدانند ، مانند صحيح ابن خديجه و مقبولهء عمر بن حنظله و غير آنها . بدين گونه روشن مىشود كه در سخنان محقق عراقى بين آنچه كه موضوع جواز قضاوت به علم قاضى است و آنچه كه موضوع حجيّتِ حكم وى و نفوذِ آن بر ديگران است ، خلط شده است ، بحث دوم حكم ديگرى است كه محال است موضوع آن ، « واقع » باشد ، بلكه موضوع آن خودِ حكم قاضى است و دليل نفوذ حكم ، آن را بر حكم قاضى بر اساس علم خود مترتب مىكند نه بر واقع ، البته در صورتى كه حكمِ به علم ، به مقتضاى اطلاقِ دليل ، براى قاضى جايز باشد .\r\n\r\nنكته دوم\r\n- اگر فرض كنيم كه موضوع نفوذِ حكم ، همان واقع است ، چنان كه اين محقق ( قدس سره ) آن را فرض كرده است همان گونه كه معيار بودن علم قاضى براى قضاوت ، آن گونه كه مطلوب بود ، ثابت نمىشود ، معيار بودن بيّنه و سوگند نيز تمام نخواهد بود بنابراين تفصيلى كه ايشان ذكر كرده‌اند نيز ، وجهى ندارد . زيرا حجيّت بيّنه و ديگر معيارها و حجت‌هاى قضايى مقيد است به اينكه كذب بيّنه معلوم نباشد . پس اگر كسى آگاهى يابد كه بيّنه ( شاهد ) در گواهى خود دروغ گفته و يا اطّلاع از آن نداشته و يا سوگند اين چنين باشد ، اين بيّنه و سوگند ، حجيّتى در حق او ندارد ، بلكه اگر بيّنه ديگرى نيز بر خلاف آن اقامه شود ، حجيّت بيّنه‌اى كه قاضى در اثبات واقعِ مورد نزاع ، بدان استناد\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكرده است ، به معارضه ساقط مىشود . زيرا حجيّت ، مقيد به عدم معارض است و در اين موارد نمىتوان احراز نمود حكم قاضى كه بدان استناد شده ، حكمى به حق و واقع است ، تا نافذ بوده و دعوايى بر خلاف آن پذيرفته نشود .\r\nهمچنين اگر مستند قاضى ، سوگند باشد و سپس بيّنه‌اى بر خلاف آن نزد قاضى ديگرى اقامه شود ، به واسطهء حكومت و تقدّمى كه بيّنه بر سوگند دارد ، حجيّتِ سوگند و معيار بودنِ آن در حق قاضى دوم ، ساقط مىشود و بدين ترتيب حكمِ قاضى نخست ، از محدودهء حكمِ به حق ، بيرون رفته و قاضى دوم مىتواند آن را نقض كند . . . و بدين سان روشن مىشود تفصيلى را كه ايشان ذكر كرده‌اند بىاساس است حتى بر مبناى باطلى كه خودشان فرض كرده‌اند ، و الله الهادى الى الصواب .\r\n\r\n8 - تمسك به مرفوعهء برقى از امام صادق ( ع )\r\nكه فرمود :\r\n« القضاة اربعة ، ثلاثة في النار و واحد في الجنة ، رجل قضى بجور و هو يعلم فهو في النار ، و رجل قضى يجور و هو لا يعلم فهو في النار ، و رجل قضى بالحق و هو يعلم فهو في النار ، و رجل قضى بالحق و هو يعلم فهو في الجنة » « 1 »\r\n( قاضيان چهار دسته‌اند ، سه دستهء آنها سزاوار دوزخ و يك دسته بهشتىاند ، كسى كه آگاهانه ، به جور و ستم حكم كند ، در آتش است ، و كسى كه به جور و ستم حكم كرده و خود نمىداند او هم در آتش است و كسى كه قضاوت به حق كند ولى خود نداند او نيز در آتش دوزخ است ، و كسى كه آگاهانه به حق داورى كند در بهشت جاى دارد ) .\r\n\r\nتقريب استدلال\r\nظاهر كلمهء « حق » در قضاوتِ بر حق ، همان واقع مورد نزاع و حق فى ذاته است نه حق به حسب موازين قضايى بويژه با فرمودهء او كه : « قضى بالحق و هو لا يعلم » نهايت امر اين است كه چون حرمت ، در اين صورت از باب تجرّى نبوده بلكه از بابت معصيت است ، چنان كه ظاهر حديث حاكى از اين است ، از اين نكته استفاده مىشود كه موضوع جواز قضاوت ، « حق » و « واقع » است مشروط به اين كه بدانها علم حاصل شده و احراز شوند ، و نيز به دست مىآيد كه هر يك از آن دو ، يك جزء از موضوع است . بنابراين وجهى براى تأويل ظاهر حديث و حمل حق در آن ، بر حقِ به حسب موازين قضايى و يا ادعاى اجمال حديث ، چنان كه از محقق عراقى ( قدس سره ) نقل شده ، وجود ندارد . بدين\r\n\r\n\r\n","description":"","footnote":"\r\n( 1 ) « وسائل » ، 18 : 11 .\r\n","page_name":" 34 ","page_number":34},
  {"content":"\r\n\r\nترتيب ، حديث دلالت دارد كه در جواز قضاوت ، علم و احراز واقع ، كفايت مىكند و شايد قدر متيقن از عبارت « قضى بالحق و هو يعلم » همان صورتِ علمِ به واقع باشد ، پس روايت در جوازِ قضاوت قاضى به علم خود ، همانند روايتى صريح است .\r\n\r\nبررسى استدلال\r\nنخست اينكه اين روايت مرفوعه بوده و در سند آن اشكال است ، كلينى ( قدس سره ) آن را در كافى از عده‌اى از اصحاب ما از احمد بن محمد بن خالد از پدرش ، مرفوعاً از امام صادق ( ع ) نقل كرده است و مفيد ( قدس سره ) آن را به نحو ارسال در مقنعه از امام صادق ( ع ) آورده است ، همچنين در فقيه از صدوق منقول است و آن را در خصال ، از محمد بن موسى المتوكل از سعدآبادى از احمد بن ابى عبد الله از پدرش از ابن ابى عمير ، مرفوعاً از امام صادق ( ع ) نقل كرده است .\r\nبنابراين اگر ما روايات مرسلهء صدوق و ابن ابى عمير را بپذيريم و يا همان گونه كه در برخى روايات آمده نقل ابن ابى عمير را از امام صادق ( ع ) ممكن بدانيم ، هر چند زياد نباشد ، و يا قائل شويم كه نقل با واسطهء او از امام صادق ( ع ) ، محكوم به اصالة الحسيّة است ، يعنى به خاطر نزديك بودن زمان آن دو به هم از موارد نقل حسى بشمار مىآيد ، و نيز چون احتمال تواتر و استفاضه در مورد اين حديث وجود دارد ، با توجه به اين موارد ، روايت ياد شده مشمول دليل حجيّت بوده و سند آن قابل اعتبار است ، و در غير اين صورت از اعتبار برخوردار نيست .\r\nدوم اينكه : از جهت دلالت نيز در آن اشكال وجود دارد ، زيرا مقصود از كلمهء « حق » در اين حديث نيز ، حق بر حسب شبههء حكميه است نه واقعيت موضوع مورد نزاع .\r\nبنابراين منظور از علم در اين روايت ، علم و آشنايى به احكام شرعى است . اين روايت هم سياق با رواياتى است كه بر حرمت فتوا دادن و قضاوت ، بدون اطلاع از احكام شرع از طريق معتبر ، دلالت دارند ، و شايد منظور محقق عراقى ( قدس سره ) از معيارهاى قضاوت ، همين باشد . گواه بر اين استظهار علاوه بر آنچه گذشت مبنى بر اينكه عنوان « حكم به حق » يا « قضاوت به حق » ظهور در اين دارد كه خود حكم ، حق باشد ، نه اين كه حق بودن آن وابسته به تحقق يا عدم تحقق موضوع آن در خارج باشد . نيز علاوه بر آن كه سياقِ حديث متناسب با تشويق به آموختنِ و لزوم آن است و بديهى است كه آموختن احكام شرعى واجب است نه آموختن موضوعات ، زيرا اگر كسى موضوعات را نداند و در آنها به اشتباه و خطا رود ، سزاوار آتش دوزخ نيست ، اين است كه روايت ، به طور صريح حصر\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nرا مىرساند و مىگويد : به غير از كسى كه به علم ، حكم به حق مىكند ، همهء قاضيان در آتشند . روشن است كه اگر مقصود از حق ، اين روايت ، موضوعات احكام باشد ، اين تعبير صحيح نيست چه اين كه گاهى قاضى از ناحيهء موضوع حق ، به اشتباه مىافتد مانند جايى كه وى در علم خود دچار اشتباه شود يا بيّنه اشتباه كند ، و يا سوگند بر خلافِ واقع انجام گيرد . روشن است در مواردى از اين قبيل كه در قضاوت بسيار اتفاق مىافتد قاضى سزاوار آتش نيست و اين نمىتواند مقصود حديث باشد ، زيرا مواردى كه قاضى به موضوعِ واقعى ، علم داشته باشد ، اندك بوده و اغلبيت ندارد .\r\nبنابراين ناگزير بايد منظور حديث از كلمهء حق ، از جهت شبههء حكميه باشد ، يعنى حكم كلى كه قاضى در تصدى امر قضاوت بايد از راههاى شرعى آن ، آن را بياموزد . و همين معنا با تعبير « علم » ، در روايت ، تناسب دارد . چه اين كه قاضى در شبهات حكميه حتماً بايد احكام را بياموزد ، بر خلاف شبههء موضوعيه كه آموختن آن براى وى ضرورتى نداشته بلكه در اين شبهات ، او به معيارهاى ظاهرى ، مانند بيّنه و سوگند ، اكتفا مىكند .\r\nحمل لفظ علم ، در روايت ، بر اعمّ از علم وجدانى و حجت شرعى از قبيل بيّنه و سوگند ، قطعاً خلاف ظاهر است . از امورى كه مؤكد اين برداشت است ، عبارتى است كه در ذيل روايت آمده است ، « و قال عليه السلام : الحكم حكمان حكم اللّه و حكم الجاهلية فمن أخطأً حكم اللّه حكم به حكم الجاهلية » ( حكم دو نوع است يكى حكم خدا و ديگرى حكم جاهليت ، كسى كه در حكم خدا به اشتباه رود ، به شيوهء جاهليت حكم كرده است ) .\r\nاين قسمت در نقل كافى و فقيه و تهذيب و خصال همراه با صدور روايت آمده است ، هر چند احتمال مىرود كه آوردن اين عبارت به دنبال روايت ، از باب جمع در روايت باشد ، و در اين دو قسمت ، صدر و ذيل يك روايت نباشند ، ولى همين كه راوى اينها را با هم جمع كرده ، مؤكد اين است كه مقصود در اين دو ، يك چيز است ، و بديهى به نظر مىرسد كه مقصود جملهء « فمن أخطأً حكم اللّه حكم به حكم الجاهلية » فقط ناظر به شبههء حكميه و احكام كلى است كه حاكمان و قاضيانى كه از مسير اهل بيت منحرف هستند در آنها به اشتباه مىافتند ، پس اين روايت و امثال آن ، ناظر به اين معنا بوده و ارتباطى به مسأله ما ندارند .\r\n\r\n[ 9 - ملازمه عرفى بين جواز قضاوت بر اساس علم به حكم كلى ، و جواز آن بر اساس علم به موضوع 
  ]\r\n9 - ادعا شده است كه ميان جواز قضاوت بر اساس علم به حكم كلى ، و جواز قضاوت بر اساس علم به موضوع ، ملازمهء عرفى وجود دارد . به اين معنا كه در شبههء حكميه ، هيچ اشكالى در جايز بودن حكم قاضى به استناد علم خود به حكم وجود ندارد ، پس اگر علم قاضى در مورد شبههء حكميه حجت باشد در مورد موضوع هم\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nحجت خواهد بود ، بنابراين حكم قاضى بر اساس علم خود به موضوع نيز جايز خواهد بود .\r\nهمچنين گاهى ادعا مىشود كه ميان حجيت علم قاضى به بيّنه و سوگند و حجيت علم او به موضوع ، ملازمه وجود دارد ، زيرا قاضى ناگزير مىبايد بيّنه يا سوگند را با علم خود احراز كند تا بتواند بر اساس آنها حكم بدهد . بدين ترتيب اگر علم شخصى قاضى به اقامهء بيّنه يا سوگندِ منكر ، حجّت باشد ، علم او به واقعِ مورد نزاع نيز ، حجّت است و مىتواند بر اساس آن قضاوت كند .\r\nپاسخ\r\nما چنين ملازمه‌اى را قبول نداريم زيرا علم قاضى را به حكم كلى در شبهات حكميه ، با موضوع مورد نزاع پيوند دادن ، آشكارا ضعيف است چون مرافعه و نزاع ، به لحاظ موضوع خارجى موردِ نزاع است شايد شارع مقدس مىخواسته آنچه كه نزاع ميان طرفين به استناد آن پايان مىيابد ، مستندى آشكار و محسوس براى خود طرفين و براى همه باشد ، از اين روى بيّنه و سوگند را حجت قرار داده نه چيزى مانند علم شخصى قاضى را .\r\nو اين بر خلاف باب احكام و شبههء حكميه است كه در آنها هيچ نزاعى ميان طرفين وجود ندارد مگر از جهت موضوع . مقايسهء ميان باب احكام و موضوع مورد نزاع چگونه ممكن است ؟ در حالى كه در باب احكام خبر يك فرد ثقه كفايت مىكند ، ولى آيا در پايان دادن به نزاع و مرافعه هم مىشود به آن اكتفا كرد ؟ بنابراين قياس مع الفارق است .\r\nاما تعدّى از علم قاضى به وجود بيّنه و سوگند به علم وى نسبت به واقع مورد نزاع نيز ، بىمورد است ، زيرا چنان كه يادآور شديم احتمال مىرود در پايان دادن نزاع بر اساس بيّنه و سوگند خصوصيتى وجود داشته باشد ، مانند حسى بودن و قابل مشاهده و اثبات بودن اين مستندها براى دو طرف دعوا ، كه علم قاضى فاقد چنين خصوصيتى است . از اين گذشته ، اين مطلب كه بايد علم قاضى را به بيّنه و سوگند براى قضاوت او كافى شمرد ، چيزى است كه به هر حال در حل و فصل مرافعات ناگزير از پذيرش آن هستيم . از اين روى شايد شارع به همين اندازه از علم به خاطر اين كه گريزى از پذيرش آن نيست ، اكتفا كرده باشد . اين ناچارى بيش از حجيت علم قاضى به بيّنه و سوگند ، اقتضاى ديگرى ندارد . اما در مورد واقعيت مورد نزاع ، هيچ راهى جز بيّنه و سوگند وجود ندارد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\n10 - تمسك به روايات خاصه ( رواياتى كه ارتباط ويژه‌اى با محل بحث دارند ) .\r\n\r\nروايت حسين بن خالد از امام صادق ( ع )\r\nاز جمله روايتى كه كلينى ( ره ) از على بن محمد ، از محمد بن احمد المحمودى ، از پدرش ، از يونس ، از حسين بن خالد از امام صادق ( ع ) نقل كرده است كه گفت شنيدم حضرت مىفرمود :\r\n« الواجب على الامام اذا نظر الى رجل يزنى او يشرب الخمر أن يقيم عليه الحد ، و لا يحتاج ببيّنةٍ مع نظره ، لأنه أمين اللّه فى خلقه ، و اذا نظر الى رجل يسرق ، أن يزجره و ينهاه و يمضى و يدعه ، قلت و كيف ذلك ؟ قال : لأن الحق اذا كان اللّه ، فالواجب على الام اقامته ، و اذا كان للناس فهو للناس . »\r\n( اگر امام ملاحظه كرد كسى زنا مىكند يا شراب مىنوشد بر او واجب است كه بر آن شخص حد جارى كند و با وجود ديدن نيازى به شاهد ندارد ، زيرا امام امين خدا ميان مردم است و اگر ديد فردى دزدى مىكند بايد او را از آن كار نهى كند و بگذرد و او را وانهد . گفتم : چگونه ؟ فرمود : زيرا اگر حقِ خدا باشد ، بر امام واجب است آن را اقامه نمايد و اگر حقِ مردم است ، مربوط به خود مردم است . )\r\n\r\nبررسى سند و دلالت حديث\r\n\r\nاز نظر سند\r\n: على بن محمد كه كلينى ( ره ) روايت را از او نقل مىكند ، استاد او على بن محمد بن بندار است و چنان كه آية اللّه خويى ( قدس سره ) در معجم خود آورده است ، ثقه مىباشد ، همچنان كه در مقام و منزلت يونس نيز ، اشكالى وجود ندارد و حسين بن خالد - كه روايت را مستقيماً از امام نقل كرده - نيز ثقه است خواه منظور از وى حسن بن خالد - كه روايت را مستقيماً از امام نقل كرده - نيز ثقه است خواه منظور از وى صيرفى باشد و يا حسين بن ابى العلاء خفاف ، چون مشايخ سه‌گانه از هر دو روايت نقل كرده‌اند ، پس بنابراين كه هر كس كه يكى از مشايخ سه‌گانه از او نقل روايت كرده باشد ، ثقه است ، ثقه بودند اين دو نفر ثابت مىشود . هر چند به گمان ، بلكه مطمئناً مقصود از او حسين بن ابى العلاء خفاف است ، زيرا او از ياران امام صادق ( ع ) بوده و از او روايت نقل كرده و داراى كتبى نيز هست ، بر خلافِ فرد نخست كه از اصحاب و ياران امام كاظم و امام رضا ( ع ) بوده است و از گفتهء نجاشى ( ره ) استفاده مىشود كه وى را توثيق كرده و او را يكى از بزرگان شيعه شمرده است . بنابراين در سند اين حديث ، فقط « محمودى » جاى سخن دارد ، او محمد بن احمد بن حماد محمودى مروزى است و پدر او احمد بن حماد است . سند از ناحيهء اين دو تن قابل مناقشه است ، چون اين دو ، در كتب رجالى توثيق نشده‌اند ، آرى كشّى در حالات ابراهيم بن عبدهء نيشابورى آورده است كه\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nوى براى برخى از افراد ثقه در نيشابور نقل كرده است كه ، توقيعى از امام عسكرى ( ع ) براى اسحاق بن اسماعيل صادر شد . . . و سپس توقيع را بيان مىكند كه امام ( ع ) در آن به اسحاق دستور داده بودند كه اين نامه را به ابراهيم بن عبده برساند ، و نيز در آن نامه آمده بود كه آن را براى محمودى قرائت كن ، خداوند او را سلامت بدارد ، او در اطاعتش بسيار مورد ستايش ماست ، اين جمله علاوه بر وثاقت او ، دلالت بر مقام و الا و برجستهء او نيز دارد . اين اشكال كه كشّى آن توقيع را از يكى از ثقات نيشابور نقل مىكند كه از نظر ما ناشناخته است ، و اگر ما نام او را مىدانستيم ، شايد از سوى رجاليان ديگر مورد جرح قرار گرفته باشد ، به بحث ما ضررى نمىرساند زيرا اين تعبير ظهور در وثوق و اطمينان كشّى به صدور توقيع دارد به ويژه اگر متن توقيع و قرينه‌هاى حاكى از صدور آن ، و توجهى كه اصحاب نسبت به توقيعات داشته‌اند ، در آن مورد ملاحظه قرار گيرد : به علاوهء اين كه اگر به آنچه كه كشّى دربارهء محمودى و نيز حالات او ذكر كرده ، مراجعه كنيم دلالت بر مقام برجسته و تديّن وى دارد ، و اگر وثاقت محمودى ثابت شود ، وثاقت ، بلكه مقام برجسته پدرش نيز ثابت مىگردد زيرا كشّى ، از محمد بن مسعود از محمودى نقل مىكند كه : ابو جعفر ( ع ) پس از وفات پدرش به او نوشت : « مضى ابوك رضى اللّه عنه و عنك و هو عندنا على حال محمودة و لن تبعد من تلك الحال » « 1 » ( پدرت از دنيا رفت خدا از او و شما خشنود باشد ، وى نزد ما از مقامى شايسته برخوردار بود و تو هرگز از اين مقام فاصله نخواهى گرفت ) پس روايت از نظر سند پذيرفته شده است .\r\n\r\nاما از نظر دلالت\r\n: به اين روايت استدلال شده است كه در مطلق حقوق و يا حد اقل در خصوص حقوق الهى ، جايز است قاضى بر اساس علم خود داورى كند . چنان كه در صدر روايت آمده كه امام ( ع ) با علم خود اقامهء حد مىكند و چون خود ديده است نيازى به بيّنه ( شاهد ) ندارد . بنابراين اگر بين حقوق الهى و حقوق مردم احتمال تفاوت ندهيم به اين معنا كه قضاوت قاضى به علم خود در اوّلى ( حقوق خدا ) جايز و در دوّمى ( حقوق مردم ) روا نباشد ، خواه ناخواه جواز قضاوت در هر دو قسم ثابت است ، يعنى در حقوق الهى بالمطابقه دلالت دارد و در حقوق مردم بالملازمه و يا عدم قول به فصل - چنان كه پيش از اين از سيد مرتضى ( ره ) نقل شد - و اين با ذيل حديث منافات ندارد ، كه اگر از آنِ مردم است مربوط به مردم مىشود . زيرا مقصودِ از اين جمله ، همان گونه كه واضح است اين است كه در حق الناس ، حق مطالبه بر عهدهء خود مردم است و ربطى به لزوم استناد حكم\r\n\r\n\r\n","description":"","footnote":"\r\n( 1 ) به معجم 15 ، ص 342 و ج 1 / 228 چاپ پنجم مراجعه شود .\r\n","page_name":" 39 ","page_number":39},
  {"content":"\r\n\r\nقاضى به بيّنه ، در حق الناس ندارد .\r\nاما اگر بين حقوق الهى و حقوق مردم احتمال تفاوت داديم ، روايت دلالت دارد كه قضاوتِ به علم ، فقط در خصوص حقوق الهى جايز است .\r\n\r\nبررسى استدلال\r\nآنچه در روايت وارد شده اين است كه « الواجب على الامام اذا نظر الى رجل يزنى او يشرب الخمر أن يقيم عليه الحد » و اين تعبير به قرائنى كه بعد از آن آمده ، ظهور در امام معصوم ( ع ) دارد ، چون تعليل شده كه : « لأنه أمين اللّه فى خلقه » و اين وصف در لسان روايات ما از ويژگيهاى معصومين عليهم السلام است ، به همين دليل مشهور فقيهان اماميه از اين روايت ، همين را فهميده‌اند و روايت را دليل بر نفوذ علم امام معصوم ( ع ) قرار داده‌اند .\r\nحالا اگر تنزل نمائيم و فرض كنيم كه مقصود ، مطلق امام و حاكم شرعى است ، در اين صورت ترديدى نيست كه منظورِ از آن ولى امر است نه هر قاضى ، چنان كه فرمودهء او :\r\n« اذا نظر الى رجل يزنى » ظهور در آن دارد كه امام انجام عمل خلاف را در خارج مشاهده كند نه اينكه صرفاً علم به صدور آن كار را در نهان ، از متهم داشته باشد . بنابراين ، اين حكم از احكامى است كه ارتباط به اختيارات ويژهء ولى امر ، و مسئوليت وى در برابر جامعه و جلوگيرى از انجام كارهاى خلاف و منكرات علنى در جامعه دارد و به مسأله قضاوت و جواز استناد به علم قاضى در قضاوت ربطى ندارد . و مىتوان گفت : اين نكته از اختيارات اجرايى ولىّ امر است و جنبهء قضايى ندارد و اگر از آن تنزّل كنيم ، نهايت مطلب اين است كه قضاوت ، با علم بدست آمدهء از شهود و ديدن ، يعنى علم حسى جايز است ، نه علم حدسى .\r\n\r\n[ ماجراى پيامبر و خريدن شترى از فردى باديه‌نشين 
  ]\r\nاز جمله روايات ، روايتى است دربارهء ماجراى پيامبر و خريدن شترى از فردى باديه‌نشين . اين روايت را صدوق ( ره ) در الفقيه به دو سند نسبت به دو ماجراى مشابه نقل كرده است ، گرچه بين آن دو تفاوتهايى وجود دارد . او در حاشيه‌اى بر آن دو ، عنوان كرده كه اختلاف اين دو ماجرا در اين است كه يكى قبل از ديگرى اتفاق افتاده است و سند يكى از آنها را كه ذكر كرده است به ابن عباس مىرسد ، بيشتر رجال اين سند ، ناشناخته و از عامه هستند ، و نقل دوم را از آغاز به صورت مرسل آورده است . « جاء اعرابى الى النبى ( ص ) فادّعى عليه سبعين درهماً ثمن ناقة باعها منه ، فقال : قد أوفيتك ، فقال : اجعل بينى و بينك رجلًا يحكم بيننا ، فأقبل رجل من قريش ، فقال رسول\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاللّه ( ص ) : احكم بيننا ، فقال للأعرابى : ما تدّعى على رسول اللّه ( ص ) ؟ قال : سبعين درهماً ثمن ناقة لقبها منه ، فقال : ما تقول يا رسول اللّه ( ص ) : ؟ قال : أفيتُه ، فقال للأعرابى :\r\nما تقول ؟ قال : لم يوفنى ، فقال لرسول اللّه ( ص ) : أ لك بيّنه على أنّك قد أوفيته ؟ قال : لا ؛ قال للأعرابى : أ تحلف أنك لم تستوفِ حقّك و تأخذه ؟ فقال : نعم ؛ فقال رسول اللّه ( ص ) : لا تحاكمنّ مع هذا الى رجل يحكم بيننا به حكم اللّه عزّ و جلّ ، فأتى رسول اللّه ( ص ) علىِ بن ابى طالب ( ع ) و معه الأعرابي ، فقال : ما لك يا رسول اللّه ( ص ) ؟ قال :\r\nيا أبا الحسن أحكم بينى و بين هذا الاعرابى ؛ فقال على ( ع ) يا أعرابى ! ما تدّعى على رسول اللّه ( ص ) ؟ قال سبعين درهماً ثمن ناقة لقبها منه فقال : ما تقول يا رسول اللّه ( ص ) ؟ قال : قد أوفيته ثمنها ، فقال : يا أعرابى أصدق رسول اللّه ( ص ) فيما قال ؟ قال :\r\nلا ، ما أوفانى شيئاً ، فاخرج على سيفه فضرب عنقه ، فقال رسول اللّه ( ص ) : لم فعلت يا على ذلك ؟ فقال : يا رسول اللّه نحن نصدّقك على امر اللّه و نهيه و على أمر الجنة و النار و الثواب و العقاب و وحى اللّه عزّ و جلّ و لا نصدّقك فى ثمن ناقة هذا الأعرابي ؟ و انى قتلته لأنه كذّبك لما قلتُ له أصدق رسول اللّه ( ص ) فيما قال ، فقال : لا ما أوفانى شيئاً ، فقال رسول اللّه ( ص ) : أصبت يا على ، فلا تعد الى مثلها ، ثم التفت الى القرشى - و كان قد تبعه - فقال : هذا حكم اللّه لا ما حكمت به . » « 1 »\r\n( عربى باديه‌نشين نزد پيامبر آمد و از او هفتاد درهم بهاى شترى را كه به او فروخته بود مطالبه كرد ، رسول خدا ( ص ) فرمود : آن را پرداخته‌ام ، مرد عرب گفت : كسى را بين من و خود حاكم قرار ده تا ميان ما داورى كند مردى از قريش وارد شد ، رسول اكرم ( ص ) به دو فرمود : ميان ما داورى كن ، وى به مرد عرب گفت : چه ادعايى نسبت به رسول خدا ( ص ) دارى ؟ گفت : هفتاد درهم پول شترى را كه به او فروخته‌ام مىخواهم ، مرد قريشى گفت : اى رسول خدا ( ص ) شما چه مىفرماييد ؟ حضرت فرمود : من آن را پرداخته‌ام ، وى رو به مرد عرب كرد و به دو گفت : تو چه مىگويى ؟ وى گفت : به من نپرداخته است . مرد قريشى به رسول خدا عرض كرد : آيا شما شاهدى هم دارى كه پول او را پرداخته‌اى ؟ حضرت فرمود : خير ، قريشى به مرد عرب گفت : آيا تو سوگند مىخورى كه پيامبر حقت را نپرداخته و مىخواهى آن را بگيرى ؟ گفت : آرى ؛ رسول خدا فرمود : من به اتفاق اين مرد محاكمه نزد كسى مىبريم كه با حكم خدا ميان ما داورى كند ، رسول خدا ( ص ) به همراه مدّعى نزد على بن ابى طالب ( ع ) آمد ، على ( ع ) عرض كرد : اى\r\n\r\n\r\n","description":"","footnote":"\r\n( 1 ) . « الفقيه » . 3 : 60 ، « وسائل » : 18 : 200 .\r\n","page_name":" 41 ","page_number":41},
  {"content":"\r\n\r\nرسول خدا چه شده ؟ حضرت فرمود : اى ابو الحسن ميان من و اين مرد عرب ، داورى كن ، على ( ع ) به مرد عرب فرمود : چه ادعايى نسبت به رسول خدا دارى ؟ گفت :\r\nدرخواست هفتاد درهم بهاى شترى را كه به او فروخته‌ام دارم ، على ( ع ) عرض كرد : اى رسول خدا ( ص ) نظر شما چيست ؟ حضرت فرمود : من بهاى ناقه را پرداخته‌ام ، على ( ع ) رو به مرد عرب كرد و فرمود : آيا رسول خدا ( ص ) راست مىگويد : مرد عرب گفت : خير ، چيزى به من نپرداخته است ، على ( ع ) شمشير كشيد و او را گردن زد ، رسول خدا ( ص ) به على فرمود : چرا اين كار را كردى ؟ عرض كرد : اى رسول خدا ( ص ) ما شما را بر امر و نهى الهى و بهشت و دوزخ و ثواب و كيفر و وحى خداوند ، تصديق مىكنيم چگونه مىشود كه در بهاى شتر اين مرد عرب تو را تصديق نكنيم ! و من او را به اين دليل كشتم كه وى شما را تكذيب كرد وقتى به دو گفتم : آيا رسول خدا ( ص ) راست مىگويد : گفت :\r\nخير ، به من چيزى نپرداخته است . رسول خدا ( ص ) به على فرمود : درست عمل كردى ، ولى اين كار را تكرار نكن ، و سپس رو به مرد قريشى كه در پى او آمده بود كرد و فرمود :\r\nحكم خدا اين بود نه آنچه تو بدان داورى كردى ) .\r\nاز آنجا كه اين ماجرا دربردارندهء يكى از قضاوت‌هاى امير المؤمنين ( ع ) است صاحب وسائل ( ره ) آن را از قضاوتهاى حضرت به شمار آورده و اين روايت را از الفقيه زير عنوان « محمد بن على بن الحسين باسناده الى قضايا امير المؤمنين » نقل كرده است ، لذا سند آن صحيح است . زيرا صدوق در مشيخهء خود آورده كه :\r\n« آنچه را كه از قضاوتهاى امير المؤمنين ( ع ) به صورت پراكنده در اين كتاب است ، با اين سند روايت كرده‌ام : عن ابى و محمد بن الحسن ( رض ) عن سعد بن عبد الله عن ابراهيم بن هاشم عن عبد الرحمن بن أبى نجران عن عاصم بن حميد عن محمد بن ، قيس عن ابى جعفر ( ع ) » « 1 » و اين سند معتبر است .\r\nو ليكن پيرامون اين استظهار بايد گفت : مقصود از عنوان قضاوتهاى امير المؤمنين ( ع ) رواياتى است كه با عنوان « قضى امير المؤمنين ( ع ) » با همين عبارت آغاز شده باشد ، نه هر واقعه‌اى كه در آن از داورى حضرت سخن رفته باشد . بلكه به قرينهء سندى كه در مشيخه ذكر شده شايد عنوان « قضايا امير المؤمنين » اختصاص به قضاوتهايى داشته باشد كه صدوق آنها را در كتاب خود از محمد بن قيس از امام باقر ( ع ) نقل كرده و آنها را در زمرهء قضاوتهاى حضرت ، و يا ابتداءً آنها را به نحو ارسال به عنوان قضاوتهاى\r\n\r\n\r\n","description":"","footnote":"\r\n( 1 ) « مشيخة الفقيه » ، 4 / 108 ، چاپ بيروت .\r\n","page_name":" 42 ","page_number":42},
  {"content":"\r\n\r\nامير المؤمنين ( ع ) آورده است . بنابراين حتى رواياتى را كه با عنوان « قضى امير المؤمنين ( ع ) » با سندهاى ديگر وارد شده باشند ، شامل نمىشود . چنان كه گاهى در الفقيه اين چنين وارد شده تا چه رسد به جايى كه از عنوان ياد شده برخوردار نباشد ، براى روشن شدن مطلب به روايات الفقيه مراجعه شود .\r\nصدوق در امالى از طريق ديگرى اين ماجرا را از على بن محمد بن قتيبه از حمدان بن سليمان ، از نوع بن شعيب از محمد بن اسماعيل ، از صالح بن عقبه ، از علقمه از امام صادق ( ع ) نقل كرده است كه در سند آن اشكال است دست كم درباره صالح بن عقبه كه در كتب رجالى توثيق نشده ، بلكه ابن غضائرى وى را تضعيف كرده و گفته است وى فردى دروغگو و اهل غلوّ است ، و علّامه نيز او را ضعيف دانسته است . آرى ، بعيد نيست اين ماجرا در كتب حديثى خاصه معروف باشد ، و سيّد آن را در انتصار به صورت مرسل ولى پذيرفته شده و مسلّم ، نقل كرده است ، و در ردّ بر ابن جنيد گفته است : « آيا شيعهء اماميه ماجراى پيامبر را كه عرب باديه‌نشين مدعى هفتاد درهم از او شد ، در كتب خود نقل نكرده و در روايات آنها اين سرگذشت معروف نيست ؟ » و نيز داستان مشابه ديگرى را ذكر كرده و گفته است : « شيعه از ابن جريح از ضحاك از ابن عباس آن را روايت كرده است » شايد در برخى كتب عامه هم نقل شده باشد ولى من موفق نشدم در كتب آنها در اين باره تفحصى كنم بنابراين اگر به صدور حديث و وقوع ماجرا ، اطمينان حاصل شود مىتوان آن را پذيرفت ، و گرنه اشكال در سند روايت همچنان پابرجاست .\r\n\r\nدلالت حديث\r\nگفته مىشود اين روايت دلالت دارد كه قاضى مىتواند به علم خويش قضاوت كند ، چون امام ( ع ) با استناد به علم خود كه برخاسته از عصمت پيامبر ( ص ) و عدم امكان تكذيب آن حضرت بود ، حكم بدان كرد كه درهم‌هاى ادعا شده در ذمّهء پيامبر نيست . و اين علمى است كه براى هر كس كه بدان توجه داشته باشد حاصل مىشود ، ولى اين كه حضرت مرد باديه‌نشين را به قتل رساند ، به اين دليل بود كه وى مرتد شد و پيامبر ( ص ) را تكذيب كرد ، و از آنجا كه رسول اكرم ( ص ) در ذيل روايت مرد قريشى را مخاطب ساخت و فرمود : « هذا حكم اللّه لا ما حكمت به » استفاده مىشود كه اين حكم ، از احكام اختصاصى معصوم ( ع ) و برخاسته از دانش ويژهء او نيست ، بلكه آن حكم خداست دربارهء هر كسى كه به طور يقين به واقعِ امر آگاهى داشته باشد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nاشكال بر استدلال\r\nروايت ، از صدور تا ذيل به طور صريح گوياى آن است كه مقصود پيامبر از فرمودهء خود به مرد قرشى : « هذا حكم اللّه لا ما حكمت به » حكمى بود كه امير المؤمنين ( ع ) به ارتداد عرب باديه‌نشين داد و كشتن او نتيجهء آن بود كه وى پيامبر ( ص ) را تكذيب كرد ، نه استناد و عدم استناد حكم به علم ، زيرا مرد قريشى كه علم به واقع نداشت تا از حكم به آن و يا درخواست بيّنه و شاهد ، خوددارى كند ، بلكه او به مفهوم سخن مرد عرب كه رسول خدا ( ص ) را تكذيب كرد ، پى نبرد . بنابراين اشكال بر او از اين جنبه است كه وى به مطلبى كه بايد براى هر فرد مسلمان كه واقعاً معتقد به پيامبر است روشن باشد ، پى نبرد و آن اين بود كه هر كس پيامبر خدا را در هر امرى تكذيب كند ، كافر است ، پس مقصود از حكمِ خدا ، اين كبرى است نه كبراى جواز قضاوت به علم خود و چه بسا اگر فرد قريشى از واقع امر اطلاع داشت ، فطرتاً و به حسب طبيعتش ، بر طبقِ علم خود عمل مىكرد .\r\nچكيدهء سخن اين است كه روايت در پى نكوهش مرد قريشى است كه چرا ملازمهء ياد شده از سوى امير المؤمنين ( ع ) را در نيافته است ، بخصوص اگر فرض كنيم كه آن مرد قريشى آن گونه كه مجلسى اوّل ( ره ) نقل كرده و مشهور هم هست ، أبو بكر باشد . مقصودِ روايت ، اظهار جهل أبو بكر به مقام نبوت و يا عدم اعتقاد به عصمت پيامبر و امورى از اين دست بوده و ناظر به مسأله فقهى فرعى ، يعنى جواز استناد قاضى به علم شخصى خود ، نيست .\r\nآرى ، با فرض اينكه حديث از جهت سند صحيح باشد ، مىتوان گفت دلالت دارد بر اين كه حدّى كه امير المؤمنين ( ع ) با استناد به علم خود بر باديه‌نشين مرتدّ و كسى كه آشكارا و چهره به چهره پيامبر ( ص ) را تكذيب كرد ، جارى نمود صحيح و جايز بوده است ، بنابراين بالملازمه دلالت دارد كه قاضى مىتواند به علم خود قضاوت نمايد با اين همه ، اين استدلال نيز نادرست است ، زيرا اولًا : افزون بر اين كه مورد اين روايت اختصاص به معصوم ( ع ) دارد دليلى ندارد كه از باب قضاوت بوده تا دلالت داشته باشد بر اين كه معصوم ( ع ) مىتواند به علم خود قضاوت كند ، تا چه رسد به غير معصوم بلكه شايد از باب ولايت و اختيارات اجرايى امام ( ع ) باشد چه اينكه او مىتواند هر كسى را كه آشكارا مرتكب عملى شود كه موجب حد باشد ، بويژه از قبيل تكذيب علنى پيامبر و مخالفت با آن حضرت ، كيفر دهد ، چنان كه از روايت همچنين بر مىآيد . بنابراين نمىتوان از اين روايت ، حكمى در باب قضاوتِ قاضى به علم خويش ، به دست آورد ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبخصوص با جمله‌اى كه در پايان سخن رسول خدا ( ص ) است كه فرمود : « مانند آن را تكرار نكن » .\r\nثانياً : علمى كه در مورد روايت براى قاضى حاصل شده ، علم شخصى او نيست ، بلكه به اصل دينى مشخصى كه لازمهء اصل اعتقاد است ، استناد دارد ، بنابراين سبب نپذيرفتن ادعاى مرد عرب اين است كه اين ادعا از نظر اعتقاد دينى براى هر كس كه به آن دين معتقد باشد ، به خودى خود ساقط است نه به ملاكِ نفوذِ علمِ شخصىِ قاضى . و مىتوان گفت : چنين دعوايى اصلًا در دادگاه قابل پذيرش نيست ، چون دعوايى غير ممكن بوده و در مذهب و اعتقادات ما احتمال چنين چيزى وجود ندارد . و اين شرط ديگرى است كه ارتباطى به مسأله نفوذ علم شخصى قاضى ندارد ، و كشتن مرد باديه‌نشين به اين سبب بود كه وى در برابر حاكم مرتكب جرم ارتداد شد و در محاكمه بدان اقرار كرد و آشكارا آن را اعلام نمود و اين قضيه هيچ ارتباطى به ما نحن فيه ندارد .\r\n\r\n[ روايت عبد الرحمن بن حجاج 
  ]\r\nاز جملهء آن روايات ، روايتى است كه كلينى ( قدس سره ) آن را به سندى معتبر از عبد الرحمن بن حجاج نقل كرده است كه مىگفت : « دخل الحكم بن عتيبه و سلمة بن كهل على ابى جعفر ( ع ) فسألاه عن شاهد و يمين فقال : قضى به رسول اللّه ( ص ) و قضى به علىّ ( ع ) عندكم بالكوفه ، فقالا : هذا خلاف القرآن فقال : و أين وجد تموه خلاف القرآن ؟ قالا : انّ اللّه يقول : « و أشهدوا ذوى عدل منكم » ، فقال : قول اللّه « و اشهدوا ذوى عدل منكم » هو لا تقبلوا شهادة واحدة و يميناً ؟ . ثم قال : إنّ عليّاً ( ع ) كان قاعداً فى مسجد الكوفه فمرّ به عبد الله بن فضل التميمى و معه درع طلحة ، فقال علىّ ( ع ) : هذه درع طلحة أُخذت غلولًا يوم البصرة فقال له عبد الله بن فضل : اجعل بينى و بينك قاضيك الذي رضية للمسلمين ، فجعل بيّنه و بيّنه شريحاً فقال على ( ع ) : هذه درع طلحه أُخذت غلولًا يوم البصره ، فقال له شريح : هاتِ على ما تقول بيّنة ، فأتاه بالحسن ( ع ) فشهد أنها درع طلحة أُخذت غلولًا يوم البصره ، فقال شريح : هذا شاهد واحد ، و لا اقضى بشهادة شاهد حتى يكون معه آخر ، فدعا قنبراً فشهد أنها درع طلحة أخذت غلولًا يوم البصره ، فقال شريح : هذا مملوك و لا أقضى بشهادة مملوك ، قال : فغضب على ( ع ) و قال : خذها ، فانّ هذا قضى بجور ثلاث مرات ، قال : فتحوّل الشريح و قال : لا أقضى بين اثنين حتى تخبرنى من أين قضيت بجور ثلاث مرات ؟ فقال له : ويلك - أو ويحك - إنّى لمّا أخبرتُك أنّها درع طلحة أُخذت غلولًا يوم البصره ، فقلت : هات على ما تقول بيّنه ، و قد قال رسول اللّه ( ص ) حيث ما وُجد غلول أُخذ به غير بيّنه ، فقلتُ : رجل لم يسمع الحديث فهذه واحدة ، ثم أتيتك بالحسنى فشهد ، فقلتَ هذا واحد ، لا أقضى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبشهادة واحد حتى يكون معه آخر ، و قد قضى رسول اللّه ( ص ) بشهادة واحدٍ و يمين ، فهذه ثنتان ، ثم أتيتك بقنبر فشهد أنها درع طلحة أخذت غلولًا يوم البصره ، فقلت : هذا مملوك ، و ما بأس بشهادة المملوك اذا كان عدلًا ، ثم قال : ويلك - او ويحك - إنّ امام المسلمين يؤمن من أمورهم على ما هو أعظم من هذا . . . » « 1 »\r\n( حكم بن عتيبه و سلمة بن كهل بر امام باقر ( ع ) وارد شدند و دربارهء شاهد و سوگند از آن حضرت پرسش‌هايى داشتند حضرت در پاسخ فرمود : رسول خدا ( ص ) بدان قضاوت فرمود و على ( ع ) نيز در كوفه برايتان طبق آن قضاوت كرد ، گفتند : اين بر خلاف قرآن است ، حضرت فرمود : كجاى آن مخالف قرآن است ؟ گفتند : خداوند مىفرمايد :\r\n « وَ أَشْهِدُوا ذَوَيْ عَدْلٍ مِنْكُمْ »  امام ( ع ) فرمود : معناى اين گفتهء خداى متعال  « وَ أَشْهِدُوا ذَوَيْ عَدْلٍ مِنْكُمْ »  اين است كه گواهى يك نفر و يك سوگند را نپذيريد ؟ سپس فرمود :\r\nعلى ( ع ) در مسجد كوفه نشسته بود كه عبد الله بن فضل تميمى درحالىكه زرهء طلحه را با خود داشت از كنار حضرت گذشت ، على ( ع ) فرمود : اين زره طلحه است كه در كارزار بصره ( جنگ جمل ) از غنايم ربوده شد ، عبد الله بن فضل به آن حضرت گفت : آن قاضى را كه براى مسلمانها برگزيده‌اى ، ميان من و خودت داور قرار بده ، آن حضرت شريح قاضى را حَكَم بين او و خود قرار داد ، على ( ع ) فرمود : اين زره از آنِ طلحه است كه در معركهء بصره ( جنگ جمل ) از غنايم ربوده شده است ، شريح به حضرت گفت : بر آنچه كه مىگويى شاهد بياور ، حضرت فرزندش امام حسن را نزد او آورد و وى شهادت داد كه زره از آن طلحه بوده و در جنگ جمل از غنايم ربوده شده است شريح گفت : اين يك شاهد است ، و من به يك شاهد حكم نمىكنم مگر اينكه ديگرى هم با او باشد .\r\nحضرت قنبر را فراخواند و او نيز گواهى داد كه زره مربوط به طلحه است و در جنگ جمل از جملهء غنايم ناپديد شده است ، شريح گفت : اين شخص هم برده است و من به گواهى برده ، قضاوت نمىكنم . وى گفت : على ( ع ) خشمگين شد و فرمود : زره از آنِ تو باشد ، اين قاضى در سه مرحله به جور و ستم قضاوت كرد ، او گفت : شريح از جا برخاست و گفت : هرگز ميان هيچ دو نفرى قضاوت نخواهم كرد مگر اين كه مرا آگاه كنى كه چرا و چگونه سه بار ظالمانه قضاوت كردم ؟ حضرت به دو فرمود : واى بر تو ، وقتى من به تو خبر دادم كه اين زره طلحه بوده و در كارزار بصره از جمع غنايم ناپديد شده است ، تو گفتى : براى گفته‌هايت شاهد بياور ، حال آنكه رسول خدا ( ص ) فرمود :\r\n\r\n\r\n","description":"","footnote":"\r\n( 1 ) « وسائل » ، 18 / 194 .\r\n","page_name":" 46 ","page_number":46},
  {"content":"\r\n\r\nهركجا چيزى را يافتيد كه از غنايم ربوده شده ، بدون شاهد آن را بگيريد ، بعد گفتم :\r\nشايد اين مرد حديث پيامبر را نشنيده باشد ، اين يك بار . سپس فرزندم حسن را شاهد آوردم و او هم گواهى داد ، تو گفتى : اين يك نفر است و من به گواهى يك نفر قضاوت نمىكنم مگر آنكه فرد ديگرى هم با او باشد ، در حالى كه رسول خدا ( ص ) به شهادت يك تن و يك سوگند ، قضاوت مىفرمود ، اين بار دوم . پس از آن قنبر را نزد تو آوردم ، او نيز گواهى داد كه زره مربوط به طلحه است ، و در كارزار بصره ، از غنايم ربوده شده است ، تو گفتى : اين شخص برده است ، حال آنكه اگر برده عادل باشد ، چه اشكالى دارد ، شهادت او پذيرفته شود و سپس فرمود : واى بر تو ، امام و پيشواى مسلمانان در امورى كه به مراتب مهمتر از اين قضيه‌اند ، امين مردم است . »\r\nصدوق نيز اين روايت را به اسناد خود از محمد بن قيس از امام باقر ( ع ) نقل كرده و به بيان ماجراى على ( ع ) و شريح قاضى اكتفا كرده است ، و در پايانِ آن اضافه نموده است ، و كه : سپس امام باقر ( ع ) فرمود : نخستين كسى كه گواهى و شهادت برده را در كرد رمع بوده است [ « رمع » اشاره به نام خليفهء دوم است كه در آن هنگام امام نمىتوانستند آشكارا از او نام ببرند 
  ] و اين سند نيز معتبر است ، بنابراين روايت ، به دو طريق معتبر وارد شده است . تكيه‌گاه استدلال ، بخش پايانى روايت است كه حضرت فرمود : « ويلك يا ويحك إنّ إمام المسلمين يؤمن من أمورهم على ما هو أعظم من هذا » ، اين جمله همچون اشكال چهارمى بر شريح قاضى بود ، بدين معنا كه پيشواى مسلمانان امين در امور آنهاست ، بلكه او در مسائلى كه بمراتب بالاتر از اين است ، امين آنهاست ، بنابراين بايد سخن او پذيرفته شود و به صحت آن علم حاصل گردد و بىآنكه نيازى به درخواست دليل و شهود باشد ، طبق آن عمل شود ، بدين ترتيب اين روايت بالملازمه دلالت دارد كه قاضى مىتواند به علم خود ، قضاوت كند .\r\n\r\nبررسى استدلال\r\nاولًا : گمان بيشتر آن است كه منظور امام ( ع ) از ذيل اين روايت ، همان مطلبى است كه در روايتِ قبلى از پيامبر ( ص ) نقل شده است . بنابراين مقصود امام تعريض به شريح قاضى بود تا نادانى و ناآگاهى وى را از مقام امام ( ع ) و عصمت او و تصديق سخن آن حضرت ، پديدار سازد ، زيرا كسى كه به او ايمان آورده و سخن او را در اصل دين و اديان آسمانى ، تصديق نموده بود ، چگونه به آنچه كه اهميتش بمراتب كمتر از آن است ، ايمان نمىآورد ، پس چنان كه در نقد استدلال به روايت گذشته گفتيم ، چنين دعوايى فى نفسه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nساقط است ، و ارتباطى به مسأله نفوذ علم شخصى قاضى ندارد .\r\nو ثانياً : اگر تسليم شويم و فرض كنيم كه مقصود امام ( ع ) در ذيل روايت ، هر پيشوا و فرمانروايى باشد كه بر مسلمانان حكومت مىكند ، نه خصوص امام معصوم ( ع ) ، با اين همه ، آنچه كه از آن استفاده مىشود اين است كه اشكالِ بر شريح قاضى از جنبهء عمل نكردنِ به علم خود نبوده ، و بدين جهت نبوده كه چرا براى او علم حاصل نشده تا بر اساس آن قضاوت كند ، بلكه آنچه در اينجا قابل استفاده است ، وجود يك اصل و حجّت حاكم است كه در باب قضاوت ، بر هر حجت ديگر ، مقدم است ، و آن عبارت است از سخن رهبر و زمامدار مسلمانان دربارهء كارهاى آنان ، زيرا رهبر و زمامدار امين بر مردم است خواه براى قاضى علم بدان حاصل شود يا نشود ، و اين نيز مطلبى است كه بىارتباط با مسأله ماست .\r\n\r\n[ شكايت يكى از پيامبران نزد پروردگار در مورد علم قاضى 
  ]\r\nو از جمله روايات ، عبارتى است كه در مثل روايت صحيح سليمان بن خالد از امام صادق ( ع ) نقل شده است كه فرمود :\r\n« فى كتاب على ( ع ) أن نبياً من الانبياء شكى الى ربه فقال : يا رب كيف أقضى فيما لم أر و لم أشهد ؟ قال : فأوحى اللّه اليه : أحكم بينهم بكتابى و اضفهم الى اسمى يحلفون به و قال : هذا لمن لم تقم له بيّنة » « 1 »\r\n( در كتاب على ( ع ) آمده است كه يكى از پيامبران نزد پروردگار خويش شكوه نمود كه پروردگارا چگونه در چيزى كه نديده و شاهد نبوده‌ام حكم كنم ؟ فرمود : خداوند به دو وحى كرد : طبق كتاب من ميانشان حكم كن و آنان را به نام من سوگند بده ، و فرمود : اين براى كسى است كه برايش شاهد و بيّنه اقامه نشده باشد . )\r\nكلينى نيز اين حديث را به تفصيلى ديگر با سندى معتبر تا أبان بن عثمان ، و او آن را از كسى برايش نقل كرده از امام صادق ( ع ) روايت كرده است كه فرمود :\r\n« فى كتاب على أنّ نبياً من الانبياء شكى الى ربّه القضاء ، فقال : كيف أقضى بما لم تر عينى و لم تسمع أُذنى ؟ فقال : اقض عليهم بالبينات و أضفهم الى اسمى يحلفون به ، و قال : إنّ داود ( ع ) قال : يا رب أرنى الحق كما هو عندك حتى أقضى به ، فقال : انك لا تطيق ذلك ، فالحّ على ربه حتى فعل فجاءه رجل يستعدى على رجل ، فقال : إنّ هذا أخذ مالى ، فأوحى الله إلى داود أن هذا المستعدي قتل أبا هذا و أخذ ماله ، فأمر داود ( ع ) بالمستعدى فقتل و أُخذ ماله و دفع الى المستعدى عليه ، قال : فعجب الناس و تحدثوا\r\n\r\n\r\n","description":"","footnote":"\r\n( 1 ) « وسائل » ، 18 / 167 .\r\n","page_name":" 48 ","page_number":48},
  {"content":"\r\n\r\nحتى بلغ داود ( ع ) و دخل عليه من ذلك ماكره ، فدعا ربه أن يرفع ذلك فقل ، ثم أوحى إليه أن أحكم بينهم بالبيّنات و أضفهم الى اسمى يحلفون به . »\r\n( در كتاب على آمده است يكى از پيامبران دربارهء قضاوت و داورى به خداى خويش شكوه كرد و عرضه داشت : چگونه دربارهء آنچه چشمم نديده و گوشم نشنيده داورى كنم ؟ خداوند فرمود : با بيّنه ميانشان داورى كن و آنها را نسبت به نام من بده تا بدان سوگند بخورند ، و فرمود : داود ( ع ) عرضه داشت : پروردگارا حق را آن گونه كه نزد توست به من بنمايان تا با آن داورى كنم ، خداوند فرمود : تو تحمل آن را ندارى ، او اصرار ورزيد و خداوند آن را برايش عملى ساخت ، شخصى كه با فرد ديگرى نزاع و خصومتى داشت نزد او آمد و گفت : اين شخص مال مرا گرفته است ، خداوند به داود ( ع ) وحى فرمود كه اين فرد تبهكار پدر اين شخص را كشته و اموالش را گرفته است ، خداوند به داود ( ع ) دستور داد تا بزهكار را بكشند و مال آن شخص را نيز به او بازگردانند . گفت : مردم شگفت زده شده و اين قضيه دهان به دهان گشت تا به داود ( ع ) رسيد ، آن حضرت نگران شد ، و از خداوند درخواست كرد آگاهى به حقايق و واقعيت امور را از او بردارد و خدا نيز چنين كرد . سپس به دو وحى كرد ، ميان آنان با بيّنه حكم كن و آنها را به نام من سوگند بده . )\r\nاگر جنبهء ارسال روايت نبود ، سند آن تمام بود ، هر چند كسى كه روايت را مرسلًا نقل كرده أبان باشد كه خود از اصحاب اجماع است .\r\n\r\nتقريب استدلال\r\nهر چند اين روايت بيانگر سرگذشتى است كه در آئينى گذشته اتفاق افتاده و بىترديد مورد آن ، قضاوت آن پيامبر معصوم است و به همين دليل برخى از فقها آن را تنها به علم معصوم ( ع ) اختصاص داده‌اند ، با اين همه ، ظاهر اين روايت ، بيانگر حكمى ثابت است كه در دين و آيين ما و از ناحيهء هر قاضى نيز وجود دارد ، نه خصوص قاضى معصوم . و وجه آن ، علاوه بر اين كه عموماً ظاهر فرمودهء معصومين ( ع ) حتى زمانى كه حادثه‌اى را نقل مىكنند ، بيان حكم شرعى است ، و نه داستان‌سرايى محض ، اين است كه تعبيرى را كه امام در ابتداى روايت داشت كه : « فى كتاب على » و آن كتابى بود دربارهء احكام شرعى كه ائمه ( ع ) در مقام بيان حكم ، با انگيزه‌هايى كه جاى شرح آنها اينجا نيست ، به آن كتاب استناد مىكرده‌اند و نيز مطلبى كه در ذيل آن روايت آمده : « هذا لمن لم تقم له بيّنة » بنابر آنكه از سخن امام ( ع ) باشد ، نه از وحى الهى به آن پيامبر ، بهترين گواه بر اين است كه هدف امام ( ع ) از نقل اين ماجرا اين بوده كه حكم قضاوت را در اديان الهى به طور عموم ،\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nتعليم دهد و اختصاص به آيين گذشته ندارد ، همان گونه كه اختصاص به قضاوتِ معصوم نيز ندارد ، بلكه شامل هر كسى كه شرعاً صلاحيت قضاوت را دارا باشد ، مىگردد ، بر اين اساس گفته شده است كه روايت به يكى از اين دو تقريب ، دلالت بر جواز قضاوت قاضى به علم خود دارد .\r\n1 - مفهوم جملهء « كيف أقضى فيما لم أر و لم أشهد » اين است كه آن پيامبر در مورد چيزهايى كه خود او آنها را ديده و شاهد بر آنها بوده مشكلى نداشت و از اين رو ، او بر اساس آنچه خود ديده و گواه بوده حكم مىكرده است ، زيرا در اذهان هم همين معنا مرتكز است ، پس بدين ترتيب اين جمله دلالت دارد كه حكم به چيزى كه آن را ديده و شاهد بر آن بوده ، مفروغ عنه است ، دشوارى مورد شكايت اين پيامبر فقط در جايى است كه چيزى را نديده و مشاهده نكرده است بنابراين امضاى الهى و سكوت دربارهء چنين حكمى دال بر صحتِ آن و نفوذِ قضاوتِ قاضى بر اساس علم خود است و اين نوعى دلالت مفهومى سكوتى است :\r\n2 - مىتوان گفت ظهور ابتدايى اين روايت در تقسيم موارد قضاء به سه قسم است :\r\nيكى ؛ مورد علم قاضى و ديدنِ واقع امر ، دوم ؛ مورد قيام بيّنه و شاهد بر واقع ، و سوم ؛ مورد شك و ترديد و نبودِ علم و بيّنه ، اين موارد براى كشف واقع و رسيدن به آن ، در طول هم قرار دارند ، و بيّنه و سوگند در جايى موضوعيت دارد كه قاضى علم به واقع نداشته باشد ، اين ترتيب و تسلسل دلالت بر اين دارد كه حجيّت بيّنه و سوگند براى قاضى به اين اعتبار است كه اين دو ، طريق به واقع‌اند ، و واقع به وسيلهء اين دو اثبات مىگردد ، بنابراين اگر همين واقع بوسيلهء علم كشف شود ، قهراً مىتوان بدان حكم كرد .\r\n\r\nبررسى استدلال\r\nاولًا : سخن اين پيامبر كه فرمود : « كيف اقضى فيما لم أر و لم أشهد » هر چند دلالت بر اين دارد كه اشكال در آن جايى است كه وى چيزى را نديده و مشاهده نكرده است ، ولى اين معنا دلالت ندارد كه قاضى مىتواند به علم خود عمل كند زيرا مشكلى كه در نظر او بود ، ارتكاب صدور حكمِ بر خلافِ واقع بود ، كه همواره قاضى در مواردى كه علم به واقع ندارد در معرض آن است . بنابراين آوردن قيد « فيما لم يرو لم يشهدا و لم يسمع » به همين اعتبار است . از اين رو ، پاسخ به صورت عام آمده و كبراى كيفيت قضاوت را بيان كرده است ، در اين صورت مفهوم آن اين مىشود كه در مورد علم به واقع ، از اين ناحيه مشكل و محذورى وجود ندارد . لازمهء اين مفهوم ، حجيت قضايى علم قاضى نبوده و\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمعلوم نيست ناظر بدان باشد . پيشتر يادآور شديم كه علم ، در حجيّت قضايى به نحو موضوعى اخذ شده نه طريق محض ، نسبت به واقع .\r\nحاصل سخن آن است كه : از ظاهر حديث چنين بر مىآيد و يا احتمالًا ظهور در اين داشته باشد كه آن پيامبر ، در صدد دست‌يابى به علمِ واقعيات آن گونه كه هستند ، بوده است ، به همين دليل نزد خداى خويش شكوهِ نمود كه چگونه در امورى كه نديده و شاهد آن نبوده است ، قضاوت كند ، بنابراين سخن او نظر به واقعيت‌ها دارد نه به معيارهاى قضايى كه در صورت نداشتن علم به واقعيت به كار آيند ، و پاسخى كه به وسيلهء وحى به او داده شده ، كيفيت و چگونگى قضاوت را به نحو كلى بيان كرده است . و اگر در آن جز بيّنه و سوگند ذكر نشده باشد ، دلالت آن بر عدم نفوذ علم شخصى قاضى قوىتر است ، كه تقريب آن خواهد آمد . بنا به آنچه كه گفتيم ، از سكوت نمىتوان استفاده كرد كه علم شخص قاضى در قضاوت و پايان دادنِ به نزاع ، داراى حجيّت است .\r\nاز اينجا اشكال در تقريب دوم ، روشن مىشود . زيرا معلوم شد « نديدن » و « شاهد نبودن » به اين انگيزه در سؤال آن پيامبر آمده بود كه از خدا بخواهد تا او را به واقعيت امور آگاه كند ، نه اين كه علم قاضى را در حجيّت قضايى همپاى بيّنه و سوگند قرار دهد .\r\nافزون بر اين آنچه كه در پاسخ وى وارد شده ، به نحو كلى است زيرا در آغاز آن آمده است : « أحكم بينهم بكتابى و أضفهم الى اسمى فحلفهم به » صدر اين پاسخ اختصاص به موارد عدم علم و موارد سوگند ندارد ، بلكه اعم از تمامى اشكال و اقسام است ، و همين قرينه است بر اين كه مقصود روايت ، دسته‌بندى و تقسيم حجيّت قضايى ، نيست بلكه ظاهر حديث در صدد بيان چگونگى قضاوت به نحو عموم است كه از لحاظ حكم بايد به حكم الهى و دستورات كتاب او باشد ، و از لحاظ موضوع و راههاى اثبات آن بايست به وسيلهء شهود و سوگند ، انجام پذيرد . بدين ترتيب همانند اين فرمودهء حضرت مىشود كه : « انما أقضى بينكم بالبينات و الأيمان » ( من تنها با شاهد و سوگند ميان شما داورى مىكنم ) .\r\nثانياً : اگر تسليم شويم كه اين روايت ، دلالت بر جواز قضاوت قاضى به علم خود دارد ، نهايت آن اين است كه علم شخصى قاضى در حقوق الناس حجيّت دارد نه مطلق حقوق ، و اين معنا به قرينهء سوگند و سوگند دادن كه در روايت آمده و ويژهء حقوق الناس است ، مشخص مىشود ، ادعاى عدم احتمال تفاوت بين حقوق خدا و حقوق مردم و يا إلغاء خصوصيت نيز ، ممنوع است ، چرا كه هم قول به فصل ، يعنى فتواى برخى فقيهان به فرق ميان دو گونه حق وجود دارد و هم از نظر عرف احتمال اين فرق هست . همچنين بايد\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nگفت : جواز قضاوت قاضى به علم خود مخصوص جايى است كه قاضى از طريق شنيدن و شاهد بودن و ديدن ، علم حسى بدست آورد ، جه اين كه مورد سؤال هم همين است .\r\nاگر ادعا شود كه اين گونه علم را عرفاً حمل بر مطلق علمِ به واقع كرده و بگوئيم چون ديدن و شاهد بودن معمولًا از راههاى بدست آوردن علم هستند ، بنابراين ، مىتوان آن را به هر آنچه كه موجب علم مىشود ، سرايت داد ، چنين ادعايى در بابى مانند قضاوت كه حكم كردن دشوار بوده و نياز به تحقيق و بررسى دارد ، مردود است ، همچنانكه در اين كه علم قاضى بايد از راههاى متعارف حاصل شده باشد و شامل علم حاصل از علوم غريبه و نامأنوس نمىشود ، هيچ اشكالى وجود ندارد .\r\n\r\n[ برخى از قضاوتهاى امير المؤمنين ( ع ) 
  ]\r\nدسته‌اى ديگر از روايات ، رواياتى هستند كه برخى از قضاوتهاى امير المؤمنين ( ع ) را نقل مىكنند ، و از آنها بدست مىآيد كه حضرت در آن قضاوتها به علم خود داورى مىكرده‌اند ، از قبيل روايت ابى صباح كنانى از امام صادق ( ع ) كه فرمود :\r\n« أتى عمر بامرأة قد تزوجها شيخ فلما أن واقعها مات على بطنها فجاءت بولدِ فادعى بنوه أنها فجرت و تشاهدوا عليها ، فأمر بها عمر أن ترجم ، فمرّ بها على ( ع ) فقالت : يا بن عم رسول اللّه ( ص ) إن لى حجة ، قال : هاتى حجتك ، فدفعت اليه كتاباً فقرأه فقال : هذه المرأة تعلمكم بيوم تزوجها و يوم واقعها و كيف كان جماعه لها ، ردّ و المرأة ، فلمّا كان من الغد ، دعا بصبيان أتراب و دعا بالصبى معهم فقال لم : العبوا حتى اذا ألهاهم اللعب ، قال لهم : اجلسوا حتى إذا تمكّنوا صاح بهم فقام الصبيان و قام الغلام فاتكى على راحتيه ، فدعا به على ( ع ) و ورثه من أبيه و جلد إخوته المفترين حدّاً ، فقال عمر : كيف صنعت ؟ فقال : عرفت ضعف الشيخ فى تكأة الغلام على راحتيه . » « 1 »\r\n( زن جوانى را كه به ازدواج پير مردى درآمده بود ، نزد عمر آوردند ، هنگامى كه شوهرش با او همبستر شده بود بر شكم زن از دنيا رفته بود ، و از زن ، فرزند پسرى متولد شد ، پسران آن مرد مدعى شدند كه آن زن عمل منافى عفت انجام داده ، و خود بر آن كار گواهى دادند ، عمر دستور داد زن سنگسار شود . على ( ع ) از آنجا گذشت ، آن زن گفت :\r\nاى پسر عموى رسول خدا ( ص ) من دليل و برهانى دارم ، فرمود : دليلت را ارائه كن زن نامه‌اى را به حضرت سپرد و امام ( ع ) آن را قرائت كرد و فرمود : اين زن شما را از تاريخ ازدواج آن پير مرد با خود و از تاريخ همبستر شدنش با او و چگونگى آميزش او ، آگاه مىكند ، او را برگردانيد . فرداى آن روز كودكان همسال پسر را فراخواند و كودك آن زن را\r\n\r\n\r\n","description":"","footnote":"\r\n( 1 ) « وسائل » ، 18 / 207 .\r\n","page_name":" 52 ","page_number":52},
  {"content":"\r\n\r\nنيز خواند و بدانان گفت : بازى كنيد ، زمانى كه كودكان سخت مشغول بازى شدند ، بدانها فرمود : بنشينيد ، تا اين كه آرامش يافتند ، سپس بر سر آنان فرياد كشيد ، كودكان همه برخاسته و ايستادند ، ولى اين كودك با كمك دستهايش برخاست ، على ( ع ) او را خواست و از ميراث پدرش به او داد و برادرانش را كه به او تهمت زده بودند ، تازيانه زد . عمر گفت : چگونه عمل كردى ؟ حضرت فرمود : ضعف پيرمرد را از تكيه كردن كودك بر دستانش دريافتم ) .\r\nكلينى و شيخ مفيد ( رحمهما اللّه ) اين روايت را به اسنادِ خود تا احمد بن محمد بن خالد از محمد بن على ، از محمد بن فضيل ، از ابى صباح كنانى نقل كرده‌اند ، و در وثاقت محمد بن فضيل بحث است ، زيرا شيخ در جايى او را تضعيف كرده و جاى ديگر وى را به غلوّ متهم ساخته است ، ولى ظاهر مفيد حاكى از توثيق اوست ، چنان كه برخى از مشايخ سه‌گانه نيز ، از او روايت نقل كرده‌اند ، پس اگر ما تضعيف وى را حمل بر خدشه در عقيدهء او نمائيم نه وثاقتش ، در اين صورت ، سند صحيح است .\r\nصدوق نيز آن را باسناد خود از عمر و بن ثابت از پدرش از سعد بن طريف از اصبغ بن نباته ، روايت كرده و گفته است : « أتى عمر بامرأةٍ » و پدر عمرو ، ثابت بن ابى المقدام است و او از كسانى است كه در مورد خدشه قرار گرفته و راهى براى توثيق او وجود ندارد . و نيز مطلبى كه در معتبرهء محمد بن قيس از امام باقر ( ع ) نقل شده ، از همين قبيل است حضرت فرمود :\r\n« كان لرجل على عهد علىٍّ جاريتان فولدت احداهما ابناً و الأخرى بنتاً ، فعدت صاحبة البنت فوضعت بنتها فى المهد الذي فيه الابن ، و أخذت ابنها فقال : صاحبة البنت ، الابن ابنى و قالت صاحبة الابن ، الابن ابنى ، فتحا كما الى امير المؤمنين ( ع ) فأمر أن يوزن لبنهما و قال : أيتهما كانت أثقل لبناً فالابن له . » « 1 »\r\n( در دوران على ( ع ) مردى داراى دو كنيز بود يكى از آنها پسر و ديگرى دخترى به دنيا آورد ، صاحب دختر ، دختر خود را در گهواره‌اى كه پسر در آن بود قرار داد ، و پسر او را برگرفت و گفت : اين پسر ، پسر من است و صاحب پسر گفت : پسر از من است ، اين دو داورى نزد امير المؤمنين ( ع ) بردند ، حضرت دستور داد شير هر دو مادر را وزن كنند هر كدام سنگين‌تر بود ، پسر از آن اوست ) .\r\nبه اين قبيل روايات استدلال شده است بر اين كه علم قاضى به واقع ، در امر قضاوت\r\n\r\n\r\n","description":"","footnote":"\r\n( 1 ) « وسائل » ، 18 / 208 .\r\n","page_name":" 53 ","page_number":53},
  {"content":"\r\n\r\nكافى است و با اين علم نيازى به شاهد و بيّنه نيست ، بلكه علم قاضى مقدم بر بيّنه است و موجب سقوط آن از حجيّت ، و ترتيب آثار دروغ و افتراء بر شهود مىشود ، همان گونه كه امام ( ع ) بنابر روايت نخست چنين كرد ، اين مطلب در صورتى صحيح است كه علم قاضى در امر قضاوت ، داراى حجيّت باشد .\r\nولى آنچه صحيح به نظر مىرسد اين است كه ، اين دسته از روايات نيز ارتباطى به محل بحث ما ندارند ، زيرا اين روايات دلالت دارند كه امام ( ع ) با هوشمندى و علم و حكمتِ خويش توانست ، از واقعيتى كه بر ديگران حتى بر فردى مانند خليفه و در محكمهء قضايى ، پوشيده بود ، پرده بردارد ، و واقع امر روشن گردد و تقلّب و دروغگويى مدعى در برابر همه آشكار شود ، اين قضيه چه ربطى دارد به آنچه كه ما در پى آنيم ، آنچه كه ما مىخواهيم ، حجيّت علم شخصى قاضى است يعنى همين كه قاضى ادعا كند به مجرم بودن متهم علم دارد ، براى اثبات جرم و صدور حكم كافى باشد . مىتوان گفت :\r\nاين روايات بر فرض صدورشان از معصوم ، امورى را حجت مىدانند كه در محاكم قضايى با قرينه‌هاى قطعى و روشن بر صدق و كذب يكى از دو طرفِ نزاع ، دلالت كنند ، و اين از نظر ما اشكالى ندارد ، زيرا علم به اين گونه امور از قبيل علم به وجود شهود يا عدالت آنها و يا انجام سوگند و يا رد كردن سوگند و غيره است كه در نهايت به علم حسىِ به دست آمده در محكمه بر مىگردد ، و طبيعى است كه ترديدى در حجيّت آن ، وجود ندارد .\r\nاينها عمده دلايلى بود كه مىتوان با آنها بر نفوذ علم شخصى قاضى ، استدلال كرد ، و ملاحظه نموديد كه دلالت هيچ كدام از آنها بر اثبات اين مطلب تمام نبود ، و حق با مرحوم صاحب جواهر است كه مدعى شده است - اگر اجماع وجود نداشته باشد - چيزى كه دلالت بر نفوذ علم شخصى قاضى كند ، وجود ندارد ، نهايت چيزى كه بدون اجماع مىتوان بدست آورد اين است كه حكم دادن بر خلاف علم جايز نيست .\r\nاضافه مىكنيم آن گونه كه پيشتر گذشت ، اجماع تعبدى در مسأله بويژه در حقوق الهى ، ثابت نشد چنان كه اين هم گذشت كه مقتضاى اصل عملى اين است كه در صورت شك در حجيتِ حكم قاضى ، اين حكم ، حجيت و نفوذ ندارد ، از اين روى بىترديد ثابت مىشود كه قاضى در حلّ نزاع ، نمىتواند به علم شخصى خود استناد كند مگر اين كه بتواند در محاكم قضايى براى اثبات جرم متهم و يا اقرار گرفتن از او ، علم خود را به قرينه‌اى قطعى و حسى و روشن ، تبديل كند ، كه در اين صورت استناد ، به اين دو ( اثبات جرم و يا اقرار متهم ) است ، نه صرف ادعاى علم به مجرم بودن متهم ، و در اين صورت\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nتفاوتى ندارد كه علم موردِ ادعا ، از طريق حس و مشاهده بدست آمده باشد يا از راههاى ديگرى كه سبب علم مىشود ، زيرا علم حسى يا نزديك به حس ، اگر چه از نظر حجت بودن در مقام داورى ، از علم حدسى پايدارتر و مؤكدتر است ، ولى مىتوان احتمال داد كه از نظر حجيت قضايى ، حسى بودن علم به اين معناست كه در دادگاه براى ديگران نيز قابل اثبات باشد ، نه اين كه خود حسى بودن علم قاضى موجب حجيت آن مىشود .\r\nروشن است كه چنين معنايى به صرف ادعاى علم و مشاهده از سوى قاضى به دست نمىآيد . آرى ، اگر براى قاضى علم شخصى بدست آمد ، حجيّت بيّنه و سوگند ساقط مىشود ، زيرا در اين صورت بيّنه و سوگند در نظر قاضى دروغ تلقى مىشوند و نمىتوانند حجّت باشند ، چون طريقيت بيّنه و سوگند فى الجمله در حجيت قضايى آنها ، مورد ملاحظه قرار گرفته است از اين رو همان گونه كه در جواهر آمده است و پيش از اين نيز در آغاز مسأله بدان اشاره شد ، قاضى نمىتواند بر خلاف علم شخصى خود ، بر اساس بيّنه و سوگند حكم صادر كند .\r\n\r\nفصل سوم - بررسى ادلهء عدم اعتبار علم قاضى\r\nبر عدم نفوذ علم شخصى قاضى به وجوهى نيز استدلال شده است :\r\n\r\nوجه اول [ سيره رسول الله ص 
  ]\r\n: ابن جنيد مىگويد : به نظر مىرسد كه رسول خدا ( ص ) در ترتيب آثار اسلام ، به ظاهر اكتفا مىفرمود و طبق علمى كه به حقايق انسانها داشت ، با آنها رفتار نمىكرد ، در نزاع و كشمكش‌ها نيز چنين عمل مىنمود و فقط طبق شهادت شهود و سوگند ، قضاوت مىكرد ، و اين خود دليل بر اين است كه علم شخصى قاضى در امر قضاوت حجيت ندارد .\r\nضعف اين وجه كاملًا روشن است ، و در گفته‌هاى سيد و متأخرين از او ، بدان پاسخ داده شده است كه بين مسأله قضاوت و مسائل مربوط به ترتيب آثار اسلام ، مانند طهارت ، مصونيت جان و مال و امثال آن ، تفاوت وجود دارد ، بنابراين در دومى ( ترتيب آثار اسلام ) به ظاهر اكتفا مىشود ، بر خلاف مسألهء اول ( قضاوت ) كه در آن بايد به حق و واقع دست يافت . علاوه بر آنچه گفته شد ، احتمال اين كه موضوعِ آن آثار ، اظهار اسلام باشد ، هر چند خدا و پيامبر بدانند كه دروغ است ، احتمالى بجاست . آرى ، آنچه كه مسلم است اين است كه پيامبر ( ص ) و ديگر معصومين عليهم السلام ، در نزاع و مرافعات طبق علم غيبى كه به واقع داشتند ، حكم نمىكردند .\r\nشايد بدان جهت كه آنان به تمام جزئيات كارهاى مكلفين علم فعلى نداشتند ، هر چند\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاگر اراده مىكردند ، مىتوانستند علم داشته باشند ، و يا بدين جهت كه علم غيب هر چند علم فعلى هم باشد ، اساساً حجت قضايى نيست ، همانند آگاهى كه از علوم و اسباب غير متعارف و نامأنوس چون رمل و جفر و طالع‌بينى ، بدست مىآيد .\r\n\r\nوجه دوم [ برخى روايات خاصه 
  ]\r\n: از برخى روايات خاصه چنين استفاده مىشود كه آنها راه اثبات قضايى را بر بيّنه و سوگند منحصر دانسته‌اند و عمدهء آن روايات از نظرتان مىگذرد .\r\n\r\n1 - صحيح هشام بن حكم از امام صادق ( ع )\r\nاست كه فرمود :\r\nقال رسول الله ( ص ) : « إنما أقضي بينكم بالبينات و الأيمان و بعضكم ألحن بحجّته من بعض فأيما رجل قطعت له من مال اخيه شيئاً فانما قطعت له به قطعة من النار » . « 1 »\r\n( من طبق شواهد و سوگند ميانتان داورى مىكنم ، زبان استدلال برخى از شما نسبت به بعضى ديگر ، قوىتر است پس اگر من بر اساس استدلال كسى ، بخشى از اموال برادر مسلمانش را به او بدهم ولى در واقع حقى بر او نداشته باشد ، همانا با اين حكم ، قطعه‌اى از آتش برايش فراهم كرده‌ام ) .\r\nگفته‌اند اين روايت به مقتضاى مفهوم حصر ، حجيت قضايى علم شخصى قاضى را ، نفى مىكند . اين استدلال از چند راه ، مورد مناقشه قرار گرفته است :\r\nنخست اين كه : از ناحيهء اقرار و يا شهادت يك شاهد و سوگند مدعى ، مطلب قابل نقض است ، چون اين دو خصوصيت در روايت ذكر نشده‌اند ، با اين كه هيچ اشكالى در اين نيست كه در امر قضاوت به يك شاهد و سوگند ، استناد شود ، هر پاسخى كه در مورد اين دو داده شود ، عيناً همان پاسخ از سنديت علم هم خواهد بود .\r\nاين مناقشه درست نيست زيرا مىتوان ادعا كرد عنوان قضاوت بر اساس بيّنه و سوگند شامل قضاوت بر اساس يك گواه و سوگند و بر اساس اقرار نيز مىشود ، در مورد يك گواه و يك سوگند روشن است اما در مورد اقرار از آن جهت است كه اقرار خود نوعى گواهى از ناحيهء متهم بر خويشتن است ، و در برخى از روايات مانند روايت مداينى از امام صادق ( ع ) از اقرار ، به شهادت تعبير شده است . آنجا كه فرمود : « لا أقبل شهادة فاسق الّا على نفسه » « 2 » همچنين در روايت صالح بن ميثم از پدرش از امام ( ع ) نقل شده كه در آن نيز از اقرار به شهادت تعبير شده است . « 3 » و مقصود از بيّنه ، شهادتِ معتبر است [ از اين رو شامل اقرار نيز مىشود 
  ] علاوه بر اين ، دلالت بر حصر منافاتى ندارد كه در برخى\r\n\r\n\r\n","description":"","footnote":"\r\n( 1 ) « وسائل » ، 18 / 169 .\r\n( 2 ) « وسائل » ، 18 / 375 .\r\n( 3 ) « وسائل » ، 18 / 378 .\r\n","page_name":" 56 ","page_number":56},
  {"content":"\r\n\r\nموارد خلاف آن ثابت شود ، اگر دليلى بر خلاف مفهوم حصر دلالت داشته باشد ، به همان مقدار ، اطلاق مفهوم حصر را مقيّد خواهد كرد ، نه بيشتر . بنابراين اگر بر جواز استناد به علم شخصى قاضى ، در امر قضاوت دليلى اقامه نشود ، اطلاقِ مفهومِ حصر ، قهراً دليلى بر نفى آن خواهد بود .\r\nدوم اين كه : حصرى كه در اين روايت وارد شده ، حصر اضافى است يعنى حصر نسبت به قضاوتِ بر اساس واقع و با تكيه بر علم غيبى الهى صورت گرفته است ، آن چنان كه در برخى روايات آمده است كه حضرت قائم ( ع ) با تكيه بر چنين علمى بىآنكه بيّنه و سوگندى بخواهد ، داورى خواهد فرمود .\r\nپاسخ : اين مطلب ، خلاف اطلاق حصر است ، بنابراين نياز به قرينه دارد ، و در روايت ، قرينه‌اى نيامده كه دلالت داشته باشد پيامبر ( ص ) فقط مىخواهد اتكاء خود بر خصوص علم غيب را نفى كند نه هر علمى را ، اگر چه اطلاق حصر خود اقتضا مىكند كه چنين قرينه‌اى هم در كلام نباشد . بلكه اگر منظور روايت مقابلهء ميان قضاوتِ بر اساس شاهد و سوگند با قضاوتِ بر اساس علم به واقع مىبود ، مناسب آن بود كه اين مقابله با مطلق علم باشد نه فقط با علم غيبى . علاوه بر اين اگر مقصود روايت نفى قضاوتِ بر اساس علم غيبى باشد با وجود فعليت داشتن اين علم براى معصوم ، روشن است كه بايد به طريق اولى به حجيت نداشتن علم عادى قاضى دلالت داشته باشد زيرا كه علم معصوم خطابردار نيست .\r\nسوم اين كه : اين اطلاق با آيات و روايات گذشته كه دلالت بر نفوذ علم قاضى و جواز استناد به آن داشتند ، در تعارض است .\r\nپاسخ : علاوه بر اين كه قبلًا يادآور شديم كه دلالت هيچ كدام از آنها تمام نيست - اطلاق اين حديث نيز چون ناظر به آن آيات و روايات است ، بر آنها مقدم است . آرى ، اگر دليل جداگانه‌اى باشد كه بر جواز قضاوت قاضى به علم شخصى بالخصوص دلالت داشته باشد ، اطلاق مفهوم حصر را مقيد مىسازد ، حال آن كه چنين دليلى وجود ندارد .\r\nچهارم اين كه : اصل دلالت بر حصر انكار مىشود به اين تقريب كه حصرِ ذكر شده براى حصر راههاى اثبات مسائل قضايى در بيّنه و سوگند نيست تا از آن نفى حجيت غير بيّنه و سوگند استفاده شود ، بلكه براى حصر مفاد بيّنه و سوگند به عنوان دو راه از راههاى اثبات ، در مفاد ظاهرى آنها است . حصر مذكور اين را مىرساند كه پيامبر فقط بر اساس ظواهر بيّنه و سوگند داورى مىكردند نه بر اساس واقع امر كه ممكن نبود پيامبر از آن آگاه نباشد . بنابراين حصر مذكور فقط دلالت بر اين دارد كه پيامبر ( ص ) صرفاً متكى\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبر بيّنه و سوگند داورى مىكردند ، نه اين كه حجت قضايى منحصر ، در بيّنه و سوگند است .\r\nحاصل كلام آن كه : تفاوت است بين اين كه گفته شود و در قبال ساير راهها ، به بيّنه و سوگند داورى مىكنم تا دلالت كند بر انحصار حجت قضايى به اين دو ، و بين اين كه گفته شود در قبال واقع ، به بيّنه و سوگند قضاوت مىكنم ، و گاهى قضاوت مطابق با واقع نبوده و چيزى كه در اين صورت بر آن حكم شود ، بر شخص حرام خواهد بود . اين بيان بر حصر مفاد طريق و حكم ، در حكم ظاهرى و نه حكم واقعى دلالت دارد ، و با حكم ظاهرى ، واقع تغيير نمىكند . بنابراين آنچه كه بر خلاف واقع و بر اساس حكم ظاهرى به كسى داده مىشود بر او حرام خواهد بود .\r\nچون در حديث به قرينهء سخن پيامبر ( ص ) كه فرمود : « و بعضكم ألحن بحجته من بعض فايما رجل . . . » بيّنه نه و سوگند در قبال واقع ، آورده شده‌اند ، ظاهر آن ، معناى دوم است نه معناى اول . شاهد بر اين معنا ، روايتى است كه در تفسير عسكرى ( ع ) از امير المؤمنين نقل شده كه حضرت فرمود :\r\n« كان رسول الله ( ص ) يحكم بين الناس بالبيّنات و الأيمان في الدعاوي ، فكثرت المطالبات و المظالم فقال : أيها الناس إنما أنا بشر و أنتم تختصمون و لعل بعضكم ألحن بحجته من بعض و انما اقضي على نحو ما أسمع منه فمن قضيت له من حق اخيه بشيءٍ فلا يأخذ به ، فانما اقطع له قطعةً من النار » . « 1 »\r\n( رسول اكرم ( ص ) در دعاوى مردم ميان آنها با بيّنه و سوگند قضاوت مىكرد ، درخواست‌ها و تظلمات مردم زياد شد حضرت فرمود : اى مردم ؛ من هم بشر هستم و شما كه با يكديگر به نزاع مىپردازيد شايد يكى از شما زبان‌دارتر از ديگرى باشد ، من طبق آنچه كه از او مىشنوم قضاوت مىكنم ، پس اگر به نفع او حكم كردم و چيزى از حق برادرش را به او دادم ، آن را نستاند ، چرا كه در اين صورت قطعه‌اى از آتش را براى او فراهم كرده‌ام ) .\r\nپاسخ اين كه : اگر چه به طور مسلّم ذيل حديث ظهور دارد كه حديث ناظر به قضاوت به ظواهر است نه طبق واقع ، اما اين منافاتى ندارد كه صدر حديث دلالت داشته باشد بر آن كه طرقِ قضاوت و دادرسى منحصر در بيّنه و سوگند است ، زيرا حديث اين دو معنا را از خلال دو فقره و دو مقطع ، در طول هم عنوان كرده است در فقرهء اول راههايى را كه\r\n\r\n\r\n","description":"","footnote":"\r\n( 1 ) « وسائل » ، 18 / 170 .\r\n","page_name":" 58 ","page_number":58},
  {"content":"\r\n\r\nپيامبر ( ص ) در امر قضاوت مىپيموده و منحصر در بيّنه و سوگند بوده‌اند ، بيان مىكند ، و اين خود مقدمه و تمهيدى است براى آوردن فقرهء دوم كه در آن بيان مىكند اين راهها ظاهرى بوده و گاهى خطا به آنها راه پيدا مىكند و همواره مطابق با واقع نيستند ، از اين رو آنچه كه بر خلاف واقع بدان حكم شده ، به منزلهء پاره‌اى از آتش است . و بدين ترتيب صدر روايت دلالت دارد كه راههاى قابل پيروى ، از ديدگاه پيامبر ( ص ) منحصر در شاهد و سوگند بوده نه چيز ديگر ، و اگر راه ديگرى هم وجود مىداشت شايسته بود آن را يادآورى مىفرمود .\r\nآرى ، اگر روايت ، به اين عبارت آمده بود : « انما أقضي بما أسمع في البيّنات و الأيمان لا بالواقع » ، دلالت بر انحصار راههاى اثبات قضايى در بيّنه و سوگند نمىكرد ، بلكه دلالت داشت بر اين كه مفاد بيّنه و سوگند منحصر است به صورت ظاهر آنها و واقع امر را در بر نمىگيرد .\r\nولى آنچه كه در روايت وارد شده است كه : « أنما أقضي بينكم بالبينات و الأيمان و بعضكم ألحن . . . » و اين جمله همان گونه كه گفتيم در دو مطلب ، به نحو طولى ظهور دارد ، و در اين صورت مىتوان در مقطع نخستِ آن ، به اطلاقِ حصر تمسك جست . و درجهء ضعيف‌ترى از اين ظهور طولى در روايتى كه در تفسير عسكرى آمده است نيز وجود دارد ، ولى آن روايت از نظر سند اعتبارى ندارد .\r\n\r\n2 - روايت حمزة بن أبى حمزه\r\nاست از پدرش از جدش كه گفت : امير المؤمنين ( ع ) فرمود :\r\n« احكام المسلمين ( جميع احكام المسلمين ) على ثلاثه ، شهادة عادلة او يمين قاطعة ، او سنة ماضية من ائمة الهدى عليهم السلام ( او سنة جاريه مع ائمة الهدى « عليهم السلام » ) .\r\n( تمام احكام مسلمانان سه دسته‌اند : گواهى عادلانه ، يا سوگندى قاطع و يا شيوه اى عملى از ائمه عليهم السلام ) .\r\nاين روايت با آن كه در كافى و تهذيب و خصال آمده است ، از نظر سند ضعيف است .\r\nچون در سلسله سند آن ابى جميلهء كذاب ( مفضل بن صالح ) ، وجود دارد و نقل احمد بن محمد بن ابى نصر بزنطى از ابى جميله كه در سند خصال آمده است ، موجب تأييد او نمىشود ، نقل بزنطى از كسى در صورتى مفيد است و موجب تأييد او مىشود كه آن كس معروف به دروغگويى نباشد و يا دليلى بر جرح او اقامه نشده باشد ، و گرنه ، نقل بزنطى از روايى كه معروف به دروغگويى است يا دليل بر حرج او وجود دارد ، در بهترين\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nفرض از موارد تعارض و تساقط در وثاقت راوى است . همچنين تمام رجال سند بعد از ابى جميله ناشناخته‌اند و وجود بزنطى در سند نيز ، سودى ندارد ، زيرا بودن بزنطى در سند براى توثيق كسى مفيد است كه مستقيماً از او نقل كرده باشد نه با واسطه . در ضبط رجال روايت نيز اختلاف هست ، در وسائل اين چنين است : « ابى جميل ، عن سليمان بن ابى اويس ، عن حمزة بن أبى حمزة ، عن أبيه ، عن جده » . صاحب وسائل اين سند را از كافى نقل مىكند در حالى كه در نسخه‌هاى موجود كتاب كافى آن سند اين گونه است :\r\n« أبى جميله عن اسماعيل بن أبى ادريس ، عن الحسين بن حمزة ابن ابى حمزة عن أبيه ، عن جده » در تهذيب چنين است : « عن ابى جميل عن اسماعيل بن ابى ادريس ، عن الحسين بن حمزة عن أبيه عن جده » . و در خصال اين گونه است : « عن ابى جميله ، عن اسماعيل بن أبى اويس ، عن حمزة بن ابى حمزة ، عن أبيه عن جده » . به هر صورت اين سند از بسيارى جهات ضعيف است ، علاوه بر اين در متن روايت نيز ميان نقل خصال و نقل كافى و تهذيب ، اختلاف وجود دارد كه در آغاز روايت به آن اشاره كرديم ، ولى اين اختلاف نقل‌ها معنا را تغيير نمىدهد .\r\nاما ظاهر دلالتِ حديث بالخصوص بنا به نقل خصال اين است كه تمام احكام قضايى مسلمانان به يكى از وجوه سه‌گانهء ذكر شده بر مىگردد و علم قاضى هيچ كدام از آنها نيست ، بنابراين ناگزير روايت دلالت دارد بر اين كه علم قاضى در امر قضاوت ، حجيت ندارد .\r\nبر اين استدلال اشكال شده است كه احتمال دارد علم قاضى داخل در عنوان اول ، يعنى « شهادة عادلة » باشد ، به اعتبار اين كه قاضى ، عادل است و طبق علم خود به واقع ، گواهى مىدهد ، اما اين احتمال خلاف ظاهر روايت است ، زيرا آنچه كه از ظاهر جمله بر مىآيد اين است كه شاهدى عادل ، در دادگاه نزد قاضى شهادت دهد و اين بر علم قاضى صدق نمىكند ، علم قاضى همچون گواهى شاهد عادل نزد همان قاضى نيست ، بنابراين از روايت ، تعدد و دوگانگى ميان قاضى و شاهد فهميده مىشود و بايد گواهى عادلانه از كسى غير از خود قاضى باشد .\r\nاستدلال ياد شده به گونه‌اى ديگر نيز قابل مناقشه است و آن اين كه احتمال اين فرض وجود دارد كه علم قاضى داخل در عنوان سوم يعنى مصداق « سنة الماضية من ائمة الهدى » باشد و اين احتمال نيز قطعاً خلاف ظاهر حديث است ، چون ظاهر حديث ، تقابل ميان اقسام سه‌گانه است ، بنابراين اگر علم قاضى هم حجت و طريقى براى اثبات حكم مىبود ، مىبايست به طور مستقل بيان مىشد ، نه در ضمن عنوان سوم . علم قاضى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاز دو جهت ممكن است جزو سنتِ مورد عمل ائمه ( سنت ماضيه ) به شمار آيد ، يكى از جهت حجيت آن ، يعنى اين كه حجيت علم قاضى تكيه به سنت ائمه دارد ، كه اين جهت بين همهء حجت‌هاى قضايى مشترك است ، حجيت بيّنه و سوگند نيز اين چنين است . و ديگرى از جهت اين كه حكم قاضى در مرافعه بر اساس علم خود ، عين سنت مورد عمل ائمه است ، كه روشن است نه قاضى جزو ائمه است و نه حكم او را كه در مرافعه بر اساس واقع امر صادر مىكند ، مىتوان جزو سنت به شمار آورد . اين روايت ظهور در يك قاعدهء كلى شرعى در باب قضاء دارد مانند قاعدهء قرعه ، يا قاعدهء تنصيف يا قاعدهء درء الحد بالشبهة ( بر داشتن حد به واسطهء شبهه ) و قاعده‌هايى از اين دست كه در امر قضاوت همپاى بيّنه و سوگند هستند .\r\n\r\nروايت منقول از كلينى\r\n3 - روايتى است كه كلينى آن را از على بن ابراهيم از محمد بن عيسى از يونس از كسى كه آن را روايت كرده آورده است كه گفت :\r\n« استخراج الحقوق باربعة وجوه ، شهادة رجلين عدلين ، فان لم يكونا رجلين عدلين فرجل و امرأتان ، فان لم تكن امرأتان فرجل و يمين المدّعي ، فان لم يكن شاهد ، فاليمين على المدعى عليه فان لم يحلف و ردّ اليمين على المدّعي ، فهو واجب عليه أن يحلف و يأخذ حقه ، فان أبى أن يحلف فلا شيء له » « 1 »\r\nممكن است ، يكى به گواهى دادن دو مرد عادل ، اگر دو مرد عادل نبودند يك مرد و دو زن ، و اگر دو زن و يك مرد نبودند ، يك مرد و سوگند مدعى ، و اگر شاهدى وجود نداشت بايد مدعى عليه سوگند ياد كند و اگر او سوگند ياد نكرد و سوگند را به مدعى برگرداند ، بر او واجب است كه سوگند بخورد و حق خويش را بستاند ، و اگر از سوگند ياد كردن خوددارى كرد ، چيزى به او تعلق نمىگيرد ) .\r\nاين روايت از جنبهء سند ، مرسل و مضمر است ، هر چند كسى كه آن را به صورتِ ارسال آورده ، فردى چون يونس باشد . از جنبهء دلالت نيز ظهور در حصر دارد ، و ادعاى اين كه اين روايت از نظر به فرض علم قاضى منصرف است ، مردود است . آرى ، اين روايت از موردى منصرف است كه حق بر اساس قرائن حسى قطعىِ روشن براى همه كس ، در دادگاه اثبات مىشود و در بخش پيشين از آن ياد كرديم . چنين موردى از حوزهء نظر تمامى روايات بيرون است ، زيرا در اين مورد حق به طور عرفى به دست مىآيد و ثابت مىشود . بلى ، ثابت شدن حق از روى قرائن حسى در دادگاه ، اختصاص به\r\n\r\n\r\n","description":"","footnote":"\r\n( 1 ) « وسائل » ، 18 / 176 .\r\n","page_name":" 61 ","page_number":61},
  {"content":"\r\n\r\nحقوق الناس دارد و نمىتواند آن را به حق الله نيز سرايت داد مگر اين كه كسى تفصيل ميان حق الله و حق الناس را نپذيرفته باشد و احتمال فقهى چنين تفصيلى را نيز ندهد .\r\n\r\n[ 4 - روايت امام صادق ع 
  ]\r\n4 - روايتى كه قبلًا به سند كامل از سليمان بن خالد از امام صادق ( ع ) و سند ديگرى از أبان از كسى كه برايش روايت كرده بوده از امام صادق ( ع ) گذشت كه : پيامبرى به خداوند عرضه داشت ، چگونه در امورى كه نديده و شاهد آن نبوده ، قضاوت و داورى كند ، جواب او به صورت كلى آمد ، كه : « أحكم بكتابي و أضفهم إلى اسمي فحلفهم به هذا لمن لم تقم له بيّنه » يا اينكه « احكم بينهم بالبينات و أضفهم إلى اسمي يحلفون به » تقريب استدلال چنين است كه : آنچه از تعبير « شكى » به نظر مىرسد ، اين است كه آن پيامبر از خداوند در خواست كرد او را بر واقع امر ، آگاه گرداند تا بتواند بر اساس آن حكم كند - چنان كه در روايت أبان به اين معنا تصريح شده است - اما خداوند در قبال اين در خواست به آن پيامبر وحى كرد كه در مورد حكم ، بر اساس كتاب او يعنى بر اساس احكامى كه در كتاب خود فرستاده است ، حكم كند ، و در مورد موضوع ، بر اساس بيّنه و سوگند حكم نمايد به اين نحو كه آنها را به نام خدا سوگند دهد و به آن پاىبند گرداند .\r\nبنابراين از ظاهر اين پاسخ در قبال آن در خواست ، بدست مىآيد كه قاعدهء كلى در قضاوت همين است . بدين ترتيب مقتضاى اطلاق آن ، حصر در بيّنه و سوگند مىباشد ، زيرا اگر علم شخصى قاضى نيز حجت مىبود ، مىبايست آن را يادآور مىشد ، يا از اطلاق حكمِ بر اساس بيّنه و سوگند استثنا مىكرد . شايد اين ظهور در روايت أبان روشن‌تر باشد .\r\nادعاى اين كه با سؤال آن پيامبر كه شكايت داشت چگونه در آنچه نديده و مشاهده نكرده و نشنيده قضاوت كند ، تقييد ثابت مىشود ، و پاسخ خداوند نيز اختصاص به اين فرض يعنى فرض عدم علم آن پيامبر دارد ، مردود است . زيرا چنين استظهارى از شِكوهء آن پيامبر ، صحيح نيست ، چون مقصود روايت اين نيست كه آن پيامبر مىخواست در موارد شك و ترديد و عدم علم فقط تكليف خود را بپرسد ، تا پاسخ وحى ، حمل بر بيان تكليف او شود . بلكه تعبيرِ ذكر شده در روايت ، عرفاً ظهور در درخواست آگاهى از اصل كيفيت قضاوت دارد ، گويى سؤال او نوعى اعتراض و شكايت است كه چگونه ميان مردم داورى كند در حالى كه علم به واقعيت‌ها ندارد . از اين رو ، خواستهء او اين بود كه اصل روش قضاوت براى او روشن شود ، نه اين كه فقط مىخواست از حكم صورت شك و عدم علم بپرسد .\r\nبر اين پايه ، ظهورِ پاسخ ، در بيان قاعدهء عمومى و روش كلى قضاوت قابل انكار\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنيست ، به ويژه آن كه در آغاز پاسخ ، سخن از « حكم بر اساس كتاب » رفته است كه اختصاصى به بيّنه و سوگند و غيره ندارد ، پس در اين صورت بىترديد اطلاق روايت دلالت بر حصر مىكند .\r\n\r\n[ 5 - بررسى مجموعه روايات 
  ]\r\n5 - از ملاحظهء كليه رواياتى كه در باب قضاوت و چگونگى حكم ، و احكام دعاوى و آداب قضاوت ، و قضاوتهاى پيامبر و ائمه ( ع ) وارد شده است ، استفادهء حصر مىشود ، زيرا در هيچ يك از اين روايات وارد نشده است كه قاضى مىتواند با تكيه بر اين ادعا كه خود مىداند حق با اين يا آن طرف است ، به حل و فصل مرافعات و منازعات بپردازد .\r\nرواياتى كه بيانگر مسائل باب قضاء هستند ، هرگز متعرض چنين مسأله‌اى نشده‌اند ، در صورتى كه بيّنه و سوگند و موارد و حد و مرز و احكام آنها را تعرض كرده‌اند . اگر علم قاضى نيز به خودى خود ، از راهها و دلائل معتبر قضايى مانند بيّنه و سوگند به شمار مىآمد ، مىبايست متعرض آن شده و دست كم در يك روايت ضعيف ، آن را در عرض بيّنه و سوگند مطرح مىكردند و حد و مرز و موارد تعارض آن را با بيّنه مدعى يا سوگند منكر ، يا غير آنها ، روشن مىنمودند ، همان گونه كه در سوگند و بيّنه ، اين چنين شده است .\r\nحاصل كلام آنكه ، اگر كسى در روايات فراوان مربوط به باب‌هاى گوناگون مسألهء مورد بحث ما نظر كند ، يقين يا اطمينان حاصل خواهد كرد كه علم شخصى قاضى از جمله راههاى قابل پذيرش قضاوت و دست‌يابى به حقوق ، در مرافعات و قضاوتها نيست ، و طريقيت بيّنه و سوگند ، به واسطهء خصوصيتى است كه در آنها وجود دارد ، نه به صِرفِ طريقيتِ محض داشتن آنها نسبت به واقع ، تا توهّم شود كه يقين قاضى مىتواند جايگزين آنها شود . بلكه كسى كه ادلهء مربوط به سوگند را ملاحظه كند خواهد ديد كه در برخى از آنها به موضوعيت سوگند ، تصريح شده است ، و پس از آن كه مدعى ، سوگندِ منكر را پذيرفت ، جايز نيست آن مال را بگيرد گرچه پنجاه قسامه بر خلاف آن اقامه شود .\r\nو چنان كه مال ديگرى از فردى كه سوگند ياد كرده ، نزد مدعى باشد نمىتواند آن را عوض مال خود بردارد ( تقاض كند ) ، اين موارد گواه بر اين است كه سوگند در باب قضاوت ، موضوعيت دارد ، و طريق محض نيست تا گفته شود مثلًا علم قاضى قوىتر و نزديك‌تر از آن به واقع است ، از اين رو هر چند در ارتكاز عرفى - جايگزين آن مىشود .\r\nآرى ، اين ادعا در علم حسى به معنايى كه پيشتر در برخى از قضاوتهاى امير المؤمنين ( ع ) گذشت ، قابل قبول است ، علم حسى به معناى ياد شده ، ظهور واقع امر است و به واسطهء قرينه‌هاى قطعى ، موجب به دست آمدن علم بديهى در صحنهء محاكمه براى همگان مىشود . زيرا اين چنين علمى در حكم وقوع جرم در صحنه دادگاه و داخل\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمحكمه است كه بالضرورة حجت و سند است چنان كه در برخى از روايات معتبره در قضاوتهاى امير المؤمنين ( ع ) نيز آمده است و از روايات حصر نمىتوان عدم حجيت چنين علمى را به دست آورد ، زيرا آن روايات از چنين علمى منصرف هستند .\r\nاين دليل گاهى به عنوان دليل عقلى مطرح مىشود و موجب يقين به سنديت نداشتن علم شخصى قاضى مىگردد ، و گاهى به عنوان يك دليل لفظى استظهارى تقرير مىشود ، به اين نحو كه گفته مىشود چون همهء رواياتى كه در چگونگى حكم و احكام دعاوى وارد شده تنها به ذكر بيّنه و سوگند اكتفا كرده‌اند ، از سكوت اين همه روايت و اكتفا كردن آنها به ذكر بيّنه و سوگند ، استفادهء حصر مىشود و اين ظهور متكى به كليهء روايات بوده و از ملاحظهء مجموع آنها با هم ، به دست مىآيد ، و همانند ظهور انفرادى يك روايت ، حجت است .\r\n\r\nوجه سوم : رواياتى است كه در باب حدود و حقوق الهى وارد شده است\r\nو از آنها چنين برداشت مىشود كه علم شخصى قاضى ، حجت نيست ، اين روايات متعددند و در صورتى كه سند و دلالت آنها تمام باشد ، نمىتواند مورد آنها را كه حدود و حقوق الهى است به حقوق مردم تعميم و سرايت داد ، زيرا كه پيش از اين معلوم شد كه احتمال تفاوت بلكه قول به تفاوت ميان اين دو دسته از حقوق در فقه وجود دارد .\r\n\r\n1 - معتبرهء داود بن فرقد\r\nاست كه گفت :\r\n« سمعت ابا عبد اللّه ( ع ) إنّ أصحاب رسول اللّه ( ص ) قالوا لسعد بن عباده أ رأيت لو وجدت على بطن امرأتك رجلًا ما كنت صانعاً به ؟ قال : كنت أضربه بالسيف ، قال :\r\nفخرج رسول اللّه ( ص ) فقال ، ما ذا يا سعد ؟ فقال سعد : قالوا : لو وجدت على بطن امرأتك رجلًا ما كنت صانعا ( تصنع ) به ؟ فقلتُ أضربه بالسيف فقال يا سعد : فكيف بالاربعة الشهود ؟ فقال : يا رسول اللّه بعد رأى عينى و علم اللّه أن ( أنه ) قد فعل ؟ قال : اى و اللّه بعد رأى عينك و علم اللّه إنّ ( أنه ) قد فعل ، إن ( لأنّ ) اللّه جعل لكل شىء حداً و جعل لمن تعدّى ذلك الحد حداً » .\r\n( از امام صادق ( ع ) شنيدم كه فرمود : اصحاب رسول خدا ( ص ) به سعد بن عباده گفتند : اگر مردى را در حال زنا با همسرت ببينى چه خواهى كرد ؟ وى گفت او را با شمشير به قتل مىرسانم حضرت فرمود : رسول خدا ( ص ) از آنجا عبور كرد و فرمود اى سعد چه شده است ؟ سعد عرض كرد : به من گفتند : اگر مردى را در حال زنا با همسرت ببينى چه خواهى كرد ؟ و من پاسخ دادم : او را با شمشير مىكُشم ، حضرت فرمود : اى سعد ؛ پس چهار شاهد براى چيست ؟ عرض كرد : اى رسول خدا ( ص ) بعد از اين كه به\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nچشم خود ديدم و خدا هم مىداند كه او آن عمل را انجام داده است [ بازهم نيازى با شاهد هست 
  ] ؟ حضرت فرمود : آرى به خدا سوگند با اين كه به چشم خود ديدى و خدا هم مىداند كه او آن عمل را انجام داده است . خداوند براى هر چيزى حدّى قرار داده و بر كسى كه از آن حد تجاوز كند ، نيز حدى مقرر داشته است ) .\r\nبرقى اين روايت را در محاسن از داود نقل كرده است ، چنان كه مانند آن را نيز در محاسن ، از عمر و بن عثمان از على بن حسين بن رابط از ابى مخلّد ، از امام صادق ( ع ) روايت كرده است و در آن افزوده « و جعل ما دون الاربعة الشهداء مستوراً على المسلمين » خداوند اراده فرموده گناهى از اين قبيل كه كمتر از چهار شاهد بر آن گواهى دهند ، بر مسلمانان پوشيده بماند .\r\nبخش پايانى اين روايت ( و جعل ما دون . . . ) در روايت ديگرى نيز آمده كه كلينى آن را از عده‌اى از اصحاب ، از احمد بن محمد بن خالد ، از عمر و بن عثمان ، از على بم الحسن بن على بن رباط ، از امام صادق ( ع ) روايت كرده است كه فرمود : « رسول خدا ( ص ) به سعد بن عباده فرمود : خداوند براى هر چيز حدّى قرار داده و براى هر كس كه از آن حدّ تجاوز كند نيز حدّى مقرر داشته است و اراده فرموده گناهى اين چنين كه كمتر از چهار شاهد بر آن اقامه شود بر مسلمانان پوشيده بماند . » « 1 »\r\nظاهراً اين ذيل از فرمودهء پيامبر ( ص ) به سعد در همان سرگذشتى است كه ابن رباط آن را از طريق برقى و كلينى نقل كرده است . به هر حال سند ذيل حديث نيز خواه به نقل كلينى يا برقى تمام است ، چون عمرو بن عثمان مورد وثوق است ، چه اين كه او همان خثعمى خزّار است كه به گفتهء صريح نجاشى ، توثيق شده است ، و داراى كتابى است كه احمد بن محمد بن خالد ، حديث را از آن نقل كرده است ، همان گونه كه از رجال اين روايت هم هست . همچنين على بن حسن بن رباط ، توثيق شده است ، و در محاسن كه تعبير به على بن حسين شده ، اشتباهى است كه در موارد ديگرى نيز رخ داده است و ابى مخلد نيز مورد وثوق است ، زيرا صفوان و محمد بن ابى عمير ، بطرقى صحيح از او روايت كرده‌اند ، بنابراين صدر و ذيل روايت از نظر سند ، معتبر است .\r\nاما مورد دلالت حديث ، هر چند علم شوهر است نه علم قاضى ولى اين روايت وجود چهار شاهد را ملاك ثبوت زنا قرار داده است ، نه ملاكِ آن شوهر بتواند بر كسى كه با همسرش زنا كرده است حد جارى كند . بنابراين مقتضاى روايت اين است كه عمل زنا\r\n\r\n\r\n","description":"","footnote":"\r\n( 1 ) « وسائل » ، 18 / 310 .\r\n","page_name":" 65 ","page_number":65},
  {"content":"\r\n\r\nجز با شهادت چهار شاهد ثابت نمىشود و در اين مسأله ، شوهر و قاضى يكسان هستند .\r\nو اينكه ، نه علم شوهر و ديدن او ، و نه علم خدا به فعل زنا و نه هيچ چيز ديگرى ، در اثبات زنا اثرى ندارند ، بلكه تنها راه ثبوت زنا ، وجود چهار شاهد است ، مؤيّد اين دلالت ، تعبيرى است كه در نقل روايت برقى از على بن حسن رباط آمده است كه پيامبر فرمود :\r\n« يا سعد فأين الشهداء الذين قال اللّه . . . ؟ » اين مطلب به آيهء كريمه‌اى اشاره دارد كه در اثبات زنا نزد حاكم ، وارد شده است ، چنان كه ذيل روايتى كه ابن رباط آن را نقل كرده ، شاهد بر اين معناست آنجا كه فرمود : « خداوند گناهى را كه كمتر از چهار شاهد بر آن گواهى دهند بر مردم پوشيده گردانده است » .\r\nحاصل آن كه : ظهور روايت در اين است كه راه ثبوت زنا ، شهود چهارگانه است و غير از آن و كمتر از آن تعداد ، در ثبوت زنا اعتبارى ندارد ، و اين اطلاق شامل علم قاضى هم مىشود ، مثل اين كه اگر براى قاضى از گفتهء سه نفر شاهد ، علم حاصل شود .\r\nادعاى آن كه اين روايت ، سنديتِ علم شوهر را نفى مىكند و شهود چهارگانه را در قبال آن ملاك قرار داده است ، نه در قبال علم قاضى ، پس چه بسا علم قاضى نيز مصداق حدّى باشد كه خدا آن را براى ثبوت عمل زنا قرار داده است ، بىترديد خلاف ظاهر است ، زيرا دلالت روايت خيلى روشن است . و اگر خصوصيت زنا را الغاء كنيم و احتمال فرق ندهيم ، مقصود كليه حدود الهى است ، و يا خصوص حدودى كه گواهى چهار شاهد در آن شرط است .\r\n\r\n[ 2 - روايات در مورد معيار ثبوت زنا 
  ]\r\n2 - روايات متعدد بلكه فراوانى در باب زنا وارد شده و دلالت دارد كه معيار ثبوت زنا ، شهود چهارگانه است و تا زمانى كه چهار شاهد گواهى ندهند ، هيچ زن و مردى ، سنگسار نشده و تازيانه نمىخورد ، از قبيل :\r\nصحيح حلبى از امام صادق ( ع ) كه فرمود : « حدّ الرجم ان يشهد اربع أنهم رأوه يدخل و يخرج » . « 1 » و معتبرهء محمد بن قيس از امام باقر ( ع ) كه فرمود : امير المؤمنين ( ع ) فرموده است : « لا يرجم رجل و لا امرأة حتى يشهد عليه اربعة شهود على الايلاج و الاخراج » . « 2 »\r\nو معتبرهء ابى بصير كه گفت امام صادق ( ع ) فرمود : « لا يرجم الرجل و المرأة حتى يشهد عليهما اربعة شهداء على الجماع و الايلاج و الإخراج كالميل فى المكحله » . « 3 »\r\nو معتبرهء ديگرى از محمد بن قيس از امام باقر ( ع ) نقل شده كه فرمود :\r\n\r\n\r\n","description":"","footnote":"\r\n( 1 ) « وسائل » ، 18 / 371 .\r\n( 2 ) « وسائل » ، 18 / 371 .\r\n( 3 ) « وسائل » ، 18 / 371 .\r\n","page_name":" 66 ","page_number":66},
  {"content":"\r\n\r\nامير المؤمنين ( ع ) فرمودند : « لا يجلد رجل و لا امرأة حتى يشهد عليه اربعة شهود على الايلاج و الاخراج ، و قال : لا اكون اول الشهود الاربعة أخشى الروعه أن ينكل بعضهم فأجلد . » و ديگر رواياتى كه به همين مضمون و يا نزديك به آن ، وارد شده‌اند ، در صحيح محمد بن مسلم از امام باقر ( ع ) دربارهء مردى كه به زنش گفت : اى زنا كار من با تو زنا كرده‌ام ؛ نقل شده كه فرمود : « عليه حدوا حد لقذفه إياها و اما قوله أنا زنيت بك فلا حدّ فيه الا ان يشهد على نفسه اربع شهادات بالزنا عند الامام » . ( چون به او نسبت زنا داده ، يك حدّ بر او جارى مىشود و امّا اين كه گفت من با تو زنا كرده‌ام حدّى ندارد مگر اين كه نزد امام چهار نفر به زناى خود او شهادت دهند . ) در روايت مرسلهء صدوق نيز به همين گونه است .\r\nممكن است در دلالت اين روايات نيز مناقشه شود به اين كه احتمال دارد اين روايات به ويژگى حسى بودن گواهى و به چشم ديدن عمل مانند سرمه كش در سرمه دان ، نظر داشته باشد ، از اين رو مفاد آنها اين است كه به هر گواهى نمىتوان اكتفا كرد ، بلكه گواهى بايد به اين صورت « ديدن » باشد ، بنابراين انحصار موجود در روايت به لحاظ حسى بودن گواهى است نه به لحاظ طريقيت داشتن علم قاضى .\r\nولى انصاف اين است كه اين مناقشه تمام نيست ، زيرا آنچه كه عرفاً از لسان اين گونه روايات استفاده مىشود اين است كه شارع در صدد تأكيد و احتياط بيشتر است ، و اين است كه اقامهء حدّ جز با ثبوت شهود چهارگانه ممكن نيست ، آن هم نه هر شاهدى و با هر گونه علمى ، بلكه بايد شهود علم حسى و از راه ديدن داشته باشند . اين سياق ظهور دارد كه هر دو قيد ، شرطاند ، و ناگزير بايد گواهان چهار تن باشند و علم آنها به نحو حس و معاينه باشد نه به گونه‌اى ديگر . در اين روايات خصوصاً روايتى كه با عنوان « حد الرجم أن يشهد اربعة . . . » وارد شده ، همچنين جملهء ذيل آن روايت كه مانند روايت محمد بن قيس است « لا أكون اوّل الشهود . . . » وجود چهار شاهد منظور نظر است و موضوعيت دارد .\r\nبه علاوه اين كه برخى از روايات مانند صحيح محمد بن مسلم كه تنها شرط بودن شهود را بيان كرده‌اند ، نظر به خصوصيت ذكر شده ( به چشم ديدن ) نيست ، همچنين صحيح فضيل كه مىگويد : از امام صادق ( ع ) شنيدم مىفرمود :\r\n« من اقرّ على نفسه الامام به حق من حدود اللّه مرة واحدة ، حراً كان او عبداً او حرّة كانت او أمة ، فعلى الامام أن يقيم الحد عليه للذى اقر به على نفسه كائناً ما كان الّا الزانى المحصن فانه لا يرجمه حتى يشهد عليه اربعة شهداء فاذا شهدوا ضربه الحد ، مائة جلدة\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nثم يرجمه » [ وسائل جزء 18 ، باب 3 مقدمات حدود ، ص 343 ، حديث 1 
  ]\r\n( كسى كه نزد امام به حقى از حدود الهى بر خويش اقرار نمايد ، مرد و زدن آزاد باشند يا برده ، امام بخاطر عملى كه شخص بر خويشتن اقرار كرده هر چه باشد بايد بر او اقامهء حد كند ، مگر كسى كه زناى محصنه انجام داده باشد كه در اين صورت تا چهار شاهد بر عمل او گواهى ندهند ، امام ( ع ) او را سنگسار نمىكند و اگر شهادت دادند ، يكصد ضربه تازيانه بر او مىزند و سپس او را سنگسار مىكند )\r\nاين كه به بعضى فقرات حديث عمل نمىشود ، خدشه‌اى به دلالت آن بخش از حديث كه مورد استدلال است نمىرساند و آن عبارت « لا يرجمه حتى يشهد عليه اربعة شهداء . . . » مىباشد كه دلالت بر اين دارد كه براى سنگسار كردن فرد زناكار حتماً بايد چهار شاهد گواهى دهند و كمتر از چهار تن جايز نيست ، هر چند خود چند بار اقرار كند و از آن علم حاصل شود .\r\nنهايت امر اين است كه اطلاق اين حصر مقيد مىشود به موردى كه شخص زانى چهار بار اقرار كرده باشد همان گونه كه در ادلّه ديگر آمده است - البته اگر نگوييم كه اقرار نيز داخل در شهادت بر خويشتن است - بنابراين فقط اطلاق حصر مقيد شده نه اين اصل حصر از ميان مىرود ، چنان كه در موارد ديگر حصر نيز چنين است . و ادعاى اين كه حصرِ در اين روايات اضافى است و در قبال راههاى ظنى آمده است نه در قبال علم ، ناتمام است ، به ويژه در اين روايات كه به طور صريح به موضوعيت شهود چهارگانه نظر دارد و گناهى را كه كمتر از چهار نفر بر آن شهادت دهند ، بر مسلمانان پوشيده مىدارد .\r\nاما اين كه در اين روايات نامى از اقرار نيامده ، بدين جهت است كه اقرار هم از قبيل شهادت بر خويش است ، چنان كه در همين روايات و غير آنها همين گونه تعبير شده است .\r\n\r\n[ 3 - روايات در مورد اقرار به زنا و مانند آن 
  ]\r\n3 - استدلال به رواياتى كه دربارهء اقرار به زنا و مانند آن وارد شده و نيز استدلال به چگونگى داورى امير المؤمنين در مورد اقرار به زنا . از اقرار شخص بالغ رشيدى كه با توجه و علم به كيفر و براى پاك شدن از پيامدهاى گناه و طلب آمرزش از خدا ، به ارتكاب جرمى اقرار مىكند ، معمولًا علم به وقوع جرم حاصل مىشود ، حتى يك بار اقرار نيز علم‌آور است ، تا چه رسد به دو يا سه بار اقرار كردن ، يا وجود قرائن ديگرى بر وقوع جرم ، از قبيل آبستنى و مانند آن ، يا وجود فاصلهء زمانى ميان دو اقرار . با اين همه ، امام ( ع ) اقدام به اجراى حد نفرموده ، بلكه ظاهر حال او نشانگر جايز نبودن آن و خوددارى از اجراى حد است تا زمانى كه اقراركننده چهار بار اقرار مىكرد . و اين نحوهء عمل حضرت\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبه روشنى دلالت دارد كه شهادات چهارگانه ، موضوعيت دارد - بنابر معناى عام شهادت كه شامل اقرار نيز مىشود همان گونه كه امام ( ع ) در برخى از روايات از اقرار ، به شهادت تعبير فرموده است - و علم قاضى در اين داورىها سنديت ندارد .\r\nدر اين راستا به قصه‌اى كه در روايت صالح به ميثم آمده است مىتوان مراجعه كرد ، اين روايت معتبرة است به كلينى آن را به طريق ديگرى از خلف بن حماد از امام صادق ( ع ) نقل كرده و در سند آن ، بطائنى كه مورد خدشه است ، وجود ندارد ، چنان كه صدوق آن را به اسناد خود به قضاوتهاى امير المؤمنين روايت كرده و سند وى به قضاوتهاى حضرت تمام است ، بنابر آنكه آن سند مثل اين داستان را كه از قضاوتهاى معروف امام ( ع ) است ، در بر بگيرد .\r\nمانند اين روايت ، مرفوعهء احمد بن محمد بن خالد است كه حديثى است مسند و صحيح از طريق على بن ابراهيم در تفسير خود از پدرش ، از ابن أبى نجران ، از عاصم بن حميد ، از ابو بصير ، از امام صادق ( ع ) نقل شده كه سند آن معتبر است و طريق صاحب وسائل تا تفسير على بن ابراهيم نيز معتبر است . و نيز معتبرهء ابى مريم انصارى ، « 1 » همچنين معتبرهء مالك بن عطيه كه در حد لواط و اقرار به آن از ناحيهء فاعل وارد شده است و داستان آن معروف است .\r\n\r\n[ 4 - عدم جواز اجراى حد تا زمان تكميل شهود 
  ]\r\n4 - رواياتى كه شهادت به زنا را تا زمانى كه شهادت چهارگانه كامل نگردد جايز نشمرده و آن را قذف و موجب حد مىدانند .\r\nدر معتبرهء محمد بن قيس از امام باقر ( ع ) آمده است كه فرمود : امير المؤمنين ( ع ) فرمودند : « لا يجلد رجل و لا امرأة حتى يشهد عليهما اربعة شهود على الايلاج و الاخراج ، و قال : لا اكون اول الشهود الاربعة أخشى الروعه أن ينكل بعضهم فأجلد . »\r\nو روايت سكونى از امام صادق ( ع ) از پدرش از على بن ابى طالب دربارهء سه نفر كه شهادت به زناى مردى دادند ، نقل شده كه حضرت فرمود : « اين الرابع ؟ قالوا : الآن يجيء ، فقال ( ع ) حدوهم فليس فى الحدود نظر ساعة » ، ( چهارمين شاهد كجاست ، گفتند : هم اكنون مىآيد ، امام فرمود : اين سه نفر را حد بزنيد زيرا در حدّ نمىتوان درنگ كرد . )\r\nو روايت عباد بصرى كه گفت از امام باقر ( ع ) دربارهء سه نفر كه به زناى شخصى شهادت دادند و گفتند هم اكنون چهارمى را مىآوريم ، سؤال كردم ، حضرت فرمود :\r\n\r\n\r\n","description":"","footnote":"\r\n( 1 ) « وسائل » ، 18 / 377 .\r\n","page_name":" 69 ","page_number":69},
  {"content":"\r\n\r\n« بايد هر يك از اين سه نفر هشتاد تازيانه حد قذف زده شود » . « 1 »\r\nاطلاق اين روايات دلالت دارد تا زمانى كه چهار شاهد موجود نباشد ، شهادت دادن و كسى را به زنا متهم كردن حرام است ، حتى اگر از ناحيهء قاضى باشد . مقتضاى عموم آيهء حد قذف و ملاعنه و آيات إفك در سورهء مباركهء نور نيز همين است ، بدانجا مراجعه شود زيرا از ظاهر آنها به خوبى روشن مىشود كه وجود چهار شاهد ، موضوعيت دارد .\r\nادعاى آن كه اين ادلّه از قاضى در مقام قضاوت و اجراى حدود الهى ، انصراف دارند ، پذيرفتنى نيست ، زيرا هيچ سببى براى اين انصراف وجود ندارد ، روايات تصريح دارند به عام بودن اين حكم ( جايز نبودن شهادت بدون وجود چهار شاهد ) براى مقام مرافعه و داورى ، با در نظر گرفتن شهود . و قاضى نيز از اين لحاظ همانند شهود است ، و تفاوتى ميان شهود عادل و قاضى وجود ندارد . علاوه بر اين در لسان روايات ، شدّت و تأكيد به روشنى پيداست و حكمتِ اين حكم بلكه علّت آن اين است كه خداوند اراده فرموده بر گناهان پوشش بگذارد ، و گناهى كه كمتر از چهار شاهد بر آن باشد ، بر مسلمانان پوشيده بماند ، و نيز لسان روايات گوياى آن است كه وجود چهار گواه ، موضوعيت دارد ، و روشن است كه در اين نكته تفاوتى ميان قاضى و غير قاضى نيست .\r\n\r\n5 - تمسك به روايت ابن عباس [ در مورد ملاعنه 
  ]\r\nكه اهل سنت آن را در صحاح خود ، در حديث ملاعنه آورده‌اند كه گفت :\r\n« ان رسول اللّه حين لا عن بين العجلانى و امرأته قال : و كانت حبلى ، فقال : و اللّه ما قربتها منذ عفرنا و العفران سقى النخل بعد ان يترك من السقى بعد الأبّار بشهرين - قال :\r\nو كان زوجها خمش الساقين و الذراعين أصهب الشعر ، و كان الذي رميت به ابن السحماء قال : فولدت غلاماً أسود أحلى جعداً أعبل الذراعين قال : فقال ابن شداد بن الهاد لا بن عباس : « أ هي المرأة التى قال النبى ( ص ) لو كنت راجماً به غير بيّنه لرجمتها قال : لا ، تلك امرأة قد اعلنت فى الاسلام » او « كانت تظهر السوء فى الاسلام » او كانت « تظهر فى الاسلام السوء » او « كانت تظهر فى الاسلام الشر » او « كانت تظهر الشر فى الاسلام » با اختلاف نقلى كه در كتب آنها به چشم مىخورد . « 2 »\r\n( رسول خدا ميان عجلانى و همسرش ملاعنه كرد ، زن او باردار بود ، شوهر گفت : به خدا سوگند دو ماه بعد از تلقيح نخلها و قطع آبيارى آنها من با اين زن نزديكى نكرده‌ام ،\r\n\r\n\r\n","description":"","footnote":"\r\n( 1 ) « وسائل » ، 18 / 372 .\r\n( 2 ) « مسند احمد » ، 1 / 355 ؛ « صحيح مسلم » ، 1 / 130 ؛ « كتاب اللعان » ، سنن نسايى ، 6 / 130 ؛ « صحيح بخارى » ، 7 / 106 ، كتاب طلاق .\r\n","page_name":" 70 ","page_number":70},
  {"content":"\r\n\r\nراوى گفت : شوهر اين زن اندامى لاغر و موهايى بور داشت و شخص مورد تهمت ابن سحماء بود ، راوى گفت : آن زن پسرى سياه چهره با موهاى پيچيده و مجعد و بازوانى قوى آورد و مىگويد : ابن شداد بن هاد به ابن عباس گفت : آيا اين همان زنى است كه پيامبر فرمود : اگر قرار بود كسى را بدون بيّنه سنگسار كنم اين زن را سنگسار مىنمودم وى گفت : نه ، او زنى بود كه در اسلام علناً كار ناپسند انجام مىداد . با اختلاف عبارات ) .\r\nگفته مىشود اين روايت سنديت علم قاضى را در سنگسار كردن ، نفى مىكند ، زيرا آن چه كه از ظاهر عبارت « تظهر السوء أو الشر فى الاسلام » بر مىآيد اين است كه آن زن ، آشكارا ارتكاب خود بدان عمل را ، اعلان مىداشته است كه معمولًا از گفتهء او علم حاصل مىشده كه وى مرتكب عمل زنا شده است ، ولى با اين همه رسول خدا ( ص ) بدون بيّنه و شاهد ، از سنگسار كردن وى خوددارى فرمود ، چنان كه مقتضاى مفهومِ « لَوْ » امتناعيه اين است .\r\nولى اين روايت از طريق اهل سنت روايت شده و از نظر سند معتبر نيست ، و برخى به صِرف اظهار كار ناپسند ، حديث را صِرفاً بر ظن و گمان و عدم علم قطعى حمل كرده‌اند ، ولى اين خلاف ظاهر است .\r\nبدين ترتيب از مجموع آنچه گذشت نتيجه مىگيريم كه دليلى بر جواز استناد قاضى به علم شخصى خود ، وجود ندارد مگر آن گونه علمى كه با قرينه‌هاى واضح و روشن به علم حسى برگردد و بتواند در دادگاه براى ديگران ايجاد علم كند ، بنابراين مقتضاى اصل عملى اين است كه علم قاضى حجيت قضايى ندارد ، بلكه علاوه بر اين ، دريافتند كه دلالت برخى از ادله و روايات به ويژه در باب حدود و تعزيرات و بالاخص در باب زنا ملحقات آن ، بر عدم حجيت علم قاضى ، تمام است .\r\nدر كتاب ايضاح فخر المحققين ( قدس سره ) ملاحظه كردم كه وى در اين بحث فصلى تحت عنوان ( محكوم به ) باز كرده و آن را به اقسامى تقسيم نموده است و اختلاف نظرهاى فقهاء را در آن آورده و گفته است : « و ثالثها : الحدود و التعزيرات التى لا حق فيها لآدمى ، ففيه خلاف ، و المشهور المنع لما مرّ . » « 1 » از ظاهر سخن او چنين بر مىآيد كه آنچه مشهور بين فقهاى ماست اين است كه آنان در اين گونه مسائل ، حكم قاضى را بر اساس علم خود مردود دانسته‌اند .\r\nبر اين پايه ، آنچه ميان متأخرين معروف شده است كه رأى مشهور بلكه اجماع بر اين\r\n\r\n\r\n","description":"","footnote":"\r\n( 1 ) « ايضاح الفوائد » ، ج 4 / 314 ، چاپ اسماعيليان » .\r\n","page_name":" 71 ","page_number":71},
  {"content":"\r\n\r\nاست كه استناد قاضى به علم شخصى خود ، به طور مطلق جايز است ، مطلبى بىاساس است .\r\nوانگهى ، اگر ما آنچه را كه در مسأله به مشهور نسبت داده شده اختيار كنيم ، يعنى قول به اين كه قاضى مطلقاً مىتواند به علم خويش استناد ورزد ؛ بازمىگوييم كه جواز استناد به علم ، براى كسى ثابت است كه ولايت مطلقه بر امر قضاوت داشته باشد ، يعنى براى ولىّ امر . اما نسبت به قاضيانى كه از سوى مقام ولايت منصوب شده‌اند و مشروعيت منصب قضايى خود را از ولىّ امر و حاكم كل شرعى گرفته‌اند ، مسأله بسيار روشن است .\r\nزيرا صلاحيت قضايى آنها در محدوده‌اى است كه ولىّ امر بدانان اجازه داده است ، بنابراين همان گونه كه ولىّ امر مىتواند ، ولايت قضايى آنها را در شهرى غير از شهر ديگر ، و يا به مدافعه‌هاى كيفرى و نه حقوقى يا بر عكس ، محدود سازد ، همچنين مىتواند صلاحيت آنها را در امر قضاوت به مواردى محدود كند كه راههاى ثابت شرعى براى قضاوت مانند گواه و سوگند نزد آنها وجود داشته باشد ، نه مواردى كه علم شخصى داشته باشند . بر اساس محدود كردن صلاحيت قضاوت و اين كه اجازهء قضاوت بر اساس علم شخصى خود را ندارند ، از اين باب است كه آنها براى چنين كارى منصوب نشده‌اند ، و اين راه ديگرى است كه امروزه در جمهورى اسلامى براى ضابطه‌مند كردن روش قضايى در دادگاههاى اسلامى ، حتى بنا بر مسلك مشهور ميان متأخرين ، مىتوان از آن استفاده كرد .\r\n« و الحمد اللّه رب العالمين و الصلاة و السلام على سيدنا و مولانا ابى القاسم محمد و على آله الطيبين الطاهرين . »\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nگفتار دوم كاوشى دربارهء گونه‌هاى ششگانه ديه\r\nبىترديد ، ديه از ميان يكى از اين شش چيز پرداخت مىشده است : شتر ، گاو ، گوسفند ، دينار ، درهم و حُلّه . اين كه ديه از ميان همين دسته پرداخت مىگرديده ، از ديدگاه فقهى مطلبى پذيرفته شده و روشن نزد شيعيان و سنيان است ، چنان كه در روايات معتبر بسيارى نيز آمده است . با اين همه ، آن را از چند جهت مورد بررسى قرار مىدهيم :\r\n\r\n1 - تشكيك در ديه بودن حُلّه\r\nيكى از بزرگان ، قدس سرّه ، چنين نگاشته است :\r\n« انّ العمدة فى كون مائتي حلّة من أفراد هو الإجماع و التسالم المقطوع به بين الأصحاب ، و الّا هو لم يرد الّا فى صحيحة ابن أبي عمير عن جميل و صحيحة ابن الحجّاج . « 1 » و لا يمكن اثبات ذلك بهما ؛ فإنّ الأولى منهما موقوفة و لم يرو جميل ذلك عن الإمام ، و أمّا الثانية فإنّ ابن الحجّاج لم يرو ذلك عن الإمام و إنّما رواه عن ابن أبي ليلى عن\r\n\r\n\r\n","description":"","footnote":"\r\n( 1 ) عن جميل بن درّاج في الدية ، قال : ألف دينار أو عشرة آلاف درهم و يؤخذ من أصحاب الحلل الحلل و من أصحاب الإبل الإبل و من أصحاب الغنم الغنم و من أصحاب البقر البقر .\r\nاز جميل بن درّاج دربارهء ديه چنين روايت شده است كه : ديه هزار دينار است و يا ده هزار درهم . از دارندگان حلّه همان حلّه و از دارندگان شتر شتر و از دارندگان گوسفند گوسفند و از گاوداران گاو دريافت مىشود .\r\nوسائل الشيعة ، شيخ حرّ عاملى ، ج 19 / 143 و 141 .\r\n","page_name":" 73 ","page_number":73},
  {"content":"\r\n\r\nالنبى ( ص ) مرسلًا و لا عبرة بمسانيد ابن أبى ليلى فضلًا عن مراسيله . » « 1 »\r\nدليل اصلى بر اين كه دويست حُلّه در شمار گونه‌هاى ديه جاى دارد ، تنها اجماع و پذيرش همگانى و قطعى فقيهان شيعه است و گرنه چنين چيزى جز در صحيحهء ابن ابى عمير از جميل و صحيحهء ابن حجاج نيامده است . از سوى ديگر ، جميل آن را از امام نقل نكرده و ابن حجاج نيز نه از امام كه از ابن ابى ليلا از پيامبر به صورت مرسل ، روايت كرده است . بايد گفت كه روايتهاى داراى سند ابن ابى ليلا ، اعتبارى ندارند ، چه رسد به حديثهاى مرسل او .\r\nدر اين باره مىتوان چنين گفت : در صحيحهء جميل نام نبردن از امام ( ع ) بدان معنى نيست كه روايت از امام نيست ؛ زيرا :\r\nنخست آن كه : اين روايت مضمره است و نه موقوفه ؛ « 2 » زيرا اگر سند اين گونه بود كه :\r\n« ابن ابى عمير گفته است كه جميل چنين گفت و يا از جميل نقل كرده است كه او گفت :\r\nدربارهء ديه هزار دينار . . . » ، مىتوانستيم آن را موقوفه به شمار آوريم ، ولى سند اين روايت بدين گونه است : « ابن ابى عمير از جميل بن دراج چنين نقل كرده كه او دربارهء ديه گفته است : ديه هزار درهم و . . . » ظاهر جملهء « دربارهء ديه گفت » اين است كه اين ، گفتهء جميل است ، چنان كه گفته باشد ( قال فى الدية : ) و از اين روى روايت ، مضمره خواهد بود ؛ زيرا در روايتهاى مضمره تفاوتى ميان اين دو صورت نيست كه ضمير به گونه‌اى آشكار ، چون « از او شنيدم يا به او گفتم » ، و يا به صورتهاى پنهان ، مانند « گفت : » ، آمده باشد .\r\nدوم آن كه : اگر با اين همه ، بازهم مضمره بودن اين روايت را نپذيريم ، بايد گفت :\r\nجميل خود از ياران برجستهء امام صادق ( ع ) و حاملان حديث او و از اصحاب اجماع بوده و داراى اصل روايى معروف و پذيرفته شده نزد همهء عالمان است ، چنان كه با مراجعه به كتابهاى رجال روشن مىشود و كسى كه كتاب روايى او را نقل كرده ( ابن ابى عمير ) روايتگر همين روايت ، است و نيز خود اين مطلب كه ابن ابى عمير اين حديث مضمره را از او نقل كرده است ، نمايانگر آنند كه اين روايت از امام معصوم ( ع ) بوده و بلكه از جمله روايتهايى است كه در اصل جميل ، يا همان مجموعهء روايتهاى او از امامان ( ع ) مىتوان\r\n\r\n\r\n","description":"","footnote":"\r\n( 1 ) مباني تكلمة المنهاج ، آيت الله خويى ، ج 2 / 189 .\r\n( 2 ) [ مضمره روايتى است كه نام امام ( ع ) در آن به صورت ضمير آمده باشد و موقوفه حديثى را گويند كه ممكن است سندش در همان راوى متوقف مانده و از سخن امام ( ع ) نقل نشده باشد . 
  ]\r\n","page_name":" 74 ","page_number":74},
  {"content":"\r\n\r\nيافت ؛ چرا كه سند اين حديث يكى از همان سندهايى است كه ابن ابى عمير ، با آن سندها ، روايتهايى را از اصل جميل نقل مىكند . بنابراين ، نياوردن نام امام ( ع ) از آن روست كه حديثهاى نقل شده از اين گونه اصول را به صورت بخشهاى جدا از هم ، در بابهاى گوناگون فقهى پخش مىكردند و بدين سان نام امام ( ع ) را در همهء قسمتهاى آن تكرار نمىكردند ، اين روش ، بويژه در حديثهاى بلند ، مانند روايتهاى باب ديه انجام مىگرفت . بنابراين ، ترديد در صحيحهء جميل از اين جهت ناشايسته مىنمايد . آرى ، مقدار حُلّه‌ها در آن تعيين نگرديده است ، ولى هنگامى كه اصل بودند حُلّه در كنار ديگر اقسام ديه ثابت گردد ، مقدار آن نيز ثابت مىشود ؛ چرا كه شيعه و سنى همين مقدار را پذيرفته‌اند و با قيمت ديگر اقسام ديه در آن روزگار نيز هماهنگى دارد .\r\nدربارهء صحيحهء ابن حجاج نيز بايد گفت : آنچه در آن آمده چنين است :\r\n« قال : سمعت ابن أبى ليلى يقول : كانت الدية فى الجاهلية مائة من الإبل فأقرّها رسول اللّه ( ص ) ، ثم إنه فرض على أهل البقر مائتى بقرة و فرض على أهل الشاة الف شاة ثنية و على أهل الذهب ألف دينار و على أهل الورق عشرة آلاف درهم و على أهل اليمن الحلل ، مائتى حلّة .\r\nقال عبد الرحمن : فسألت أبا عبد اللّه ( ع ) عمّا روى ابن أبى ليلى ، فقال : كان على ( ع ) يقول : الديه ألف دينار و قيمة الدينار عشرة دراهم و عشرة آلاف لأهل الأمصار و على أهل البوادى مائة من الإبل و لأهل السواد مائة بقرة أو ألف شاة » . « 1 »\r\nعبد الرحمن بن حجاج گفته است كه از ابن ابى ليلا شنيدم كه مىگويد :\r\nديه در روزگار جاهليت صد شتر بود كه پيامبر ( ص ) نيز آن را تأييد فرمود .\r\nسپس آن حضرت بر آنان كه گاو دارند دويست گاو و بر گوسفند داران هزار گوسفند كه دو سال از سن آنها گذشته باشد و بر دارندگان زر ، هزار دينار و دارندگان نقره ، ده هزار درهم و بر اهل يمن دويست حلّه ، مقرر فرمود .\r\nعبد الرحمن مىگويد : از امام صادق ( ع ) از آنچه ابن ابى ليلا گفته بود پرسيدم ، حضرت فرمود : امير المؤمنين ( ع ) مىفرمود : ديه ، هزار دينار است و بهاى هر دينار ده درهم . [ ديه 
  ] براى شهرنشينان ده هزار درهم و براى بيابان‌نشينان صد شتر و اهل سواد [ مردم عراق يا مطلق\r\n\r\n\r\n","description":"","footnote":"\r\n( 1 ) وسائل الشيعة ، ج 19 / 141 .\r\n","page_name":" 75 ","page_number":75},
  {"content":"\r\n\r\nروستانشينان 
  ] صد رأس گاو يا هزار گوسفند .\r\nگفته مىشود : اين كه امام ( ع ) از حُلّه‌ها نامى به ميان نياورده خود دليل بر آن است كه از اقسام ديه نيست ، چرا كه اگر بود مىبايست بيان گردد ، بويژه آن كه حضرت در صدد توضيح جزئيات ديه بوده است .\r\nاز سويى ديگر ، بر عكس اين نيز گفته مىشود كه مقصود امام ( ع ) نسبت دادن آنچه ابن ابى ليلا به صورت مرسل از پيامبر نقل كرده است ، به امير المؤمنين ( ع ) بوده تا برساند كه آن حضرت سرچشمهء اين حكم بوده و كسانى چون ابن ابى ليلا ، حتى در بازگو كردن حديث هم درباره امير المؤمنين ( ع ) كينه مىورزند . بدين سان ، گويا امام صادق ( ع ) جزئيات آمده در آن حديث را تأييد كرده ، ولى آن را كوتاه كرد و بخشى را ناگفته گذارد ؛ چه ، اگر حلّه از دارندگان آن پذيرفته نبود ، بر امام ( ع ) بود كه آن را توضيح دهد ، زيرا :\r\nنخست آن كه : ميان آنچه خود مىفرمايد و آنچه ابن حجاج از ابن ابى ليلا شنيده است ، هماهنگى باشد .\r\nدوم آن كه : در ذهن پرسش‌گر و ديگران اين بود كه حلّه از ديه است و سكوت از نفى آن ، بويژه اين كه از مقرّرات نبوى شمرده شده است ، ظاهر در تأييد و پذيرش همان روايت ابن ابى ليلا خواهد بود . پس اين روايت را مىتوان از جمله دلايل بر اين گرفت كه حلّه از اقسام ديه است .\r\nبا اين همه ، انصاف آن است كه بگوييم : اين روايت بر هيچ يك از نفى يا اثبات مطلب ، دلالتى نداشته و از اين جهت ، ساكت يا مجمل است ؛ چرا كه شايد امام ( ع ) خواسته است كه ذهن ابن حجاج را از استناد كردن به گفته‌هاى كسى چون ابن ابى ليلا بازدارد و از اين روى خود به گونه‌اى مستقل ، حكم مسأله را از امير اهل بيت ( ع ) نقل كرده است . پس اين روايت مانند آن است كه از آغاز خود معصوم ( ع ) چنين روايتى را فرموده باشد ، كه حكم حُلّه را ناگفته رها كرده است .\r\nناگفته نماند كه اين روايت ، در كتابهاى اربعه و مقنع مرحوم صدوق ، با عبارت « صد حلّه » آمده است ، در حالى كه صاحب وسائل الشيعة آن را از همه اين كتابها با عبارت « دويست حلّه » نقل مىكند ، چنان كه در همين كتاب عبارت « صد گاو » آمده ، ولى در آن كتابها عبارت « دويست گاو » يافت مىشود و چنين بر مىآيد كه از اشتباه نسخه‌برداران باشد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\n2 - تخيير در پرداخت گونه‌هاى ششگانه ديه\r\nآيا گونه‌هاى ششگانهء ديه به گونه‌اى قرار داده شده كه شخص بزهكار مىتواند هر كدام را كه بخواهد بپردازد يا هر يك از اين اقسام تنها بر دارندگان همان نوع واجب مىشود و هرگاه از پرداخت آن ناتوان باشد ، مىتواند از گونه‌هاى ديگر بپردازد ؟\r\nمشهور در ميان متأخران همان ديدگاه نخست است بلكه آن را اجماعى خوانده‌اند .\r\nدر كتاب جواهر الكلام چنين آمده است :\r\n« كما هو المعروف بين الأصحاب بل المجمع عليه من المتأخرين ، بل عن صريح الغنيه و ظاهر السرائر و المفاتيح الاجماع على ذلك ؛ فليس للولى الامتناع من قبول أحدها مع بذله و إن لم يكن الباذل من أهل المبذول . » « 1 »\r\nچنان كه در ميان فقيهان ما معروف و بلكه ميان متأخران اجماعى است ، بلكه از عبارت صريح غنيه و ظاهر سرائر و مفاتيح نيز اجماع بر آن نقل گرديده است . بنابراين ، هر يك از گونه‌هايى را كه بپردازند ، صاحب حق نمىتواند از پذيرش آن سرپيچى كند ، هر چند پرداخت‌كننده از دارندگان آن نوع نباشد .\r\nديدگاه دوم به ظاهر عبارتهاى بيشتر پيشينيان نسبت داده شد . در اين باره در جواهر چنين آمده است :\r\n« نعم عن ظاهر المقنع و المقنعه و النهاية و الخلاف و المبسوط و المراسم و الوسيلة و القاضى أنّها على التنويع بل فى كشف اللثام نسبته إلى عبارات كثير من الأصحاب . » « 2 »\r\nآرى ، ظاهر عبارتهاى مقنع ، مقنعه ، نهايه ، خلاف ، مبسوط ، مراسم ، وسيله و قاضى چنين است كه بر مبناى دسته‌بندى [ بر حسب گونه‌هاى متفاوت اهل هر يك از انواع 
  ] است ، بلكه در كشف اللثام آن را عبارتهاى بيشتر فقيهان ما نسبت داده است .\r\nشايد ظهور ياد شده از آن روى باشد كه در كتابهايشان چنين آمده است كه : اگر قاتل\r\n\r\n\r\n","description":"","footnote":"\r\n( 1 ) جواهر الكلام ، شيخ محمد حسن نجفى ، ج 43 / 12 ، دار احياء التراث العربى ، بيروت ، 1981 .\r\n( 2 ) همان مدرك ، ج 43 / 12 .\r\n","page_name":" 77 ","page_number":77},
  {"content":"\r\n\r\nاز دارندگان شتر باشد ، صد شتر از او گرفته مىشود و اگر از گوسفند داران است ، هزار گوسفند و اگر گاودار باشد ، دويست رأس گاو و اگر اهل حُلّه است ، دويست حُلّه و اگر اهل زر باشد ، هزار دينار و از اهل سيم ده هزار درهم . چنين تعبيرى در نوشته‌هاى بيشتر پيشينيان ، چون مرحوم مفيد در مقنعة و مرحوم شيخ در نهايه « 1 » آمده است ، بلكه در كتاب مبسوط به روشنى سخن از تعيين نوع گفته است :\r\n« و كل من كان من أهل واحد من ذلك ، اخذ منه مع الوجود ، فإذا لم يوجد ، اخذ أحد الأجناس الاخر » . « 2 » هر بزهكارى كه از دارندگان يكى از گونه‌هاى ديه باشد ، در صورت داشتن ، همان ، را از او بايد گرفت و گرنه يكى از انواع ديگر را .\r\nبىترديد آنچه فقيهان متأخر برگزيده‌اند و بزهكار را مخير دانسته‌اند ، نتيجهء اصل عملى است ، البته تا آن هنگام كه دليلى بر تعيين نيابيم ؛ زيرا از آغاز شك در اين است كه آيا از يكى از اقسام ديه به صورت تعيينى به عهدهء بزهكار آمده است ، يا خير و اصل اين است كه چنين نباشد ، پس چيزى جز بر عهده آمدن جامع اين اقسام ثابت نمىشود كه اين همان تخيير است .\r\nبنابراين ، نتيجه اصل عملى همان تخيير است ، چنان كه برآيند اصل لفظى كه از روايات برگرفته مىشود نيز چنين است . رواياتى كه در آن برخى از گونه‌هاى ديه بر برخى ديگر عطف گرديده است ، مانند روايت علاء بن فضيل « 3 » و صحيحهء حلبى « 4 » نيز ، چنان كه نتيجهء هماهنگ‌سازى و جمع عرفى ميان رواياتى كه تنها برخى از گونه‌هاى ديه را در بردارد ، با آن دسته از رواياتى كه ديگر گونه‌ها را آورده است ، همين خواهد بود ؛ چرا كه از اطلاق هر كدام ، كه خواستار تعيين و بسنده نبودن غير آن است ، با توجه به روشنى هر يك در كافى بودن آنچه خود در بردارد ، دست بر مىداريم و در نتيجه تخيير ، ثابت مىگردد . چنان كه در صحيحهء حلبى و جميل و نيز روايات ديه بزه پايين‌تر از كشتن چنين است ، بدين سان كه در بيشتر اين روايات اندازه ديه را تنها با درهم و دينار آورده‌اند ، گرچه در برخى ، تنها با شتر معين گرديده است ، مانند : صحيحهء ابان « 5 » و حديث ابن\r\n\r\n\r\n","description":"","footnote":"\r\n( 1 ) عبارت مقنعة در سلسلة الينا بيع الفقهية ، ج 24 / 36 و عبارت نهاية در 24 / 736 آمده است .\r\n( 2 ) المبسوط ، شيخ طوسى ، ج 7 / 19 .\r\n( 3 ) وسائل الشيعة ، ج 19 / 144 .\r\n( 4 ) همان مدرك ، ج 19 / 143 .\r\n( 5 ) همان مدرك ، ج 19 / 268 .\r\n","page_name":" 78 ","page_number":78},
  {"content":"\r\n\r\nسنان ، « 1 » بلكه صحيحهء حكم بن عتيبه « 2 » به روشنى دلالت بر تخيير ميان گونه‌هاى ديه پس از آمدن دين اسلام دارد . با اين همه ، روايات ديگرى را مىتوان يافت كه از آنها قول به تعيين استفاده مىشود و پيشينيان نيز از ظاهر برخى روايات همين را دريافته و برگزيده‌اند . اين روايات را به دو دسته مىتوان تقسيم كرد :\r\nدسته نخست : رواياتى با تعبيراتى اين گونه كه بر شترداران ، شتر و بر شهرنشينان ، درهم و بر اهل سواد ، گوسفند و . . . واجب است ، چنان كه در صحيحهء پيشين ابن حجاج ديده‌ايم . نيز روايات ديگرى با اين تعبير كه اين اقسام از آنان گرفته مىشود ، چنان كه در صحيحهء پيشين جميل آمده است .\r\nپاسخ : ظاهر اين تعبيرات ، تخفيف و آسان‌سازى كار براى دارندگان اين اجناس است و نه تعيين ؛ از اين روى ، در صحيحهء حجاج آمده است : « لأهل الأمصار الدراهم و لأهل السواد الغنم . . . » براى شهرنشينان ، درهم و براى اهل سواد ، گوسفند . . . [ كه آوردن لام نشانگر اختيارى بودن است 
  ] . در صحيحهء ابن سنان نيز آمده است :\r\n« فالدية اثنا عشر ألفاً أو ألف دينار أو مائة من الإبل ، و إن كان فى أرض فيما الدنانير فألف دينار ، و إن كان فى أرض فيما الإبل فمائة من الإبل ، و إن كان فى أرض فيها الدراهم فدراهم به حساب ذلك ؛ اثنا عشر ألفاً . » « 3 »\r\nديه ، دوازده هزار يا هزار دينار يا صد شتر است . اگر در سرزمينى باشد كه در آن دينار [ رايج 
  ] است ، هزار دينار و اگر در سرزمينى است كه در آن شتر [ فراوان 
  ] است ، صد شتر و اگر در جايى است كه درهم [ رايج 
  ] است ، به همين اندازه درهم كه دوازده هزار است .\r\nاين حديث ، هر دو تعبير را با هم آورده است ؛ نخست تخيير ميان اقسام و سپس آسان كردن كار بر دارندگان هر يك از اجناس كه در سرزمين آنان يافت مىشود كه به همان اندازه بايد بپردازند . ظاهر اين روايت آن است كه بزهكار از آنچه نزد او و در سرزمين اوست مىپردازد و گرنه در صورت تعيين بايد گفت كسى كه در منطقه‌اش چيزى از اقسام ياد شده نباشد ، پرداخت ديه بر او واجب نيست كه اين هم پذيرفتنى نيست .\r\nافزون بر همهء اينها ، روايتى چون صحيحهء حكم بن عتيبه با روشنى ، تخيير را\r\n\r\n\r\n","description":"","footnote":"\r\n( 1 ) همان مدرك ، ج 19 / 217 .\r\n( 2 ) همان مدرك ، ج 19 / 148 .\r\n( 3 ) همان مدرك ، ج 19 / 217 .\r\n","page_name":" 79 ","page_number":79},
  {"content":"\r\n\r\nمىرساند و اگر بپذيريم كه اين دسته از روايات ظاهر در تعيين بردارندگان هر قسم است ، به كمك آن صحيحه از چنين ظهورى دست كشيده و آن را به معناى تخفيف و آسان‌سازى مىگيريم .\r\nدسته دوم : رواياتى كه ظاهر شان ترتيبى بودن ديهء مغلّظه [ ديهء همراه با دشوارى و تشديد مجازات 
  ] در موارد عمد و شبه عمد است كه نخست ، شتر را تعيين كرده و در صورت نبودنش ، نوبت به گاو و گوسفند مىرسد . اين دسته دربردارندهء روايات چندى است كه در ميان آنها ، احاديث معتبر نيز وجود دارد : صحيحهء معاوية بن وهب ، صحيحهء ابى بصير ، صحيحه معلى ابى عثمان ، روايت زيد شحام ، روايت ابى بصير . « 1 »\r\nدر صحيحهء معاوية بن وهب آمده است :\r\n« قال : سألت أبا عبد اللّه ( ع ) عن دية العمد فقال : مائة من فحولة الإبل المسانّ فان لم يكن فمكان كل جمل عشرون من فحولة الغنم » . « 2 » از امام صادق ( ع ) دربارهء ديه [ قتل 
  ] عمر پرسيدم ، حضرت فرمود : صد شتر نر كه اخل شش سالگى شده باشد ، اگر يافت نگرديد ، به جاى هر شتر ، بيست گوسفند نر .\r\nپاسخ : اين روايات دلالتى بر تعيين شتر در ديه به صورت مطلق ندارند ؛ چرا كه روايات بسيارى به روشنى ، گوياى معين نبودن آن است بر كسى كه اهل شتردارى نيست بلكه از ديدگاه فقهى ، حتى در قتل عمد نيز چنين چيزى قطعى است . ظاهر اين روايات ، تنها در نظر گرفتن تشديد مجازات مقرر شده در ديهء قتل عمد و شبه عمد است كه حتماً بايد شتر ، داراى پنج سال تمام باشد ، خواه خود آن را بپردازد و خواه همپاى آن در قيمت ، از ديگر اجناس . از اين روى ، در برخى روايات آمده است : « همپاى بهاى آن از گاو » يا « بيست گوسفند نر به جاى هر شتر » يا « هزار كبش » كه همان گوسفند بزرگ نر است . در پايان صحيحهء ابن سنان ، « 3 » كه دربارهء ديهء دشوار و شديد در قتل شبه عمد است ، چنين آمده « بهاى هر ناب از شتر بيست گوسفند است » كه ناب همان شتر بزرگ و سالخورده را گويند . حاصل سخن آن كه اين روايات دربارهء لزوم رعايت قيمت ديهء دشوار در قتل عمد است كه اگر بخواهند از غير شتر بپردازند ، يا بايد شمار بيشترى پرداخته شود و يا سنّ آن حيوانات بيشتر باشد كه در نتيجه گران‌تر خواهند بود . سخن در\r\n\r\n\r\n","description":"","footnote":"\r\n( 1 ) همان مدرك ، ج 19 / 146 و 147 و 149 و 147 و 145 .\r\n( 2 ) همان مدرك ، ج 19 / 146 .\r\n( 3 ) همان مدرك ، ج 19 / 146 .\r\n","page_name":" 80 ","page_number":80},
  {"content":"\r\n\r\nاين باره نيز ارتباطى با مسألهء تعيين يا تخيير ميان انواع ششگانه ندارد . بنابراين ، ديدگاه درست در اين جهت همان نظر متأخران است كه بزهكار را در گزينش ميان گونه‌هاى ششگانه آزاد مىدانند .\r\n\r\n3 - اصل در ديه چيست\r\nكدام يك از اقسام ششگانهء ديه اصل است و كدام جايگزين ؟\r\nگفتهء روشن گروهى از فقيهان اين است كه همهء اين شش قسم ، خود اصل است . در مبسوط چنين آمده :\r\n« و كل واحد من هذه الأجناس أصل فى نفسه و ليس بعضها بدلًا عن بعض » . « 1 » هر يك از اين گونه‌ها خود اصل است و برخى از آنها به جاى ديگرى نيست .\r\nو در شرايع چنين آمده :\r\n« و هذه الستّة اصول فى نفسها و ليس بعضها مشروطاً بعدم بعض ، و الجانى مخيّر فى بذل أيّها شاء . » « 2 » اين شش قسم هر يك اصل است و هيچ يك بسته به نبود ديگرى نيست و بزهكار در پرداخت هر كدام از آنها آزاد است .\r\nمقصود از اصل بودن اقسام و بدل نبودن آنها ممكن است اين باشد كه هيچ يك در طول ديگرى نبوده و هنگام بازپرداخت هر كدام ، نيازى به توافق با بزه‌ديده يا ناياب بودند آن نيست . اين معنى از عبارت شرائع بر مىآيد چرا كه پس از اصلى خواندن همهء اقسام هيچ يك را بسته به نبودن ديگرى ندانسته و بزهكار را در پرداخت هر كدام از آنها آزاد گذاشته است .\r\nاحتمال ديگر در معناى اصلى بودن اقسام ديه اين است كه هر يك از آنها خود ، ديه و در ازاى شخص مقتول است و نه بدل از ديه . به اين معنى كه برخى از اقسام ، به جاى ديه و همپاى آن در بها و ارزش مادى باشد كه قانونگذار اسلام به دارندگان آن قسم اجازه داده تا آن را حتى از آغاز به گونه‌اى تخييرى به جاى ديه بپردازند . مقصود مرحوم\r\n\r\n\r\n","description":"","footnote":"\r\n( 1 ) المبسوط ، شيخ طوسى ، ج 7 / 118 .\r\n( 2 ) شرائع الإسلام ، محقق حلّى ، ج 4 / 245 و 246 ، دار الأضواء ، بيروت .\r\n","page_name":" 81 ","page_number":81},
  {"content":"\r\n\r\nشيخ طوسى از اصلى بودند همين است ، نه معناى پيشين ؛ زيرا ايشان قائل به تعيين است ، نه تخيير . گواه اين سخن روشن بودن گفتار خود او در پايان بحث ديهء قتل است :\r\n« قد قلنا إنّ عندنا ستّة اصول ، كل واحد أصل فى نفسه و ليس بعضها بدلًا عن بعض ، بل كل واحد منها بدل عن النفس ؛ و هى : مائة من الإبل ، أو ألف دينار ، أو عشرة آلاف درهم ، أو مائتا بقرة ، أو ألف شاة من الغنم ، أو مائتا حُلّة ؛ و كل من كان من أهل واحد من ذلك اخذ ذلك منه مع الوجود ، فإذا لم يوجد ، اخذ أحد الأجناس الاخر ، و سواءً كانت بقيمة الإبل أو دونها أو فوقها . » « 1 »\r\nپيشتر گفته‌ايم كه شش قسم نزد ما پذيرفته است كه هر كدام خود ، اصلى است و هيچ يك بدل از ديگرى نيست ، بلكه هر كدام به جاى جان شخص مقتول است . اين اقسام عبارتند از : صد شتر ، هزار دينار ، ده هزار درهم ، دويست رأس گاو ، هزار رأس گوسفند ، دويست حُلّه . هر كس كه اهل و دارندهء يكى از اين اقسام باشد ، در صورت يافت شدن ، همان را از او مىستانند و اگر يافت نشود از ديگر اجناس مىگيرند ، خواه بهايش همسان قيمت شتر باشد و خواه كمتر يا بيشتر .\r\nاصلى بودن به معناى نخست ، در سخن ما در جهت دوم بازمىگردد كه از روايات چنين دريافتيم كه بزهكار از آغاز ميان اقسام ششگانه آزاد است تا پرداخت ديه بر او آسان باشد .\r\nهدف ما در جهت سوم ، روشن ساختن اين مطلب است كه كدام يك از اقسام ديه اصلى به معناى دوم است ؛ چرا كه اگر ثابت شود كه برخى از آنها اصل و ديگرى بدل و جايگزين آن در ارزش مادى است ، دو نتيجهء مهم را در پى خواهد داشت : نخست اين كه در هنگام پرداخت ديه ، اگر چيز غير اصلى را برگزيد ، ناچار بايد ارزش و بهاى اصل را در نظر بگيرد ؛ مثلًا اگر گوسفند باشد ، بايد به اندازه قيمت صد شتر باشد نه كمتر ، اين خود به دو گونه ممكن است :\r\n1 - شمار چيزى كه جايگزين است ، موضوعيت داشته و بايد مثلًا به جاى صد شتر ، هزار گوسفند كه همپاى قيمت آن باشد ، بپردازد . پس اگر بهايش كمتر از آن باشد كافى نيست ، چنان كه پرداختن گوسفندانى كمتر از هزار رأس نيز چنين است ، هر چند به قيمت\r\n\r\n\r\n","description":"","footnote":"\r\n( 1 ) المبسوط ، شيخ طوسى ، ج 7 / 119 .\r\n","page_name":" 82 ","page_number":82},
  {"content":"\r\n\r\nصد شتر باشد .\r\n2 - اين كه جايگزين بايد به شمار معينى باشد ، فقط راهى است براى برابرى قيمت آن با اصل . پس همهء معيار آن است كه اقسام پنج‌گانهء ديگر همسان بهاى صد شتر باشند ، هر چند شمار آنها از آنچه در روايات آمده كمتر باشند . آرى كالاى ديگرى به جاى آنها پذيرفته نيست ؛ چرا كه بر خلاف ظهور روايات در منحصر بودند جايگزينى در همين اقسام ششگانه است و نه چيز ديگر .\r\nدوم اين كه اگر بدل و جايگزين بودن به اين معنى را بتوان پذيرفت اين احتمال قوت مىيابد كه آوردن درهم و دينار در كنار ديگر اقسام از آن روست كه اين دو برابر با بهاى صد شتر در آن روزگار بودند و بدينسان مىتوان از ويژگى درهم و دينار بودن چشم پوشيد . اين مطلب را در جهت چهارم بررسى خواهيم كرد . ان شاء اللّه .\r\nظاهر سخنان فقهاى ما اين است كه اقسام ششگانه ، همگى اصلى بوده و يكسان بودن ارزش مادى و بها در آن شرط نيست ، بلكه پيشتر ديده‌ايم كه مرحوم شيخ طوسى ، قدس سرّه ، در مبسوط بدان تصريح كرده است . بيشتر فقيهان اهل تسنن نيز بر همين ديدگاهند و برخى از آنان غير از شتر را بدل مىدانند . آرى ، ظاهر عبارت مرحوم قاضى ، قدس سرّه ، در مهذّب ، معتبر بودن برابرى در قيمت است ، آنجا كه نوشت :\r\n« فدية العمد المحض إذا كان القاتل من أصحاب الذهب ألف دينار جياد . و إن كان من أصحاب الفضّة فعشرة آلاف درهم جياد . و إن كان من أصحاب الإبل فمائة مسنّة ، قيمة كل واحدة منها عشرة دنانير ، أو ألف شاة إن كان من أصحاب الغنم ، قيمة كل واحدة منها دينار واحد ، أو مائتا مسنّة من البقر إن كان من أصحاب البقر ، قيمة كل واحدة منها خمسة دنانير ، أو مائتا حُلّة إن كان من أصحاب البزّ ، قيمة كل حُلّة خمسة دنانير » « 1 »\r\nديه قتل عمد محض ، اگر قاتل از دارندگان طلاست ، هزار دينار مرغوب است و اگر از نقره داران باشد ، ده هزار درهم مرغوب ، و اگر از شترداران است ، صد شتر شش‌ساله كه قيمت هر يك ده دينار باشد ، يا هزار گوسفند ، اگر گوسفنددار باشد ، كه بهاى هر كدام يك دينار است ، يا دويست گاو مسنّه ، كه قيمت هر كدام پنج دينار باشد ، اگر از كسانى است كه گاو دارند ، يا دويست حُلّه اگر از حُلّه داران باشد ، كه قيمت هر كدام پنج\r\n\r\n\r\n","description":"","footnote":"\r\n( 1 ) المهذّب ، قاضى ابن البرّاج ، ج 2 / 475 ، چاپ جامعهء مدرسين ، قم ، 1406 ه . ق .\r\n","page_name":" 83 ","page_number":83},
  {"content":"\r\n\r\nدينار است .\r\nظاهر اين عبارت آن است كه معيار در همهء اقسام ، حتى شتر ، همان هزار دينار است ، گويا تنها دينار اصل در ديه است .\r\nدر كتاب جواهر بر اين سخن خرده گرفته شد كه : اگر معيار همان قيمت باشد ، پس با رعايت قيمت ، كه همان ده هزار درهم يا هزار دينار است ، بحث و اختلافى در شمار روا نيست ؛ چرا كه ملاك بهاست و نه شمارش ، در حالى كه چنين چيزى را مىتوان به يقين نادرست شمرد . از اين روى ، شايسته است كه آن را به معناى بيان راز و رمز و حكمت تشريع آن از آغاز گرفت و گرنه آشكارا نادرست خواهد بود . « 1 »\r\nاشكال اين سخن جواهر آن است كه شمار نيز مىتواند معيار بوده و داراى موضوعيت باشد و در اين باره دليلى كه راهگشاى درستى اين احتمال باشد خواهيم آورد .\r\nظاهر آن است كه سخنان فقيهان دربارهء اصل بودن اقسام ششگانه ، حتى از جنبهء ارزش و قيمت ، بر اساس اطلاق رواياتى است كه همهء اين اقسام را در كنار هم ديه به شمار آورده و هيچ يك را به جاى ديگرى در نظر نگرفته است . بدينسان نتيجهء اطلاق اين روايات آن است كه هر يك از اقسام ، خود به گونه مستقل ديه است ، چه با ديگر اقسام در ارزش ، برابر باشد يا نه . بنابراين ، تكيه‌گاه اين فقيهان در چنين ديدگاهى همين ديدگاه است .\r\nبراى بررسى اين ديدگاه ، ناگزيريم نخست مقدمه‌اى را يادآور شويم :\r\nدر اين كه صد شتر در ميان اقسام ششگانه ، اصل در ديه است ، ترديدى روا نيست ، به گونه‌اى كه هرگز نمىتوان احتمال داد كه اين قسم ، بدل و جايگزين يكى از اقسام ديگر است . اين مطلب نتيجه اطلاق دسته‌اى از روايات است كه در آنها تنها صد شتر ، ديه به شمار آمده ، مانند صحيحهء جميل كه در پايان صحيحهء حلبى آمده است :\r\n« قال جميل : قال أبو عبد الله ( ع ) : الدية مائة من الإبل » « 2 » جميل گفته است : كه امام صادق ( ع ) چنين فرمود : ديه عبارت است از صد شتر .\r\nو نيز صحيحهء ابان بن تغلب و ظاهر صحيحهء حكم بن عتيبه . در صحيحهء محمد بن مسلم و زراره و ديگران از امام باقر يا صادق ( ع ) آمده است :\r\n\r\n\r\n","description":"","footnote":"\r\n( 1 ) جواهر الكلام ، شيخ محمد حسن نجفى ، ج 43 / 16 .\r\n( 2 ) وسائل الشيعة ، ج 19 / 143 .\r\n","page_name":" 84 ","page_number":84},
  {"content":"\r\n\r\n« عن أحدهما ( ع ) في الدية ، قال : هي مائة من الإبل و ليس فيها دنانير و لا دراهم و لا غير ذلك . . . » « 1 » ديه ، صد شتر است و ديه ، دينار ، درهم يا چيز ديگرى [ كافى 
  ] نيست .\r\nبنابراين ، اگر تنها به ظهور اين روايات بنگريم ، به اين نتيجه مىرسيم كه چيزى جز صد شتر در ديه ، به هيچ روى پذيرفته نيست و بايد آن را با ويژگيها و شمار و ارزش مالى خودش پرداخت . اما با اين همه به دليل رواياتى كه از آن دسته روايات خاص‌ترند و پرداخت هر كدام از اقسام ششگانه را كافى مىدانند ، ناگزير بايد از روايات انحصار دست كشيد . با وجود اين ، رواياتى كه هر شش قسم را ديه مىشمارند ، اطلاق و ظهور روايات ديگر را تنها به اندازهء دلالت خويش مقيد مىسازد و نه بيشتر ، چنان كه شيوهء صحيح در تقييد و هماهنگ‌سازى ادلّه ، همين است . بنابراين بايد گفت : نهايت چيزى كه از اين روايات تقييدكننده مىتوان دريافت ، تنها دست برداشتن از ويژگى صد شتر در برابر اقسام ديگر است و نه دست كشيدن از مقدار ارزش آن . اين مطلب را مىتوان به دو گونه تحليل كرد :\r\nراه نخست : رواياتى كه اقسام ديگرى را افزوده و آنها را ، با شمارشهاى مختلف ، همپاى صد شتر قرار داده است ، از آن روست كه همهء آنها در آن روزگار ، در ارزش و قيمت رايج بازار با يكديگر برابر بودند ، چنان كه مراجعه به شواهد تاريخى و شيوهء بيان برخى روايات گواه همين مطلب است ، بنابراين ، تعادل و هماهنگى در قيمت ، يكى از ويژگيهايى است كه در اين حكم دخالت دارد . بلكه بايد گفت اين برابرى و تعادل ، مناسب با ارتكاز عرفى در باب ديه است ؛ چه ديه حقى مالى براى بزه‌ديده است كه بر عهدهء بزهكار مىآيد ، همانند ديگر ضمانهاى مالى ، به گونه‌اى كه آنچه به عنوان ديه مقرر گرديده و در اقسام آن براى بزهكار توسعه‌اى در نظر گرفته مىشود كه آنچه دارد و اهل آن است بپردازد ، بايد ضرورتاً از جنبهء ارزش مالى در نگاه عرف برابر باشد ، نه اين كه تفاوت چشمگيرى ميان آن اقسام ديده شود . بدينسان اين ويژگى در قرار دادن اقسام ششگانه ، همچون ركن و موضوع اصلى در نظر گرفته شده و دست كم احتمال آن را مىتوان داد ، احتمالى در خور توجه كه از بسته شدن اطلاق روايات در مواردى كه برخى از اقسام تفاوت چشمگيرى يابند ، جلوگيرى مىكند . معنى اين سخن آن است كه روايات\r\n\r\n\r\n","description":"","footnote":"\r\n( 1 ) همان مدرك ، ج 19 / 148 .\r\n","page_name":" 85 ","page_number":85},
  {"content":"\r\n\r\nتقييد كنندهء اين اطلاق كه ديه صد شتر است و نه چيز ديگر ، دلالتى بيش از اين ندارند كه پنج قسم ديگر با شمار معين و برابرى با قيمت صد شتر كه در آن روزگار ، چنين تعادلى تنها در همان شمار بود ، همپاى يكديگر به شمار آمدند و نه در هر شرايط و حالتى ؛ چرا كه با فرض اين كه واقعيت خارجى در آن روزها بدان گونه بود ، ديگر اطلاقى براى روايات تقييدكننده نخواهد بود .\r\nدر قتل عمد اگر بخواهند از غير شتر بپردازند ، يا بايد شمار بيشترى پرداخته شود و يا سن آن حيوانات بيشتر باشد كه در نتيجه گران‌تر خواهند بود . سخن در اين باره نيز ارتباطى با مسأله تعيين يا تخيير ميان انواع ششگانه ندارد .\r\nبنابراين ، ديدگاه درست در اين جهت همان نظر متأخران است كه بزهكار را در گزينش ميان گونه‌هاى ششگانه آزاد مىدانند .\r\nبه ديگر سخن ، مىتوان گفت : پيامد ارتكازى بودن تعادل و همسانى ميان اقسام در ارزش مالى ، دست كم آن است كه در ذهنهاى عرفى ، قرينه‌اى لبّى [ غير لفظى 
  ] پديد آيد و از پيدا شدن اطلاق در روايات جلوگيرى كند ، تا چنان نباشد كه اقسام ديگر ، چه در صورت افزايش قيمت و چه در صورت كاهش آن ، بازهم بتوان همان را پرداخت .\r\nبنابراين ، اگر اطلاق روايات در آن صورت كه يكى از اقسام با ملاحظهء شمار مقرر شده ، برابرى در قيمت نداشته باشد ، تمام نشود ، بايد به اطلاق دلايلى مراجعه كنيم كه ديه را صد شتر و نه چيز ديگر ، معرفى كرده است كه نتيجه‌اش كافى نبودن هر چيز ديگرى ، جز آنچه به طور قطعى دليل تقييدكننده آن را در برگيرد ، خواهد بود . بدينسان ، در ميان ديگر اقسام آنچه بهايش كمتر باشد ، هر چند شمارش كامل باشد ، كافى نخواهد بود ، چنان كه اگر قيمت آن با صد شتر برابر باشد ، ولى شمارش كمتر باشد ، بازهم پذيرفته نيست ؛ چرا كه روايات تقييدكننده ، اين گونه اقسام را در بر نمىگيرند ؛ زيرا در اين روايات ، شمار معينى مقرر گرديده است و در نتيجه ، هم شمار و هم ارزش مالى در اقسام پنج‌گانهء ديگر ، با هم معتبرند . اين همان تحليلى است كه پيشتر وعده داده بوديم و نتيجه‌اش همان گونهء نخست و جايگزينى است ، تا آنگاه كه دليل ديگرى بر معتبر نبودن شمار معينى در اين اقسام يافت نشود ، تا در نتيجه ، شمار مقرر شده تنها راهى به سوى ارزش مالى باشد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبر اين تحليل ، گاهى چنين خرده مىگيرند كه : گرچه در برخى روايات ديه همين صد شتر معرفى گرديده و از ديگر اقسام سخنى به ميان نيامده ، ولى در روايات ديگرى نيز آمده كه ديه ، هزار دينار يا ده هزار درهم است و از ديگر چيزها سخنى نگفته است ، چنان كه صحيحهء گذشته حلبى و بيشتر روايات در ديه‌هاى اعضاء همين گونه‌اند . بنابراين ، هيچ يك از اين دو بر ديگرى برترى ندارند ، بلكه نتيجه جمع عرفى ميان آنها همان تخيير گذشته است كه در اين حالت ، هر كدام براى پرداختن كافى و اصلى است ، خواه بهايش همپاى ديگرى باشد ، يا خير . روايت صحيحهء زراره نيز ، كه چيزهاى ديگر غير از شتر را كافى نمىداند ، به يقين نادرست است و ناگزير يا بايد آن را به كنارى نهاد و يا توجيه كرد .\r\nو گاهى نيز چنين اشكال مىشود كه : ظاهر رواياتى چون صحيحهء ابن حجاج اين است كه مقرر شدن ديه در اقسام ششگانه ، سخن امير المؤمنين ( ع ) بوده و يا در كتاب ايشان است ، چنان كه در روايات ديه‌هاى اعضاء آمده و به گونه‌اى است كه قانون كلى و قضيهء حقيقيه است بنابراين مناسب نيست كه مقصود از آن را تنها درهم و دينار يا ديگر اجناس آن روزگار ، كه بهايش با صد شتر برابر بود ، بدانيم . ظاهر اين گونه تعبير قانون‌گذارى كلى است كه در هر عصر و هر جاى بتوان بدان استناد جست و نتيجهء چنين چيزى اصلى بودن همهء اقسام در كنار يكديگر است .\r\nپاسخ اشكال نخست : پيشتر گفته‌ايم كه شتر را نمىتوان به عنوان راهى براى آنچه برابر با هزار دينار ، يا ده هزار درهم است ، به شمار آورد ، بلكه عكس اين مطلب را مىتوان احتمال داد و به دريافت و ذوق عرفى نيز نزديك است ؛ زيرا اين با درهم و دينار مناسب است . چنين احتمالى سبب مجمل گرديدن اطلاق دليل درهم و دينار خواهد شد و نه دليل شتر . از اين گذشته ، بالاترين پيامد وجود دليلى بر اين كه ديه ، هزار دينار يا ده هزار درهم است ، ناسازگارى ميان اطلاق هر يك از آن دو دليل بوده كه خواستار تعيينى بودن آنچه خود در بر دارد است . در اين هنگام ، اگر احتمال دهيم كه برابرى قيمت ميان آن دو [ صد شتر و درهم و دينار 
  ] معتبر است ، هر چند اين احتمال ناشى از جايگزين بودن هر كدام براى ديگرى باشد و در ظاهر هيچ يك از آن دو دليل نيز ، اطلاق لفظى نسبت به صورت نابرابرى در ارزش مالى وجود نداشته باشد ، بايد به هنگام پرداخت هر يك ، تنها آنچه را كه قيمتى برابر با ديگرى دارد برگزينيم . براى اين كه نتيجهء ظاهر بودن هر يك از دو دليل در معتبر بودن چنين ارزشى ، كه در آن روزگار برابر بودند ، همين است . يعنى نتيجهء اطلاق هر يك از دليلها در انحصارى بودن آنچه خود مىگويند . فرض ما نيز در اين است كه در ظاهر دليل ديگر هم اطلاقى يافت نمىشود كه صورت برابر\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nنبودن ارزش مالى را در بر گيرد ، تا ميان آنها ناسازشى رخ داده و ناگزير به اصل عملى پناه آوريم كه نتيجه‌اش نفى معتبر بودن برابرى در قيمت است . بنابراين ، هرگاه هزار دينار يا ده هزار درهم از صد شتر ارزش كمترى داشته باشد ، پرداختن آن كافى نيست ، چنان كه اگر صد شتر نيز از هزار دينار كم‌ارزش‌تر باشد ، بازهم كافى نخواهد بود . اين مطلب نيز ما را بر آن مىدارد كه ارزش مالى را در نظر بگيريم و نه اين كه آن را ننگريم . مگر اين كه بدانيم در نظر گرفتن آن لازم نيست ، كه چنين چيزى در صد شتر به يقين ثابت است ولى در هزار دينار يا ده هزار درهم اين گونه نيست .\r\nنبايد گفت : از آنجا كه اين دو دليل از هم جدا هستند ، پس اطلاق در ظاهر هر كدام از آنها به تنهايى منعقد مىگردد و با اطلاق مفهوم ديگرى ناسازگار خواهد بود . اين اشكال با توجه به پاسخ دوم است . همچنين ، با توجه به پاسخ نخست ، اطلاق در ظاهر دليل درهم و دينار با اطلاق مفهوم دليل صد شتر معارض مىگردد و پس از بىاعتبارى هر دو ، به اصل عملى روى مىآوريم كه نتيجه‌اش شرط نبودن ارزش مالى همسان با شتر خواهد بود ، چنان كه ديدگاه مشهور همين است .\r\nدر پاسخ به اين گفته مىگوييم : چون متعدد بودن اجناس پرداختى در ديه ، دست كم از جهت پرداختن شتر ، به گونه‌اى در ذهن دينداران جاى گرفته بود كه مانند قرينهء متصل لبّى [ غير لفظى 
  ] گرديد ، از پيدايش اطلاق براى دليل درهم و دينار جلوگيرى مىكند و بدينسان ، شامل جايى كه ارزش مالى آنها برابر نباشد ، نخواهد بود .\r\nدر صحيحهء زراره نيز ، چنين آمده است كه : « ديه ، صد شتر است و در آن دينار نيست » . اين تعبير ظهورى بيش از اين ندارد كه درهم و دينار به صورت اصلى از ديه نيستند ، نه اين كه اگر به جاى آن پرداخته شوند ، كافى نخواهد بود . دلالتى اين گونه يا وجود ندارد و يا از اطلاق و سكوت امام ( ع ) دريافته مىشود كه مىتوان به كمك دلايل ديگرى كه آن را كافى مىداند ، چنين اطلاقى را تقييد كرد ، به گونه‌اى كه عرف به همين صورت ميان آنها جمع و هماهنگ‌سازى انجام مىدهد . همهء اينها در صورتى است كه نگوييم روشن و پذيرفته شده بودن پرداخت غير از شتر در ديه ، به طور اجمال در عرف دينداران ، از آغاز ، جايى براى پيدايش ظهور در كافى نبودن نمىگذارد . به هر روى ، سخن بدان جا نمىرسد كه ناسازگارى و دست كشيدن يا توجيه دليلى را مطرح كنيم .\r\nگذشته از اين ، توجيه ياد شده كه ضمير « و ليس فيها . . . » را به شتر برگردانيم ، به روشنى سست و نادرست است .\r\nپاسخ اشكال دوم : نوشتهء امير المؤمنين ( ع ) گرچه ظاهرش وضع قانون همگانى به\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nصورت قضيهء حقيقيه است ، ولى شايد قانون بدين گونه باشد كه هر يك از اقسام ياد شده با دارا بودن ويژگى برابرى با ارزش مالى صد شتر ، ديه و خونبهاى انسان است ؛ زيرا مناسبت عرفى در موارد ضمانتهاى مالى اين گونه است . بدينسان ، معتبر بودن اين ويژگى ، كه به هنگام صدور اين روايات در ذهنها وجود داشت ، سبب مىشود كه قضيهء خارجيه نگرديده ، بلكه قضيه‌اى حقيقيه و قانونى خواهد ماند ، ولى به شرط دارا بودن همان ويژگى . افزون بر اين ، بسيار احتمال مىدهيم كه مقصود از نوشتهء امير المؤمنين ( ع ) همان نامه‌اى باشد كه به كارگزاران و حكمرانان خويش نگاشته بود ، چنان كه در رواياتى ، كه برخى صحيحه‌اند ، امامان پس از او ، نوشته‌اى را در ارث يا نوشته‌اى شيوا را در ديه‌ها به آن حضرت نسبت داده‌اند . بنابراين ، معقول به نظر مىرسد كه امام ( ع ) براى سامان بخشيدن به ديه‌ها ، ارزش مالى صد شتر را در اقسامى ديگر به تناسب قيمت روز آن ، در نظر گرفته و به كارگزاران خود نيز دستور داده باشد ، تا شيوهء هماهنگى در كيفرها و ديه‌ها در همهء سرزمينهاى اسلامى و قلمرو حكومتش انجام پذيرد . بنابراين ، ترديد در وجود اطلاق در روايات اقسام پنج‌گانهء ديگر ، به گونه‌اى كه شامل صورت نابرابر بودن آنها با صد شتر نيز باشد ، ترديدى شايسته و بجاست .\r\nراه دوم : حتى با پذيرش اين كه در روايات اقسام پنج‌گانهء ديگر ديه اطلاق وجود دارد ، بازهم مىتوان گفت كه اين اطلاقى است تقييدپذير و مىتوان آن را مقيد به اين دانست كه با قيمت صد شتر ، برابر باشد . البته ناگزيريم كه چنين تقييد كننده‌اى را بيابيم .\r\nدر اين زمينه مىتوان گفت كه ممكن است اين شرط را از چند روايت دريابيم .\r\n1 - صحيحهء پيشين ابن سنان ، كه بر حسب نقل مرحوم شيخ و صدوق صحيحه است و به نقل مرحوم كلينى مرسل ، در اين حديث پس از آن كه گفته شد ديه عبارت است از صد شتر ، چنين آمده است :\r\n« و قيمة كل بعير من الورق مائة و عشرون درهماً أو عشرة دنانير ، و من الغنم قيمة كل ناب من الإبل عشرون شاة » بهاى هر شتر به نقره صد و بيست درهم يا ده دينار است و قيمت هر شتر سالخورده ، بيست گوسفند است .\r\nظاهر اين جمله آن است كه اگر بخواهند ديه را با درهم ، يا گوسفند بپردازد ، ناگزير از آن است كه با قيمت شتر برابر باشد . پس جملهء « قيمت هر شتر . . . » براى تعريف و مشخص كردن شتر مقرر شده و در ديه نيست ؛ چرا كه پيشتر آن را در ديهء عمد و خطا با تعيين سال آن گفته است ، بلكه ظاهرش اين است كه اگر بخواهد جايگزينى را بپردازد ،\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nقيمت هر شتر به درهم و دينار و يا گوسفند بايد ببيند چه مقدار است ، چنان كه روشن است .\r\nبر استدلال به اين روايت اشكال مىشود كه اين صحيحه را بايد بر تقيه حمل كرد ؛ زيرا ديه بر حسب درهم را دوازده هزار درهم و بر حسب گوسفند را دو هزار رأس معرفى كرده و اين با ديدگاه اهل سنت سازگار و با رواياتى كه ديه را ده هزار درهم و يا هزار گوسفند مىدانند ، ناسازگار است ، مانند روايات صحيحهء حماد و صحيحهء جميل و صحيحهء ابن حجاج كه پيشتر آورده‌ايم . از اين روى نمىتوان به اين روايت استدلال كرد .\r\nدر پاسخ مىتوان گفت : تنها هنگامى مىتوانيم اين روايت را بر تقيه حمل كنيم كه هماهنگ‌سازى و جمع آنها در نگاه عرفى ممكن نباشد . در حالى كه مىتوانيم صحيحهء ابن سنان را به معناى درهمهايى كه پس از پيامبر ( ص ) و در زمان امام صادق ( ع ) در دولتهاى اسلامى انتشار مىيافت ، بگيريم ؛ زيرا اين درهمها با مقدار نقرهء كمترى سكّه مىخورد ، يعنى پنج نخود ، در حالى كه در گذشته شش نخود بوده و هر ده عدد از آنها برابر با هفت مثقال شرعى بود . از اينجا بود كه اينها را درهمهاى با وزن هفت و درهمهاى سبكتر را با وزن شش مىناميدند ، كه هر ده عدد از آن تقريباً با شش مثقال شرعى برابر بود . مرحوم شيخ نيز پس از آوردن روايتى چنين مىنگارد :\r\n« عبيد بن زرارة عن أبي عبد اللّه ( ع ) قال : الدية ألف دينار أو اثنا عشر درهم أو مائة من الإبل » « ذكر الحسين بن سعيد و أحمد بن محمد بن عيسى أنّه روي من أصحابنا أنّ ذلك يعني اثني عشر درهم من وزن ستة . و إذا كان كذلك فهو يرجع إلى عشرة آلاف » « 1 » عبيد بن زرارة از امام صادق ( ع ) نقل كرده است كه حضرت فرمود :\r\nديه ، هزار دينار يا دوازده هزار درهم يا صد شتر است .\r\nحسين به سعيد و احمد بن محمد بن عيسى يادآور شده‌اند كه از اصحاب ما چنين رسيده است كه اين به معناى دوازده هزار درهم با وزن شش است . از اين روى بازگشت آن به همان ده هزار است .\r\nدربارهء بيست گوسفند نيز مىتوان گفت كه صحيحهء ابن سنان اين شمار را بهاى هر شتر سالخورده مىداند ؛ زيرا شتر « ناب » همان پير سالخورده را گويند كه در سال نهم و\r\n\r\n\r\n","description":"","footnote":"\r\n( 1 ) تهذيب الاحكام ، شيخ طوسى ( ره ) ، ج / 162 ، چاپ اسلاميه ، تهران .\r\n","page_name":" 90 ","page_number":90},
  {"content":"\r\n\r\nبيشتر از عمرش باشد و پذيرفتنى است كه قيمت آن دو برابر شترى باشد كه يك‌ساله يا دوساله است ، مانند ابن مخاض و بنت لبون بويژه اگر در نظر داشته باشيم كه صحيحهء ابن سنان در صدد توضيح شترهاى ديهء سخت ، يا همان ديهء عمد و شبه عمد ، است كه اين شترها بايد سالخورده باشند .\r\nبلكه تقيه‌اى بودن اين صحيحه به خودى خود ، بسيار بعيد به نظر مىرسد ؛ زيرا معين كردن بهاى شتر به درهم و دينار يا گوسفند ، موضوعى خارجى و نزد شنونده روشن يا قبال پرسش و تحقيق است . از اين روى ، پذيرفتنى نيست كه امام معصوم ( ع ) چيزى بر خلاف واقعيت موجود در روزگار خويش بگويد . كوتاه سخن آن كه اگر اين صحيحه در پى بىآن بود كه از آغاز ديه را دوازده هزار درهم و يا دو هزار گوسفند معرفى كند ، احتمال تقيه در آن مىرفت ، ولى اين تعبير كه براى تعيين مقدار گوسفندانى است كه با هر شتر سالخورده برابر باشد ، احتمال تقيه در آن نيست . نتيجهء سخن صحيحه نيز در سنجش گوسفند و شتر اين نيست كه ديه همان دو هزار گوسفند است ، بلكه در ديه‌اى كه شتر واجب در آن بايد سالخورده باشد ، در برابر هر شتر تعداد گوسفندان دو برابر است كه بيست رأس خواهد بود و بيش از اين چيزى را نمىتوان از روايت دريافت .\r\nبنابراين ، اختلافى كه در روايات مىبينيم ، جهت ديگرى دارد . اين اختلاف در درهم از آن روست كه داراى وزنهاى گوناگونى بوده ، چنان كه راويان نيز يادآور شده‌اند .\r\nاختلاف در گوسفند از آن روست كه روايات دربردارندهء بيست گوسفند ، تنها در برابر شتر سالخورده است . به ديگر سخن ، نگاه اين احاديث به ديهء شديد است كه در آن شترهاى بزرگسال واجب هستند و نه ديهء خطاى محض كه مىتوان در آن به شتران خردسالى چون ابن لبون و بنت مخاض و مانند آن بسنده كرد كه تفاوت ميان اين دو دسته از شتر ، چشمگير است . در آينده خواهيم ديد كه روايات معرفى كنندهء بيست گوسفند در برابر هر شتر ، همگى دربارهء ديهء دشوارند و بلكه تصريح بدان دارند كه در چنين ديه‌اى شتران سالخورده بايد پرداخت .\r\nگواه ديگر اين است كه صحيحهء ابن سنان ، ده دينار و صد و بيست درهم را قيمت هر شتر مىداند و هر شتر سالخورده و بيست گوسفند را بهاى هر شتر پير و هرگز بيست گوسفند را بر ده دينار عطف نكرده است تا اين معنى را برساند كه مقصودش از ده دينار ، هر گونه شترى است كه در ديهء خطا مىتوان پرداخت و در بيست گوسفند ، چيزى است كه در ديهء شديد بايد پرداخت كه بايد شتر پير و سالخورده باشد .\r\nبر اين استدلال نيز ، اشكال مىشود كه اگر بپذيريم اين صحيحه يا روايتى ديگر چنين\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمىرساند كه قانونگذار اسلام ارزش مالى شتر را در اقسام ديگر به هنگام تعيين آن در نظر گرفته است ، اين تنها در آغاز به عنوان حكمتى براى گسترش دادن ديه در اقسام ششگانه بوده و نه علت يا شرطى در موضوع حكم ، تا واجب باشد كه در هر زمانى آن را مراعات كرده و حكم بسته بدان باشد ، بلكه در هر يك از اقسام ، با يارى جستن از اطلاق دليل آن ، كافى بودن آن را اثبات مىكنيم ، خواه قيمت و ارزش آن در برابر شتر يا ديگر اقسام دچار افزايش يا كاهش گردد و خواه برابر باشد . بدينسان هر يك از اقسام ، پس از معين شدن و گسترش يافتن ديه ، خود به تنهايى اصل خواهد بود . گواه اين سخن آن است كه اگر تنها شتر در ديه اصل بوده و اقسام ديگر تنها جايگزينى هستند كه بايد بهايشان با آن برابر باشد ، نيازى به معين كردن شمار ويژه‌اى براى هر كدام نبود ، بلكه شايسته اين بود كه گفته شود : همسان بهاى صد شتر ، چيزهاى ديگرى چون گوسفند ، گاو ، درهم ، دينار و حلّه نيز به هر شمار مىتوانيد بپردازيد .\r\nدر پاسخ اين اشكال مىگوييم : با پذيرش اين كه روايات به روشنى گفته‌اند كه در برخى از اقسام بايد بهاى شتر را با در نظر گرفتن سن آنها مراعات كرد ، اين سخن كه چنين چيزى در آغاز تنها حكمت تشريع بوده جايى نخواهد داشت ؛ چرا كه بر خلاف اين ظهور است كه چنين جنبه‌اى در موضوع نقش دارد . بويژه آن كه با دريافتهاى عرفى نيز سازگار بوده و با شيوهء آنان در خسارتهاى مالى هماهنگ است . در اساس در غير اين صورت ، سخت‌گيرى و پرداختن شتران سالخورده ، در ديهء عمد و شبه عمد معنايى نخواهد داشت ، بلكه عرف بر عهده آمدن خونبهاى عضو يا جان كسى را به صورت چيزهايى كه قيمتهاى متفاوت دارند ، خردپسند نمىشمارد . بنابراين ، چشم‌پوشى از اين ويژگى در موضوع ، با اين كه ظاهر لفظى و برداشت عرفى همين است ، نادرست خواهد بود و بدينسان اطلاق شمار ياد شده در روايات را مقيد ساخته و آن را در نظر گرفتن وضع رايج در آن روزگار به شمار مىآوريم . اين سخن كه گفته شد : اگر معيار در اقسام ديگر ، قيمت شتر باشد ، نيازى به معين كردن شمار مشخصى از آنها در هر يك از اقسام نبود ، نادرست است ؛ چرا كه معين كردن شمارهء آنها ، خود مشخص ساختن ميانگين بهاى بازار براى بزهكار است كه او ناگزير از پرداخت آن است و نه هر قيمت ديگر ، حتى بهايى كه هر كس خود مدعى آن است . اين نكتهء با اهميتى است كه گاهى فروگذار مىشود . بلكه احتمال قوى آن است كه اين مشخص كردن ، چنان كه برخى روايات يادآور شده‌اند ، از سوى امام امير المؤمنين ( ع ) بوده و دستورى حكومتى براى روشن ساختن يك موضوع خارجى است كه همان بهاى بازار آن روز ديه در گونه‌هاى مختلف آن ، براى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nكارگزاران و فرمانداران و دادرسان باشد . چنين موضوعاتى نيازمند روشن شدن از سوى حكومتها و سازمانهاى اجتماعىاند ، چنان كه در روزگار ما نيز حكومتها ، بهاى پول يا نرخ بهره را هر چند گاه مشخص مىكنند .\r\n2 - صحيحهء حكم بن عتيبه كه پيشتر آورده‌ايم . در اين روايت آمده است : اين امير المؤمنين بود كه ديه را نسبت به نقره نيز تعيين كرد و پيش از آن تنها شتر را ديه مىدانستند و در آن روزگار هر شتر صد درهم بود . ظاهر اين مطالب آن است كه بهاى شتر و ارزش مالى آن در درهم ملاحظه گرديده و روا شمردن پرداخت ديه را از درهم براى آسان‌گيرى بر مردم و فراوانى درهم ، به اين عنوان بود كه جايگزين شتر باشد . از اين روى ، در پايان به روشنى گفته است كه پرداختن شتر در روزگار ما نيز بهتر است . آرى آغاز اين روايت چنين مىنمايد كه چارپايان سه‌گانه : [ شتر ، گاو ، و گوسفند 
  ] هر سه در ديه اصل هستند ، ولى چنين برداشتى نادرست است ؛ چرا كه اين در سخن پرسش‌گر آمده كه گفته است : ديه در گذشته از شتر ، گاو و گوسفند گرفته مىشد ، اما در سخن معصوم آمده است كه در ديهء خطا صد شتر گرفته مىشد . چنين سخنى اگر ظاهر در آن نباشد كه اصل در ديه تنها شتر است ، ظهورى در خلاف آن نيز ندارد . اگر هم بپذيريم كه چنين است ، مىتوان آن را با صحيحهء پيشين ابن سنان و روايات ديگر تقييد كرد ؛ رواياتى كه مىگويند گوسفند نيز جايگزين شتر مىشود و بايد قيمت شتر را در آن مراعات كرد . پس صحيحهء حكم بن عتيبه دلالت بر آن دارد كه درهم ، جايگزين شتر است . اقسام ديگر غير از درهم نيز از همين جا اثبات مىشوند ؛ چرا كه احتمال تفاوتى ميان درهم و ديگر اقسام نيست ، بلكه شايد ظاهر گوشزد كردن خصوص شتر در سخن امام ( ع ) به عنوان چيزى كه ديه است ، رسانندهء همين مطلب باشد ، چنان كه اشاره كرده‌ايم .\r\n3 - دسته‌اى از روايت كه دربارهء ديهء سخت بوده و پيشتر گفته‌ايم كه براى اثبات ترتيب ميان شتر ، گاو و گوسفند بدانها استدلال شده است . اين دسته دربردارندهء پنج روايت است : صحيحه‌هاى معاوية بن وهب و معلى بن عثمان ، معتبرهء ابن بصير ، روايت ابى بصير و روايت زيد شحام . پيشتر گفته بوديم كه گرچه ظاهر ابتدايى اين روايات آن است كه بايد دست كم در ديهء عمد و شبه عمد ترتيب ميان شتر ، گاو و گوسفند مراعات شود ، ولى چنين چيزى از ديدگاه فقهى پذيرفتنى نيست ، بلكه مىتوان گفت اين كه نزد همگان روشن است كه پرداختن شتر بر كسانى كه از شترداران نيستند واجب نيست ، خود از برقرارى ظهور اين روايات در ترتيب جلوگيرى كرده و نشانگر آن است كه همهء هدف همان سخت‌گيرى در ديهء عمد و شبه عمد بوده و اين دشوارى را در گاو و گوسفند نيز\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبايد مراعات كرد . بنابراين ، ظاهر در جايگزينى ، به معناى ضرورت رعايت بهاى شتر در گاو و گوسفند ، است ، چنان كه نتيجهء جايگزينى است . بلكه در برخى روايات به روشنى گفته شد كه همپاى بهاى شتر از گاو بايد پرداخت و پيامد مقرر كردن بيست گوسفند در برابر هر شتر سالخورده نيز همين است . در برخى از روايات نيز آمده است كه در برابر هر شتر بيست گوسفند نر ، يا در برخى ، در برابر صد شتر سالخورده ، هزار « كبش » كه همان گوسفند نر بزرگ است . در روايت ابى بصير به روشنى ، عمد و خطا را يكى شمرده ، ولى گفته است هزار گوسفند گوناگون ، در حالى كه در عمد گفته است هزار « كبش » معناى اين سخن آن است كه ارزش مالى شتر سالخورده در برابر گوسفند ، يك بار از راه افزايش شمار گوسفندان به دو برابر و بار ديگر از راه لازم شمردن هزار « كبش » ، كه گران‌تر بوده و چه بسا هر كبش برابر با دو گوسفند عادى باشد ، مورد نظر قرار گرفته است . بدينسان ، اين دسته از روايات ظاهر و بلكه صريح هستند در مراعات ارزش مالى شتر و اين كه تنها شتر اصل در ديه است . گرچه اين دسته دربارهء عمد و شبه عمد است ، ولى دلالتش بر جايگزينى به اين معنى تنها در اين دو صورت نيست . گوشزد كردن عمد از آن روست كه تفاوت ارزش مالى در آن ، به دليل سخت‌گيرى ، روشن و آشكار است .\r\n4 - ظاهر برخى روايات كه مىگويد : در ديه ناگزير بايد درهم ، برابر با بهاى طلا و همپاى آن باشد ، كه معنايش اصل نبودن درهم است . از اين دسته مىتوان از صحيحهء پيشين ابن حجاج نام برد كه در آن آمده است :\r\n« و قيمة الدينار عشرة دراهم . » بهاى هر دينار ده درهم است .\r\nدر صحيحهء ابن سنان نيز چنين آمده :\r\n« سمعت أبا عبد اللّه ( ع ) يقول : من قتل مؤمناً متعمّداً قيد منه الّا أن يرضى أولياء المقتول أن يقبلوا الدية ، فان رضوا بالدية و أحبّ ذلك القاتل فالدية اثنا عشر ألفاً أو ألف دينار أو مائة من الإبل . و إن كان فى أرض فيها الدراهم فدراهم به حساب ذلك اثنا عشر ألفاً . » « 1 »\r\nاز امام صادق ( ع ) شنيدم كه فرمود : هر كس مؤمنى را از سر عمد بكشد ، او را قصاص كنند ، مگر اين كه كسان مقتول ديه را بپذيرند . اگر آنان\r\n\r\n\r\n","description":"","footnote":"\r\n( 1 ) همان مدرك ، ج 19 / 146 .\r\n","page_name":" 94 ","page_number":94},
  {"content":"\r\n\r\nبه ديه راضى شدند و قاتل نيز آن را خواست ، ديه دوازده هزار ، يا هزار دينار يا صد شتر است . اگر در سرزمينى باشد كه در آن دينار [ رايج 
  ] است ، هزار دينار و اگر در سرزمينى است كه در آن شتر [ فراوان 
  ] است ، صد شتر و اگر در جايى است كه درهم [ رايج 
  ] است ، به همين اندازه درهم ، كه دوازده هزار است .\r\nظاهر اين دو روايت ، دست‌كم دربارهء درهم اين است كه ارزش مالى هزار درهم يا صد شتر بايد در آن مراعات گردد ، بلكه شايد بتوان گفت كه صريح صحيحهء پيشين ، حكم بن عتيبه ، همين است ، آنجا كه مىگويد : امير المؤمنين آن را بر درهم نيز [ محاسبه و 
  ] تقسيم كرد .\r\nپاسخ اين سخن كه برابرى قيمت ، در آغاز تشريع حكمت حكم بوده و نه علت و معيار ، پيشتر دانسته شد . اين سخن نيز كه فقيهان ما به اين روايات عمل نكرده و از آنها اعراض كرده‌اند سخنى نادرست است ؛ زيرا اين قاعده كه اگر فقيهان ما روايتى را رها كرده باشند ، حجيّت آن آسيب خواهد ديد ، مشروط به اين است كه سند آن روايت قطعى يا نزديك بدان نباشد و ادعاى يقينى بودن در مجموعهء روايات ياد شده ، دور از ذهن نمىنمايد . شرط ديگر اين قاعده نيز آن است كه استدلالها و فراز و نشيبهايى در مسأله نباشد كه احتمال دهيم فقها بدان استناد جسته و روايت را رها كرده‌اند . افزون بر اين ، نمىتوان تنها از سخن شيخ طوسى در مبسوط چنين دريافت كه فقيهان ما از اين روايت گذشته‌اند ، چرا كه ديگر پيشينيان سكوت كرده و بلكه مرحوم قاضى به روشنى برابر بودن قيمت را در اقسام گوناگون معتبر مىداند ، چنان كه پيشتر آورده‌ايم .\r\nبنابراين ، بايد انصاف داد كه معتبر بودن برابرى در قيمت بويژه در درهم ، اگر قوىتر نباشد ، احتياط در آن ضرورى است ، به گونه‌اى كه نمىتوان از اين احتياط دست كشيد .\r\n\r\nپاسخ به چند اشكال\r\nدربارهء نتيجه‌اى كه از بحثهاى گذشته بدان رسيده‌ايم ، چند اشكال ديگر مطرح است .\r\nگرچه پاسخ آنها را مىتوان از لابه‌لاى آنچه گفته‌ايم دريافت ، ولى براى توضيح و بررسى بيشتر بدانها مىپردازيم .\r\n1 - ظاهر رواياتى كه شتر ، گوسفند ، گاو ، درهم و دينار را در كنار هم آورده آن است كه همگى اصل هستند . اين ظهور ، نه از جهت اطلاق اين روايات نسبت به صورت كاهش ارزش ديگر اقسام از ارزش شتر است ، بلكه خود در كنار هم آوردن آنها ظاهر در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاين است كه همگى ديه‌اند ، نه اين كه برخى ديه و دسته‌اى ديگر جايگزين باشند .\r\nبدينسان اين ظهور مىتواند مفهوم حصرى را كه از رواياتى مانند صحيحهء جميل ( الدية مائة من الإبل ) بر مىآيد ، تقييد كند و از سويى ديگر در ناسازگار با دليلهايى باشد كه جايگزين بودن گوسفند يا درهم را نسبت به شتر مىرساند ، اگر چنين دلالتى را بپذيريم .\r\nپاسخ : نخست آن كه دلالت ياد شده تنها اطلاق و دلالت حكمى است و نه ظهور وضعى ؛ زيرا آوردن اقسام گوناگون به عنوان ديه در كنار يكديگر ، ناسازگار با آن نيست كه آن را مقيد به برابر بودن با قيمت صد شتر كنيم ، چنان كه اگر به اين مطلب تصريح مىشد [ منافاتى نداشت 
  ] بدينسان ، چنين تقييدى تنها مقيد كردن اطلاق خواهد بود و نه ناسازگارى با دلالت لفظى وضعى در اين روايت ، بنابر مبانى گوناگونى [ كه در علم اصول در اين باره وجود دارد 
  ] آرى ، جايگزين بودن اقسام ديگر به جاى شتر ، بدين گونه كه تنها صد شتر ديه و جايگزين خون مقتول بوده و ديگر اقسام به جاى اين جايگزين ، به معناى عوضى از ديه باشند ، بر خلاف ظهور جمله‌اى است كه در آن همهء اقسام را در كنار هم ديه به شمار آورده است و چنين ظهورى وضعى و نه اطلاق حكمى است . اما آنچه ما در پى آنيم اثبات جايگزينى بدين گونه نيست ، براى ما مهم آن است كه جايگزينى در بها و ارزش مالى را اثبات كنيم ؛ به اين معنى كه مراعات ارزش صد شتر در ديگر اقسام و يا دست كم در درهم و دينار لازم است . اين مطلب را نيز از رواياتى كه در آن آشكارا در نظر گرفتن قيمت و ارزش مالى شتر براى ديگر اقسام آمده است ، پس از الغاء خصوصيت ، به دست آورده‌ايم . برآيند آنچه گفته‌ايم اين است كه اطلاق اقسام ديگر كه با هم ديه به شمار آمده‌اند ، مقيد به آن هنگامى مىشود كه در ارزش مالى با صد شتر برابر باشند و چنين چيزى بيش از تقييد يك اطلاق نيست .\r\nدوم آن كه اگر هم بپذيريم كه دلالت ياد شده از دلالتهاى ظهور وضعى و نه اطلاقى است ، بازهم مىتوان گفت كه چنين ظهورى در برابر تصريح روايات پيشين كه در نظر گرفتن ارزش مالى شتر را براى ديگر اقسام لازم مىشمرد ، تاب مقاومت ندارد ؛ زيرا اين صريح است و آن ، تنها ظهور برخاسته از آوردن اين اقسام در كنار هم . قاعدهء حمل ظاهر بر صريح ما را بر آن مىدارد كه اقسام ديگر را تنها در صورت برابرى قيمت با صد شتر ، ديه بناميم .\r\nسوم آن كه اگر اين را نيز بپذيريم كه اين دو گونه از روايات با يكديگر ناسازگار بوده و هر دو در اين ناحيه از حجيّت بيرون مىروند ، بازهم نتيجه به سود ديدگاهى است كه ارزش صد شتر را در ديه معتبر مىداند ؛ زيرا پس از ساقط شدن ، به اطلاق ادله‌اى چون\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nصحيحهء جميل ( ديه همان صد شتر است ) بر مىگرديم كه اطلاق آن منحصر بودن ديه را مىرساند . اين اطلاق ، به تنهايى در برابر رواياتى كه جز شتر چيزهاى ديگرى را نيز در ديه كافى مىدانست ، محكوم بود ، حال كه دليل حاكم و مقيد در صورت برابر نبودن قيمت اقسام ديگر با صد شتر ، با رواياتى كه برابرى بها را معتبر مىداند ، در تعارض بوده و از حجيت بيرون رفته است ، بايد در آن مورد به همان اطلاق محكوم بازگشت . اين اطلاق محكوم و متأخر در حجيّت ، اكنون ديگر مزاحمى ندارد و حجت خواهد بود ؛ چرا كه بازدارندهء حجيت آن ، تنها مقيدى بود كه حاكم بر اطلاق آن بود و پس از سقوط و نبودن مقيد ، ناگزير اطلاق ، حجت است . راز اصلى بازگشت به عام فوقانى پس از سقوط مخصص آن عام به معارضهء ، كه در علم اصول بررسى و تحقيق مىشود ، همين نكته است .\r\n2 - در صحيحهء ابن حجاج امام ( ع ) از آغاز فرمود :\r\n« قال على ( ع ) الدية ألف دينار » ديه هزار دينار است .\r\nاين گفته در برابر سخن ابن حجاج به امام ( ع ) است كه گفت : ابن ابى ليلا گفته است :\r\n« ديه در روزگار جاهليت صد شتر بود و پيامبر نيز همان را تأييد فرمود . . . » ظاهر اين روايت آن است كه هزار دينار اصل در ديه است ، نه صد شتر . بنابراين با روايتى كه اصل را شتر مىداند در تعارض خواهد بود .\r\nبرآيند همهء آنچه گذشت اين است كه ارزش مالى صد شتر را بايد در پرداخت هر يك از اقسام ديگر ، بويژه درهم ، در نظر داشت .\r\nپاسخ : از آنجا كه امام ( ع ) به دنبال اين سخن چنين فرمود كه براى دارندگان طلا هزار دينار ( در نسخه‌هاى من لا يحضر و تهذيب ) ، ده هزار درهم براى شهرنشينان و بر بيابان‌نشينان صد شتر . . . ، اين سخن ظهورى در اصلى بودن هزار دينار نخواهد داشت ، بويژه اين كه درهم و دينار به عنوان پول مورد توجه بوده و نشانگر ارزش مالى و بهاى بازار كالاهاى ديگرند ، پس مناسب آن است كه جايگزين ارزش مالى ديگر اجناس باشد ، نه اين كه كالاهاى ديگر به جاى هزار دينار در نظر گرفته شوند . آرى ، ظاهر اين مطلب كه امام ( ع ) با سخن نقل شده از ابن ابى ليلا آن گونه برخورد كرد ، آن است كه با آن موافق نيست ، ولى پيشتر گفته‌ايم كه اين حديث دلالتى بر نفى حكم شرعى سخن ابن ابى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nليلا ندارد . اگر هم بپذيريم كه چنين است ، اين را نمىدانيم كه موافق نبودن امام ( ع ) به اين نكته در سخن او بر مىگردد . در صحيحهء پيشين حكم بن عتيبه نيز ، همين مطلب ( اصل بودن شتر در ديه ) آمده است . در روايت ديگرى از كتابهاى من لا يحضر و خصال چنين آمده :\r\n« بإسناده عن حمّاد بن عمرو و أنس بن محمد عن أبيه عن جعفر بن محمّد عن آبائه ( ع ) في وصية النبي ( ص ) لعلي ( ع ) قال : يا علي ؛ إنّ عبد المطلب سنّ في الجاهلية خمس سنن أجراها الله في الإسلام - إلى أن قال - و سنّ في القتل مائة من الإبل فأجرى الله ذلك في الإسلام » « 1 »\r\nامام صادق ( ع ) از پدران بزرگوارش نقل كرد كه در وصيت پيامبر به امير المؤمنين ( ع ) آمده است كه فرمود : اى على ! عبد المطلب پنج سنت را در زمان جاهليت پايه‌گذارى كرد كه خداوند همانها را در زمان اسلام نيز قابل اجرا قرار داد . . . دربارهء قتل صد شتر را مقرر كرد كه خداوند نيز در قانون اسلام همان را مقرر فرمود .\r\n3 - قيمت اجناس ياد شده حتى در گذشته نيز هميشه با يكديگر برابر نبود ، بلكه با دگرگونيهاى زمانى و مكانى و شرايط بازار و مانند آن كه در عرضه و تقاضاى كالاها مؤثرند ، دستخوش دگرگونى مىشد . هرگاه معدن طلا يا نقره اكتشاف مىگرديد و عرضهء آن دو افزايش مىيافت ، ناگزير بهايشان روى به كاهش مىنهاد . هنگامى كه بيماريهايى چون و با و مانند آن ، سبب مرگ و مير شتران مىگشت و شمار اين حيوان كم مىشد ، در پى كاهش عرضه ، بهايش افزايش مىيافت . بدينسان هر چه به هر دليل ، كمياب گرديده يا تقاضايش فزونى مىيافت ، اين رخداد در قيمت آن تأثير مىگذارد و اين پديده حتى در زمان صدور اين روايات نيز واقعيت داشت . با اين همه ، چگونه مىتوان اين اقسام ششگانه را در ديه داراى ارزش مالى و بهاى برابر دانست . اگر اين را در زمان و مكان معينى بپذيريم ، در همهء زمانها و مكانها و در همه شرايط ، حتى نزد عرف نيز چنين نبوده است و آنان نيز به خوبى آن را درك مىكنند ، بنابراين ، بايد چنين چيزى را تنها ، حكمت اصل تشريع دانست ، چنان كه صاحب جواهر ، يادآور شده است ، و معيار را همان تعداد مقرر شده دربارهء هر كالا ، به هر قيمتى كه باشد ، به شمار آورد .\r\nپاسخ : نخست آن كه : مقصود از تعادل در قيمت برابرى دقيق آن در هر شرايط\r\n\r\n\r\n","description":"","footnote":"\r\n( 1 ) همان مدرك ، ج 19 / 145 .\r\n","page_name":" 98 ","page_number":98},
  {"content":"\r\n\r\nنيست ، بلكه منظور ما نزديك بودن بهاى بازار در شرايط عادى و ثابت است ، كه در آن هنگام جامعهء اسلامى بدان صورت بود . اين وضع ، بويژه دربارهء چارپايان سه‌گانه ، كه با شمار ياد شده تا امروز نيز قيمتهايى نزديك به هم دارند ، شكل تقريباً ثابتى داشته است .\r\nگواه درستى چنين دريافتى دو چيز است :\r\nنخست ، رواياتى كه دربارهء ديهء سخت آمد ، دربردارندهء چنين تعبيرى است كه بيست گوسفند قيمت هر شتر سالخورده و ده دينار يا صد و بيست درهم قيمت هر شتر است .\r\nچنين جملاتى آشكارا مىرساند كه تنها تعداد اين اجناس مورد نظر نبوده و بهاى صد شتر و ارزش مالى آن ، در ديگر اقسام معتبر شناخته شده است .\r\nدوم گذشته از اين ، پيشتر گفته‌ايم كه ديه از قبيل ضمانتهاى مالى است و در نگاه عرف ، بازپرداخت زيانى است كه بر بزه‌ديده وارد آمده و يا مىتوان گفت كه قيمت بزه انجام شده است ، چنان كه در برخى روايات نيز اين تعبير يافت مىشود . چنين ضمانتى در يك خسارت مالى نمىتواند از نظر ارزش ، حالتى شناور ميان كالايى ارزان‌تر و كالايى گران‌تر [ دائر بين اقل و اكثر 
  ] داشته باشد . اين حالت ، گاهى در مسائل تعبدى محض به چشم مىخورد ، مانند برخى كفاره‌ها ؛ چون بهاى آزادسازى برده كه چندين برابر سير كردن ده مستمند است ، ولى در خسارتهاى مالى اين گونه نيست . بويژه اين كه بدانيم قانونگذار اسلام خود آغازگر اين مقررات نبوده ، بلكه همان چيزى را كه پيشتر يافت مىشده تأييد كرده و همراه با آن بردارندگان هر يك از آن اقسام آسان گرفته و پرداخت يكى را به جاى ديگرى روا دانسته است . اين ارتكاز و آن روايات مانع از اين مىشوند كه شمار هر يك از اقسام را به معنايى مطلق گرفته و آن را معيار اصلى در ديه بدانيم .\r\nدوم آن كه : ويژگى برابرى با قيمت و ارزش مالى صد شتر را اگر در كالاهاى ديگر نپذيريم ، بىترديد بايد در دينار و درهم آن را بپذيريم ، بويژه درهم و نقره كه نمايانگر پول در گردش و معيار قيمتهاى آن روزگار بود ، به گونه‌اى كه هرگاه در ارتباط با كالايى ديگر در باب خسارتهاى مالى سخنى از آن به ميان مىآيد ، دريافت عرفى آن است كه از قيمت نامبرده شد . اين مطلب آشكارا در روايات نيز آمده است . در اخبار مىيابيم كه ديه صد شتر بود و امير المؤمنين ( ع ) آن را بر درهم نيز گسترش داد و بهاى هر شتر صد درهم است . اين تعبيرها چونان صريح در آنند كه شمار يادشدهء درهم به عنوان معادل قيمت شتر در نظر گرفته شده و ارزش مالى شتران در آن محفوظ است ، نه اين كه شمار درهم ، اصل بوده و از آن روى كه پول در گردش است ، ارزش مالى همان صد درهم معيار باشد اگر چه كاهش يابد ؛ چرا كه تمسك به اطلاق شمار ، وانهادن آن ظهور و قرينه‌هاى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nآشكارى است كه در روايات در برابر اين اطلاق مىيابيم و پيشتر نيز توضيح داده‌ايم .\r\nنبايد گفت : بهاى صد شتر و ارزش مالى آن در درهم و دينار و نيز ديگر كالاها با ملاحظهء زمان قانون‌گذارى و صدور اين حكم ، در نظر گرفته شده و نه بيشتر . بدين معنى كه ارزش مالى شتر در همهء زمانها معيار براى ديه نيست ، بلكه تنها آنچه در زمان وضع قانون ديه بوده معتبر است كه هزار دينار و ده هزار درهم بود و اگر پس از آن روزگار ، بهاى بازار دچار دگرگونى شود ، پرداختن همان شمار درهم و دينار كافى است ؛ زيرا برابر با قيمت صد شتر در زمان تشريع است . بدينسان هم ظهور برابر بودن قيمتها را مراعات كرده‌ايم و هم موضوعيت داشتن تعداد معين را رها نكرده‌ايم و چه بسا مقصود از حكمت بودن برابرى قيمت در تشريع ، همين است .\r\nدر پاسخ مىگوييم : نخست آن كه چنين چيزى بر خلاف رواياتى است كه از آنها اصل بودن صد شتر در ديه بر مىآيد . دريافت عرفى از اين دليلها آن است كه قيمت صد شتر همان اصلى است كه بايد در پرداخت ديگر اقسام ، در نظر داشت و مراعات كرد . آرى ، معيار قيمتهاى استثنايى و حالتهاى غير طبيعى نيست ، بلكه بهاى عادى و در شرايط طبيعى را بايد مراعات نمود .\r\nدوم آن كه : نتيجه سخن ياد شده در صورتى كه آن را بپذيريم ، اين است كه افزايش قيمت صد شتر نسبت به زمان تشريع ، به عهدهء بزهكار نيايد . نه كافى بودن پرداخت هر يك از اقسام ديگر ، در صورتى كه بهايش از قيمت شتر در زمان تشريع كمتر گرديده است و درهم در روزگار ما به همين گونه است ؛ زيرا پرداختن شمار تعيين‌شدهء آن ، نه با قيمت صد شتر در زمان ما برابر است و نه با قيمت زمان تشريع . برابرى بها تنها در صورتى مراعات مىشود كه چيزى در حد توان خريد همان روزگار پرداخته شود .\r\nبنابراين ، كافى دانستن همان شمار درهم ، در زمان ما ، وانهادن ويژگى برابرى با قيمت صد شتر است ، نه مقيد كردن اين برابرى به زمان تشريع . آرى درهمهاى آن روز با صد شتر برابرى مىكرد ، نه اين كه درهمهاى امروز با صد شتر در آن روز مساوى است . در حالى كه روايات پيشين به روشنى مىرساند كه درهمهاى پرداختى بايد دربردارندهء بهاى صد شتر باشند ، هر چند شترانى كه در زمان وضع اين قانون يافت مىشدند . به راستى كه اين سخن بسى روشن است .\r\nبرآيند همهء آنچه گذشت اين است كه ارزش مالى صد شتر را بايد در پرداخت هر يك از اقسام ديگر ، بويژه درهم ، در نظر داشت .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nبررسى يك روايت\r\nدربارهء يكى از روايات ممكن است چنين پنداشته شود كه اصل در ديه را همان درهم مىداند و يا دست‌كم پرداختن آن را به همان اندازهء مقرر شده ، كه ده هزار درهم است ، كافى مىداند ، گرچه بهايش از ديگر كالاها كمتر باشد . اين روايت معتبرهء اسحاق به عمار است :\r\n« عن أبي ابراهيم ( ع ) قال : قلت له : تسعون و مائة درهم و تسعة عشر ديناراً أ عليها في الزكاة شيء ؟ فقال : إذا اجتمع الذهب و الفضّة فبلغ ذلك مائتي درهم ففيها الزكاة : لأن عين المال الدراهم و ما خلا الدراهم من ذهب أو متاع فهو عرض مردود إلى الدراهم في الزكاة و الديات . » « 1 »\r\nبه امام هفتم ( ع ) گفتم : صد و نود درهم و نوزده دينار آيا زكاتى بر آن واجب است ؟ حضرت فرمود : هرگاه زر و سيم انباشته گرديد و به دويست درهم رسيد ، در آن زكات است ؛ زيرا اصل مال همان درهمهاست و جز درهم هر چه باشد كالايى است كه با درهم سنجيده مىشود ، هم در زكات و هم در ديه .\r\nدلالت روايت بدين گونه است كه معيار در ديه و زكات همان درهم است ، نه چيزهاى ديگر كه كالا هستند . درهم اصل مال است . پس رسيدن درهم به نصاب در واجب شدن زكات كافى است . هر چند از جهت طلا ، نصابى يافت نشود . به همين‌سان ، اگر اندازهء تعيين شده در ديه را با درهم بپردازيم ، بايد كافى و بسنده باشد ، هر چند به حساب ديگر كالاها بدين اندازه نباشد ؛ چرا كه آنها كالايند و بايد به درهم بازگردانده و با آن سنجيده شوند .\r\nپاسخ : نخست آن كه : چنين معنايى از روايت در باب زكات مورد عمل فقيهان قرار نگرفته ، بلكه روايات آشكار ديگرى بر خلاف آن داريم كه دلالت بر ضرورت رسيدن هر يك از كالاها به صورت مستقل به نصاب تعيين شده مىكنند . بنابراين ، اگر روى هم رفته به دويست درهم برسد ، هرگز زكاتى در آن واجب نيست . از اين روى اين روايت را به كنارى نهاده ، يا از روى تقيه به شمار آورده و يا توجيه كرده‌اند . پس نمىتوان دريافت معينى را از اين روايت براى ديه نيز استفاده كرد .\r\n\r\n\r\n","description":"","footnote":"\r\n( 1 ) همان مدرك ، ج 6 / 93 .\r\n","page_name":" 101 ","page_number":101},
  {"content":"\r\n\r\nدوم آن كه : اگر فرض را بر اين بگذاريم كه به روايت عمل شده و ابهامى در آن نيست ، بازهم دلالت بر آن ندارد كه اصل در ديه و زكات همان درهم است . ظاهر روايت تنها اين است كه چون درهم اصل مال و ماليت خالص آن است ، كه كنايه از پول و معيار ارزش بودن براى ديگر كالاهاست ، چنان كه جمله « همه چيز با آن سنجيده مىشوند » همين را مىرساند ، پرداخت ديه از درهم كافى است و ضرورتى در دادن خود كالا نيست ؛ چرا كه درهم به جهت پول بودنش عين ماليت كالاها و معيار آن است . چنان كه در زكات نيز ظاهر روايت آن است كه ميزان در تعلق زكات به ارزش و ماليت اجناس زكوى است ، و همچنين ديه ماليت اقسام ششگانه است كه نماينده و تبلور آن در درهم و پول است . اين روايت هرگز صورت اختلاف قيمت درهم با دينار يا ديگر كالاها را مطرح نكرده و اصل در ديه را نيز معين نكرده است . آرى ، گاهى از اين روايت چنين برداشت مىشود كه درهم در ديه و زكات ، به عنوان اصل ماليت و ارزش و پول در نظر گرفته شده ، نه به عنوان جنس نقره كه سيم نيز چون زر كالاست و ماليت آن با درهم سنجيده مىشود . با اين برداشت ، مىتوان گفت كه معيار ، هر گونه پول در گردش است ، هر چند از جنس درهم نباشد ، كه اين موضوع سخن آيندهء ماست .\r\n\r\nمقصود از درهم و دينار در ميان اقسام ديه\r\nدر اين باره ، چند احتمال مىتوان يافت كه بايد به بوتهء بررسى نهيم .\r\n1 - مقصود از آن دو ، سكه‌هايى است كه از جنس زر و سيم ، با وزن شرعى معين ، كه به نام دينار و درهم شناخته شده باشند .\r\n2 - همان احتمال نخست ، بدون ويژگى در گردش بودن .\r\n3 - همان احتمال ، بدون ويژگى داشتن نام درهم و دينار ، به گونه‌اى كه در برگيرندهء نامهاى ديگر ، مانند روپيه است ، البته در صورتى كه از جنس زر و سيم باشد .\r\n4 - همان احتمال ، بدون ويژگى وزن معين شرعى در هر سكه ، بلكه اگر هر دو ، يا چند سكه ، به همان وزن باشند كافى است ، پس بايد به اندازه‌اى كه برابر با درهم و دينار باشد ، بپردازند .\r\n5 - مقصود از آن دو ، طلا و نقره به وزن شرعى است ، هر چند داراى سكه نباشند ، يعنى : يك مثقال زر و هفت دهم مثقال سيم .\r\n6 - مقصود از آن دو ، هر گونه پول كه نمايانگر ارزش در هر زمان است ، مىباشد ، كه شامل اسكناسهاى در گردش امروزى ، از آن روى كه پول نام دارند ، مىشود .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nروشن است كه احتمال نخست ، قدر متين در ميان ديگر احتمالهاست ؛ چرا كه در آنها دست‌كم ، يكى از ويژگيهاى موجود در درهم و دينار ، از نظر عرفى يا لغوى ناديده گرفته شده و براى دست كشيدن از اين ويژگيها ، ناگزيريم از اطلاق روايات ديه يارى جوييم و گرنه نتيجهء قاعده ، كافى نبودن درهمى است كه آن ويژگيها را ندارد . دست‌كم ، اطلاق مفهوم حصر در روايات گونه‌هاى ديگر ديه چنين نتيجه‌اى دارد .\r\nبنابراين ، بايد هر يك از اين ويژگيها و احتمال نقش داشتن هر كدام را در حكم شرعى بررسى كنيم .\r\n\r\nويژگى نام دينار و درهم\r\nاين ويژگى در جايى كه سكه‌اى در گردش باشد ، نقشى براى آن در حكم شرعى نمىتوان احتمال داد ؛ زيرا واژه درهم و دينار ، اسم خاص براى گونهء معينى از پول نيست ، چنان كه ريال و تومان اين گونه است ، بلكه نامى براى هر گونه پول ضرب شده از نقره يا طلاست ، هر چند در زبانهاى ديگر ، نامى ديگر داشته باشد ، مانند روپيه .\r\nآرى ، مىتوان گفت اين دو واژه در آغاز اسم خاص بودند ، بلكه گفته مىشود كه از زبان فارسى گرفته شده و درهم در اصل « درم » و دينار « دين آر » به معناى چيزى كه دين آورده ، بوده است ، چنان كه راغب در مفردات مىگويد . اگر هم از زبان رومى به عربى آمده باشد ، اصل آن « دناريون » و « دراخما » است ، چنان كه از ديگران نقل گرديده است .\r\nبه هر روى ، ترديدى نيست كه دو عنوان درهم و دينار ، پس از پاى نهادن به دنياى عرب ، نام سكه‌هاى زر و سيم در گردش بودند . حقيقت اين است كه درهمها و دينارهاى در گردش در آغاز پيدايش اسلام ، نه عربى بوده و نه اسلامى ، بلكه در سرزمينهاى روم ضرب مىشده است و در ظاهر نامهاى لاتينى نيز داشتند ، ولى با اين همه در زبان آيات و روايات ، درهم و دينار ناميده مىشدند ، بنابراين ، ويژگى ياد شده به يقين ، نقشى در حكم ندارد .\r\n\r\nويژگى وزن معين هر سكه\r\nاين نيز مانند ويژگى پيشين است ؛ چرا كه دينار و درهم به سكه‌هاى زر و سيم ، با هر وزنى ، گفته مىشود . گواه اين سخن ، افزون بر آشنا بودن اين معنا به ذهن از نظر لغت ، كاربردهاى زبانى و روايى است كه در آنها درهم و دينار به سكه‌هاى با وزنهاى گوناگون گفته شده و همگى با همين نام شناخته مىشوند ، تا جايى كه خود درهم به گونه‌ها و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنامهاى چندى به فراخور وزن و سرزمين ضرب آن سكه تقسيم مىشود ، مانند : درهم بغلى ، بصرى ، شامى ، وضح [ آشكار و سپيد 
  ] ، سياه و طبرى . بلكه بايد گفت گمان ، وزن درهم ، در گذر تاريخ مسلمانان و روزگاران حكومتهاى گوناگون ، دستخوش تغيير بود ، چنان كه با مراجعه به نوشته‌هاى تاريخى پيداست . با وجود اين ، همهء اين سكه‌ها را هم در زبان و هم عرف درهم و دينار مىخوانند .\r\nآرى ، ويژگى وزنى كه درهم و دينار در آغاز شريعت ، به هنگام مقرر شدن احكام ، دارا بودند بايد مراعات گردد ، هر چند بيشتر از يك سكه شود . پس اگر وزن سكه به نيم كاهش يابد ، بايد در ديه دو هزار دينار يا بيست هزار درهم بپردازند ؛ زيرا همين وزن در ارزش مالى درهم و دينار و در نتيجه در خود حكم شرعى ، مورد نظر بوده است ، بويژه آن دسته از احكامى كه دربارهء داراييهاست ، مانند : ديه و زكات . از سويى ديگر همهء مسلمانان بر آنند كه وزن دينار يك مثقال شرعى طلا بوده و همچنان بىتغيير مانده و وزن درهم ، هفت دهم مثقال شرعى ( مثقال شرعى نيز سه چهارم مثقال صيرفى است ) .\r\nدر كتاب حدائق چنين آمده است :\r\n« لا خلاف بين الأصحاب ، رضوان الله عليهم ، و غيرهم أيضاً أنّ الدنانير لم يتغيّر وزنها عمّا هي عليه الآن في جاهلية و لا إسلام . صرّح بذلك جملة من علماء الطرفين . قال شيخنا العلّامة ، أجزل الله إكرامه ، في النهاية : و الدنانير لم يتخلف المثقال منها في جاهلية و لا إسلام ، كذا نقل عن الرافعي في شرح الوجيز أنّه قال : المثاقيل لم يختلف في جاهلية و لا إسلام . و الدينار مثال شرعي ، فهما متحدان وزناً ؛ فلذا يعبّر في أخبار الزكاة تارة بالدينار و تارة بالمثقال . »\r\nدر ميان فقيهان ما ، كه خداوند از ايشان خرسند باد ، و نيز ديگران ، اختلافى در اين نيست كه وزن دينارها ، همواره ، در روزگار جاهليت و اسلام تا امروز يكسان است . اين مطلب را گروهى از انديشه‌وران شيعه و سنى ، به روشنى گفته‌اند . استاد دانشمند ما ، كه خداوند بزرگواريش را فزون كناد ، در كتاب نهايه چنين گفت : مثقال دينارها در روزگار جاهليت و اسلام دگرگونى نپذيرفت . اين مطلب از رافعى نيز در شرح و جيز نقل شده است . دينار نيز ، يك مثقال شرعى است ، پس آن دو هموزنند از اين روى در روايات زكات ، گاهى دينار و گاهى مثقال گفته شده است .\r\nمرحوم علامه مجلسى در رسالهء « الأوزان و المقادير » چنين نگاشته است\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n« إنّ الدينار لم تتغيّر عما كانت عليه من عهد رسول اللّه ( ص ) و هذا ممّا اتفقت عليه العامّة و الخاصّة . » « 1 » دينار ، بىهيچ دگرگونى ، همان‌گونه است كه در زمان پيامبر بود و اين مطلبى است كه سنى و شيعه بر آنند .\r\nدربارهء درهم نيز سخنان فقيهان ما و ديگران آشكارا دلالت مىكند كه برابر با شش دانه بوده و هر ده درهم با هفت مثقال شرعى برابر است .\r\nدر كتاب الأوزان و المقادير ، در تعريف درهم شرعى آمده :\r\n« هو ستّة دوانيق كما عن صريح المقنعة و النهاية و المبسوط و الخلاف و ما تأخر منها و كما رسالة التحقيق و التنفيد . » درهم شش دانه است ، چنان كه از عبارت آشكار مقنعه ، نهايه ، مبسوط ، خلاف و كتابهاى پس از آن بر مىآيد و در رسالهء التحقيق و التنقيد نيز موجود است .\r\nدر جواهر آمده :\r\n« بلا خلاف أجده فيه . » بىهيچ اختلافى كه بتوانم يافت .\r\nدر مدارك نيز آمده :\r\n« نقله الخاصّة و العامّة و نصّ عليه جماعة من أهل اللغة . » شيعه و سنى آن را نقل كرده و گروهى از لغت‌شناسان نيز به روشنى گفته‌اند .\r\nاز مفاتيح نقل شده است :\r\n« أنّه وفاقي عند الخاصّة و العامّة و نصّ أهل اللغة . » نزد شيعه و سنى مورد توافق بوده و لغت‌شناسان نيز به روشنى گفته‌اند .\r\nاز رياض نقل گرديده :\r\n« لا أجد فيه خلافاً بين الأصحاب و عزاه جماعة منهم إلى الخاصّة و العامّة و علماؤهم مؤذنون بكونه مجمعاً عليه عندهم ، و عن ظاهر الخلاف أنّ عليه إجماع الامّة و عن ظاهر المنتهى في الفطرة الإجماع\r\n\r\n\r\n","description":"","footnote":"\r\n( 1 ) العقد المنير 89 - 90 .\r\n","page_name":" 105 ","page_number":105},
  {"content":"\r\n\r\nعليه . » اختلافى در اين مطلب ، ميان فقيهان ما نمىيابم و گروهى از آنان ، اين را به شيعه و سنى نسبت داده‌اند و عالمان ايشان بر آنند كه نزد خودشان اجماعى است و از ظاهر سخن خلاف آورده‌اند كه اجماع همهء مسلمانان بر آن است . از ظاهر كتاب منتهى در مبحث فطرة ، اجماع بر آن نقل شده است .\r\nدر رسالهء الأوزان و المقادير مرحوم مجلسى آمده است :\r\n« و أمّا الدراهم . . . فقد ذكر الخاصّة و العامّة أنّها كانت ستّة دوانيق . قال العلّامة في التحرير . و الدراهم في صدر الإسلام كانت صنفين ؛ بغلية و هي السود و كل درهم ثمانية دوانيق ، و طبرية كل درهم أربعة دوانيق ، فجمعا في صدر الإسلام و جعلا درهمين متساويين و وزن كل درهم ستة دوانيق و نحوه . قال في التذكرة و المنتهى و قابل المحقق في المعتبر : المعتبر كون الدرهم ستة دوانيق ؛ بحيث يكون كل عشرة منها سبعة مثاقيل من ذهب و في المغرب : تكون العشرة وزن سبعة مثاقيل . »\r\nشيعه و سنى درباره درهم گفته‌اند : شش دانه بوده است . علامه در تحرير گفته است : درهمها در آغاز اسلام بر دو دسته بود : بغلى كه پول سياه بود و هر درهم هشت دانه و طبرى كه هر درهم چهار دانه بود . همهء آنها در آغاز اسلام جمع‌آورى شده و دو گونه درهم با وزن برابر ، به گردش افتاد كه وزن هر يك شش دانه است . علامه در تذكره و منتهى و محقق در معتبر گفته‌اند : هر درهم بايد شش دانه باشد ، به گونه‌اى كه هر ده درهم با هفت مثقال طلا برابر شود . در مغرب آمده است : ده درهم به وزن هفت مثقال است .\r\nاز مسعودى نيز نقل شده كه در بيان علت اين مطلب چنين نوشته است :\r\n« اين كه هر ده درهم را به وزن هفت مثقال طلا قرار داده‌اند ، از آن روست كه طلا از نقره سنگين‌تر است . گويا آنان اندكى نقره و به همان اندازه نيز طلا را سكه زدند ، سپس هر دو را كشيدند و دريافتند كه طلا به اندازهء سه هفتم وزن نقره از آن سنگين‌تر است ، بدينسان در ميان مسلمانان قرار بر اين گذاشتند كه هر درهم ، نيم مثقال به اضافهء يك پنجم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآن باشد . » « 1 »\r\nاين مطلب را روايتى از امام هفتم ( ع ) تأييد مىكند :\r\n« المروزي عن أبي الحسن موسى بن جعفر ( ع ) : الغسل بصاع من ماء و الوضوء بمدٍّ من ماء و صاع النبي ( ص ) خمسة أمداد و المدّ وزن مائتين و ثمانين درهماً و الدرهم وزن ستّة دوانيق . . . » « 2 »\r\nغسل با يك صاع آب است و وضو با يك مدّ . صاع پيامبر ( ص ) پنج مدّ بوده و هر مدّ به وزن دويست و هشتاد درهم و هر درهم به وزن شش دانه .\r\nهمين نكته از روايت خثعمى نيز بر مىآيد . « 3 »\r\nبه هر روى ، در اندازهء وزن دينار و درهم شرعى اشكالى نيست و اين ، همان وزنى است كه در زمان پيامبر ( ص ) يا پيش از آن براى دينار و درهم بوده تا جايى كه مثقال و دينار را به جاى يكديگر به كار مىبردند ، چنان كه خواهيم گفت . فقيهان نيز به روشنى گفته‌اند كه دينار و درهم در زكات و دينار با همين وزن مورد نظر است و اين سخنى است درست ؛ چرا كه وزن ياد شده ، به يقين در ارزش مالى آن نقش دارد و از اين روى بايد آن را در حكم شرعى مال ، از آن جهت كه مال است ، در نظر گرفت ، بنا بر اين اگر درهم و دينار در روزگاران واپسين ، دچار دگرگونى شود ، چنان كه در سده‌هاى پس از پيدايش اسلام ، بويژه دربارهء در همچنين گرديد ، بايد همان وزن را در ديه و زكات مراعات كرد .\r\n\r\nويژگى سكه دار بودن\r\nدر اين باره گفته مىشود كه اين ويژگى معتبر نبوده و مىتوان به همان وزن شرعى ، به هر گونه كه باشد ، يعنى هزار مثقال طلا و هفت هزار مثقال نقره بسنده كرد . براى اين ديدگاه از دو راه استدلال مىشود :\r\nراه نخست : درهم و دينار در روزگار جاهليت به خود وزن گفته مىشد . بلاذرى در اين باره از ثعلبة بن صغير چنين آورده است :\r\n« كانت دنانير هرقل ترد على أهل مكّة في الجاهلية و ترد عليهم دراهم الفرس البغلية ،\r\n\r\n\r\n","description":"","footnote":"\r\n( 1 ) اين مطلب را نيز در رسالهء الاوزان و المقادير نقل كرده است .\r\n( 2 ) وسائل الشيعة ، شيخ حر عاملى ، ج 1 / 338 ، چاپ اسلاميه تهران .\r\nشيخ طوسى ، اين روايت را با دو سند نقل كرده كه هر دو مورد اشكال است ؛ يكى مرسل و ديگرى از جهت موسى بن عمر بن يزيد الصيقل .\r\n( 3 ) وسائل الشيعة ، ج 6 / 0 در سند اين روايت سلمة بن خطاب را مىيابيم كه مورد اشكال است .\r\n","page_name":" 107 ","page_number":107},
  {"content":"\r\n\r\nكانوا لا يتبايعون إلّا على أنّها تبر و كان المثقال عندهم معروف الوزن وزنه اثنان و عشرون قيراطاً إلّا كسراً و وزن العشرة دراهم سبعة مثاقيل ، فكان الرطل اثنتي عشرة أوقية و كل أوقية أربعين درهماً فأقرّ رسول الله ( ص ) ذلك و أقرّه أبو بكر و عمر و عثمان و على ( ع ) ، فكان معاوية فأقرّ ذلك على حاله .\r\nو روى أيضا عن عبد الرحمن بن سابط الجمحى ، قال : كانت لقريش أوزان في الجاهلية فدخل الإسلام فأقرّت على ما كانت عليه ؛ كانت قريش تزن الفضّة به وزن تسمّيه درهماً و تزن الذهب به وزن تسمّيه ديناراً فكلّ عشرة من أوزان الدراهم سبعة أوزان الدنانير . و كان لهم وزن الشعيرة و هو واحد من الستين من وزن الدرهم . و كانت لهم الأوقية و وزن الأوقية أربعين درهماً . و النش وزن عشرين درهماً . و كانت لهم النواة و هي وزن خمسة دراهم . فكانوا يتبايعون بالتبر على هذه الأوزان ، فلمّا قدم النبي ( ص ) مكّة أقرّهم على ذلك . » « 1 »\r\nدر روزگار جاهليت ، دينارهاى هرقل به مكه آورده مىشد و همچنين درهمهاى بغلى ايران ، ولى آنان با اين پولها به عنوان طلاى بىسكّه دادوستد مىكردند . وزن مثقال نزد آنان شناخته شده بود ؛ هر مثقال اندكى كمتر از بيست و دو قيراط بود و وزن ده درهم نيز هفت مثقال . بدينسان ، هر رطل دوازده اوقيه و هر اوقيه چهل درهم بود . پيامبر ( ص ) اين را تأييد فرمود و پس از او أبو بكر ، عمر ، عثمان و امير المؤمنين ، عليه السلام ، نيز چنين كردند . سپس معاويه نيز پس از روى كار آمدن آن را تأييد كرد .\r\nاز عبد الرحمن بن سابط جمحى نيز چنين نقل شده كه قريش در روزگار جاهليت وزنهايى داشتند كه اسلام نيز آن را تأييد كرد . آنان نقره را با وزنه‌اى كه درهم نام مىدادند و طلا را با دينار مىكشيدند ، بنابراين هر ده وزنه از وزنه‌هاى نقره با هفت وزنه از وزنه‌هاى طلا برابر بود . وزنهء ديگر آنان وزن جو بود كه يك شصتم وزن درهم است . وزنهء ديگر اوقيه بود كه برابر با چهل درهم بود . ديگرى نش بود كه به اندازهء بيست درهم است . هسته نيز وزنهء ديگر ايشان بود و برابر با پنج درهم . آنان طلاى بىسكه ( تبر ) را با اين وزنه‌ها در دادوستد داشتند و پيامبر نيز ، پس از بازگشت به مكه همين شيوه را تأييد فرمود .\r\nگفته مىشود روايات درهم و دينار را در ديه بايد به معناى طلا و نقره به وزن آن دو گرفت ، هر چند داراى سكه نباشند ، بويژه اگر بدانيم كه اين اندازه‌ها در زمان پيامبر ( ص )\r\n\r\n\r\n","description":"","footnote":"\r\n( 1 ) فتوح البلدان ، بلاذرى / 452 ، چاپ مصر ، 1959 م .\r\n","page_name":" 108 ","page_number":108},
  {"content":"\r\n\r\nو امير المؤمنين ( ع ) نيز بوده است ؛ چرا كه تا آن روز سكه‌اى در ميان مسلمانان ضرب نمىشد و از زمان عبد الملك به فرمان امام زين العابدين يا فرزندش امام باقر ( ع ) ضرب سكه آغاز گرديد كه داستانش معروف است . بنابراين ، در ديه ، هزار مثقال طلا يا هفت هزار مثقال نقره كافى است . نام بردن دينار و درهم در اين روايات ، مانند روايات ربا و بيع صرف براى در نظر گرفتن وزن آن دوست ، چنان كه در روايات صرف ، روايتى است كه در آن درهم و دينار به جاى وزن به كار برده شد .\r\nدر معتبرهء ابى بصير چنين آمده :\r\n« قال : قلت لأبي عبد الله ( ع ) : آتي الصير في بالدراهم ، أشترى منه الدنانير فيزن لى أكثر من حقّى ثم ابتاع منه مكانى دراهم ؟ قال : ليس به بأس و لكن لا تزن أقلّ من حقّك . » « 1 » به امام صادق ( ع ) گفتم : درهمهايى را نزد صرّاف برده و از او دينار مىخرم . او برايم بيش از حق من وزن كرده ، آنگاه من به جاى آن ، درهمهايى ديگرى از او مىخرم .\r\nحضرت فرمود : باكى نيست ، ولى هرگز كمتر از حق خويش وزن نكن .\r\nدر صحيحهء ابن حجاج نيز آمده :\r\n« سألته ( ع ) عن الرجل يشترى من الرجل الدراهم بالدنانير فيزنها و ينقدها و يحسب ثمنها كم هو ديناراً ثم يقول : أرسل غلامك معى حتى أعطيه الدنانير ، فقال : ما احبّ أن يفارقه حتى يأخذ الدنانير . . . » « 2 » از امام ( ع ) پرسيدم : مردى از كسى درهمهايى را در برابر چند دينار مىخرد و پس از آن كه آنها را كشيده و بهايش را به دينار حساب كرده مىگويد : فرزند يا خدمتكارت را بفرست تا دينارها را به او بدهم .\r\nحضرت فرمود : جدايى آن دو تن را تا گرفتن دينارها نمىپسندم . . .\r\nجملهء : « دينارها را مىخرم و بيشتر از حقم وزن مىكند » در حديث نخست و جملهء :\r\n« وزن كرده و بهايش را به دينار حساب مىكند » گوياى آن است كه دينار به وزن بوده و نه به شمارش .\r\nپاسخ : اگر سخن بلاذرى را درست بدانيم ، چيزى بيش از اين را به اثبات نمىرساند كه مردم مكه به جاى دينار و درهم سكه‌دار ، در دادوستد خويش با وزن طلا و نقره نيز\r\n\r\n\r\n","description":"","footnote":"\r\n( 1 ) وسائل الشيعة ، ج 12 / 458 .\r\n( 2 ) همان مدرك ، ج 12 / 458 .\r\n","page_name":" 109 ","page_number":109},
  {"content":"\r\n\r\nسر و كار داشتند ، نه اين كه در واژهء دينار و درهم در زبان يا نزد عرف به اين معناى گسترده بوده است ، بلكه گمان ما بر اين است كه دادوستدها بر شمش زر و سيم انجام نمىگرفت . تكه‌هاى كوچكى به وزن يك مثقال طلاق و هفت دهم مثقال از نقره در گردش بود كه سكه‌اى رومى يا پارسى نداشت ، زيرا زدن سكه كارى دشوار بوده و آنان توان آن را نداشتند . بدينسان آنچه درهم و دينار نام داشت نيز براى دادوستد ، در گردش بود ، ولى سكه‌هاى آن روز كه در سرزمينهايى چون ايران و روم يافت مىشد ، بر آن نبود ، آرى ويژگى وزن معين نزد آنان در درهم و دينار معتبر بود و در روايات باب صرف نيز همين را مىرساند ، نه اين كه دينار و درهم تنها به اين اندازه طلا و نقره ، هر چند سكه‌اى نداشته ، يا دست‌كم به صورت تكه‌هايى براى دادوستد در نيامده باشد ، گفته مىشده است . همچنين همهء لغت‌شناسان ، كه دريافت همگانى عرف و كاربرد برخى روايات « 1 » نيز بدان گواهى مىدهد ، بر آنند كه دينار و درهم ، نام پولهايى است كه از زر و سيم براى دادوستد ، زده مىشود و هرگز اندازهء معينى از طلا و نقره را به چنين نامى نمىخوانند .\r\nآرى ، برآيند روايات باب ربا و صرف ، كه احكام صرف و ربا را در همهء طلاها و نقره‌ها و فروش هر يك با ديگرى مىداند ، معتبر نبودن ويژگى سكه داشتن است . اين ، مطلب ديگرى است كه تنها در همان باب و بر اساس نشانه‌ها و مناسبات آن باب بوده و در باب ديه دليلى بر آن نداريم و بلكه با اين باب تناسبى هم ندارد .\r\nراه دوم : در روايت ابى بصير آمده است :\r\n« سألت أبا عبد الله ( ع ) عن الدية ، فقال : دية المسلم عشرة آلاف فضّة و ألف و مثقال من الذهب و ألف شاة على أسنانها أثلاثاً و من الإبل مائة على أسنانها و من البقره مائتان . » « 2 » از امام صادق ( ع ) درباره ديه پرسيدم ، حضرت فرمود : ديهء مسلمانان ده هزار نقره و هزار مثقال طلا و هزار گوسفند كه به سه سالگى رسيده باشند و صد شتر با سنّ معين و دويست گاو است .\r\nدر اين روايت ، عنوان درهم و دينار نيامده ، بلكه مثقال آمده كه ظاهرش كافى بودن وزن است . البته ميان اين روايت و آنچه در ديگر روايتهاى ديه مىتوان گفت يافت كه هزار دينار و ده هزار درهم است ، ناسازگارى نيست ؛ چرا كه هر دو مىتوانند درست باشند ،\r\n\r\n\r\n","description":"","footnote":"\r\n( 1 ) مانند صحيحهء جميل ، وسائل الشيعة ، ج 6 / 106 .\r\n( 2 ) وسائل الشيعة ، ج 19 / 142 .\r\n","page_name":" 110 ","page_number":110},
  {"content":"\r\n\r\nبلكه مىتوان گفت اين روايت خود دليل بر آن است كه مقصود از درهم و دينار ، همان معناى گسترده‌تر بوده و يا ويژگى سكه داشتن معتبر نيست ، چنان كه در باب صرف و ربا نيز همين گونه است .\r\nپاسخ : نخست آن كه سند اين روايت سست است ؛ زيرا على بن ابى حمزه بطائنى در آن ديده مىشود .\r\nدوم آن كه در مدلول روايت ، روشن‌تر آن است كه مقصود از مثقال همان دينار است و نه عكس آن ؛ چرا كه با توجه به هموزن بودن اين دو ، به دينار مثقال نيز گفته مىشد . « 1 » گواه ديگر آن كه ، اگر اين روايت از امام ( ع ) باشد ، در صورتى كه مقصود حضرت ، وزن بود شايسته آن بود كه بگويد هفت هزار از نقره ، در حالى كه فرمود : ده هزار نقره . اين نكته نشانگر آن است كه مقصود درهم است و نه مثقال . دست كم مىتوان روايت را مجمل دانست كه اين نيز به سود ديدگاه معتبر دانستن و ويژگى سكه‌دار بودن است . بدينسان ، اگر در درهم و دينار ، سيم و زر بودن معتبر باشد ، از ويژگى سكه‌دار بودن نمىتوان دست كشيد .\r\n\r\nرواج و يا در گردش بودن\r\nاين ويژگى كه ابزار دادوستد كالاها بودن است ، در واقع همان پول بودن است ؛ زيرا پول وسيله‌اى براى دادوستد است . اكنون بايد ديد آيا در ديه شرط است كه درهم و دينار ، پول در گردش باشند ، چنان كه در تعلق زكات به آنها چنين است ، يا خير ؟ در باب ديات كسى را نيافته‌ام كه از اين مسأله سخنى به ميان آورده باشد و تنها در باب زكات در اين باره بحث كرده‌اند ، زيرا رواياتى در آن باب آمده كه دربردارندهء شرط در گردش بودن براى زكات است .\r\nبه هر روى ، برخى فقيهان در گردش بودن را شرط مىدانند تا بتوان آنها را درهم و دينار ناميد ؛ چرا كه تنها سكه‌دار بودن براى زينت و يا حتى براى دادوستد ، در صورتى كه در گردش نباشد ، براى ناميده شدن به درهم و دينار كافى نيست .\r\nمرحوم صاحب جواهر در اين باره مىنويسد :\r\n« و لو ضربت للمعاملة لكن لم يتعامل بها أصلًا أو تعومل بها تعاملًا لم تصل به الى حدّ تكون به دراهم أو دنانير مثلًا ، لم تجب الزكاة ؛ للأصل و\r\n\r\n\r\n","description":"","footnote":"\r\n( 1 ) چنان كه در صحيحهء على بن عقبه در باب زكات آمده است . وسائل الشيعة ، ج 6 / 93 .\r\n","page_name":" 111 ","page_number":111},
  {"content":"\r\n\r\nغيره و لعلّه إليه أومأ في جامع المقاصد بقوله : و ينبغي أن تبلغ برواجها أن تسمى دراهم و دنانير . » « 1 » اگر براى دادوستد ، سكه خورده باشد ، ولى در گردش نباشد ، يا با آن دادوستد مىشود ، ولى به اندازه‌اى نرسيده است كه درهم و دينار شده باشد ، زكات واجب نمىگردد . دليل اين مطلب ، اصل و غير آن است .\r\nچه بسا عبارت جامع المقاصد نيز اشاره به همين دارد كه مىگويد :\r\nشايسته آن است كه در گردش بودن پول به اندازه‌اى باشد كه بتوان آن را درهم و دينار ناميد .\r\nچيزى را هم كه امروز مىتوان به شكل درهمهاى گذشته ساخت ، نه درهم است و نه پول در گردش ، از اين روى ، هرگز نمىتوان پرداختن آن را كافى دانست . بنابراين اگر بخواهند ديه را به حساب درهم ، از پولهاى در گردش امروزى بپردازند ، بايد دست كم بهاى يكى از كالاهاى چهارگانهء ديگر را در نظر بگيرند .\r\nدر برابر اين ديدگاه ، برخى چنين مىگويند كه گرچه سكهء دادوستد ، بلكه انجام گرفتن معامله و در گردش بودن ، شرط نام گرفتن درهم و دينار است ، ولى تحقق يافتن اين چيزها ، هر چند در روزگاران گذشته ، كافى است . بنابراين كنونى بودن دادوستد شرط نيست و اگر پيشتر با آن معامله انجام مىشده و اكنون از گردش افتاده است ، بازهم درهم و دينار است ؛ زيرا اين دو عنوان بر چيزهايى كه در گذشته نيز در گردش بودند ، صادق است . پس اطلاق درهم و دينار در روايات ، اين دسته را نيز در بر مىگيرد و پرداخت آن كافى است ، هر چند سكهء در گردش نباشد ، بلكه همين حالت در زكات نيز نزد برخى فقيهان كافى است ، گرچه ديدگاه درست جز اين است . در جواهر آمده است :\r\n« بل يكفي حصول المعاملة بها سابقاً و إن هجرت بعد ذلك كما صرّح به جماعة ، منهم المصنف ( ره ) فقال : « أو ما كان يتعامل بهما » بل لم أر فيه خلافاً كما اعترف به في محكي الرياض ؛ للاستصحاب و الإطلاق و غيرهما . » « 2 »\r\n\r\n\r\n","description":"","footnote":"\r\n( 1 ) جواهر الكلام ، شيخ محمد حسن نجفى ، ج 15 / 182 .\r\n( 2 ) همان مدرك ، ج 15 / 181 .\r\n","page_name":" 112 ","page_number":112},
  {"content":"\r\n\r\nبلكه انجام يافتن دادوستد با آن پول در گذشته نيز كافى است ، هر چند پس از آن كنار گذاشته شود ، چنان كه گروهى از فقيهان ، آشكارا همين را گفته‌اند كه مرحوم محقق حلى نيز از آنان است .\r\nايشان مىگويد : « يا در گذشته با آن دادوستد انجام مىگرفت » ، بلكه اختلافى در مسأله نمىبينم ، چنان كه در عبارت نقل شده از كتاب رياض بدان اعتراف شده است . دليل اين مطلب ، استصحاب ، اطلاق و جز اينهاست .\r\nبنابراين ، از آنجا كه در گردش بودن آن سكه‌اى كه پرداخته مىشود ، لازم نيست ، گفته مىشود : در صادق بودن عنوان درهم و دينار ، كافى است كه سكه‌هايى از همان‌گونه ، هر چند در روزگاران گذشته در گردش بوده باشد . در اين صورت ، زرگران مىتوانند سكه‌هايى به سان همان درهمها و دينارها بزنند و پرداختن اينها نيز كافى خواهد بود ؛ زيرا اطلاق درهم و دينار آن را در بر مىگيرد ، هر چند در واجب شدن زكات ، در گردش بودن در عصر حاضر را شرط كرده باشيم .\r\nبايد انصاف داد كه چنين اطلاقى به چند دليل نادرست است .\r\nنخست آن كه سكه‌هاى زرگران امروز را نمىتوان درهم و دينار ناميد ؛ زيرا براى دادوستد ساخته نمىشوند ، بلكه هدفهاى ديگرى چون زيور شدن يا همانندى با پولهاى گذشته در نظر است . به ديگر سخن ، پول را بايد مقامى كه عهده‌دار آن است براى دادوستد در ميان مردم منتشر كند ، مانند پادشاهان گذشته ، يا دولتهاى روزگار ما و آنچه امروز به سان سكه‌هاى گذشتگان زده مىشود ، نه درهم است و نه دينار . آرى اگر بزهكار پولهاى در گردش گذشته را به دست آورد ، ممكن است بتوان آن را درهم و دينار ناميد ، هر چند اكنون ديگر دادوستد با آن انجام نگيرد .\r\nدوم آن كه اگر بپذيريم كه سكه‌هاى از گردش افتاده را مىتوان درهم و دينار ناميد ، نمىتوان پذيرفت كه اطلاق روايات آن را در بر مىگيرد . سخن ما اين است كه درهم و دينار در روايات ، از ديدگاه عرف ، انصراف به پولهاى در گردش دارد ؛ چرا كه اين ويژگى همان امتياز مهم و مورد نظر از درهم و دينار نزد مردم است ، نه اين كه تنها در گذشته با آن دادوستد انجام مىگرفت و امروز كالايى عتيقه شمرده مىشود .\r\nسوم آن كه اگر از همهء آنچه گفته‌ايم نيز چشم بپوشيم ، بازهم مىتوان گفت كه زبان روايات ديه به گونه‌اى است كه ويژگى در گردش بودن درهم و دينار در موضوع حكم مورد توجه بوده است . جمله‌هايى چون : « بهاى هر دينار ده درهم است » يا « قيمت هر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nشتر ده درهم است » يا « امير المؤمنين ( ع ) آن را بر درهم نقره تقسيم كرد » و مانند آن ، كه درهم و دينار در گردش و دادوستد را مورد توجه قرار داده است . درهم و دينارى كه قيمت و معيار سنجش كالاها و اموال ديگر است . اين ويژگى بسيار با اهميت و سرنوشت‌ساز بوده كه نمىتوان از تأثير آن در موضوع حكم چشم پوشيد . اين ويژگى مورد نظر و مطلوب بوده و بيشتر اوقات سبب فزونى گرايش مردم و ارزش مالى پول در برابر گونه‌هاى بيرون از گردش مىشود . گذشته از اين ، باب ضمانتهاى مالى و مالياتها نيز با پول به معناى آنچه كه در گردش است و نشانگر قيمت و ماليت است ، تناسب دارد .\r\nنبايد گفت : اگر بپذيريم كه در اين روايات دربردارندهء قيمت‌گذارى با درهم و دينار ، اطلاقى يافت نمىشود ، اطلاق موجود در روايتى چون صحيحهء حلبى ، كه ديه را ده هزار درهم يا هزار دينار مىخواند ، براى ما كافى خواهد بود و هيچ گونه سخنى از قيمت‌گذارى در آن نيست .\r\nدر پاسخ مىگوييم : گذشته از انصراف كه در پاسخ پيشين گفته‌ايم ، عنوان درهم و دينار ، چه در اين روايت و چه در روايات ديگر را نمىتوان به معناى جنس گرفت و به اطلاقش استناد جست . جنس درهم و دينار ، بر هر سكهء انتشار يافته براى دادوستد صادق است ، هر چند از وزن مثقال شرعى ، كاهش چشم‌گيرى داشته باشد ، در حالى كه بسنده كردن به ده هزار سكه نقرهء از اين دست سكه و هزار سكه طلاى آن ، به يقين نادرست است .\r\nبه ديگر سخن ، اين نكته روشن است كه معيار حكم ، ده هزار سكه به نام درهم يا هزار سكه به نام طلا ، با هر اندازه سنگينى نيست . پس جنس درهم و دينار مورد نظر نيست ، بلكه درهم و دينار شناخته شده در روزگار اين روايات كه هر كدام سنگينى معينى داشته و پيشتر گوشزد كرده‌ايم ، مورد نظر است بنابراين ، در روايت ياد شده اطلاقى بر جاى نمىماند كه بتوان براى نامعتبر شمردن رواج و در گردش و دادوستد بودن ، از آن بهره گرفت ؛ چرا كه آنچه در ميان مردم شناخته شده بود همان پولهاى داراى سنگينى معين و در گردش براى دادوستد بود . احتمال معتبر بودن اين ويژگى در حكم ، وجود داشته و با چنين حكمى كه از شمار ضمانتهاى مالى است ، تناسب نيز دارد و روايات ديگر هم بدان گواهى مىدهند .\r\nبدينسان ، در روايت ديه اطلاقى كه بتوان با آن ، ويژگى پول در گردش بودن را نامعتبر شمرد ، نداريم .\r\nپس اين روايات ، پولهاى در گردش روزگاران گذشته را نيز در بر نمىگيرد ، چه رسد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبه آن دسته كه زرگران امروز خود مىسازند . با نداشتن چنين اطلاقى ، ناگزير بايد به اطلاق كافى نبودن چيزى جز گونه‌هاى ديگر يا كافى نبودن چيز جز شتر ، كه ظاهر دليل آن ، انحصارى بودن است ، بازگرديم . از اين انحصار ، جز در موارد يقينى و مشمول روايات دينار و درهم ، كه همان درهم و دينار در گردش است ، نمىتوان چشم پوشيد .\r\n\r\nنقره و طلا بودن درهم و دينار\r\nچشم‌پوشى از اين ويژگى با يكى از دو تحليل ممكن است . بر اين اساس مىتوان درهم و دينار را به معناى هر گونه پول انگاشت كه نشانگر ارزش مالى بوده و در روزگاران گوناگون به گونه‌هاى مختلف و از جمله در زمان ما به صورت اسكناس يافت مىشود .\r\nتحليل نخست : اين كه از آغاز بتوان از روايات ديه چنين دريافت كه پرداختن بهاى هر كدام از اقسام كافى است و هيچ يك از آنها با ويژگيهايش معين نگرديده است . آرى ، دادن كالايى ديگر جز اين شش چيز كافى نيست ، ولى در ميان خود اين چند چيز ، ويژگى جنس آنها مورد نظر نيست . بدينسان بايد مخيّر بودن ميان اين اقسام را بدين معنا گرفت كه بها و ارزش مالى آنها و نه ويژگيهاى جنس ، مورد نظر است . بر اين اساس مىتوان گفت اگر ارزش مالى اين اجناس به صورت حق بزه‌ديده بر عهدهء بزهكار است و نه ويژگيهاى آنها ، پس پرداختن پول در گردش كافى خواهد بود ؛ زيرا پول نزد مردم نمايندهء قيمت و ارزش مالى و قدر مشترك ميان همهء اين گونه‌هاست ؛ از اين روى ، دربارهء واجب شدن خمس و زكات در مال گفته‌ايم كه اگر به گونهء شركت در ارزش مالى باشد و نه شركت در عين ، آنگاه پرداختن پول در گردش بر حسب قاعده بايد كافى باشد . در اينجا نيز به همين گونه است كه اگر حق بزه‌ديده به ارزش مالى كالاها و نه خود آنها مربوط شود ، مىتوان برابر قاعده ، بهاى هر يك از آنها را پرداخت .\r\nپاسخ : اين تحليل نادرست است ؛ زيرا ظاهر مخير بودن ميان اين كالاها به اين عنوان كه ديه‌اند اين است كه بزهكار حق برگزيدن يكى از اين چند چيز را با ويژگيهاى خود اين چيزها دارد و نه ماليت موجود در آنها ؛ چرا كه اين ، در حقيقت دست كشيدن از ظهور اين اقسام در مصداقهاى آنهاست و نياز به قرينه دارد ، چنان كه در باب زكات اين قرينه آمده است . همان گونه كه نمىتوان از اين شش چيز پا فراتر نهاده و كالاى ديگرى را نيز كافى شمرد ، از چنين ظهورى نيز نمىتوان دست كشيد و به هر گونه پول در گردش بسنده كرد .\r\nتحليل دوم : اين كه از آمدن درهم و دينار در ميان گونه‌هاى ديه دريابيم كه در ديه ، ماليت اقسام ياد شده مورد نظر است و نه جنس آنها ؛ زيرا مردم به درهم و دينار ، به عنوان\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nپول در گردش مىنگرند و نه طلا و نقره‌اى مانند كالاهاى ديگر . كاربرد پول ، اندازه‌گيرى بهاى كالاها و سنجش و محاسبهء آنها و ابزار بودن براى دادوستد است ، از اين روى پول را ارزش خالص و جامع ميان ديگر اموال به شمار مىآورند ؛ چرا كه به دليل در گردش بودن و دادوستد آسان همهء كالاها با پول ، گويا خود پول از هر گونه ويژگى جنس خويش به دور است ، بنابراين اگر در ميان چيزهايى كه پرداختن يكى از آنها بر بزهكار واجب گرديده ، بيايد ، برداشت عرفى اين است كه حق بزه‌ديده به قيمت و ارزش مالى اين كالاها تعلق دارد و آوردن درهم و دينار نيز از همين روست . بدينسان عرف ، ويژگى اين كالاها را به همين اندازه رها مىكند ، نه تا آنجا كه كالاهاى ديگرى را نيز كافى بشمارد . از سويى ديگر ، ويژگى زر و سيم بودن پول را نيز رها كرده و هر گونه پولى را كه نشانگر قيمت و ارزش مالى خالص باشد ، معتبر مىشناسد .\r\nبررسى : اين تحليل ، با ذوق انسان سازگارى دارد و برخى از نكته‌ها و قرينه‌هايى كه خواهيم آورد نيز بدان گواهى مىدهند ، ولى پيامدش آن است كه درهم و دينار در روايات ديه ، جايگزين كالاهاى ديگر ، يا دست كم به جاى شتر است ؛ زيرا در نظر گرفتن درهم و دينار به عنوان پول و ارزش مالى مشترك ميان آن كالاها يا برخى از آنها ، در واقع همان جايگزين پنداشتن درهم و دينار براى كالاهاى ديگر است ؛ بنابراين ناگزير بايد به اندازهء قيمت صد شتر ، يا يكى ديگر از كالاها ، از پول در گردش پرداخته شود و بهاى هزار دينار يا ده هزار درهم ، كافى نخواهد بود . اين در حالى است كه پيامد تحليل نخست اين گونه نبود . كوتاه سخن آن كه پيامد پول خالص انگاشتن درهم و دينار و چشم‌پوشى از ويژگيهاى جنس آن دو ، جايگزين بودن آنها براى شتر يا همهء كالاهاى ديگر است .\r\nبدينسان نمىتوان هم اين مطلب را پذيرفت و هم اين كه درهم و دينار خود اصل در ماليت بوده و پرداختن قيمت آن دو از پول در گردش ، كافى است .\r\nاگر گفته شود : چه مانعى دارد كه پول را جداگانه و بدون ارتباط با كالايى ديگر در نظر بگيريم كه خود در برابر آن كالاها ، اصل به شمار آيد . در اين صورت ، گويا اين گونه گفته مىشود كه بايد شتر بپردازيد و يا به اندازهء معينى پول ، يعنى به همان اندازه از ارزش مالى از هر گونه پولى . بدينسان ويژگى پول خاص بودن از ميان رفته و برابرى با كالايى ديگر چون شتر نيز ضرورتى نخواهد داشت .\r\nدر پاسخ مىگوييم : اگر چه مىتوان ارزش مالى پول را در سنجش با پولهاى ديگر مورد نظر قرار داد ، ولى در اين صورت آن را چون كالا به شمار آورده‌ايم و نه ارزش مالى .\r\nچنين چيزى دست كم در مورد درهم و دينار گونه‌هاى ششگانهء ديه ، بازگشت به تحليل\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنخست است . به ديگر سخن : پول مطلق يا ارزش مالى خالص كالاهاى گوناگون را جز بدين گونه نمىتوان در نظر گرفت كه آن را از همهء ويژگيهايش جدا كرده و تنها توان خريدش را در نظر گرفته باشيم . اين ويژگى را جز در سنجش با كالاهاى ديگر نمىتوان لحاظ كرد . بدينسان هنگامى كه درهم و دينار به همين صورت در روايات ديه آمده باشد ، ناگزير برابرى با صد شتر مورد نظر خواهد بود ؛ چرا كه توان خريد آن پول در آن روزگار اين گونه بود .\r\nآرى اگر تنها قيمت شتر افزايش يافته و بهاى پول در سنجش با كالاهاى ديگر كاهش نيابد ، توان خريد پول به حال خود باقى بوده ، پرداختن همان كافى خواهد بود . در حالى كه اگر پول جايگزين شتر باشد اين گونه نيست ، ولى اين تنها انگاره‌اى بيش نيست ؛ زيرا اختلاف بها از كاهش قيمت درهمها ناشى مىشود و نه افزايش بهاى شتر ، از اين روى ، نقرهء امروز ، توان خريد گذشته را ندارد . البته اگر مقصود از درهم و دينار نيز پول در گردش ، به معناى توان خريد آن باشد ، بىترديد به عنوان قيمت صد شتر ملاحظه گرديده و نه چيزهاى ديگر و اين به معناى جايگزينى با ارزش مالى اين كالا به تنهايى يا همراه با سه كالاى ديگر ( گاو ، گوسفند ، حلّه ) است .\r\nاكنون بايد ديد كه ظاهر روايات ديه ، در ملاحظهء درهم و دينار چيست ، آيا به صورت هر گونه پولى كه با ارزش مالى ديگر كالاها ، يا دست كم برخى از آنها برابر باشد ، در نظر گرفته شده است ؟\r\nبراى اثبات اين مطلب توجه به چند نكته لازم است :\r\n1 - اين نكته كه از درهم و دينار ، به عنوان بهاى شتر و از ده درهم به عنوان قيمت دينار ، ياد شده است ، مقام و موقعيت قيمت‌گذارى نيز با پول بودن درهم و دينار تناسب دارد ؛ زيرا پول معيار قيمتها و سنجش آنهاست و ويژگى جنس چيزى كه پول را در روزگاران مختلف با آن مىسازند ، نقشى در اين باره ندارد ، بنابراين گفته مىشود كه ويژگى زر و سيم بودن كه از ديدگاه لغت‌شناسى در درهم و دينار مأخوذ است و نزد عرف مورد توجه نيست .\r\n2 - در برخى روايات مانند صحيحهء حكم ، واژه « وَرِق » آمده و اين كه امير المؤمنين ( ع ) پس از آن كه ديه در روزگار پيش از اسلام صد شتر بود آن را بر ورق ( پول نقره‌اى يا درهم ) تقسيم كرد . بدينسان گفته مىشود كه گرچه ورق را درهم معنا مىكنند ، ولى معنايى گسترده‌تر داشته و در برگيرندهء هر سكه‌اى كه با آن دادوستد مىشود است . همچنين مىتوان گفت كه تقسيم ديه بر ورق اشاره بدين نكته دارد كه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nورق ، همان ارزش مالى شتر است كه مىتوان بر آن تقسيم كرد . اين مطلب هنگامى درست خواهد بود كه ورق را به عنوان پول و ارزش مالى خالص بنگريم و نه نقره ؛ چرا كه نقره كالايى است در برابر شتر و تقسيم ديه بر آن معناى درستى ندارد .\r\n3 - هم عرف و هم ارتكاز [ دريافت روشن و همگانى ذهنها 
  ] چنين مىانگارند كه ضمان در باب ديه ، با قيمتى بودن تناسب دارد و نه مثلى بودن ؛ زيرا هيچ ارتباطى ميان بزه‌ديده و كالايى معين ، از آن گونه كه در ضمان مثلى مىتوان يافت ، وجود ندارد ؛ از اين روى مناسب نيست كه بزه‌ديده را به دريافت اجناس معين اجبار كنيم ، مگر اجناسى كه قانونگذار اسلام به منظور آسان‌سازى بردارندگان هر يك از كالاها ، مقرر فرموده و بزهكار را در پرداخت آنچه نزد خود مىيابد ، آزاد گذاشته است . و گرنه اصل در ديه ، كه نوعى ماليات و ضمان است ، پرداخت قيمت است نه جنس و كالا . به اين معنا كه قيمت مشترك ميان كالاها مورد نظر است . پيشتر نيز دانسته‌ايم كه بها و ارزش مالى خالص در هر زمان ، تنها با پول در گردش ، معين مىشود .\r\n4 - در معتبرهء اسحاق بن عمار آمده است :\r\n« عن أبي إبراهيم ( ع ) قال : قلت له : تسعون و مائة درهم و تسعة عشر ديناراً ، أعليها في الزكاة شيءٌ ؟ فقال : إذا اجتماع الذهب و الفضّة فبلغ ذلك مائتي درهم ففيها الزكاة ؛ لأن عين المال الدراهم و كل ما خلا الدراهم من ذهب أو متاع فهو عرض مردود إلى الدراهم في الزكاة و الديات » « 1 » به امام هفتم ( ع ) گفتم : صد و نود درهم و نوزده دينار آيا زكاتى بر آن واجب است ؟\r\nحضرت فرمود : هرگاه زر و سيم انباشته گرديد و به دويست درهم رسيد ، در آن زكات است ؛ زيرا اصل مال همان درهمهاست و جزء درهم هر چه باشد ، زر يا كالا ، كالايى است كه با درهم سنجيده مىشود ، هم در زكات و هم در ديه .\r\nدر بخش پيشين اين نوشته برداشت خويش را از اين روايت گفته‌ايم كه تعبير از درهم به عنوان اصل مال در برابر زر و كالاهاى ديگر ، نشانگر آن است كه درهم در روايات ديه و زكات به عنوان پول در گردش و ارزش مالى در نظر گرفته شده نه كالا .\r\n5 - روايات چندى كه درباره روا بودن دادوستد با درهمهاى جعلى و مغشوش در\r\n\r\n\r\n","description":"","footnote":"\r\n( 1 ) وسائل الشيعة ، شيخ حر عاملى ، ج 6 / 93 ، انتشارات اسلاميه ، تهران .\r\n","page_name":" 118 ","page_number":118},
  {"content":"\r\n\r\nصورتى كه ميان مردم در گردش باشد ، آمده ، يعنى درهمهايى كه پول در گردش نزد مردم باشد . برجسته‌ترين اين اخبار عبارتند از :\r\n« الف . « صحيحة أبي العباس ، قال : سألت أبا عبد اللّه ( ع ) عن الدراهم المحمول عليها ، فقال : إذا انفقت ما يجوز بين أهل البلد فلا بأس ، و إن أنفقت ما لا يجوز بين أهل البلد فلا . » « 1 » از امام صادق ( ع ) دربارهء درهمهاى ناخالص پرسيدم . حضرت فرمود :\r\nهرگاه چيزى را كه ميان مردم در گردش است پرداختى ، باكى نيست ، ولى اگر چيزى را پرداختى كه در گردش نيست ، خير [ جايز نيست 
  ] .\r\nب . « مرسلة ابن أبي نصر عن رجل عن محمد بن مسلم عن أبي جعفر ( ع ) قال : جاء رجل من سجستان فقال له : إن عندنا دراهم يقال لها الشاهية ، يحمل على الدراهم دانقين ، فقال : لا بأس به إذا كانت تجوز . » « 2 » از امام باقر ( ع ) نقل كرده كه مردى از سجستان نزد حضرت آمد و گفت : در سرزمين ما درهمهايى است به نام شاهى كه در هر درهم دو دانگ ناخالصى افزوده مىشود .\r\nحضرت فرمود : اگر در گردش باشد اشكالى نيست .\r\nج . « مرسلة محمد بن يحيى عمّن حدّثه عن جميل عن حريز بن عبد الله قال : كنت عند أبي عبد الله ( ع ) فدخل عليه قوم من أهل سجستان فسألوه عن الدراهم المحمول عليها . فقال : لا بأس إذا كان جوازاً لمصر ( جواز المصر ) . » « 3 » نزد امام صادق ( ع ) بودم كه گروهى از مردم سجستان وارد شدند و از حضرت دربارهء درهمهاى ناخالص پرسيدند .\r\nحضرت فرمود : اگر در شهرى در گردش باشد ، اشكالى ندارد .\r\nد . رواياتى چون صحيحهء محمد بن مسلم كه به همين معنا گرفته مىشود :\r\n« قال : سألته عن الدراهم المحمول عليها ، فقال : لا بأس بإنفاقها . » « 4 »\r\n\r\n\r\n","description":"","footnote":"\r\n( 1 ) همان مدرك ، ج 12 / 472 .\r\n( 2 ) همان مدرك ، ج 12 / 474 .\r\n( 3 ) همان مدرك ، ج 12 / 473 .\r\n( 4 ) همان مدرك ، ج 12 / 474 .\r\n","page_name":" 119 ","page_number":119},
  {"content":"\r\n\r\nاز امام ( ع ) دربارهء درهمهاى ناخالص پرسيدم ، حضرت فرمود : انفاق كردن [ و يا خرج كردن 
  ] آن بىاشكال است .\r\nه - . « رواية زيد الصائغ ، قلت لأبي عبد الله ( ع ) : إنّي كنت في قرية من قرى خراسان يقال لها بخارى فرأيت فيها دراهم تُعمل ثلث فضّة و ثلث مسّا و ثلث رصاصاً و كانت تجوز عندهم و كنت أعملها و انفقها ، قال :\r\nفقال أبو عبد الله ( ع ) : لا بأس بذلك إذا كان تجوز عندهم . فقلت : أ رأيت إن حال عليها الحول و هي عندي و فيها ما يجب عليّ فيه الزكاة زكّيها ؟\r\nقال : نعم ، إنّما هو مالك . قلت : فإن أخرجتها إلى بلده لا ينفق فيها مثلها فبقيت عندي حتى حال عليها الحول ، ازكّيها ؟ قال : إن كنت تعرف أن فيها من الفضّة الخالصة ما يجب عليك فيه الزكاة فزكّ ما كان لك فيها من الفضّة الخالصة من فضّة ودع ما سوى ذلك من الخبيث . قلت : و إن كنت لا أعلم ما فيها من الفضة الخالصة إلّا أنّي أعلم أن فيها ما يجب فيه الزكاة ؟ فقال : فاسبكها حتى تخلص الفضّة و يحترق الخبيث ، ثم تزكّي ما خلص من الفضة لسنة واحدة . » « 1 »\r\nزيد زرگر مىگويد به امام صادق ( ع ) گفتم : در روستايى از روستاهاى خراسان به نام بخارا بودم كه به درهمهايى برخوردم ؛ يك سوم آن پولها از نقره و يك سوم از مس و يك سوم از سرب ساخته مىشود و در ميان آنان در گردش است . من نيز آن درهمها را مىساخته و خرج مىكردم .\r\nحضرت فرمود : اگر در ميان آنان در گردش باشد ، اشكالى ندارد .\r\nپرسيدم : اگر چنين پولى نزد من بماند و سال بر آن بگذرد و به اندازه‌اى نيز باشد كه زكات در آن واجب مىشود ، آيا بايد زكاتش را بپردازم ؟\r\nفرمود : آرى ، اين ، مال توست .\r\nپرسيدم : اگر آن پول را به شهرى ديگر ببرم كه چنين پولى در آن مصرف نمىشود و نزد من بماند تا سال بر آن بگذرد ، آيا بايد زكاتش را بپردازم ؟\r\nفرمود : اگر بدانى كه نقرهء خالص موجود در آن پول به اندازه‌اى است كه زكات در آن واجب مىشود ، زكات همان نقرهء خالص را از نقره بپردازد و\r\n\r\n\r\n","description":"","footnote":"\r\n( 1 ) همان مدرك ، ج 6 / 104 .\r\n","page_name":" 120 ","page_number":120},
  {"content":"\r\n\r\nناخالصى آن پول را رها كن .\r\nپرسيدم : اگر اندازهء نقرهء خالص موجود در آن پولها را ندانم ، ولى بدانم كه به اندازهء واجب شدن زكات است ، چطور ؟\r\nفرمود : آن را ذوب كن تا نقرهء خالص آن جدا گشته و ناخالصىهايش بسوزد ، آنگاه زكات نقرهء خالص برجاىماندهء يك سال را مىپردازى .\r\nظاهر چنين رواياتى آن است كه درهم به عنوان ارزش مالى و بهاى دادوستدى آن ، بدون در نظر گرفتن ويژگى جنس آن مورد ملاحظه است ؛ زيرا معيار در آن ، در گردش بودن قرار داده شده ، چه خالص باشد و چه ناخالص . پس ويژگى جنس نقره در ميان نيست ، بلكه معيار در احكام درهم اين است كه در گردش بوده باشد و به عنوان پول ، ابزار دادوستد ميان مردم و ارزش مالى بدان نگريسته شود . تعبير انفاق نيز كه در روايات آمده ، در برگيرندهء همهء گونه‌هاى آن ، مانند : بها قرار گرفتن در خريدوفروش ، بازپرداخت بدهى ، خسارتها ، ديه و حقوق شرعى است ، بلكه در روايت زيد به صراحت آمده كه همين مطلب ، موضوع و معيار واجب شدن زكات است ؛ چرا كه در پاسخ پرسش دوم چنين آمده كه اگر بر درهمها در شهرى كه آنها در گردش باشند ، يك سال بر آن بگذرد و نقرهء آن نيز به اندازهء واجب شدن زكات باشد ، بر او واجب مىگردد . ظاهر اين روايت تعلق زكات در پى رسيدن خود درهمها به اندازهء نصاب ، يا همان دويست درهم است و نه رسيدن نقرهء خالص موجود در آن و گرنه لازم بود آن را مقيد كند و توضيح دهد ، چنان كه در پاسخ پرسش سوم ، به روشنى آن را بيان فرمود .\r\nنبايد گفت : در اين روايات نظر به جايز بودن انفاق درهمهاى ناخالص و حرام بودن دادوستد آن است ، از آن روى كه ناخالص بوده و پرداختن آن ، فريب در دادوستد و حرام است ، نه اين كه احكام پول و درهم راستين بر پولهاى ناخالص هم بار مىشود يا خير . از اين روى ، در برخى از روايات ، مانند روايت زيد زرگر ، پرسش از ساختن اين گونه درهمها شده است .\r\nآزاد بودن بزهكار ميان كالاهاى ششگانه ، به دنبال خود آزادى در قيمتهاى گوناگون و داراى تفاوت چشمگير آنها را به هنگام نبود كالاها ، نمىآورد ؛ نه عقل چنين مىگويد ، چنان كه روشن است و نه عرف ؛ زيرا در ضمانتهاى عرفى هم ، چنين چيزى نداريم . بنابراين پرداختن بهاى كم‌ارزش‌ترين كالا ، حتى هنگامى كه همهء آنها دور از دسترس باشند ، كافى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nنيست . بدينسان پيامد اطلاق « ديه همان صد شتر است » واجب بودن پرداخت چيزى است كه به اين قسم نزديك باشد كه همان ارزش مالى و بهاى آن است ؛ چرا كه با نبود همهء كالاها حق بزه‌ديده نسبت به خود كالاها از ميان مىرود .\r\nپاسخ اين سخن آن است كه : اگر چه اين جهت مورد نظر روايات بوده و دستور شكستن درهمهاى ناخالص و از ميان بردن آن ، به منظور پرهيز از در گردش افتادن و فريب خوردن كسى كه آن را دريافت مىكند ، با همين مطلب مناسب است ، ولى نمىتوان روايات را تنها ناظر به همين جهت كه ممكن است با اعلام بر طرف شود ، بلكه مىتوان از مشروط كردن جواز انفاق به در گردش بودن درهم ميان مردم و پول و ابزار در دادوستد بودن آن ، اطلاقى را دريافت و احكام پول بودن را بر درهمهاى اين گونه نيز جارى دانست . اگر با اين همه از پذيرش برقرار شدن اطلاق لفظى سرباززنيد ، دست‌كم در اين روايات اطلاق مقامى را مىتوان پذيرفت ؛ زيرا روا شمردن مصرف درهمهاى ناخالص ، نيز عرف به دنبال خود ، مصرف آن را در همهء نيازهاى انسان ، جايز خواهد شمرد كه برخى از آن نيازها ، پرداختن حقوق شرعى و شخصى مانند ضمانتها ، ديه ، زكات و مانند آنهاست . بدينسان سكوت دربارهء جايز نبودن اين گونه مصرفها ، سرچشمه برقرارى اطلاقى مقامى است كه دلالت بر جواز آن دارد و گرنه بر امام ( ع ) بود كه آن را به روشنى بيان كند .\r\nگواه ديگرى مىتوان بر اين سخن در روايت زيد زرگر يافت ، اين پرسش كه اگر اين درهمها به اندازهء نصاب زكات برسند ، زكاتى بر آنها مىآيد يا خير ؟ گويا پاسخ امام ( ع ) به جايز بودن مصرف اين درهمها ، به ذهن پرسشگر آورده است كه احكام درهم راستين بر آنها هم جارى است .\r\nاشكالى ديگر : نهايت آنچه از اين روايات مىتوان دريافت ، جايز بودن انفاق درهم ناخالص و باركردن احكام درهم حقيقى بر آن است . چنين چيزى تنها دربارهء درهمى است كه نقره‌اى در آن وجود دارد ، ولى خالص نيست . به ديگر سخن : درهم ناخالص نيز پول حقيقى است و نه اعتبارى ؛ از اين روى چگونه مىتوان پولهايى چون اسكناس و پولهاى اعتبارى محض را در گسترهء اين گونه احكام دانست .\r\nپاسخ : ظاهر مشروط شدن حكم جايز بودن انفاق درهمهاى ناخالص ، به رواج و در گردش بودن ميان مردم اين است كه همين ويژگى ، معيار اصلى حكم در پولهاست ، نه\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاين كه درهم از فلز معينى يا چيزى مانند آن باشد . به ديگر سخن : همان‌گونه كه اين روايات ، ويژگى نقرهء خالص بودن را از اعتبار مىاندازد ، ويژگى ساخته شدن از جنس معين و كالاى حقيقى بودن را نيز نفى مىكند و رواج و در گردش بودن ميان مردم را معيار و ملاك جايز بودن انفاق بر مىشمرد . همين مطلب در كاربردهاى درهم و دينار در زبان قانونگذار اسلام و احكام آنها مورد نظر است ، بويژه اگر در برابر كالاهاى ديگر و به عنوان بهاى آنها يا برخى از آنها باشد ، چنان كه در ديه اين گونه است . بدينسان آوردن درهم و دينار در روايات ديه از آن روست كه اين دو ، پول در گردش آن روزگار بودند ، بنابراين ، پرداخت هر گونه پول درگردشى بايد جايز باشد . البته مىتوان گفت كه پرداختن بهاى هزار مثقال طلا يا هفت هزار مثقال نقره به پول روز كافى نيست ، بلكه بايد قيمت شتر يا يكى ديگر از كالاها را بپردازد ؛ زيرا اگر درهم و دينار به عنوان پول در گردش مورد نظر باشند ، توان خريد آن دو معتبر است و نه بهاى جنسى كه در ساختن درهم و دينار به كار رفته است و چون در روايات به روشنى چنين آمده كه اين دو ، به عنوان قيمت شتر بوده و امير المؤمنين ( ع ) ديه را به هنگام فراوان شدن پول نقره‌اى ، بر درهم تقسيم فرمود در حالى كه پيش از آن از شتر داده مىشد ، مىتوان مطمئن شد كه پرداختن چيزى برابر با قيمت شتر يا يكى ديگر از كالاهاى چهارگانه به پول در گردش امروز ، يا اسكناس ، لازم است .\r\nاز همهء آنچه تاكنون گفته‌ايم مىتوانيم اين نتيجه را بگيريم كه : پرداختن چيزى مانند درهمها در روزگار ما يا قيمت آن به اندازهء ده هزار درهم به عنوان ديه ، كافى نيست ؛ چرا كه :\r\n1 - پيشتر گفته‌ايم كه بر حسب ظهور روايات ، اصل در ديه همان صد شتر از جنبهء ارزش مالى است ، به گونه‌اى كه در كالاهاى ديگر نيز بايد اين ارزش مالى مراعات گردد ، بويژه در درهم كه به عنوان بهاى شتر مقرر گرديد ، ولى امروز از اين مقدار بسى كمتر است .\r\n2 - اگر برداشت مشهور فقيهان را هم ، كه هر يك از كالاهاى ششگانه در ديه اصلى هستند ، بپذيريم بازهم نمىتوان پذيرفت كه در روايات اطلاقى مىتوان يافت كه دربرگيرندهء صورت كاهش چشمگير يكى از كالاها باشد ، چنان كه در روزگار ما ، درهم داراى چنين وضعى است ، از اين روى مىبينيم كه در روايات ديه درهم را با ملاحظهء كمترين بهايش از جهت وزن در نظر گرفته و دوازده هزار معين كرده‌اند . بدينسان ، هنگامى كه كاهش ارزش آن به نسبت كاهش يك ششم وزن آن در اندازهء ديهء درهم مؤثر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nقرار داده شده ، چگونه مىتوان پذيرفت كه كاهش چشمگير امروزى آن ، كه به كمتر از يك دهم ارزش گذشته‌اش رسيده است ، در اين حكم تأثيرى نداشته باشد ، حكمى كه در حقيقت جايگزين‌سازى مالى براى بزه‌ديده در برابر زيانى است كه به او رسيده است ، آيا مىتوان باور كرد كه تنها برابرى وزن نقرهء ديروز و امروز كافى است ؟ چنين چيزى اگر با حكمهاى تعبّدى تناسب داشته باشد ، با ضمانتها و جبران زيانهاى مادى در حقوق انسانها مناسبتى ندارد . اين نكته ، همان‌گونه كه از برقرارى اطلاق در روايات ده هزار درهم نسبت به درهمهايى كه يكسره از ارزش افتاده باشند ، جلوگيرى مىكند ، از پيدايش اطلاق نسبت به جايى كه قيمت آن درهمها دچار كاهش بسيارى شود نيز ، جلوگيرى مىكند ، بلكه گونهء سخن در روايات ديه به روشنى چنان است كه مىفهماند قانونگذار اسلام ، تناسب ميان اقسام ششگانه را از جهت قيمت و ارزش مالى در نظر گرفته است و در اين حكم نقش دارد . همين نكته از برقرارى اطلاق ، مانع شده و دست‌كم آن را به صورت برابرى يا نزديكى در قيمت منصرف مىكند ، چنان كه در گذشته نسبت به يكديگر به همين گونه بودند .\r\n3 - اگر بازهم از آنچه گفته‌ايم بگذريم ، نمىتوان پذيرفت كه در روايات درهم و دينار اطلاقى است كه دربرگيرندهء زر و سيم سكه‌دار امروز مىشود ؛ چرا كه اين دو از گسترهء دادوستد بيرون رفته و مانند ديگر كالاهاى حقيقى شده‌اند . بدينسان يا از اين جهت كه ديگر نام درهم و دينار بر آنها نادرست است و يا اين كه از درهم و دينار پول در گردش به ذهن مىآيد و يا به دليل نكته‌ها و قرينه‌هاى ديگرى كه در زبان روايات آمده ، اطلاقى يافت نمىشود .\r\n4 - اگر بپذيريم كه روايات در همهء جنبه‌هاى پيشين اطلاق دارند ، بازهم بايد گفت كه پرداختن بهاى امروزى نقره ، بدون خرسندى بزه‌ديده كافى نيست ، چه بتواند كالاهاى ديگر را بپردازد يا نتواند .\r\nاين مطلب در صورت توان پرداخت كالاهاى ديگر بسيار روشن است ؛ زيرا عهدهء بزهكار به يكى از اين كالاها با ويژگيهاى آنها ، به سود بزه‌ديده مشغول شده و بر او واجب است كه يكى از آنها را بپردازد . تا هنگامى كه دادن يكى از آنها ممكن است ، همان بر او واجب است و چون دليلى نداريم كه پرداختن قيمت آنها از آغاز كافى است ، پس بايد خود آن كالاها را بپردازد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاما در صورت ناممكن بودن پرداخت همهء آن كالاها ، بازهم بايد گفت : دليلى بر اين نداريم كه عهدهء بزهكار به پرداخت يكى از آنها مشغول شده تا بتواند قيمت هر كدام را كه خواسته باشد بپردازد ، چنان كه در ضمانت چيزهاى مثلى مىتواند . تنها اين اندازه ثابت است كه بزهكار ميان خود كالاهاى ششگانه ، با هر گونه افزايش يا كاهش قيمت ، آزاد است . اين بدان معنا نيست كه قيمت همهء آنها در گسترهء ضمان آمده و پرداختن هر كدام كه بخواهد ، كافى باشد ، بلكه احتمال اين را هم مىدهيم كه در صورت نتوانستن پرداخت همه ، دادن قيمت خصوصى يكى از آنها ، كه همان صد شتر است ، واجب است ؛ چنان كه مفهوم حصر در روايت « ديه همان صد شتر است » همين را مىرساند و از اطلاق اين حصر تنها در صورت پرداخت خود كالاهاى ديگر دست بايد كشيد ، نه بيشتر .\r\nهمهء راز و رمز اين مطلب آن است كه كافى بودن پرداخت كالاهاى ديگر ، با هر بهايى ، از روى تعبدى است كه زير بناى اطلاق در جنبه‌هاى پيشين است و نه از آن روى كه ضمانت بهاى جنايت است ؛ چرا كه جنايت از نظر مالى داراى اختلاف نيست ؛ بنابراين دليلى نداريم كه بر عهده آمدن اين كالاها مانند ضمانت كالاهاى مثلى است و به هنگام ناممكن بودن بازپرداخت كالا ، قيمت آن به عهده مىآيد . بدينسان دليلى نخواهيم داشت كه پرداختن قيمت كم‌ارزش‌ترين كالا كافى است ، بلكه بايد به اطلاق « ديه همان صد شتر است » بازگرديم كه پيامدش مشغول ماندن عهدهء بزهكار است ، تا اين كه بهاى صد شتر را بپردازد .\r\nبه ديگر سخن : آزاد بودن بزهكار ميان كالاهاى ششگانه ، به دنبال خود آزادى در قيمتهاى گوناگون و داراى تفاوت چشمگير آنها را به هنگام نبود كالاها ، نمىآورد ؛ نه عقل چنين مىگويد ، چنان كه روشن است و نه عرف ؛ زيرا در ضمانتهاى عرفى هم ، چنين چيزى نداريم . بنابراين پرداختن بهاى كم‌ارزش‌ترين كالا ، حتى هنگامى كه همهء آنها دور از دسترس باشند ، كافى نيست . بدينسان پيامد اطلاق « ديه همان صد شتر است » واجب بودن پرداخت چيزى است كه به اين قسم نزديك باشد كه همان ارزش مالى و بهاى آن است ؛ چرا كه با نبودن همهء كالاها حق بزه‌ديده نسبت به خود كالاها از ميان مىرود .\r\n\r\nچكيدهء سخن و نتيجه‌گيرى\r\nگفته‌ايم كه ديدگاه كافى بودن پرداخت ديه با پولهاى اعتبارى امروزى بر اساس يكى از اين دو تحليل است :\r\nنخست : آن كه از آغاز ، از روايات ديه دريابيم كه بزهكار در پرداخت هر يك از\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكالاهاى ششگانه يا بهاى آنها آزاد است ، به گونه‌اى كه مىتواند از پول در گردش هر منطقه بپردازد .\r\nآورده‌ايم كه چنين برداشتى با دلالت روايات سازگار نيست ؛ زيرا دست كشيدن از ويژگيهاى جنسى كالاها و به معناى آزادى پرداخت يكى از آنها يا قيمتها ناسازگار با ظاهر اوّلى است . بنابراين بر حسب قاعده بايد يكى از خود كالاها را در صورت توان پرداخت و دادن بهايش كافى نيست . اين مطلب ، نه به دليل اصالت اشتغال است تا گفته شود : در اينجا ، ما در خود تكليف و اين كه آيا به ويژگيهاى هر يك از تعلق گرفته و يا به جامع مشترك ميان كالاها و بهاى آنها شك داريم ، و در چنين جاهايى اصل برائت جارى است ، هر چند ترديد ما در تعيين و تخيير باشد ، تا چه رسد به جايى كه به صورت اقل و اكثر باشد ، البته همهء اين مطالب در جاى خود مورد بررسى و تحقيق قرار گرفته است ، بلكه اصالت اشتغال از آن روست كه پيامد مفهوم حصر كه از آمدن تنها شش نوع كالا در روايات ، فهميده مىشود ، آن است كه جز آنها چيز ديگرى را با دسترسى به آنها نمىتوان پرداخت . روشن است كه با اين سخن ، ديگر جايى براى اصل برائت نمىماند .\r\nدوم : آن كه از عنوان درهم و دينار چنين دريابيم كه مقصود از آن دو در زبان روايات ، اگر گواه ديگرى بر خلاف آن نباشد ، هر گونه پول در گردش است و نه پول ويژه و معينى .\r\nو در خود روايات ديه ، گواهان و مناسبتهاى ويژه‌اى مىتوان دربارهء درهم يافت كه بدان به عنوان پول در گردش نگريسته و بهاى كالاها بر شمرده است ، به گونه‌اى كه هر پول در گردش ديگرى مىتواند جايگزين آن شود . اين برداشت را در بخش پايانى سخن نزديك به صواب بر شمرده‌ايم .\r\nبدينسان ، چنان كه گفته‌ايم ، بر اساس اين تحليل بايد از چگونگى محاسبهء آن سخن گفت . آيا در روزگار ما پرداختن چيزى برابر با بهاى ده هزار درهم ، به معناى هفت هزار مثقال نقره خالص ، كافى است ؛ با توجه به اين كه قيمت درهم كه پول حقيقى است ، در واقع بر اساس بهاى جنس آن بوده است و نه چيزى افزون بر آن .\r\nيا اين كه ناگزير بايد بهاى صد شتر يا هزار دينار يا ارزش مالى مشترك ميان چهار كالاى ديگر ، جز درهم و دينار ، پرداخته شود ؛ يعنى چيزى كه دست‌كم برابر با قيمت يكى از آنها باشد .\r\nراه درست در پاسخ به اين پرسش آن است كه ببينيم از روايات پيشين چه چيز را در مىيابيم :\r\nالف . اين برداشت كه اصل در ديه ارزش مالى صد شتر است ، چنان كه در رواياتى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمانند صحيحهء حكم آمده بود كه : « در برابر هر شتر صد درهم ، كه در نتيجه ده هزار درهم خواهد بود » . بنابراين برداشت و اين مطلب كه درهم به عنوان پول بدان نگريسته شده ، بايد هر گونه پول درگردشى كه برابر با بهاى صد شتر است كافى باشد .\r\nب . بدون برداشت پيشين مىتوان گفت : از اين كه در رواياتى چون صحيحهء ابن حجاج آمده كه « بهاى هر دينار ده درهم است » ، ناگزيريم در پرداخت از پول در گردش ، بهاى هزار دينار را مراعات كنيم .\r\nج . بدون اين برداشتها بگوييم آوردن كالاهاى چهارگانه در ديه ، كه جايگزين‌سازى مالى به سود بزه‌ديده است ، به معناى ارزش مالى مشترك ميان آنهاست و درهم و دينار نيز از آن روى آمده‌اند كه بهاى آنها به شمار مىآيند . نه از آن روى كه خود آنها هم كالايى بوده و بهايى دارند . بنابراين ، بايد قيمت يكى از آن كالاهاى چهارگانه را در پرداخت از پول در گردش هر دوره در نظر گرفت ؛ چرا كه در حقيقت ، همين است كه برابر با قيمت درهم و دينار به عنوان بهاى كالاها در روايات ديه است .\r\nد . اگر اين برداشت را هم نادرست بشماريم ، و بگوييم : درهم و دينارى كه به عنوان پول مورد نظر قرار مىگيرند ، خود نيز ارزش كالايى دارند و جنبهء پول بودن با چنين چيزى ناسازگار نيست و بدون در نظر گرفتن قيمت كالاهاى ديگر بودن ، ارزش ذاتى دارند . بدينسان هرگاه ويژگى پول معين بودن را كنار نهيم ، بايد هر گونه پولى را كه با قيمت آن برابر باشد ، جايگزين آن به شمار آوريم . زيربناى ديدگاه مشهور در اصلى دانستن همهء كالاهاى ششگانه همين است . بنابراين ، امكان دارد گفته شود : پيامد اطلاق رواياتى كه درهم را به عنوان پول در گردش بر مىشمرد ، كافى بودن پرداخت هر گونه پول درگردشى به اندازهء بهاى ده هزار درهم يا هفت هزار مثقال نقرهء خالص است ؛ زيرا قيمت درهم از آن نظر كه پول است ، نزديك و يا برابر با بهاى جنس حقيقى آن است . بنابراين اگر درهمهاى سكه‌دار امروزى كه از جنس نقره‌اند كه به جاى پولهاى كاغذى باشند ، ارزش پولى آنها برابر و يا نزديك به نقره‌اى است كه در آن به كار رفته و از اين روى پرداختن قيمت آن كالا با پول در گردش امروزى كافى خواهد بود .\r\nبا اين همه ، چنين اطلاقى را نمىتوان پذيرفت ؛ زيرا گذشته از اين كه در روايات ديه چنين اطلاقى يافت نمىشود كه پيشتر به تفصيل گفته‌ايم ، اين سخن كه اگر پولهاى امروزى به صورت درهم حقيقى شوند ، قيمت هر درهم برابر با هفت دهم مثقال نقرهء خالص به قيمت روز خواهد بود ، نادرست است ؛ زيرا پول حقيقى هر چند قيمتش ، بيشتر برابر يا نزديك به جنسى است كه در آن به كار رفته ، ولى خود سكه خوردن و كاربرد پول\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nدر دادوستدها يكى از مهم‌ترين عوامل افزايش چشمگير بهاى آن جنس مىشود .\r\nچه بسا يكى از برجسته‌ترين اسباب كاهش بسيار زياد قيمت نقره در روزگار ما همين بيرون رفتن از گسترهء پولهاى در گردش و از ميان رفتن نياز همگانى بدان ، جز در هدفهاى مصرفى ، كه بسيار اندك است ، باشد . ولى سقوط نكردن قيمت طلا به اين اندازه از آن روست كه در نيازهاى همگانى ديگرى چون زيور و مانند آن كار برد فراوان دارد . كميابى زر نيز در سنجش با نقره و كاربرد كمتر طلا نسبت به نقره در پولها ، به گواهى تاريخ پول و رواج اين دو فلز در دادوستدها ، سبب ديگرى در پايدارى بيشتر قيمت طلاست .\r\nنتيجه آن كه نمىتوان به اطلاق روايت ده هزار درهم ، اگر بپذيريم كه اطلاقى هست ، جز در مورد درهمهاى در گردش در روزگاران گذشته استناد كرد . هنگامى كه پولها حقيقى و برگرفته از نقره بودند و از اين روى ، بهاى سيم بسى افزونتر از نقرهء امروزى بود ؛ چرا كه براى ضرب سكه و دادوستد و مانند آن از هدفهاى همگانى مردم ، نياز فراوانى بدان وجود داشت . شايد در همان روزگاران اين اندازه نقره با قيمت هزار دينار و صد شتر برابر بود .\r\nاز اين سخن ، دليل ديگرى مىتوان برگرفت براى كافى نبودن پرداخت قيمت امروزى نقره در ديه ، در صورت دسترسى نداشتن به ديگر كالاها ، چه رسد به صورت توان پرداختن آنها . اين دليل حتى بنا بر ديدگاه مشهور كه همهء كالاهاى ششگانه را اصلى مىداند ، هر چند قيمتهاى آنها مختلف و دچار دگرگونى شوند ، درست خواهد بود ؛ زيرا قيمت درهم ، در صورت پول بودن و در گردش بودن ، هرگز با هفت دهم مثقال نقرهء خالص به قيمت امروز برابر نخواهد بود .\r\nالبته چيزى را هم كه امروز مىتوان به شكل درهمهاى گذشته ساخت ، نه درهم است و نه پول در گردش ، از اين روى ، هرگز نمىتوان پرداختن آن را كافى دانست ، بنابراين اگر بخواهند ديه را به حساب درهم ، از پولهاى در گردش امروزى بپردازند ، بايد دست‌كم بهاى يكى از كالاهاى چهارگانهء ديگر را در نظر بگيرند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nگفتار سوم آنچه بزهكار ، افزون بر ديه بايد بپردازد\r\nدر اين باره ، سه مسألهء اصلى را بررسى مىكنيم .\r\n1 - آيا بزهكار ، هزينه‌هاى پزشكى را ، افزون بر ديه ، ضامن است ؟\r\n2 - آيا زيانهاى ديگر بزه‌ديده ، در شغل و مانند آن ، به عهدهء بزهكار است ؟\r\n3 - آيا هزينه‌هاى دادخواهى و رسيدگى قضايى ، به عهدهء بزهكار است ؟ البته مسأله سوم تنها در دادخواستهاى جنايى نبوده و همهء موارد دادخواهيهاى مدنى را نيز در برمىگيرد .\r\n\r\nمسأله نخست : آيا بزهكار ، تنها بايد ديه يا ارش را بپردازد ؟\r\nممكن است از سخنان فقيهان كه در موارد ديه ، از چيز ديگرى ياد نكرده‌اند ، چنين برداشت شود كه همهء آنچه بزهكار بايد بپردازد ، تنها ديه يا ارش است . ديه نيز همان ديهء كامل بوده و گاهى به هر گونه جريمه‌اى كه در شرع قرار داده شده باشد ، گفته مىشود .\r\nارش نيز اندازهء كسرى معينى از ديه است ، خواه در شرع معين شده باشد و يا با حكم قاضى . البته در آينده خواهيم گفت كه اين برداشت نادرست است .\r\nاكنون مهم آن است كه دليلها و قاعده‌ها را در اين باره بررسى كنيم . نخست قواعد را جدا از رواياتى كه براى هر بزهى اندازهء معينى از ديه قرار داده است ، مىكاويم و سپس روايات را بررسى خواهيم كرد . بنابراين سخن ما در دو بخش خواهد بود :\r\n\r\nبخش يكم : بررسى قواعد كلى ضمان\r\nبراى ديدگاه ضامن بودن بزهكار ، نسبت به همهء هزينه‌هاى درمان بزه‌ديده ، از چند\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nدليل مىتوان ياد كرد :\r\n\r\n1 - سيره عقلا\r\nدر ضمان مالها و چيزهاى متعلق به ديگران و بر اين اساس گفته مىشود آنان همهء هزينه‌ها را بر عهدهء بزهكار مىدانند كه بخشى از آن ، هزينه‌هاى پزشكى است .\r\nبه ديگر سخن : وصف تندرستى و سلامتى از بيمارى و آسيب‌ديدگى از ويژگيهايى است كه همهء عقلا خواستار آنند ، بلكه چنين چيزى در انسان ، بسى با اهميت‌تر از اموال است و از آنجا كه شخص بيگانه نسبت به سالم بودن مالى كه در آن دست يازيده يا آن را تباه ساخته باشد ، ضامن مىگردد . هرگاه نسبت به انسانى هم جنايتى كرده باشد ، بايد عهده‌دار هزينه‌هاى درمان او شود . چنين شيوهء خردمندانه‌اى ، از سوى قانونگذار اسلام ، نادرست شناخته نشده كه در نتيجه مىتوان آن را نزد شارع ، پذيرفته شده دانست .\r\n\r\nپاسخ\r\nنخست آن كه : ويژگى سلامتى انسان ، اگر چه مهم‌تر از سالم بودن اموال است ، ولى چنين صفت خوش‌آيندى ، تا آن هنگام كه نزد عقلا ، مال تلقى نگردد ، مورد ضمان نخواهد بود . عقلا دربارهء انسان ، نسبت به خود ، صفات و اندامهايش ، اعتبار مال بودن نمىكنند ، بدين سان ، چنانچه ويژگى سلامت در انسان مورد ضمان نباشد ، دليلى هم براى ضمان بودن هزينه‌هاى درمانى نخواهيم داشت .\r\nبراى اثبات ضامن بودن بزهكار نسبت به هزينه‌هاى درمان ، از آغاز مىتوان به سراغ سيرهء عقلا [ شيوهء خردمندان 
  ] رفت . آنان هيچ ترديد و اشكالى در اين نمىبينند و از اين روست كه در آيينهاى حقوقى امروز مىيابيم كه بزهكار را ضامن همهء هزينه‌هاى درمان مىدانند . چنين شيوه‌اى را نمىتوان نو پيدا شمرد ، بلكه ريشه‌ها و ويژگيهاى آن از آغاز ، در ذهنها بوده است ؛ بدين سان از اين كه مخالفتى كه از سوى قانونگذار اسلام ، در اين باره نيافته‌ايم ، مىتوان دريافت كه آن را پذيرفته و امضا كرده است .\r\nدوم آن كه : اگر بپذيريم كه ويژگى سلامتى انسان ، نزد عقلا مورد ضمان است ، بازهم مىتوان گفت كه پذيرش و تأييد قانونگذار اسلام ، بسته به اين است كه احتمال رد\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nچنين شيوه‌اى در ميان نباشد . بنابراين ، اگر احتمال دهيم كه روايات تعيين اندازهء ديه و خسارتها ، خود پايه‌گذارى روشى تازه در شرع براى ضمان آسيبهاى وارد بر سلامتى انسان است ، ناگزير احتمال رد آن سيره عقلا وجود خواهد داشت و بدين سان ، نمىتوان به تأييد و امضاى شارع اطمينان داشت .\r\n\r\n2 - قاعده تسبيب\r\nو اين كه بزهكار ، همهء آنچه را كه بزه‌ديده براى درمان خويش هزينه مىكند ، ضامن است ؛ چرا كه او سبب چنين خسارت و هزينه‌هايى است و بزه‌ديده ، ناگزير از اين هزينه‌هاست . بنابراين ، در چنين جايى « تسبيب » به خسارت و ضرر و زيان ، صدق مىكند و در مانند اين موارد ، سبب از مباشر قوىتر است . بنابراين ، به دليل قاعدهء تسبيب ، سبب ، كه همان بزهكار است ، ضامن هزينه‌هاى درمان ، و نه بيشتر ، خواهد بود .\r\n\r\nپاسخ\r\nدر اين استدلال ، هم از جهت كبرا و هم صغرا ، اشكال مىشود .\r\nدربارهء كبرا بايد گفت : تسبيب و ضامن بودن سبب ، در جايى كه شخص مباشر با اختيار خويش به انجام آن كار دست يازد ، چيزى است بر خلاف قاعده و پذيرش آن ، جز در جاهايى كه دليل ويژه‌اى دارد ، نادرست است .\r\nدربارهء صغرا نيز ، چنين مىتوان گفت : كبراى قاعدهء تسبيب ، در صورت پذيرش ، تنها در جايى سودمند است كه تلف كردن مال ، يا ناقص كردن چيزى كه موجب كاهش ارزش آن باشد ، در ميان باشد . در اين موارد گفته مىشود كه اگر شخص مباشر [ انجام دهندهء مستقيم و بىواسطه 
  ] ، چنين كارى را در پى سبب شدن كسى ديگر ، انجام داده و دخالت آن كس ، در اين كار به هر علت اقوى باشد ، ضمان بر عهدهء او خواهد بود ؛ چرا كه استناد تباه شدن مال به او سزاوارتر است ، تا به مباشر .\r\nبا اين توضيح ، روشن است كه قاعدهء تسبيب در گروه تلف يا ناقص كردن است ، و چنين چيزى در مسألهء ما صادق نيست ؛ زيرا هزينه كردن براى درمان ، هرگز تباه ساختن مال نيست .\r\nبه ديگر سخن : قاعدهء تسبيب در واقع گسترش دادن موضوع قاعدهء « من اتلف » و معين كردن آن در سبب است و نه قاعده‌اى جدا و در برابر آن . پس ناگزير بايد در ضمان ، به موجب قاعدهء تسبيب ، اتلاف مال ، اندامها يا جان در ميان باشد كه در مسألهء ما اين گونه نيست .\r\nبا اين همه ، بر هر دو پاسخ مىتوان خرده گرفت .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nدربارهء پاسخ نخست مىگوييم : قاعدهء تسبيب را مىتوان از راه ديگرى جز سيره عقلا كه در نزد شرع هم پذيرفته باشد ، اثبات كرد . در موارد بسيارى قانونگذار اسلام ، سبب را ضامن شمرده كه از مجموع آنها ، با الغاء خصوصيت هر مورد در نگاه عرف ، مىتوان اين قاعده را دريافت ؛ چرا كه اين موارد ، بسيار گوناگون بوده و به باب خاصى مربوط نمىشوند :\r\nبرخى روايات كه بيشتر آنها سند صحيح نيز دارند ، دربارهء ضامن بودن شاهد زور [ گواه دروغگو 
  ] ، نسبت به مهر ، ديه يا مال تلف شده ، است . « 1 » )\r\nدسته‌اى ديگر دربارهء كسى است كه در ميان راه مسلمانان ، چاهى كنده يا ناودانى كشيده كه به رهگذران زيان مىرساند . « 2 »\r\nگروهى ديگر دربارهء كسى است كه ديگرى را به خانهء خويش فرا خواند و هنگام ورود ، سگ خانه به او حمله‌ور شود و زيانى برساند . « 3 »\r\nشمارى هم ، دربارهء ضامن بودن كسى است كه بردهء سوار بر اسب او جنايتى انجام دهد . « 4 »\r\nبرخى هم دربارهء كسى است كه سوارى را ترسانده تا از مركبش فرو افتاد . « 5 »\r\nدسته‌اى ديگر دربارهء زنى است كه مرد بيگانه‌اى را به خلوت خويش فرا خوانده و شوهرش با ديدن آنان ، مرد بيگانه را كشته ؛ اين زن ، ديهء او را ضامن خواهد بود . « 6 »\r\nگروهى نيز دربارهء شخص امدادگرى است كه به يارى دسته‌اى مددجو برخاسته است ، آن‌گاه در راه يارى رساندن به آنان ، بدون تعمد به كسى ديگر آسيبى رساند ، در چنين جايى همان مددجويان ضامن آسيبى كه به دو رسيده است خواهند بود . « 7 » و نمونه‌هايى ديگر از اين دست .\r\nديدن همهء اين موارد گوناگون ، مىتواند انسان را به يقين يا اطمينان برساند كه هر يك از موارد ، ويژگى معينى ندارد ، بلكه اين روايات ، به يك مطلب و يك كبراى فراگير رهنمون مىشوند . اين كبرا چنين است : هرگاه ارادهء شخص مباشر ، به دليل ناآگاهى ،\r\n\r\n\r\n","description":"","footnote":"\r\n( 1 ) « وسائل الشيعة » ، شيخ حرّ عاملى ، ج 18 / 238 - 243 ، دار الكتب الاسلاميه ، تهران .\r\n( 2 ) همان مدرك ، ج 19 / 179 - 182 .\r\n( 3 ) همان مدرك ، ج 19 / 189 - 190 .\r\n( 4 ) همان مدرك ، ج 19 / 189 .\r\n( 5 ) همان مدرك ، ج 19 / 188 .\r\n( 6 ) همان مدرك ، ج 19 / 45 .\r\n( 7 ) همان مدرك ، ج 19 / 197 .\r\n","page_name":" 132 ","page_number":132},
  {"content":"\r\n\r\nناچارى يا ناگزير بودن از ديدگاه قانون ، تحت تأثير و چيرگى چيز ديگرى بوده و نقش كارآمد و تأثير خارجى و عملى از آن سبب باشد ، نسبت دادن پيامد به سبب قوىتر و شديدتر است و ضامن بودن او نزد قانونگذار اسلام ، سزاوارتر ، چنان كه نزد عقلا نيز چنين است . بلكه بايد گفت : وجود سيره يا دريافت همگانى عقلا ، خود براى اين روايات ظهورى در اين مىسازد كه درصدد تأييد همان شيوهء عقلايى ، با گستردگى و در همهء موارد است . در اين باره دو روايت را يادآورى مىكنيم .\r\n1 - « صحيح جميل عن أبى عبد الله ( ع ) فى شاهد الزور ، قال : إن كان الشىء قائماً بعينه ، ردّ على صاحبه ، و إن لم يكن قائماً ضمن به قدر ما أتلف من مال الرجل . » « 1 » جميل با سند صحيح از امام صادق ( ع ) روايت كرده است كه حضرت دربارهء گواه فريبكار چنين فرمود : اگر آن چيز [ كه با شهادت دروغ او به بيگانه‌اى رسيده است 
  ] پابرجاى باشد ، به ، صاحبش بازپس داده مىشود و اگر بر جاى نمانده باشد ، آن گواه به همان اندازه كه تباه شده ضامن است .\r\n2 - « معتبرة أبى بصير عن أبى عبد الله ( ع ) فى امرأة شهد عندها شاهدان بأنّ زوجها مات ، فتزوّجت ثم جاء زوجها الاوّل قال : لها المهر بما استحلّ من فرجها الاخير و يضرب الشاهدان الحدّ و يضمنان المهر لها عن الرجل بما غرّا ، ثم تعتدّ و ترجع الى زوجها الاوّل . » « 2 » ابو بصير با سندى از امام صادق ( ع ) نقل كرده است كه حضرت دربارهء زنى كه دو شاهد نزد او گواهى دادند كه شوهرش مرده است و آن زن با مردى ديگر ازدواج كرد ، سپس شوهر نخست او ، پيدا شد ، فرمود : آن زن در برابر بهرهء زناشويى كه شوهر دوم از او برده ، مهر خويش را طلبكار مىشود . آن دو گواه فريبكار حدّ مىخورند و ضامن مهر زن از سوى شوهر دوم خواهند بود ؛ چرا كه او را فريفته‌اند . آن زن نيز پس از گذراندن عدّه ، نزد شوهر نخست خويش ، بازمىگردد .\r\nاين دو روايت ظاهر در آنند كه اين حكم ، تعبّدى نبوده ، بلكه به دليل صادق بودند اتلاف و مستند بودن به سبب ، در جايى است كه مباشر فريب خورده باشد . اين خود ، همچون آوردن علت است كه مىتوان آن را گسترش داد و تنها به همان مورد منحصر\r\n\r\n\r\n","description":"","footnote":"\r\n( 1 ) همان مدرك ، ج 18 / 239 .\r\n( 2 ) همان مدرك ، ج 18 / 242 .\r\n","page_name":" 133 ","page_number":133},
  {"content":"\r\n\r\nندانست . بدين سان ، كبراى فراگير تسبيب را در جاهايى كه ارادهء مباشر تحت تأثير ، يا ناگزير و يا در حال انجام وظيفه‌اى شرعى و مانند آن بوده باشد ، نمىتوان نادرست شمرد .\r\nدر پاسخ اشكال بر صغرا نيز ، چنين مىتوان گفت : معيار ضامن شدن نزد خردمندان ، تلف مال ، يا از ميان رفتن آن نيست ، بلكه از دست رفتن مالكيت آن است ؛ به اين معنا كه مالك در پى چيزى ، دچار زيان ، يا كاهش مال گردد ، خواه مال او در واقع تباه شده باشد ، يا ديگرى آن را گرفته ، يا ناگزير از هزينه كردن آن گردد . پس معيار آن است كه در پايان كار ، مالى از دست او بيرون رفته ، يا دچار كاهش روايت صحيحهء محمد بن مسلم نيز همين را مىرساند :\r\n« عن أبى عبد اللّه ( ع ) فى شاهد الزور ما توبته ؟ قال : يؤدّى من المال الذي شهد عليه به قدر ما ذهب من ماله . . . » « 1 » از امام صادق ( ع ) درباره توبهء گواه دروغين : حضرت فرمود : به اندازهء مالى كه با گواهى او از دست رفته است ، مىپردازد .\r\nبا اين همه ، انصاف آن است كه عنوانِ از دست رفتن مال و زيان كردن در اينجا ، صادق نيست ، بلكه ما از باب بهره‌گيرى و استفاده از مال در درمان است . اگر چنين نگوييم ، همهء مواردى كه انسان مال خود را براى خود هزينه مىكند و ديگرى باعث آن شده است ، به عنوان نقض مطرح مىگردد ، در حالى كه در اين گونه موارد حكم به ضمان نمىكنند .\r\n\r\n3 - [ وجوب ردّ حق ديگرى به او 
  ]\r\nاستناد به قاعده‌اى ديگر نزد عقلا كه شرع هم آن را پذيرفته است . اين قاعده ، همان وجوب ردّ حق ديگرى به او ، خواه ماليت داشته باشد يا خير . در مسألهء ما نيز ، از آنجا كه يكى از حقوق انسان ، حق تندرستى و سلامتى از بيمارى بوده كه بزهكار آن را پايمال كرده است ، بر او واجب مىگردد كه اين حق را ، هر چند با پرداختن هزينه‌هاى درمان ، به بزه‌ديده بازگرداند .\r\nبه ديگر سخن : مىتوان نام آن را ، ضمان عهده يا لزوم بازگرداندن آنچه از آن ديگرى است به او ، هر چند مال نباشد ، نهاد ، چنان كه از ميان بردن هر گونه كاستى و زيانى كه به او رسانده است نيز ، واجب است ، هر چند مالى نباشد .\r\n\r\n\r\n","description":"","footnote":"\r\n( 1 ) همان مدرك ، ج 18 / 239 .\r\n","page_name":" 134 ","page_number":134},
  {"content":"\r\n\r\n\r\nپاسخ\r\nاگر بزه‌ديده ، خود ، هزينه‌هاى درمان را پرداخته و تندرستى خويش را بازيابد ، اين استدلال ( بر فرض درستى آن ) اثبات نمىكند كه بزهكار ، اين هزينه‌ها را ضامن بوده و در عهده‌اش ثابت گرديده است . تنها اين را مىتوان پذيرفت كه حكم تكليفى بر لازم بودن پرداخت هزينه‌هاى درمان بر بزهكار ، در صورتى كه پرداخت كنندهء ديگرى نباشد ، ثابت مىشود ، مانند ضمان نفقه اولاد و پدر و مادر بر انسان علاوه بر اين كه اين وجه چنان كه بر نگردد به وجه گذشته در ضمان ضرر و خسارت بر ديگران قابل قبول نيست ؛ زيرا كه سلامت و تندرستى از امور معنوى و غير مادى است و عرفاً مشمول دليل وجوب رد مال و يا حق و ملك غير به او نمىشود . و كبراى وجوب ردّ غير مال از امور معنويه ، هر چند همه مهم باشند ثابت نشده است .\r\n\r\n4 - استدلال از راه قاعدهء « لا ضرر »\r\nبه اين بيان : ضامن نبودن بزهكار نسبت به هزينه‌هاى درمان ، حكمى است ضررى و فشار و زيان بر بزه‌ديده ، بنابراين قاعدهء ياد شده آن را از ميان برده و ضامن بودن بزهكار از اين راه اثبات مىگردد . حق خيار [ بر هم زدن قرارداد 
  ] در موارد عيب و غبن [ فريب در بها و دستمزد 
  ] نيز به همين شيوه اثبات مىشود .\r\n\r\nپاسخ\r\nنخست آن كه : آنچه گفته شد ، جبران زيان است و نه از ميان بردن آن ؛ چرا كه به هر روى ، زيان به دست بزهكار انجام گرفته است . از سوى ديگر ، در جاى خويش ، ثابت شده كه اين قاعده ، جبران زيان را اثبات نمىكند ؛ زيرا در صدد نفى هر گونه ضرر است و نه تنها ضرر جبران نشده . آرى ، با كمك برخى روايات مىتوان اين قاعده را دگرگون كرد ؛ رواياتى كه زيان رساندن را موضوع ضامن بودن مىخواند ، مانند :\r\n« صحيح الحلبى عن أبى عبد اللّه ( ع ) : كل من يضرّ بطريق المسلمين فهو ضامن لما يصيبه . » « 1 » از امام صادق ( ع ) هر كس زيانى به راه مسلمانان برساند ، هر پيشامدى را در اين راه ضامن است .\r\n\r\n\r\n","description":"","footnote":"\r\n( 1 ) همان مدرك ، ج 19 / 181 .\r\n","page_name":" 135 ","page_number":135},
  {"content":"\r\n\r\nو روايت معتبر كنانى :\r\n« قال : قال أبو عبد الله ( ع ) من أضرّ بشىءٍ من طريق المسلمين ، فهو له ضامن . » « 1 » امام صادق ( ع ) فرمود : هر كس به هر اندازه به راه مسلمانان آسيبى رساند ، ضامن آن است .\r\nظاهر اين روايات آن است كه معيار و موضوع ضامن بودن ، زيان رساندن است و نسبت دادن آن به راه ، به اعتبار كسانى است كه از آن مىگذرند و نه خود راه .\r\nدوم آن كه : ضرر ، همان كاستن از مال يا حق است . بنابراين ، اگر صدق ضرر به جهت از بين رفتن و كاستى و چند ملامتى بزه‌ديده است پس اين امر ، وابسته به اين است كه تندرستى را از پيش ، مال يا رد آن را حقى ثابت بر عهدهء بزهكار بدانيم . و چنين چيزى در حقيقت ، بازگشت به يكى از استدلالهاى پيشين است و ديگر نيازى به قاعدهء « لا ضرر » نخواهيم داشت . زيرا كه تلف كردن مال و يا حق صادق است و دليل تلف كردن جارى است و اگر صدق ضرر به جهت خسارت و كاهش پيدا شده در مال بزه‌ديده باشد آن است كه جواب اين كاهش و خسارت به دست خود وى ، انجام مىگيرد و نه بزهكار ؛ زيرا او خود مباشر اين كار است ، مگر اين كه به قاعدهء تسبيب بازگرديم كه همان استدلال دوم خواهد بود و پاسخ آن را دانسته‌ايم .\r\nسوم آن كه : ضامن بودن بزهكار نيز ، حكمى ضررى بر اوست و بدين سان ، دو ضرر با يكديگر تعارض خواهند داشت . و اين گفته كه ضرر بزه‌ديده ، بر ضرر بزهكار مقدم است ، بستگى بدان دارد كه از پيش ، ضمان را بر عهدهء بزهكار ثابت بدانيم .\r\n\r\n5 - [ بزهكار ، ضامن تندرستى بزه‌ديده است 
  ]\r\nاين استدلال ، همان استدلال يكم ، يعنى ضمان وصف سلامت با اندكى دگرگونى است . چكيدهء اين وجه آن است كه : بزهكار ، ضامن تندرستى و سلامت بزه‌ديده است ؛ زيرا تندرستى انسان ، گرچه مال نيست ، ولى مال نبودن ، گاهى از آن روست كه چيزى بهره و كارآيى ندارد ، مانند دانه‌اى گندم يا حشره‌اى چون سوسك كه در چنين چيزهايى ، به دليل بها نداشتن و مال نبودن ، ضمان نيست . گاهى هم يك چيز ، به دليل اهميت و شرافت و اين كه از مال به انسان نزديك‌تر است ، مال نيست ، مانند عهدهء انسان و كارهايش نسبت به خودش . چنين چيزهايى ، براى خود انسان ، ملك اعتبارى نيست و تنها هنگامى كه چيزى را در عهدهء خود ، به ديگرى مىفروشد ، يا كار خويش را به اجاره\r\n\r\n\r\n","description":"","footnote":"\r\n( 1 ) همان مدرك ، ج 19 / 179 .\r\n","page_name":" 136 ","page_number":136},
  {"content":"\r\n\r\nمىدهد ، عهده ، يا كار خود را به ملك ديگرى در آورده است .\r\nبه ديگر سخن : انسان ، مالك ، طبيعى و تكوينى خويش و كارهايش است كه اين گونه ملك ، بسى والاتر و بالاتر از ملك اعتبارى است و از همين روى ، اعتبار ملك بودن آن ، هم نزد عقلا و هم شرع كارى بيهوده به شمار مىآيد . بنابراين مىتوان گفت : از ميان بردن تندرستى انسان يا هر گونه كاستى ديگرى در اندامها ، يا سودهاى آنها ، ضمان در پى خواهد داشت ؛ زيرا شرط ضمان ، بيش از اين نيست كه چيز تلف شده ، مرغوب و خوش‌آيند نزد عقلا و در اختيار صاحبش باشد ، هر چند ملكيتى ذاتى و طبيعى و هرگز شرط نشده است كه بايد داراى ملكيتى اعتبارى باشد . بنابراين ، تندرستى را بايد به صاحبش برگرداند و جبران كند و چنين چيزى هم ، با پىگيرى درمان او امكان دارد ؛ چرا كه بازپس دادن هر چيز ، به تناسب همان چيز است . پس ضامن درمان او خواهد شد .\r\n\r\nپاسخ\r\nاين استدلال اثبات نمىكند كه بزهكار ، ضامن هزينه‌هاى درمان است ، بلكه تنها ضامن بهاى تندرستى بزه‌ديده را مىرساند . آرى ، ضامن ممكنست اين بها ، برابر ، يا نزديك به هزينه‌هاى درمان باشد . افزون بر اين ، اشكال دوم كه بر استدلال يكم وارد آورديم ، بر اين استدلال نيز وارد است .\r\nاز اينها گذشته ، مىتوان ثابت بودن ضمان را ، نزد خردمندان دربارهء وصف سلامت ، نپذيرفت ؛ چرا كه آنچه يقينى است ، تنها كالا يا ويژگيهاى آن است ، هر چند مال شمرده نشود . بدين سان كسى كه دانه‌اى از گندم ، يا تكه‌هاى كوزهء شكستهء كسى را برداشته ، بازگرداندنش بر او واجب است ، هر چند مال به شمار نيايد و كسى كه كالاى ديگرى را بىاجازهء او ، جابه‌جا كند ، بايد آن را به جاى خود بازگرداند ، هر چند ارزش مالى آن دست نخورد . اما در چيزى ، مانند تندرستى و مانند آن ، كه به شئون انسان آزاد و حيثيت او بر مىگردد و نه جنبه‌هاى مادى يا مالى او ، ثابت بودن چنين ارتكازى [ دريافت همگانى خردمندان 
  ] مشكل يا نادرست به نظر مىرسد ، دست كم ، در آن ترديد داريم و همين اندازه كافى است تا نتوانيم به اين استدلال استناد كنيم و از آن به عنوان دليلى لُبّى [ غير لفظى 
  ] يارى بجوييم .\r\n\r\n6 - قاعده تفويت\r\nو اينكه بزهكار هزينه‌هاى درمان را كه مال است بر بزه‌ديده تفويت كرده است ؛ زيرا اگر چنين كارى نمىكرد ، او نيز دچار هزينه‌اى اين گونه نمىشد و زيان نمىديد . پس بزهكار به دليل از بين بردن هزينه‌هاى درمان ، ( تفويت ) ضامن خواهد بود ؛\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمانند آنچه در زندانى كردن انسان آزادِ داراى درآمد ، گفته مىشود كه دستمزد كار و پيشهء او را ضامن مىگردند .\r\n\r\nپاسخ\r\nدليلى بر اين نداريم كه عنوان « تفويت » سبب ضمان گردد ، هر چند مرحوم سيد يزدى در كتاب شريف عروة الوثقى از آن بسيار ياد كرده است . موضوع ضامن شدن تنها اتلاف [ تباه كردن 
  ] يا يد [ دست‌اندازى به مال ديگران يا در اختيار داشتن آن 
  ] است كه هيچ كدام از اين دو در مسألهء ما يافت نمىشوند .\r\nاز اين گذشته ، چون بزه‌ديده با ميل و اختيار خود هزينه‌هاى درمان را هزينه مىكند ، صادق بودن تفويت در چنين جايى مشكل و بلكه نادرست است . و اساساً ممكن است گفته شود كه تفويت در جايى صادق است كه مالى را به دست نياورد و قبل از به دست آوردن آن از دست بدهد . البته در صورتى كه در معرض حصول بوده است و اما از دست دادن مال موجود ، چنان كه در محل كلام ماست موضوع نظر قاعده تفويت نيست ، بلكه اگر ضمانى در كار باشد ، اضرار و تسبيب به خسارت و زيان است .\r\n\r\n7 - [ سيرهء عقلا 
  ]\r\nبراى اثبات ضامن بودن بزهكار نسبت به هزينه‌هاى درمان ، از آغاز مىتوان به سراغ سيرهء عقلا [ شيوهء خردمندان 
  ] رفت . آنان هيچ ترديد و اشكالى در اين نمىبينند و از اين روست كه در آيينهاى حقوقى امروز مىيابيم كه بزهكار را ضامن همهء هزينه‌هاى درمان مىدانند . چنين شيوه‌اى را نمىتوان نو پيدا شمرد ، بلكه ريشه‌ها و ويژگيهاى آن از آغاز ، در ذهنها بوده است ؛ بدين سان از اين كه مخالفتى از سوى قانونگذار اسلام ، در اين باره نيافته‌ايم ، مىتوان دريافت كه آن را پذيرفته و امضا كرده است .\r\nشايد بتوان اين استدلال را بهترين دليلها و بىاشكال‌ترين آنها دانست ، ولى درستى كامل آن وابسته به اين است كه از دليلهاى معين كردن ديه و ارزش در نيابيم كه ديه ، جايگزين همهء آنچه است كه عقلا به ضمان آن باور دارند و همهء آنچه كه بزه‌ديده بستانكار مىشود ، همان ديه يا ارش است و نه چيز ديگر .\r\nبدين سان ، ناگزير بايد به بخش دوم اين نوشته پرداخته و برآيند روايات ديه و ارش را از اين ديدگاه بررسى كنيم .\r\n\r\nبخش دوم : بررسى روايات ديه و ارش\r\nترديدى در اين نيست كه روايات بر ضامن بودن ديه و معين كردن آن در اندازه‌هاى\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nمشخص ، يا همان چيزى كه حَكَمِ عادل قرار مىدهد دلالت دارد . در اين نيز شكى نيست كه اين روايات ، با شمار بسيارش و روشن كردن حكم هر يك از اندامها و هر گونه شكستگى و زخم با گونه‌ها و مراتب گوناگون آن ، از بر عهده آمدن هزينه‌هاى درمان و پزشك ، سخنى نگفته و از همين سكوت ، ضامن نبودن چيزى افزون بر ديه و ارش ، برداشت مىشود و گرنه شايسته بود كه دست كم ، در برخى از روايات ، نامى از اين هزينه‌ها به ميان مىآمد .\r\nدر پاسخ اين سخن مىتوان گفت : ديه و ارش تنها در برابر كاستى و كمبودى است كه در اندامها يا بهره‌ورى از آنها يا هر چيزى كه در پى بزه در پيكر ، به بار مىآيد ، قرار دارد و اين چيزى است جدا از هزينه‌هاى درمان و بازگرداندن بهبودى به بزه‌ديده ، خواه كاستى در بدن او بر جاى بماند يا خير . بنابراين ، روايات تنها در پى بيان چيزى بوده‌اند كه بزهكار به سبب نقص در پيكر او بايد بپردازد و نه چيز ديگر ، چنان كه اگر كار او به از ميان رفتن مال بزه‌ديده ، مانند پاره شدن لباس يا كشته شدن حيوانش انجامد ، سكوت روايات ديه از ضمان اين چيزها ، به معناى ضامن نبودن نيست ؛ چرا كه از اين جهت در صدد بيان نبوده است و نمىتوان چيزى را بر خلاف قواعد ديگر از روايات برداشت كرد .\r\nبدين سان ، پس از آن كه در بخش نخست اثبات كرده‌ايم كه جدا از نقص بر جاى مانده از بزه ، مىتوان هزينه‌هاى درمانى و پزشكى را بر عهدهء بزهكار دانست ، سكوت اين روايات با آنچه گفته‌ايم ناسازگار نخواهد بود .\r\nاين پاسخ نادرست است ؛ زيرا :\r\nنخست آن كه : شمارى از روايات ديه ، در جايى است كه هيچ كاستى در آن بر جاى نمانده است ؛ چنان كه در مواردى كه زخم بهبود يافته و شكستگى نيز بدون كژى جوش خورده ، بازهم ديه‌اى معين كرده است . معناى چنين چيزى آن است كه ديه و ارش معين شده از آن روى نيست كه در پى بزه ، نقصى در پيكر بزهكار پديد آمده است ؛ زيرا اگر چنين بود ، در اين گونه موارد ، نمىبايست ديه‌اى باشد . پس ناگزير ، ديه بايد به لحاظ خود بزه و جنايت باشد و با اين حال ، اگر هزينه‌هاى درمان نيز ، به عهدهء او مىآمد ، ياد كردن از آن و ساكت نماندن لازم بود .\r\nدوم آن كه : برخى روايات ، ظاهر در آنند كه همهء آنچه را بر بزهكار مىآيد ، بيان كنند و نه تنها نقص وارد آمده بر او را .\r\nدر روايت معتبر بصير چنين آمده است :\r\n« عن أبي جعفر ( ع ) قال : قضى أمير المؤمنين ( ع ) رجل قطع ثدي\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nامرأته ، قال : إذن اغرمه لها نصف الديه . » « 1 » از امام باقر ( ع ) نقل كرد كه فرمود : امير المؤمنين دربارهء مردى كه سينهء زنش را بريده بود ، فرمود : او را محكوم به پرداخت نيمى از ديهء كامل مىكنم .\r\nدر صحيحهء ابن سنان آمده :\r\n« عن أبي عبد الله ( ع ) قال : السنّ إذا ضُربت انتظر بها سنة ، فإن وقعت اغرم الضارب خمسمائة درهم ، و إن لم تقع و اسودّت اغرم ثلثي ديتها . » « 2 » از امام صادق ( ع ) نقل كرد كه اگر دندانى را ضربه زنند ، يك سال صبر مىكنند ، اگر آن دندان افتاد ، بايد پانصد درهم بپردازد و اگر نيفتد و سياه شود ، بايد دو سوم ديهء آن را بپردازد .\r\nاگر بزهكار ، چيزى افزون بر ديه را نيز ضامن بود ، شايسته آن بود كه به اين اندازه‌ها افزوده مىشد .\r\nدر صحيحهء حلبى نيز مىخوانيم :\r\n« عن أبي عبد الله ( ع ) في رجل فقأ عين امرأة ، فقال : إن شاءوا أن يفقئوا عينه و يؤدّوا إليه ربع الدية ، و إن شاءت أن تأخذ ربع الدية .\r\nو قال في امرأة فقأت عين رجل : إنّه إن شاء فقأ عينها و إلّا أخذ دية عينه . » « 3 » از امام صادق نقل كرد كه دربارهء مردى كه چشم زنى را در آورده ، فرمود : اگر خواستند مىتوانند چشم مرد را در آورند و يك چهارم ديه را به او بدهند و اگر خود آن زن بخواهد مىتواند يك چهارم ديهء كامل را بگيرد .\r\nو دربارهء زنى كه چشم مردى را درآورده فرمود : اگر خواست مىتواند چشم زن را درآورد و گرنه ديهء چشم خويش را مىگيرد .\r\nمقرر كردن آنچه به جاى قصاص از بزهكار گرفته مىشود ، ظاهر در اين است كه همهء آنچه بزه‌ديده مىخواهد ، همان ديه است و نه چيزى افزون بر آن .\r\nدر صحيحهء فضيل بن يسار آمده است :\r\n\r\n\r\n","description":"","footnote":"\r\n( 1 ) « وسائل الشيعة » ، ج 19 / 270 .\r\n( 2 ) همان مدرك ، ج 19 / 266 .\r\n( 3 ) همان مدرك ، ج 19 / 124 .\r\n","page_name":" 140 ","page_number":140},
  {"content":"\r\n\r\n« عن أبي عبد الله ( ع ) قال : في عبد جرح حرّاً فقال : إن شاء الحرّ اقتصّ منه و إن شاء أخذه إن كانت الجراحة تحيط برقبته ، و إن كانت لا تحيط برقبته افتداه مولاه ، فإن أبى مولاه أن يفتديه كان للحرّ المجروح حقّه من العبد به قدر دية جراحه و الباقي للمولى ؛ يباع العبد فيأخذ المجروح حقّه و يردّ الباقي على المولى . » « 1 »\r\nاز امام صادق ( ع ) دربارهء برده‌اى كه انسان آزادى را مجروح كرد ، سؤال شد ، حضرت فرمودند : آن انسان آزاد اگر خواست قصاص كند و اگر بخواهد مىتواند آن برده را صاحب شود ، در صورتى كه ديهء آن زخم به اندازهء بهاى آن برده باشد . اگر ديه به اندازهء بهاى او نباشد ، مولاى آن برده او را به زخم خورده فديه [ پيشكش 
  ] دهد و اگر مولايش از اين كار سرباززند ، بزه‌ديدهء آزاد به اندازهء ديهء زخمش مالك برده مىشود و بقيه‌اش از آن مولا خواهد بود ، آنگاه آن برده را مىفروشند و پس از آن كه زخم خورده سهم خويش را از بهاى او گرفت ، بقيه را به مولا مىپردازند .\r\nدر اين روايت آمده : « اگر ديهء زخمش به اندازهء بهاى آن برده باشد . » و هيچ سخنى از هزينه‌هاى درمان نگفته است و در پايان نيز آمده : « حقّ بزه‌ديده از بهاى بردهء بزهكار ، به اندازهء ديهء زخم اوست . » اين نكته‌ها نشانگر آن است كه چيزى جز ديه بر بزهكار نيست ، بلكه نكتهء پايانى گويا صريح در همين است .\r\nبا اين همه ، مىتوان گفت : نهايت چيزى كه از سكوت روايات دربارهء هزينه‌هاى درمان مىتوان دريافت ، تنها ضامن نبودن درمانِ افزون بر ديه يا ارش است ، ولى ضامن بودن آن را در ضمن ديه نمىتوان با اين سكوت نفى كرد ؛ زيرا هزينه‌هاى درمان ، براى بهبودى در آن روزگاران ، بسيار كمتر از ديه بود . بنابراين ، شايد اين سكوت از آن روست كه ديه ، همهء آن هزينه‌ها و بلكه بيشتر از آن را در بر مىگرفته است ، پس مقتضى براى ضامن بودن هزينه‌هاى درمان وجود دارد . نتيجهء اين سخن در مواردى روشن است كه اين هزينه‌ها از ديه بيشتر باشد ، مانند روزگار ما ، كه بر اين اساس بايد ميان ديه و هزينه‌هاى درمان ، هر كدام را كه بيشتر است ، بپردازد .\r\nاز جمله چيزهايى كه مىتوان براى اين مطلب ، بدان استدلال كرد ، روايت معتبر غياث است :\r\n\r\n\r\n","description":"","footnote":"\r\n( 1 ) همان مدرك ، ج 19 / 125 .\r\n","page_name":" 141 ","page_number":141},
  {"content":"\r\n\r\n« عن جعفر عن أبيه عن علي ( ع ) قال : ما دون السحماق أجر الطبيب . » « 1 » از امام صادق از پدرش از امير المؤمنين ( ع ) كه فرمود : در آسيبهاى كمتر از پوست نازك روى استخوان سر ، بايد دستمزد پزشك را پرداخت .\r\nظاهر اين روايت آن است كه هرگاه زخمى كمتر از پوست نازك روى استخوان سر باشد ، بايد دستمزد پزشك را پرداخت . پس ضامن بودن هزينهء پزشكى در اينجا آمده و اين ، از آن روست كه اين هزينه‌ها در گذشته ، كم و ناچيز و از كمترين اندازهء ارش نيز پايين تر بوده‌اند ، ارشهايى مانند آسيب رسيدن به پوست سر ، كه چهار شتر بايد پرداخت .\r\nبنابراين ، نام نبردن از هزينه‌هاى پزشكى در روايات ، براى آن است كه هزينه‌هاى درمان در آن روزگار ، از ارش نيز كمتر بوده ، چه رسد به ديه .\r\nالبته در پاره‌اى روايات ، براى آسيب پايين‌تر از پوست سر نيز ، ارش معين شده است ، مانند : صحيحهء زراره و روايت منصور بن حازم . « 2 » در اين روايات براى « باضعه » سه شتر مقرر گرديده است . [ شكافى كه به استخوان نرسد و خون از آن نيايد باضعه نام دارد . 
  ] اين روايات سبب از ميان رفتن دلالت معتبرهء غياث نمىشوند ؛ بلكه موجب تقييد كردن آن خواهند شد كه آن آسيب بايد كمتر از پوست نازك سر و باضعه باشد . بدين سان ، اصل دلالت آن روايت بر ضامن بودن هزينه‌هاى پزشكى ، بر جاى مىماند و اين روايت ، مىتواند تفسيرى بر سكوت ديگر روايتها در اين باره باشد .\r\nروايات ديگرى دربارهء حد دزدى وارد شده كه مىتوان در ضامن بودن هزينه‌هاى درمان ، از آنها نيز يارى جست . در اين روايت آمده : امير المؤمنين ( ع ) دستور مىداد :\r\nهر كس در پى دزدى دستش را قطع مىكنند ، هزينهء درمان او را تا بهبودى از بيت المال بپردازند ، مانند صحيحهء محمد بن قيس و روايتهاى محمد بن مسلم و حارث بن حضيره و ديگر « 3 » روايات .\r\nگرچه اين روايات ، دربارهء حد دزدى است و نه زخمى كه بزهكار بر كسى مىزند ، ولى ظاهر دستور امام ( ع ) به پرداختن هزينه‌هاى درمان از بيت المال ، واجب بودن آن است ، پس بيت المال خود ضامن چنين هزينه‌هايى است . بنابراين مىتوان گفت : هنگامى كه در آسيبهاى به حق و عدالت ، كه در پى انجام حدود خداوندى پديد مىآيند ، بايد\r\n\r\n\r\n","description":"","footnote":"\r\n( 1 ) همان مدرك ، ج 19 / 294 .\r\n( 2 ) همان مدرك ، ج 19 / 293 .\r\n( 3 ) همان مدرك ، ج 18 / 527 - 528 .\r\n","page_name":" 142 ","page_number":142},
  {"content":"\r\n\r\nهزينه‌هاى درمان را پرداخت ، پس در جايى كه بزهكارى ، به ناحق ، چنين آسيبى را به كسى برساند ، ضامن بودن اين هزينه‌ها شايسته‌تر و أولى خواهد بود .\r\n\r\nچكيدهء آنچه گذشت\r\nمقتضى ضامن بودن هزينه‌هاى درمان را مىتوان با هر يك از استدلالهاى گذشته ، اثبات كرد . هر كدام از اين استدلالها ، در صورت درستى ، دربردارندهء نكتهء ويژه‌اى است كه در ديگرى نبوده و پيامدهاى ويژهء خود را داراست . در توضيح اين سخن مىگوييم :\r\nاين استدلالها بر دو دسته‌اند ، استدلال هفتم در پى بىآن است كه ضمان هزينه‌هاى درمان را از آغاز و به يكباره به سيرهء عقلا اثبات كند و در اين راه آن را به قاعدهء ديگرى ، چه عقلايى و چه شرعى ، بر نگرداند ، در حالى كه استدلالهاى ديگر ، اين ضمان را با يارى جستن از قاعده‌هايى چون : تسبيب ، تفويت يا اضرار به اثبات مىرسانند . اين خود سبب پيدايش تفاوتهايى ميان اين استدلالها مىشود ، مانند :\r\n1 - مىتوان استدلال هفتم را نيز به يكى از قاعده‌هاى كلى عقلايى ديگر ، كه در استدلالهاى ديگر ، در صورتى كه درست و كامل باشند ، روشن گرديده است ، بازگرداند .\r\nبدين سان ، استدلال هفتم ديگر چيزى جدا و در برابر ديگر استدلالها نخواهد بود ، بلكه تفسير و تحليلى از آنهاست . بنابراين ، تنها هنگامى نوبت به استدلال هفتم مىرسد كه به برابرسازيهاى ديگر قواعد عقلايى ، نتوان يقين كرد .\r\n2 - استدلال سوم نيز با بقيهء آنها متفاوت است . برآيند اين استدلال در صورت درستى ، ثابت شدن عهده به معناى واجب بودن بازگرداندن صفت تندرستى به بزه‌ديده است ، چه اين كه درمان او در نگاه عرف ، بازگرداندن چيزى است كه از او پايمال گرديده است .\r\nاستدلال سوم چنين مىگويد : همهء ويژگيها و صفاتى كه از آن ديگرى است ، هر چند مال يا مؤثر در ارزش مالى نباشد ، بايد به او بازگردانده شود . از همين روست كه فقيهان ، بازپس دادن هر چه را كه از ديگرى است ، واجب مىدانند ، هر چند مال نباشد ، بلكه فراتر از اين رفته و مىگويند : هر كس كالاى ديگرى را بىاجازهء وى ، به جايى ديگر برد ، بايد به جاى نخست ، بازگرداند ، هر چند در بهاى آن ، هيچ تفاوتى پديد نيايد و يا حتى در جاى دوم ، بهايش افزايش يابد . اين اندازه از استدلال اثبات نمىكند كه او ضمان به معناى اشتغال عهده خواهد داشت ، مگر اين كه نكتهء ديگرى را از ديگر استدلالها بدان بيفزاييم . البته اين سخن بدان معنا نيست كه استدلال سوم ، در صورت درستى هم\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nسودى ندارد ، بلكه بايد گفت كه اين استدلال ، دربردارندهء دو فايده است .\r\nنخست آن كه : اگر اشتغال عهدهء بزهكار را با ديگر استدلالها ثابت كنيم ، اين استدلال چيزى افزون بر آن را مىرساند كه همان واجب بودن دست به كار شدن بزهكار به چنين كارى است . بدين سان ، اين استدلال مىتواند با همهء استدلالهاى ديگر سازگار و در خور جمع باشد .\r\nنبايد گفت : زير بناى استدلال سوم ممكن بودن بازگرداندن صفت سلامتى به بزهكار است و مبناى ديگر استدلالها ، يا دست كم ، برخى از آنها ، تباه ساختن و از بين بردن اين ويژگى است و اين دو با يكديگر ناسازگارند .\r\nزيرا در پاسخ مىتوان گفت : جمع ميان اين دو ، بدين گونه است كه عرف ، آن اندازه از صفت تندرستى را كه برگشت‌پذير باشد ، انجام آن را بر بزهكار واجب و لازم مىبيند و اين ، همان اصل سلامتى از زخم و آسيبى است كه به بزه‌ديده رسيده و افزون بر اين اندازه را ، در جايى كه عيب يا كاستى در شخص پديد آيد ، يا درمان او با هزينه‌هاى وى و زيان مالى ، انجام گرفته باشد ، به ملاك اتلاف يا تسبيب بر عهدهء خود بزهكار مىداند .\r\nبنابراين ، هر دو حكم تكليفى و وضعى در خور جمع و هماهنگ‌سازيند . اگر اتلاف يا تسبيب ، دربارهء تندرستى كامل از دست رفتهء بزه‌ديده ، يا مالى كه براى درمان خويش هزينه مىكند صادق باشد ، حكم وضعى وجود دارد و از سوى ديگر ، دست به كار شدن براى اصل درمان و بازگرداندن سلامتى او بر بزهكار واجب است ؛ چرا كه چنين كارى ممكن است . بنابراين ، هيچ گونه ناسازگارى ميان زير بناى استدلال سوم با ديگر استدلالها يافت نمىشود .\r\nدوم آن كه : اگر استدلال سوم پذيرفته شود و هيچ استدلال ديگرى را هم نپذيريم ، حاكم مىتواند بزهكار را به پىگيرى درمان او ، وادارد ، بلكه مىتوان گفت اگر بزهكار از انجام آن سرباززد ، حاكم خود به جاى او درمان را انجام مىدهد و هزينه‌اش را از بزهكار بازمىستاند ؛ زيرا هر كارى كه به سود ديگرى بر كسى لازم گردد و مقصود از آن تحقق آن كار در خارج باشد ، هر چند بدون مباشرت خود آن شخص مورد تكليف ، حاكم مىتواند در صورت سرباززدن مكلف ، خود ، آن را انجام دهد و هزينه‌اش را از او بگيرد ؛ چرا كه حاكم ، ولىّ سرباززنندگان است .\r\n3 - اتلاف ، تسبيب يا اضرار ، گاهى درباره هزينه‌هايى كه بزه‌ديده براى درمان خويش ، از دست مىدهد ، گفته مىشود و چيزى بيش از ضامن بودن هزينه‌هاى درمان نيز با آن اثبات نمىشود . گاهى هم دربارهء ويژگى تندرستى او كه در پى بزه بزهكار پايمال گرديده\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاست ، گفته مىشود ، كه در اين صورت ضمان بالاترى خواهيم داشت ، بويژه اگر عيب و نقص حتى پس از پايان درمان در پيكر بزه‌ديده بر جاى بماند .\r\nبايد دانست كه همهء استدلالهاى پيشين ، شايستهء ترديد و انكار نيست ؛ زيرا با اطمينان مىتوان گفت اگر دليلهاى ديه كه در دين ما آمده ، وجود نمىداشت ، بازهم عرف ، پرداختن مالى را در برابر آسيبى كه بر بزه‌ديده وارد آمده لازم مىشمرد . چنين مطلبى را از اساس نمىتوان انكار كرد ، بلكه تاريخ‌نگاران اين گونه آورده‌اند كه انديشهء قرار دادن ديه به عنوان جايگزينى در برابر كشتن يا زخم زدن در ميان مردم پيش از اسلام و نيز آنان كه به اسلام در نمىآمدند نيز يافت مىشده است ، چنان كه انديشهء جايگزين‌سازى و بلكه پرداخت هزينه‌هاى درمان ، در قانونهاى حقوقى امروز جهان ، به گونه‌اى پذيرفته شده كه منكر آن ، ستمگر و دور از حق و داد به شمار مىآيد . با اين همه ، احتمال نمىتوان داد كه ديه تنها يك كيفر باشد ؛ چرا كه حتى در موارد خطاى محض و تسبيب نيز ، ديه وجود دارد . پس به يقين در نگاه عرف ، ديه داراى جنبهء جايگزينى است ، چنان كه از زبان رواياتى كه نام از ضمان آورده يا هم ضمان ديه و هم ضامن بودن مال را با يك سبك و يك سبب ، همراه ساخته ، بر مىآيد .\r\nاكنون كه ثابت گرديد در نگاه همهء عرفهاى خردمندان ، بزهكار ضامن پرداختن مالى است به بزهكار ، يا كسان او ، در برابر آسيبى كه به او رسانده ، به يقين بايد گفت در موارد پايين‌تر از كشتن ، چنين مال جايگزينى هرگز از هزينه‌هاى درمان براى بهبودى كمتر نخواهد بود . اگر استحقاق بزه‌ديده ثابت باشد ، اين كمترين چيزى است كه او شايستگى دريافت آن را از بزهكار دارد . اين سخن بدان معناست كه اصل مقتضى براى ضامن بودن هزينه‌هاى درمان ، هر چند همراه مالى كه در برابر بزه خويش مىپردازد ، در خور انكار نيست . تنها بايد از اين نكته سخن گفت كه آيا برآيند روايات ديه ، با آن ناسازگار است يا خير ؟ چه اين كه هزينه‌هاى درمان در گذشته هم وجود داشته و در اين روايات سخنى از آن گفته نشده است .\r\nپيش‌تر آورده‌ايم كه اگر مقصود از هزينه‌هاى درمان ، چيزى افزون بر ديه و همراه با آن باشد [ كه بزهكار بايد هم ديه را بپردازد و هم آن هزينه‌ها را 
  ] ، مىتوان از سكوت روايات و دست كم برخى از آنها كه به سه دسته اشاره كرده‌ايم ، اين ظهور را دريافت كه چنين ، ضمانى نيست . اما اگر مقصود هزينه‌هاى درمان همراه ديه بوده و بزهكار ناگزير از پرداخت اندازهء بيشتر ميان ديه و هزينه‌هاى ضرورى و معمول درمان باشد ، چنين چيزى را نمىتوان تنها با سكوت روايات انكار كرد و از اين گذشته ، روايت معتبر غياث بر آن\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدلالت دارد . نكتهء اين مطلب آن است كه حتى ديهء زخمهاى كم و ناچيز هم در گذشته از هزينه‌هاى درمان آن روزگار بيشتر بود ؛ زيرا درمانها با ابزارهاى پيشرفته و هزينه‌هاى سنگين كنونى انجام نمىگرفت . بنابراين ، شايد سكوت روايات از آن روست كه ديه حتى در اندازه‌هاى اندك ، آن هزينه‌ها را در بر مىگرفت و چون دلالت لفظى بر ضامن نبودن نداريم و تنها سكوت روايات در ميان است ، با چنين احتمالى نمىتوان ضامن بودن هزينه‌هاى درمان شكستگى يا زخمهايى را كه بيش از ديه‌اند ، انكار كرد . البته همهء اين سخنان در صورتى است كه ادعا نكنيم روايات ديه انصراف به اين دارند كه ديه همان ضمان بهاى عيب يا نقص و يا درد زخم و شكستگى است و نه چيزهاى ديگرى كه كار او مىتواند از جنبه‌هاى ديگرى به دنبال داشته باشد ، چيزهايى مانند : اتلاف ، تسبيب يا اضرار . بر اين اساس ، همان گونه كه نمىتوان از سكوت روايات ضامن نبودن چيزهايى را كه بزهكار تباه ساخته است دريافت ، مانند لباسى كه از بزه‌ديده پاره كرده باشد ، همچنين نمىتوان ضامن بودن هزينه‌هاى پزشكى را نيز از اين سكوت فهميد ؛ زيرا اين هزينه‌ها نيز مانند همان زيانهاى مالى هستند و نه جانى . بنابراين هنگامى كه دلالت اين چيزها بر ضامن نبودن اندازهء بيشتر ، ميان ديه و هزينه‌ها ، نداريم ، همان شيوهء خردمندانه با يكى از استدلالهاى گذشته ، كه انكار اصل آن نيز ممكن نيست ، ثابت گرديد و ضمان اندازهء ياد شده را اثبات مىكند . به ديگر سخن ، ضامن بودن ديه را با دليلهاى شرعى و ضامن بودن هزينه‌هاى بيش از آن را ، در صورت نياز درمان بدان ، با سيرهء عقلا [ شيوهء خردمندان 
  ] ، كه شرع نيز آن را پذيرفته است ، اثبات مىكنيم .\r\nنبايد گفت : اين اندازه كافى نيست ، بلكه بايد امضا و تأييد قانونگذار اسلام را نسبت به اين شيوه اثبات كنيم و با احتمال اين كه سكوت روايات ديه و ارش درباره هزينه‌هاى درمان از آن روست كه او بزهكار را تنها ضامن همان اندازهء معين شده مىداند ، ناگزير احتمال مىدهيم كه چنان شيوه‌اى را نپذيرفته و تأييد نكرده باشد . آنچه براى ما حجت است ، همان ديدگاه قانونگذار اسلام است و نه شيوهء خردمندان .\r\nزيرا در پاسخ گفته مىشود : در به دست آوردن تأييد شارع ، نيافتن آنچه شايستهء رد است كافى است . اين نيز روشن است كه سكوت ياد شده توان رد اين شيوهء استوار و آشكارى را ندارد . رد چنين روشهايى نيازمند گفته‌هايى روشن در مخالفت است و با نيافتن اين گونه گفتارها ، مىتوان به يقين يا اطمينان ، دريافت كه شارع آن را پذيرفته و تأييد كرده است .\r\nاز اين گذشته ، دليل ديگرى نيز داشته‌ايم كه همان روايت معتبر غياث است . ظاهر يا\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nصريح اين روايت آن است كه دستمزد پزشك را در جايى كه آسيب زده شده از كمترين اندازهء ارش هم پايين‌تر باشد ، بايد پرداخت و چون آسيبهاى ديگر ، خواه كمتر و خواه بالاتر از اين اندازه ، هيچ گونه ويژگى ديگرى جز اين ندارند كه در آسيبهاى ديگر ، هزينهء پزشكى ، خود ، بخشى از ديه است ، اين نكته را مىتوان دريافت كه اصل ضامن بودن هزينه‌هاى پزشكى و درمانى نزد شارع پذيرفته است ، به گونه‌اى كه اگر بيش از ديه يا ارش تعيين شده باشد ، آن را بايد پرداخت ؛ زيرا هيچ تفاوتى در ملاك اين هر دو چيز نيست . پس مىتوان اين روايت معتبر را امضا و تأييد روشنى بر همان شيوهء خردمندان به شمار آورد كه هزينه‌هاى درمان را بر عهدهء بزهكار مىدانند . بلكه مىتوان اين روايت را دليل شرعى جدايى برشمرد . [ و نه تنها تأييد كنندهء سيره 
  ] .\r\n\r\nنتيجه\r\nبرآيند آنچه تا كنون گفته‌ايم اين است كه بزهكار ضامن اندازهء بيشتر ميان ديه و هزينه‌هاى درمانى است . البته اين را نيز مىتوان احتمال داد كه اگر هزينه‌هاى پزشكى ، بيش از ديه باشد ، بزه‌ديده بازهم حقى افزون بر آن هزينه‌ها بستانكار مىشود ؛ زيرا مىتوان از دليلهاى ديه دريافت كه عيب و نقص در اندامها يا بهره‌ورى از آنها و بلكه خود درد كشيدن براى بزه‌ديده ، حقى مالى مىآورد . بنابراين اگر اين برداشت را با اطمينان بپذيريم ، مىتوان بزهكار را هم ضامن ديه و هم هزينه‌هاى درمان دانست . البته اين در صورتى است كه عيب ، درد و نقصى در پيكر او بر جاى بماند و در چنين جايى بايد چگونگى معين كردن اندازهء اين را نيز بررسى كرد .\r\n\r\nنگاهى دوباره به مسأله\r\nبراى ثابت كردن ضمان هزينه‌هاى درمان ، به گونه جداى از ديه ، ناگزير بايد دو مقدمه را بررسى و اثبات كنيم :\r\nنخست : اثبات اين كه مقتضى براى چنين ضمانى وجود دارد .\r\nدوم : از روايات معين كنندهء ديه و ارش نتوان دريافت كه در پى ردّ و بازداشتن از پرداخت چيزى ديگر است . به اين معنا كه از اين روايات در نيابيم كه ديه و ارش جايگزين قانونى براى همهء آن چيزى است كه بزه‌ديده در پى آسيبى كه به او رسيده ، خواستار آن مىگردد .\r\n\r\n[ بررسى مقدمهء نخست 
  ]\r\nبراى مقدمهء نخست ، هم مىتوان مستقلًا بر ضامن بودن هزينه‌هاى پزشكى دليل\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nآورد و هم مىتوان با يارى جستن از قاعده‌هاى فقهى ديگر ، مقتضى اين ضمان را اثبات كرد . بنابراين ما دو راه در پيش داريم .\r\nراه نخست : دريافت ضمان هزينه‌هاى درمان به طور مستقيم از دليل ، بى آن كه قاعده‌اى ديگر را در دريافت اين نتيجه ، واسطه قرار دهيم . اين نتيجه را با دو تحليل مىتوان به دست آورد .\r\n1 - يارى جستن از سيره عقلا [ شيوهء خردمندان 
  ] ، بدين گونه كه روش آنان در بزهكاريها ، ضامن دانستن بزهكار نسبت به هزينه‌هاى درمان است .\r\nاگر هم بپذيريم زندانى كردن انسان آزاد داراى درآمد ، ضمان اجرت كار او را در پى خواهد داشت ، بازهم نمىتوان مسألهء ما را با آن سنجيد و ضمان كار و كسبى را كه بزه‌ديده از آن بازمانده است ، بر عهدهء بزهكار دانست ؛ مانند نقاش و درودگرى كه دستشان بريده شده ، يا خواننده‌اى كه زبانش قطع گردد ، اين همه از ميان بردن خود يك چيز است و نه منافع و فوايد آن . گذشته از اين ، اندازهء منافع و درآمدهايى را كه از ميان مىرود و بايد جايگزين گردد ، نمىتوان به درستى معين كرد ؛ زيرا كارها و مشاغل تفاوت بسيارى هم در اندازه و هم در چگونگى درآمد و منافع دارند و جز به گونه‌اى گزاف نمىتوان اندازهء معينى برايش در نظر گرفت .\r\nاين نيز در مسألهء ما كه تعيين خسارتى ديگر افزون بر ديه است بسى دور مىنمايد .\r\nاين سخن ، ديدگاه عقلا ، از جهت اصل جايگزين‌سازى چيزى به سود بزه‌ديده ، هيچ ترديدى در آن نيست و در قانونهاى كيفرى ، از گذشته تا كنون ، جايگاه استوارى داشته است . تاريخ‌نگاران نيز در نوشته‌هاى تاريخى و حقوقى بدان اشاره كرده‌اند و رواياتى هم يافت مىشود كه ديه در روزگار پيش از اسلام هم ، يافت مىشد ، مانند صحيحهء عبد الرحمن بن حجاج « 1 » و وصيت بلندى كه مرحوم صدوق از انس بن محمد از پدرش و حماد بن عمرو از امام صادق از پدرانش ( ع ) از پيامبر ( ص ) « 2 » نقل كرده است .\r\nاما با اين همه ، اين اندازه براى اثبات ضامن بودن هزينه‌هاى درمان ، به گونه جدا و\r\n\r\n\r\n","description":"","footnote":"\r\n( 1 ) همان مدرك ، ج 19 / 142 .\r\n( 2 ) همان مدرك ، ج 19 / 145 .\r\n","page_name":" 148 ","page_number":148},
  {"content":"\r\n\r\nافزون بر ديه ، كافى نيست ، مگر اين كه ثابت شود كه جايگزينى ياد شده ، داراى دو جنبهء جداگانه است كه عقلا هر دو را در نظر مىگيرند . يكى جايگزينى كيفرى مالى در برابر خود زخم ، شكستگى يا عيبى كه در نتيجهء بزهكارى پديد آمده است .\r\nو ديگرى جايگزين‌سازى مدنى نسبت به زيانهاى مالى وارد آمده بر بزه‌ديده در راه درمان ، هزينه‌هاى پزشك و دارو .\r\nالبته شايد بتوان گفت : وجود چنين نگرشى عقلايى را ممكن است از آيينهاى حقوقى به دست آورد ؛ چرا كه حكم به جايگزين‌سازى همهء زيانهاى بزه‌ديده ، مانند هزينه‌هاى درمان ، كه از جانب جنايت وارد شده به او رسيده است ، خود به عنوان مسئوليت مدنى و نه كيفرى به شمار مىآيد . چنين قانونهايى ، نشانگر پيش فرضهاى ذهنى و عقلايى قانونگذار است و چون همهء اين گونه آيينها ، بر بايسته بودن پرداختن اين هزينه‌ها اتفاق نظر دارند ، مىتوان دريافت كه اين ارتكاز نزد عقلاء قانونگذار موجود بوده است .\r\n2 - برداشت ضمان هزينه‌هاى درمان از ظاهر روايت معتبر غياث . اين روايت دلالت بر ضامن بودن دستمزد پزشك در زخم پايين‌تر از پوست سر دارد و اين آسيب ، نخستين چيزى است كه براى آن در برخى روايات ، ارش در نظر گرفته شده ، از جمله در نوشتهء معروف امير المؤمنين ( ع ) دربارهء ديه .\r\nدر برخى از روايتها و فتواهاى اهل تسنن نيز ، پوست سر و موضحه [ آسيبى به پوست سر كه استخوانش آشكار گردد 
  ] ، از نخستين مراحل زخمهايى هستند كه ارش براى آنها معين شده است .\r\nدر برخى روايات و فتواهاى آنان نيز آمده كه پيامبر ( ص ) براى آسيبهاى كمتر از اين اندازه‌ها ، چيزى مقرر نفرموده و از اين روى ، تنها پاداش پزشك و هزينهء دارو را بايد پرداخت .\r\nاين گفته‌ها ، گرچه براى ما معتبر نيستند ، ولى تفسير ما را دربارهء روايت معتبر غياث ، تأييد مىكند كه در آسيبها و زخمهاى ساده كه كمتر از پوست سر باشند ، ديه‌اى معين نشده است . بنابراين ، مىتوان گفت : اگر ضمان هزينه‌هاى پزشك ، در جايى ثابت گردد ، چنين چيزى به برخى زخمها يا اندازه‌هاى معينى اختصاص ندارد ؛ چرا كه معيار و نكتهء اين ضمان ، در نگاه عرف ، اين است كه : زيان بزه‌ديده از اين جنايت پيدا شده است .\r\nبويژه آن كه بگوييم اين ضمان نزد عقلا نيز پذيرفته شده و داراى جايگاهى استوار است ، آنگاه اين روايت ، اشاره‌اى به همان شيوه و تأييدى بر آن خواهد بود .\r\nنبايد گفت : اين سخن ، آنگاه درست است كه ظاهر خود روايت اين نباشد كه ضامن\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبودن پاداش پزشك ، تنها در آسيبهاى سادهء كمتر از پوست سر است . ظاهر در برابر هم نهادن زخمهاى كمتر از پوست سر و آسيبهاى سخت‌تر از آن ، كه ديهء معينى دارند ، آن است كه در آسيبهاى بالاتر ، تنها ديه مقرر گرديده و پاداش پزشك را ضامن نيست .\r\nدر پاسخ مىتوان گفت : ظاهر روايت اين است كه در آسيبهاى كمتر از پوست سر ، چيزى جز دستمزد پزشك لازم نيست ، نه اين كه دستمزد پزشك جز در آسيبهاى كمتر از پوست سر لازم نيست . بنابراين دلالتى بر ضامن نبودن هزينه‌هاى پزشكى در آسيبهاى ديگر نخواهد داشت . در واقع اين روايت ، همانند چيزى است كه از اهل سنت آورده‌ايم كه در زخمهاى كمتر از پوست سر ، ديه‌اى مقرر نگرديده و دستمزد پزشك نيز برابر قاعده لازم است . با اين سخن اگر حتى با كمك دريافت عرفى نيز ، بپذيريم كه در معيار اين ضمان ، ميان آسيبهاى گوناگون تفاوتى نيست ، ضامن بودن هزينه‌ها در همهء آسيبها ثابت مىگردد . به ديگر سخن : با توجه به آنچه در برخى روايات و آراى اهل سنت آمده و نيز با ملاحظهء دريافت عقلا ، ظاهر روايت ياد شده تفاوت ميان آسيب كمتر از پوست سر و آسيبهاى ديگر است ؛ چه در همهء آنها ، ديه به عنوان كيفر مالى يا جايگزين‌سازى از خود آسيب يا نقص پديد آمده در بدن بزه‌ديده ، ثابت است كه امروز آن را مسئوليت كيفرى مىنامند ، ولى در كمتر از پوست سر چنين چيزى نيست . اما ضامن گرديدن هزينه‌هاى درمان در واقع جبران زيانهايى است كه در مال بزه‌ديده در پى هزينه‌هاى ناخواستهء برخاسته از بزهكارى پيدا شده است . چنين چيز خود گونه‌اى از جبران و مسئوليت مدنى ، مانند مسئوليت در برابر تلف كردن برخى از داراييهاى بزه‌ديده در پى بزهكارى است . بنابراين ، ياد كردن از هزينهء پزشك در روايت معتبر غياث در آسيبهاى كمتر از پوست سر ، براى آن نيست كه تنها به همين مورد بسنده مىشود و در جاهاى ديگر ، چنين چيزى نخواهد بود ، بلكه براى بيان آن است كه ديه‌اى در اينجا لازم نيست .\r\nآن گونه كه به دليل ناچيز بودن آسيب ، مسئوليت كيفرى و جبران خود آسيب در آن واجب نيست و تنها جبران مدنى به اندازهء مالى كه بزه‌ديده براى درمان خويش هزينه كرده است ، لازم مىشود . اين اندازه نيز در همهء موارد زيان مالى و در هر حال ثابت است . بدين سان اين حديث ، هزينهء درمان و ديه را در برابر هم قرار نمىدهد تا بتوان از آن دريافت كه ديه ، همهء آن چيزى است كه بزهكار بايد به عنوان جبران كيفرى و مدنى يا بدنى و مالى بپردازد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nظاهر يا صريح روايت معتبر غياث آن است كه دستمزد پزشك را در جايى كه آسيب زده شده از كمترين اندازهء ارش هم پايين‌تر باشد ، بايد پرداخت و چون آسيبهاى ديگر ، خواه كمتر و خواه بالاتر از اين اندازه ، هيچ گونه ويژگى ديگرى جز اين ندارند كه در آسيبهاى ديگر ، هزينهء پزشكى ، خود ، بخشى از ديه است ، اين نكته را مىتوان دريافت كه اصل ضامن بودن هزينه‌هاى پزشكى و درمانى نزد شارع پذيرفته است ، به گونه‌اى كه اگر بيش از ديه يا ارش تعيين شده باشد ، آن را بايد پرداخت ؛ زيرا هيچ تفاوتى در ملاك اين هر دو چيز نيست . پس مىتوان اين روايت معتبر را امضا و تأييد روشنى بر همان شيوهء خردمندان به شمار آورد كه هزينه‌هاى درمان را بر عهدهء بزهكار مىدانند . بلكه مىتوان اين روايت را دليل شرعى جدايى برشمرد [ و نه تنها تأييد كنندهء سيره 
  ] .\r\nممكن است گفته شود : اين روايت معتبر ، با چندين روايت ديگر ، كه در ميان آنها برخى معتبرند ، ناسازگار است . رواياتى كه در آسيبهاى كمتر از پوست سر نيز ، ديه مقرر كرده است ، مانند : باضعه [ زخمى كه در آن شكاف بدون خون ايجاد شود 
  ] و داميه [ زخم همراه با خون 
  ] و حارصه ، يا همان خراشيدگى اندك كه ساده‌ترين زخمهاست . در آسيب نخست ، سه شتر و در دوم دو شتر و در سوم تنها يك شتر مقرر شده و بدين سان ، هيچ زخمى نيست كه ديه‌اى براى آن معين نگرديده باشد . بنابراين چنين رواياتى با روايت معتبر غياث ناسازگارند و فقيهان نيز ، بدان فتوا داده‌اند ، پس يا بايد اين روايت را تقيه‌اى دانست و يا علم بدان را به اهلش سپرد .\r\nدر پاسخ مىتوان گفت : روايت معتبر غياث دو چيز را مىرساند : يكى ثابت بودن مقتضى براى ضامن بودن دستمزد پزشك به طور طبيعى و ديگرى اين كه در آسيبهاى كمتر از پوست سر ، كيفر مالى معينى مقرر نگرديده است . روايات ياد شده ، تنها با مطلب دوم ناسازگارند و نه بيشتر . بنابراين بخش نخست از دلالت ، همچنان بر جاى مىماند .\r\nراه دوم : يارى جستن از برخى قاعده‌هاى شرعى ، كه خود مقتضى ضامن بودن و برابرسازى آنها با هزينه‌هاى درمان باشد در مسألهء ما . اين قاعده‌ها عبارتند از :\r\n1 - قاعدهء اتلاف .\r\n2 - قاعدهء تفويت .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n3 - قاعدهء تسبيب .\r\n4 - قاعدهء اضرار .\r\nدربارهء قاعدهء اتلاف بايد گفت : بىاشكال اين قاعده مىتواند ضامن بودن را به صورت يك ضابطهء فراگير اثبات كند ؛ زيرا شيوهء خردمندان ، كه نزد شرع هم تأييد شده و نيز دسته‌اى از روايات معتبر در بخشهاى گوناگون فقه بر آن دلالت دارند ، رواياتى كه مىگويند : هر كس مال ديگرى را تباه سازد ، ضامن خواهد بود . بدينسان ، اين كبراى كلى درست و كامل است . اما همهء سخن در اين است كه آيا مىتوان اين قاعده را در مسألهء مورد بررسى به كار بست و آن را از صغراهاى اين كبرا ، به شمار آورد يا خير ؟ اگر بخواهيم از آن روى كه بخشى از اندامها يا ويژگى تندرستى او از ميان رفته است ، به اين قاعده استناد كنيم ، چنين چيزى هر چند اتلاف است ، ولى از ميان بردن مال نيست . اگر هم بپذيريم كه مانند اتلاف مال ، سبب ضامن بودن است ، بيش از ضمان نقص عضو يا از ميان رفتن توان و فايدهء آن نخواهد بود . اين اندازه در واقع ، همان ديه است و نه هزينه‌هاى پزشكى و درمان . اگر هم بخواهيم از جهت هزينه‌هايى كه بزه‌ديده براى درمان خويش ، ناگزير از پرداخت آن مىگردد و سبب آن جنايتى است كه به دو رسيده ، اين قاعده را به كار بنديم ، چنين چيزى اگر صادق باشد ، ضمان را به دنبال خواهد داشت ، ولى صادق بودن اتلاف در اينجا تا اندازه‌اى دشوار است ؛ زيرا هزينه كردن مال براى به دست آوردن بهرهء خوش‌آيند از اندامها يا بر كنار كردن درد ، تلف كردن مال از سوى شخص به شمار نمىآيد ، بلكه بهره‌گيرى و استفاده است . علاوه بر اين كه عمل تلف كردن مال در اينجا مستند به جانى نيست بلكه فعل مباشرى بزه‌ديده است كه مستقلًا و با اختيار خود انجام مىدهد ، مگر اين كه از باب تسبيب ، استناد به جانى پيدا كند كه اين برگشت به قاعدهء ديگرى است .\r\nاز همين جا ، مىتوان دريافت كه اثبات ضمان با قاعدهء تفويت نيز چه اشكالى در بردارد ؛ زيرا گذشته از اين كه ضمان به سبب تفويت خود دليلى بر اثبات آن نداريم ، بلكه ضمان تنها با اتلاف يا يَدْ [ دست گذاشتن بر مال ديگرى 
  ] ثابت مىگردد ، بهره‌بردارى از مال در راه درمان ، خوراك و مانند آنها را تفويت نمىنامند . علاوه بر اينكه موضوع قاعده تفويت از دست دادن مالى است كه در معرض وصول بوده نه از بين بردن مالى كه موجود بوده است كه اين مصداق اضرار و اتلاف است نه تفويت .\r\nدربارهء قاعدهء تسبيب نيز بايد گفت كه به تنهايى و در برابر قاعده‌هايى چون اتلاف ، تفويت يا اضرار قرار ندارد ، بلكه گسترشى است در موضوع اين قاعده‌ها كه ضمان را\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nثابت مىكنند . در تسبيب چنين گفته مىشود كه براى ضامن بودن ، لازم نيست همواره انجام كارى به صورت مستقيم در ميان باشد ، بلكه در جاهايى ، اتلاف ، تفويت يا اضرار به صورت غير مستقيم و با تسبيب پديد مىآيد . بنابراين ، اثبات ضمان با قاعدهء تسبيب وابسته به اين است كه اصل ضامن بودن ، از پيش با همان قاعده‌ها ، هم از جهت صغرا و هم كبرا ، ثابت شده باشد .\r\nدربارهء قاعدهء اضرار نيز در گذشته گفته‌ايم كه ثابت كردن كبراى ضمان ، به كمك آن قاعده اشكالى در بردارد ؛ چرا كه اگر بخواهيم آن را از راه رواياتى كه از زيان رساندن ، بازداشته‌اند ، اثبات كنيم ، بايد بدانيم كه بازداشتن ، تنها بر حرام بودن تكليفى دلالت دارد و نه ضمان . اگر هم بخواهيم آن را از قاعدهء « لا ضرر و لا ضرار » استفاده كنيم ، بايد گفت كه اين قاعده ، تنها حكم ضررى را از ميان بر مىدارد ؛ به اين گونه كه هر حكم زيانبارِ براى ديگران و از آن جمله جايز بودن زيان رساندن را بر مىدارد . بنابراين ، اصل ضرر و زيان از ميان برداشته شده ، ولى ضامن بودن ، خود ، نفى ضرر نيست ، بلكه جبران زيان و آسيب است ، پس نمىتوان آن را از نفى اصل ضرر در اين قاعده دريافت .\r\nدر مسألهء ما نيز ، افزون بر اشكال ياد شده در صغرا نيز مىتوان از جهت صادق بودن اضرار ، اشكال كرد ؛ زيرا اگر زيان ، از جهت نقصى است كه در بدن بزه‌ديده پيدا شده ، اين گرچه درست است ، ولى اولًا ضرر مالى نيست و ثانياً چيزى بيش از ضمان بهاى خود آن اندام را نتيجه نمىدهد ، نه هزينه‌هاى درمان ، چنان كه در قاعدهء اتلاف گفته‌ايم . اگر هم زيان را از جهت هزينه‌هايى كه در راه درمان خويش بدانيم ، چنين چيزى زيان نيست ، بلكه بهره‌گيرى و سود جستن از مال است .\r\nبا اين همه ، انصاف آن است كه به هر دو اشكال مىتوان پاسخ داد .\r\nدربارهء اشكال بر صغرا پاسخ اين است كه گرچه بهره‌گيرى از مال با توجه به درمان و تندرستى پيدا شده براى او پس از بيمارى و آسيب‌ديدگى ، صادق است ، ولى معيار زيان اين نيست ، بلكه با در نظر گرفتن حال طبيعى و تندرستى او ، پيش از آن آسيب ، زيان و خسارت ، به يقين در ديد عرف صادق است ؛ چرا كه افكندن او در اين دشوارى كه براى رهايى از آن ناگزير از هزينه كردن مال بوده ، در صدق زيان به اندازهء آنچه هزينه مىكند ، كافى است ؛ زيرا او را دچار چيزى كرده كه ناگزير بايد از آن رهايى يابد و ماندن در آن حال ، زيان بيشترى است . اين مانند آن است كه كسى فرمانرواى ستمگرى را به نهانخانهء متهم راهنمايى كند و او نيز براى رهايى از افتادن به دام آن ستمگر ، يا جاسوسانش ناگزير از پرداخت پولى باشد . يا كسى را به دريا افكنند او براى آن كه جان به در برد ، ناچار بايد\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپوشاك يا چيزهايى ديگرى را كه به همراه دارد ، به آب اندازد تا خويش را برهاند . در اين گونه موارد بىاشكال زيان رساندن صدق مىكند ، بلكه گفته مىشود كه در موارد تسبيب ، اتلاف و تفويت هم صادق است .\r\nالبته انصاف آن است كه صدق اتلاف تا اندازه‌اى دشوار است ؛ زيرا اصل دارايى او تباه نگرديده ، چنان كه دارندهء آن مال نيز ، مالش از ميان نرفته است ؛ چرا كه او در برابر پرداخت آن ، دارو و كار پزشك را به دست آورده كه همان بها را داراست . آرى ، به يقين ، زيان به او صادق است . البته مىتوان بر اين مطلب خرده گرفت كه زيان مالى نيز در اينجا صادق نيست ؛ چرا كه ضرر ، كاهش يا تنگناى مالى را گويند و كار بزهكار سبب چنين چيزهايى در مال او نگرديده ، بلكه تنها زيان بدنى بوده كه در پى بىآن ، او خود با ارادهء خويش مالش را براى درمان درد و آسيب هزينه كرده است . بنابراين ، براى صادق بودن زيان مالى كه سبب ضمان مىشود نيازمند يكى از اين دو تحليل خواهيم بود . يا اين كه بگوييم ضرر بدنى چون كه بسى با اهميت‌تر از زيان مالى است ، بويژه در جايى كه از درمان نكردن آن بيم مرگ يا آسيبى ماندگار و خطرناك ، برود پس در اين صورت ، زيان مالى صادق است ؛ زيرا درمان نكردن ، گويا بيرون از اختيار خواهد بود . در تحليلى ديگر مىتوان گفت : عقلا اين حق را بر عهدهء بزهكار مىدانند كه بايد شخص آسيب‌ديده درمان شود ؛ چرا كه در پى كار او چنين آسيبى به بزه‌ديده رسيده است . اين حق چيزى است جدا از اصل زخم و آسيبى كه بدور رسانده است . بنابراين ندادن اين حق ، خود گونه‌اى از زيان مالى خواهد بود . در آينده نمونه‌هايى از اين موارد كه شارع خود آنها را ضرر ناميده است ، خواهد آمد . شايد هم بتوان براى صدق ضرر ، اين مطلب را نيز گواه گرفت كه در آيينهاى حقوقى عرفى امروز ، هزينه‌هاى درمان و زيانهايى را كه در پى كار بزهكار پيدا مىشود ، ضرر مىنامند كه به زودى از آن سخن خواهيم گفت . مفهوم اضرار نيز چيزى عرفى است و بايد آن را از عرف دريافت و نه شرع ؛ چرا كه حقيقت شرعى ندارد تا از شارع گفته شود .\r\nدر پاسخ اشكال بر كبرا مىتوان چند چيز را يادآور شد :\r\nنخست : ممكن است بتوان در موارد زيان رساندن ، ضمان را از راه همان قاعده لا ضرر اثبات كرد ، چنان كه از سخنان شمارى از فقيهان بر مىآيد . اين سخن كه ضمان ، جبران زيان است ، نه از ميان برداشتن آن ، پاسخش اين است كه چنين چيزى دربارهء خود آن مال ، از ميان رفته درست است ؛ چرا كه نمىتوان همان را بازگرداند و ناگزير جايگزين آن را مىپردازند كه جبران به شمار مىآيد ، ولى اگر ارزش مالى و بهاى آن را در نظر\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبگيريم ، مانند جايى كه شخص خارجى آن مال نزد دارنده‌اش ويژگى نداشته باشد ، ثابت بودن ضمان ، خود نفى زيان است و نه جبران آن ؛ زيرا ماليت آن مال محفوظ مانده است .\r\nاين چيزى روشن و مقبول نزد عرف بوده و نپذيرفتن آن ، خلاف انصاف است . بنابراين ، ضامن بودن را مىتوان با خود قاعدهء لا ضرر اثبات كرد .\r\nدوم : رواياتى كه از « زيان رساندن به برادر مؤمن » نهى مىكنند و در آنها روايات معتبر نيز يافت مىشود « 1 » ، همان گونه كه بر حرام بودن زيان رساندن دلالت دارند ، در نگاه عرف به طريق اولى لازم بودن جبران و ضمان زيان ديگران را نيز مىرسانند و هرگز معناى آنها ، تنها يك حكم تكليفى دربارهء حرام بودن زيان به كسان ديگر نيست . شايد هم بتوان گفت : راز اين مطلب آن است كه ضامن بودن و جبران زيان ، از ميان بردن پايدارى و ادامهء زيان بوده و در نگاه عرف ، هرگز گمان اين نمىرود كه ايجاد آغازينِ زيان ، حرام است ، بلكه بر جاى ماندن آن نيز مانند پديد آوردنش ، مورد نهى و حرمت است . پيامد چنين چيزى لازم بودن جبران و جايگزين‌سازى آن است كه در نظر عرف مساوى ، برابر با ضامن بودن آن است .\r\nسوم : دريافت ضامن بودن انسان نسبت به زيانهايى كه به ديگران مىرساند از رواياتى چون : صحيحهء حلبى و روايت معتبر كنانى « 2 » . اين روايتها ، دربارهء ضامن بودن كسى است كه به راه مسلمانان آسيبى رساند . آمدن عنوان « اضرار » در موضوع حكم به ضمان در اين دو روايت ، دلالتى روشن بر اين دارد كه اين عنوان در اين حكم دخالت داشته و معيار ضمان ياد شده همان اضرار است و ضمان حكم اوست .\r\nاگر روايت نخست را به اين معنا بگيريم كه زيان رساندن به راه مسلمانان ، ضامن بودن هر آنچه رخ مىدهد را در پى دارد ، در صورتى كه اتلاف صدق كند و يا تسبيب به چيزى كه ضمان‌آور است نموده باشد ، معناى خلاف ظاهرى را پذيرفته‌ايم . همچنين اگر روايت دوم را به اين معنا بگيريم كه مقصود زيان رساندن به خود راه مسلمانان و ضامن بودن آن است و نه ضامن بودن نسبت به كسى كه در آن راه آسيبى مىبيند ، اين نيز خلاف ظاهر است .\r\nدليل گفتهء ما اين است كه تسبيب به اتلاف ، تنها وابسته به زيان رساندن به راه نيست ، بلكه با گذاشتن هر چيزى است در راه [ كه زيانى به ديگرى برساند 
  ] هر چند آن چيزى براى آن راه سودمند بوده و ارزش آن را افزايش دهد . از اين گذشته ، اگر مقصود اصلى در\r\n\r\n\r\n","description":"","footnote":"\r\n( 1 ) همان مدرك ، ج 17 / 343 .\r\n( 2 ) همان مدرك ، ج 19 / 181 .\r\n","page_name":" 155 ","page_number":155},
  {"content":"\r\n\r\nاينجا ، همان معيار اتلاف بود ، شايسته مىنمود كه به گونه‌اى بدان اشاره شود ، نه اين كه از زيان رساندن سخن به ميان آورد كه در نگاه عرف ، با ضامن بودن تناسب دارد .\r\nبنابراين ، آوردن اين عنوان در موضوع حكم كه در نگاه عرف و عقلا تناسب بسيارى با موضوع ضمان دارد ، در حالى كه مقصودش عنوان اتلاف است و هيچ سخنى ، چه از دور و چه از نزديك ، دربارهء آن نگفته است ، شيوهء پسنديده‌اى در پيام‌رسانى عرفى نيست ، ولى آوردن يك عنوان در موضوع حكم ، بويژه آنگاه كه بخواهد قاعده‌اى فراگير را ، كه ملاك حكم است ، بيان كند ، روشى عرفى است . بلكه بايد گفت آنچه از چنين تعبير و گفته‌اى برمىآيد آن است كه : مقصود زيان رساندن به مسلمانان ، به وسيلهء چيزى است كه در راه آنان نهاده شود . بدينسان ، در اينجا صفت به متعلق موصوف بر مىگردد ؛ مانند آنجا كه مىگويد : از آن روستا پرس‌وجو كن ، يعنى از مردم آن .\r\nهمچنين ، اگر روايت دوم را به معناى زيان رساندن به خود راه و ضامن بودن در برابر اين كار بگيريم ، بازهم خلاف ظاهر است ؛ زيرا راه و چيزى از راه ، چه ويژگى دارد كه از آن نام برده شده ؟ ناگزير بايد بگوييم ويژگى راه آن است كه با كنايه بفهماند كه مقصود زيان رساندن به كسانى است كه از آن راه مىگذرند . در نگاه عرف نيز ، چنين سخنى همين معنا را به ذهن مىآورد ، چنان كه تكيه‌گاه پرسش و پاسخ و نگاه اصلى در اين روايات ، همين است و با درنگ شايسته در زبان اين دسته از احاديث روشن مىگردد . از اين گذشته ، اگر اين را هم بپذيريم ، بازهم اين روايت دليل بر ضامن بودن در پى زيان رساندن خواهد بود ؛ چرا كه زيان به راه ، ويژگىاى نداشته و تنها نمونه‌اى بيش نيست .\r\nبنابراين ، معناى روايت ، ضمان در هر جا كه زيان رساندن به مال باشد ، خواهد بود .\r\nچهارم : دريافتن ضمان از برخى آيه‌هاى شريفه كه دو آيه در اين ميان اهميت دارند :\r\n1 - «  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ . لا تُكَلَّفُ نَفْسٌ إِلَّا وُسْعَها ، لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ . . .  » « 1 » مادران فرزندان خويش را دو سال تمام شير مىدهند ، آنان كه بخواهند شير دادن را به كمال برسانند و بر پدران آن فرزندان است كه خوراك و پوشاك ايشان را به شايستگى فراهم كنند . بر هيچ كس جز به اندازهء توانش تكليف نمىشود . به هيچ مادرى به خاطر فرزندش زيان نرسد و به هيچ پدرى نيز . و بر وارث نيز مانند\r\n\r\n\r\n","description":"","footnote":"\r\n( 1 ) سورهء بقره ، آيه 223 .\r\n","page_name":" 156 ","page_number":156},
  {"content":"\r\n\r\nهمين ثابت است . . .\r\n2 - «  أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَ لا تُضآرُّوهُنَّ لِتُضَيِّقُوا عَلَيْهِنَّ . وَ إِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ فَإِنْ أَرْضَعْنَ لَكُمْ فَآتُوهُنَّ أُجُورَهُنَّ وَ أْتَمِرُوا بَيْنَكُمْ بِمَعْرُوفٍ . وَ إِنْ تَعاسَرْتُمْ فَسَتُرْضِعُ لَهُ أُخْرى .  » « 1 » زنانى را كه طلاق مىدهيد از دارايى خويش در خانه‌اى از خودتان جاى دهيد . به آنان زيان مرسانيد ، تا بر ايشان تنگ بگيريد . اگر باردارند تا آنگاه كه فرزندشان به دنيا آيد ، هزينه‌هاشان را بپردازيد ، پس اگر به فرزندتان شير دادند ، بهاى آن را بدهيد و در ميان خويش به شايستگى و به گونه‌اى پسنديده سر كنيد و اگر بىچيز بوديد ، پس دايه‌اى ديگر او را شير خواهد داد .\r\nاستدلال به اين دو آيه ، بسته به آن است كه جمله‌هاى : «  لا تُضَارَّ والِدَةٌ بِوَلَدِها . . .  » و «  لا تُضآرُّوهُنَّ  » چونان علّت باشد براى آنچه در آيه آمده است ؛ چه ، در آيه حكم گرديده كه حق شير دادن و هزينه‌هاى زندگى مادران را تا پايان شيردهى ، بايد پرداخت و نيز هزينه‌هاى زن طلاق گرفتهء باردار ؛ چرا كه ندادن اين هزينه‌ها ، زيان رساندن به ايشان بوده و حرام است ، خواه از نظر حكم تكليفى و خواه وضعى . بدينسان ، مىتوان دريافت كه حق شير دادن و ضامن بودن هزينه‌هاى زندگى ، در اين مدت از آن روست كه زيانى به آنان نرسد .\r\nاين گفته كه دستور پرداخت هزينه‌ها ، چيزى بيش از واجب بودن تكليفى را نمىرساند و نه ضامن بودن وضعى ، سخنى نادرست است ؛ زيرا در نگاه عرف و عقلا ، دستور به پرداخت هزينه‌ها همراه با استحقاق آن بوده و در نتيجه ضمان ثابت مىشود و نه تنها حكم تكليفى .\r\nاز اين گذشته ، تعبير : « بر پدران است خوراك و پوشاك آنان . . . » يا « بر وارث نيز مانند آن ثابت است . . . » صريح در ضامن بودند و حكم وضعى است كه همان ثابت بودن هزينه‌هاى خوراك و پوشاك در عهدهء پدر يا وارث و ثابت بودن حق شير دهى فرزند است .\r\nعلّت بودن اين جمله‌ها نيز ، از خود اين آيه‌ها بر مىآيد ، بويژه آيهء نخست كه پس از «  لا تُكَلَّفُ نَفْسٌ إِلَّا وُسْعَها  » فرموده است : «  لا تُضَارَّ والِدَةٌ بِوَلَدِها  » كه به روشنى تعليل را مىرساند .\r\n\r\n\r\n","description":"","footnote":"\r\n( 1 ) سورهء طلاق ، آيهء 6 .\r\n","page_name":" 157 ","page_number":157},
  {"content":"\r\n\r\nبراى روشن شدن بيشتر ، بايد گفت : اين آيه در آغاز ياد آورده مىشود كه مادران دو سال تمام ، فرزندان خويش را شير مىدهند . اين جمله‌اى است خبرى كه به جاى انشا به كار رفته و مقصود از آن ، يا خواستن و تكليف كردن به شير دهى است و يا حكم وضعى به شايسته‌تر بودن مادران براى اين كار . سپس مىفرمايد : بر پدران ، خوراك و پوشاك آنان قرار داده شده ، بدين معنا كه اين شيردهى ، بىپاداش نبوده و پدر فرزند بايد در برابر ، خوراك و پوشاك آنان را به گونه‌اى شايسته فراهم كند و يا مزدى در خور ، يا همسان ديگر دايه‌ها بپردازد .\r\nسپس در آيه ، دو جملهء ديگر آمده : « به هيچ كس دستورى فراتر از توانش داده نشده » و « هرگز مادر يا پدرى به خاطر فرزند نبايد زيانى ببينند » جملهء نخست مىتواند علت براى حكم مقرر شده در آغاز آيه باشد كه اين حكم مناسب با آسان گرفتن دستورات براى بندگان در دين و در نظر گرفتن توان آنان است ، چه هرگز پدر و مادر را به چيزى فراتر از توان ايشان دستور نداده است . بدينسان مقصود از « وسع » و توان در اين آيه ، همان آسانى ، شايستگى و نبودن دشوارى و تنگنا و زيان خواهد بود . همچنين مىتوان گفت ، جملهء نخست ، توضيح و معين كردن معروف و پسنديده است و اين كه بر پدر لازم است خوراك و پوشاك آنان را آن گونه كه در دايه‌هاى ديگر مىيابد ، در صورت توان و دارايى و نه تنگدستى و بىچيزى ، فراهم كند . بدينسان ، مقصود از « وسع » مىتواند توان و طاقت باشد . به هر روى ، در هر دو صورت ، جملهء ياد شده ظاهر در يادآور شدن علت و معيار است .\r\nاگر دادرسى به خواستهء محكوم عليه باشد ، هزينه‌هاى آن نيز بر عهدهء اوست ؛ چرا كه او دستور چنين كارى را داده است . و اگر به خواست محكوم له يا هر دوى آنان و يا به دستور خود حاكم باشد ، بازهم بر عهدهء محكوم عليه است ؛ زيرا او همچون سببِ قوىتر از مباشر بوده و اگر او حق ديگرى را از او نمىگرفت ، حاكم نيز ناگزير از برپا داشتن داد و بازگرداندن حق به اهل آن نمىگرديد . البته اين سخن بر اين اساس است كه گرفتن دستمزد در برابر كارهاى واجب ، حرام نباشد ، بويژه در امور حكومت كه دليلهاى وجوب آن به گونه‌اى نيست كه بايد آنها را بىمزد انجام داد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nجملهء دوم كه مىگويد : هيچ مادرى يا پدرى براى فرزند خويش ، نبايد زيان ببينند ، به قرينهء برابر هم قرار گرفتن زيان مادر از جهت فرزند ، چنان كه حرف « ب » ظاهر در همين است ، و زيان پدر از جهت فرزند ، هر دو سوى حكم ياد شده در آغاز آيه را مورد توجه قرار داده است . در آغاز آيه ، دو حق ثابت گرديده ، حقى براى مادر كه همان شير دادن در برابر اجرة المثل است و حقى براى پدر كه تحمل نكردن بيش از اين اندازه و امكان گرفتن فرزند از سوى مادر است . سپس در آيه چنين آمده : رعايت نكردن هر يك از اين دو حكم ، زيانبار خواهد بود ، اين زيان ، يا براى مادر و يا براى پدر است . اگر مادر حق شير دادن به فرزندش را نداشته يا ناگزير از انجام بىمزد آن باشد ، براى او زيان‌آور است .\r\nپدر نيز اگر نتواند فرزند را از مادر گرفته و به دايه‌اى كه مزد كمترى مىگيرد بسپارد ، زيان خواهد ديد ، بدينسان از اين هر دو نهى شده و هر دو زيان برداشته شده است . از سوى ديگر ، چون آيه درصدد تشريع اصل اين دو حق است و نه يادآورى چيزى كه پيش‌تر ثابت شده ، ناگزير ظاهرش اين خواهد بود كه ثابت بودن اين دو حكم ، به خاطر برداشتن زيان از پدر و مادر است ، بويژه اين كه آمدن اين جمله ، پس از جملهء نخست ، به روشنى مىرساند كه علت حكم همين است و زيان نداشتن ، قاعده‌اى فراگير و جاى گرفته در ذهن خردمندان و به طور اجمالى ثابت در شرع است . بدينسان گويا چنين گفته است :\r\nباززدن از اين دو حكم ، به زيان پدر و مادر است و زيان ديدن اين دو ، از جهت فرزند ، شايسته نيست . از اين روى ، مىتوان از اطلاق آيه دريافت كه هر گونه زيان ديگرى بر مادر يا پدر در شير دهى فرزند ، برداشته شده و اين قاعده ، كبرايى كلى است .\r\nآرى ، آنچه اين مىرساند از آغاز ضامن بودن زيان نيست ، بلكه مانند قاعدهء « لا ضرر » از ميان برداشتن حكمى است كه در صورت ضررى نبودن پيدا مىشود ، ولى از آنجا كه در همين آيه ضامن بودند هزينه‌هاى شير دادن ، از موارد آن به شمار آمده مىتوان دريافت كه ضامن نبودن زيانى كه به ديگرى بازمىگردد ، خود حكمى است ضررى . مقصود آن نيست كه اين آيه درصدد بيان جبران ضرر است ، چنان كه در اشكال بر قاعدهء لا ضرر گفته مىشود . بدينسان گويا اين آيه بر دليلهاى ديگر لا ضرر ، برترى داشته و در اين گونه موارد ، به كمك لا ضرر ، ضمان را اثبات مىكنيم ، مرحوم صاحب جواهر نيز به اطلاق «  لا تُضَارَّ والِدَةٌ بِوَلَدِها  » براى نفى حق واداشتن مادر به شير دادن فرزندش استدلال كرده و نتيجه گرفته است كه شير دادن بر مادران واجب نيست . همچنين از اطلاق «  وَ لا مَوْلُودٌ لَهُ بِوَلَدِهِ  » اين نتيجه را مىگيرد كه هرگاه دايهء ديگرى آمادهء شير دادن بىمزد به فرزند\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nباشد ، مادرش حق درخواست چيزى را در برابر شير دهى ندارد . « 1 »\r\nچكيدهء سخن اين است كه مىتوان از قاعدهء لا ضرر ، ضامن بودند هزينه‌ها را در جايى كه اگر ضامن نباشد ، زيانى به ديگرى مىرسد ، نتيجه گرفت . گرچه اين مطلب دربارهء شير دادن گفته شده ، ولى چون نه نزد عقلا و نه شرع ، هيچ گونه اختصاص به چيز معين در اين باره احتمال ندارد ، مىتوان به هر جا كه زيان رساندن در آن صادق باشد ، اين حكم را گسترش داد ، بويژه آن كه قاعدهء كلّى لا ضرر در اسلام با دليلهاى ديگرى ثابت شده است .\r\nگذشته از همهء اينها ، رواياتى داريم كه اين آيه را همين گونه تفسير كرده‌اند . در صحيحهء حلبى آمده است :\r\n« عن أبى عبد اللّه ( ع ) قال : المطلقة ينفق عليها حتى تضع حملها و هى أحقّ بولدها أن ترضعه بما تقبله امرأة اخرى . إنّ اللّه عزّ و جلّ يقول :  لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ .  » « 2 » از امام صادق ( ع ) نقل كرد كه فرمود : به زن باردارى كه طلاق گرفته است بايد نفقه داد ، تا فرزندش را به دنيا آورد . آنگاه او خود براى شير دادن به فرزندش در برابر آن چه زنى ديگر دريافت مىكند ، شايسته‌تر است .\r\nخداوند بزرگ و بلند مرتبه مىفرمايد : هيچ مادرى از جهت فرزند نبايد زيان ببيند و هيچ پدرى نيز نبايد زيانى از جهت فرزند ببيند و بر وارث نيز مانند همين لازم است .\r\nظاهر روايت آن است كه آيه را براى هر دو حكم ياد شده در سخن امام ، گواه گرفته است و نه تنها حكم دوم . بدينسان ، دلالت بر اين خواهد داشت كه پرداخت هزينه‌هاى زن باردار از قاعدهء « هيچ مادرى از جهت فرزندش نبايد زيان ببيند » استفاده مىشود ، بلكه اگر هم آيه را تنها براى حكم دوم گواه مىگرفت ، بازهم دلالت بر آن داشت كه مزد شير دادن براى مادر ، به دليل قاعدهء لا ضرر ثابت است كه اين نيز حكمى وضعى است و نه تنها تكليفى . بنابراين ، روايت به روشنى دلالت بر استفادهء احكام وضعى از قاعدهء لا ضرر و لا ضرار داشته و مىرساند كه افزون بر حرام بودن ، زيان رساندن به ديگرى ، شخص زيان رساننده ضامن كار خويش نيز خواهد بود تا ديگرى از سوى او دچار ضرر نگردد . زن باردار نيز چون باردارى او از سوى شوهرش بوده و فرزند نيز از آن اوست ، هزينه‌هاى هنگام باردارى و شير دهى به عهدهء شوهرش خواهد بود ، تا مادر زيانى نبيند .\r\n\r\n\r\n","description":"","footnote":"\r\n( 1 ) در اين باره نگاه كنيد به جواهر الكلام ، ج 3 / 273 .\r\n( 2 ) « وسائل الشيعة » ، ج 15 / 192 .\r\n","page_name":" 160 ","page_number":160},
  {"content":"\r\n\r\nدر روايت معتبر كنانى آمده است :\r\n« عن أبى عبد اللّه ( ع ) قال : اذا طلّق الرجل المراة و هى حبلى أنفق عليها حتى تضع حملها و اذا وضعته أعطاها أجرها و لا يضارّها إلا أن يجد من هو أرخص أجراً منها فإن هى رضيت بذلك الاجر فهى احق بابنها حتى تفطمه . » « 1 » از امام صادق ( ع ) كه فرمود : هرگاه مردى همسر باردارش را طلاق دهد ، هزينه‌هاى او را تا هنگام زايمان بپردازد . پس از آن نيز مزد او را [ در شير دادن 
  ] بدهد و زيانى به دو نرساند ، مگر اين كه زنى با مزد ارزان‌تر بيابد ، آنگاه اگر مادر به همان مزد خشنود بود ، تا هنگام جدا شدن از شير ، در نگاهدارى فرزند پيشى دارد بر ديگران .\r\nجملهء « و لا يضارّها » اگر به هر دو حكم ياد شده در سخن امام ( ع ) بازگردد ، ظاهر بودن روايت در آنچه گفته‌ايم روشن خواهد بود . اگر هم آن را تنها به حكم دوم برگردانيم ، بازهم دلالت بر اين دارد كه زيان رساندن به مادر ، به وسيلهء گرفتن فرزند از او ، يا دادن مزدى كمتر از آنچه ديگر دايه‌ها مىگيرند ، در گسترهء اطلاق « لا يضارها » بوده و ضامن بودن همهء مزد رايج در ميان مردم ، به دليل قاعدهء نفى اضرار است .\r\nالبته در برخى روايات ، مانند پايان همين دو روايت ، سرباززدن شوهر از آميزش با زن را به خاطر فرزند ، زيان رساندن به شمار آورده و خداوند بزرگ از زيان رساندن هر يك از زن و مرد به ديگرى با ترك آميزش ، بازداشته است . اما بايد دانست كه اين با آنچه ما گفته‌ايم ، ناسازگار نيست ؛ چرا كه اين همه ، گونه‌اى از برابرسازى است و نه منحصر شمردن زيان به آنها . از اين روى مىبينيم كه در برخى روايات ، زيان رساندن در ترك آميزش و زيان در هزينه‌هاى زندگى را با هم آورده است ، مانند : روايت كاشانى به نقل تفسير على بن ابراهيم « 2 » و پايان صحيحهء حلبى به نقل كافى . « 3 »\r\nحديثى ديگر دربارهء اين آيه ، روايت ابى بصير است :\r\n« عن أبى عبد اللّه ( ع ) قال : سمعته يقول : المطلقة الحبلى ينفق عليها حتى تضع حملها و هى أحقّ بولدها أن ترضعه بما تقبله امرأة اخرى . يقول اللّه عزّ و جلّ : «  لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ  » لا يضارّ بالصبى و لا يضارّ بأبه فى إرضاعه و ليس لها أن تأخذ فى رضاعه فوق حولين\r\n\r\n\r\n","description":"","footnote":"\r\n( 1 ) همان مدرك ، ج 15 / 191 .\r\n( 2 ) همان مدرك ، ج 15 / 180 .\r\n( 3 ) همان مدرك ، ج 15 / 177 .\r\n","page_name":" 161 ","page_number":161},
  {"content":"\r\n\r\nكاملين . » « 1 » از امام صادق ( ع ) شنيدم كه فرمود : هزينه‌هاى زن طلاق گرفتهء باردار را بايد تا هنگام زايمان پرداخت . آن‌گاه او در برابر مزدى كه زنان ديگر نيز مىگيرند ، در شير دادن فرزند خويش ، شايسته‌تر از ديگران است .\r\nخداوند بزرگ و بلند مرتبه مىفرمايد : « هيچ مادرى از جهت فرزندش زيان نبيند و هيچ پدرى نيز و بر وارث نيز مانند همين لازم است » . نه فرزندش و نه پدرش در شير دادن نبايد زيان ببينند و زن نيز نمىتواند براى شير دادن بيش از دو سال ، چيزى را درخواست كند .\r\nشيوهء استدلال به اين روايت ، همانند روايت پيشين كنانى است .\r\nبدين سان مىبينيم كه هم اين دو آيه و هم روايات ، دلالت بر اين دارند كه هزينه‌هاى زمان باردارى و مزد شير دهى ، به دليل زيان نرسيدن به زن طلاق گرفته و فرزندش ، بر عهدهء شوهر است ، با اين كه صادق بودن زيان بر بزه‌ديده ، بسى آشكارتر است ، تا بر زن طلاق گرفته ؛ زيرا زن ، گونه‌اى وابستگى و بهره‌جويى از فرزند داشته و پيدايش فرزند نتيجهء كار خود او نيز هست و نه تنها شوهر .\r\nبنابراين ، زيان به شمار آوردن نپرداختن هزينه‌هاى زن باردارِ طلاق گرفته ، يا مادر شير ده در اين آيه ، همان گونه كه ضمان را از راه لا ضرر ثابت مىكند ، گواه بر آن است كه اگر كسى سبب شود تا ديگرى زيانى را بر خويش بپذيرد و براى خود ، يا آنچه به او بازمىگردد ، هزينه‌اى را بپردازد ، عنوان اضرار بر آن صادق است ، هر چند شخص هزينه‌كننده از آن هزينه‌ها خود نيز بهره‌مند گردد ، چنان كه بزه‌ديده در درمان خويش و مادر شير ده از فرزند خود بهره مىبرند . همچنين ثابت مىگردد كه عنوان اضرار در اين موارد ، صادق بوده و از عنوانهايى چون اتلاف و تقويت ، گسترده‌تر است . بدين سان ، هنگامى كه ثابت شد ، عنوان اضرار در جايى كه زيان مالى باشد ، ضمان را در پى مىآورد ، اصل مقتضى براى ضامن بودن بزهكار نسبت به هزينه‌هاى درمان ثابت مىگردد .\r\nبايد انصاف داد كه اين نكته ، از ديدگاه فقهى بسيار با اهميت و در خور درنگ است .\r\nاگر علت ضمان را تنها در عنوان اتلاف يا تلف در دست كسى بدانيم ، چنان كه برخى از فقيهان پسين ، چنين مىانديشند ، بايد تنها در موارد صادق بودن اتلاف يا تلف ، ضمان را\r\n\r\n\r\n","description":"","footnote":"\r\n( 1 ) همان مدرك ، ج 15 / 178 .\r\n","page_name":" 162 ","page_number":162},
  {"content":"\r\n\r\nدرست دانسته و بسيارى از موارد زيان مالى به ديگران را از ضمان ، بيرون بدانيم ؛ مواردى چون : مسألهء ما يا زندانى كردن انسان آزاد داراى درآمد و بازداشتن او از كارش ، يا به بند كشيدن كالاى ديگرى به هنگام رونق دادوستد و افزايش بهاى آن و بازپس دادن آن به هنگام كاهش بها و پايان رونق .\r\nاين فقيهان مىگويند : چون در اين موارد ، از ميان بردن مال اتلاف آن صادق نيست ، ضمانى هم نخواهد بود ؛ زيرا در زندانى كردن انسان بسيار روشن است كه اتلافى در كار نيست و در نمونهء ديگر نيز خود آن مال با ويژگيهايش بازگردانده شده و بهاى بازار نيز چيزى است اعتبارى و وابسته به بازار و نه يك ويژگى واقعى كه دربارهء آن اتلاف صادق باشد .\r\nاين در حالى است كه مىبينيم فقيهى چون مرحوم صاحب رياض در اينجا ، به دليل اضرار ، كه از عنوان اتلاف گسترده‌تر است ، بر ضمان پاى مىفشارد . همچنين آيينهاى حقوقى نيز ، گويا همگى بر آنند كه در همهء زيانهاى مالى از سوى كسى به ديگرى ، ضمان و لازم بودن جايگزين‌سازى ثابت است . بنابراين كاوش در اين مطلب كه آيا ضمان ، تنها در موارد تلف و اتلاف درست است يا افزون بر آن ، در همهء موارد زيان ، يا دست‌كم ، زيان مالى نيز مىآيد ، داراى اهميت و تأثير بسيار در موارد گوناگون فقه معاملات است .\r\n\r\nبررسى مقدمهء دوم\r\nمقدمهء دوم آن است كه در دليلهاى شرعى ، چيزى كه ضامن بودن بزهكار را نسبت به هزينه‌هاى افزون بر ديه ردّ كند نمىتوان يافت . از جمله چيزهايى كه بدان براى ضامن نبودن استدلال مىشود ، رواياتى است كه در ديه و ارش را معين مىكنند . اين روايات با ياد كردن از ريزه‌كاريهاى بسيار در اين زمينه ، هرگز نامى از هزينه‌هاى درمان به ميان نياورده و ضامن بودن بزهكار را گوشزد نكرده است . تنها در روايت معتبر غياث ، هزينهء پزشك را در آسيب كمتر از پوست سر ، يادآور شده است . بنابراين ، مىتوان ضامن نبودن هزينه‌هاى درمان را با يكى از اين دو تحليل ثابت كرد :\r\nنخست : سكوت و بيان نكردن ؛ زيرا اگر چيز ديگرى جز ديه بر بزهكار لازم مىگرديد ، شايسته بود كه دست‌كم در برخى از روايات ، از آن يادى مىشد و سخنى به ميان مىآمد ؛ چرا كه در صددند ، همهء آنچه بر او لازم است ، روشن كنند ، بويژه رواياتى كه دربارهء مصالحهء ميان بزهكار و بزه‌ديده به جاى حق قصاص آمده كه در برابر قصاص ، چيزى جز ديه را نام نبرده است . همچنين رواياتى كه دربارهء بردهء بزهكار كه ديهء بزه او ، به\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاندازهء بهاى او باشد آمده كه بزه‌ديده ، مىتواند آن برده را به ملك خويش درآورد .\r\nدر اين روايات نيز سخنى از هزينه‌هاى درمان گفته نشده ، در حالى كه گاهى اين هزينه‌ها خود به اندازهء بهاى آن برده است . باز از همين نمونه‌ها رواياتى است دربارهء آسيبهايى كه پيامدشان ناشناخته است . در اين موارد گاهى يك سال يا كمتر و يا بيشتر به انتظار مىنشينند ، اگر آن زخم بىهيچ نشانهء بر جاى مانده‌اى بهبودى يافت ، ديه‌اى لازم نيست و يا به نظر قاضى واگذار مىشود و اگر هم جاى آن آسيب مانده و يا آن اندام دچار نقصى شود و بهره‌جويى از آن ممكن نباشد ، ديه لازم مىگردد .\r\nچنين آسيبهايى كه درمان آنها به درازا مىكشد ، ناگزير هزينه‌هاى بسيارى در پى خواهند داشت كه اگر افزون بر ديه ، آن هزينه‌ها نيز بر بزهكار بود ، گوشزد كردن آن ، دست كم ، در اين روايات ، لازم بود . از همهء اين سكوتها و بسنده كردن به ديه و ارش مىتوان دريافت كه چيزى افزون بر آن به عهدهء بزهكار نيست .\r\nدوم : دريافتن ضامن نبودن چيزى بيش از ديه از دلالت برخى تعبيرها ، و نه تنها سكوت روايات ؛ تعبيرهايى چون ياد كردن از ديه ، به عنوان ضمان يا غرامت .\r\nبرداشت عرف از چنين رواياتى آن است كه ديه ، همان بهاى زخم و آسيبى است كه در پيكره بزه‌ديده پيدا شده و جايگزينى است از تندرستى و زيانى كه در پى بزه به او رسيده است . پس هرگاه ، ديه به او پرداخته شود ، حق ديگرى برايش نمىماند ؛ چه اين كه او بهاى تندرستى خويش را دريافت كرده است . اين مانند ضمان در داراييهاست . اگر آسيبى به خانه يا حيوان كسى برسانند ، تنها ضمان ارش لازم مىگردد كه همان تفاوت بهاى كالاى سالم و آسيب‌ديده است و هرگز بزهكار ، هزينه‌هاى ديگرى را كه گاهى مالك براى اصلاح مال خويش هزينه مىكند ، ضامن نيست . بنابراين ، ضمان در بدن مانند ضمان در داراييهاست . البته اندازه‌هاى معين شده در بهاى اندامها از سوى شرع ، مشخص گرديده و ديه نام دارد . گواه ديگرى بر اين سخن آن است كه فقيهان ، در جايى كه اندازهء معينى در شرع نيامده باشد ، چيزى به نام « حكومت » [ واگذارى به نظر قاضى 
  ] را مطرح مىكنند . محاسبهء چنين چيزهايى بدين گونه است كه اگر فرض كنيم بزه‌ديده برده بود ، چنين آسيبى چه كاهشى در بهاى او در پى داشت ، آنگاه همان كاهش را بر عهدهء بزهكار لازم مىدانند ، مانند يك درهم يا يك بيستم ديه و مانند آن . اين برداشت مىرساند كه اين فقيهان ديه را بهاى آسيب و جايگزين نقص تندرستى بدن بزه‌ديده مىدانند ، درست مانند آنچه در داراييها گفته‌ايم . بدين سان ، هنگامى كه چنين چيزى به عهدهء بزهكار آمده است ، چيز ديگرى بر او لازم نيست ؛ چرا كه او بهاى همهء آسيبِ پيدا\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشده را پرداخته است . گويا از همين روست كه روايت غياث و رواياتى مانند آن از اهل تسنن ( در سنن بيهقى ) تنها در آسيبهايى كه ديه و ارش معين‌شده‌اى ندارند ، سخن از هزينهء درمان به ميان آورده‌اند . بدين سان ، هر جا كه بزهكار بهاى آسيب را ، به دليل ناچيز بودن و بهبوديافتگى بدون پيامد ، نمىپردازد ، چرا كه نشانه يا نقصى كه بتوان بهايى بر آن نهاد در پيكر بزه‌ديده بر جاى نمانده ، ناگزير بايد هزينهء درمان را بپردازد ؛ زيرا اين هزينه‌ها همان اندازهء نقصى است كه در اين موارد يافت مىشود .\r\nگواه ديگرى بر ضامن نبودن هزينه‌هاى درمان ، سكوت فقيهان و نام نبردن از آن است . تا جايى كه ما جست و جو كرده‌ايم در كتابهاى فقيهان ما و نيز فقيهان اهل تسنن چيزى در اين باره نيافته‌ايم ، جز آنچه در كتاب المبسوط سرخسى آمده است :\r\n« لو قلع سنّ فنبتت صفراء أو نبتت كما كانت فلا شيء عليه في ظاهر الرواية ؛ لأنّ وجوب الأرش باعتبار فساد المنبت و حين نبتت كما كانت عرفنا أنّه ما فسد المنبت . ثم وجوب الأرش باعتبار بقاء الأثر و لم يبق أثر حين نبتت كما كانت و قد روي عن محمد في الجراحات التي تندمل على وجه لا يبقى لها أثر ، تجب حكومة به قدر ما لحقه من الألم . و عن أبي يوسف : يرجع على الجاني به قدر ما احتاج إليه من ثمن الدواء و أجرة الأطباء حتى اندملت و أبو حنيفة قال : لا يجب شيء ؛ لأنّه لا قيمة لمجرّد الألم ، أ لا ترى أنّ من ضرب ضربة تألم بها و لم يؤثر فيه شيئاً ، لا يجب شىء ، أ رأيت لو شتمه شتيمة ، أ كان عليه أرش باعتبار إيلام حلّ فيه . » « 1 »\r\nاگر دندانى كنده شود و به جاى آن دندانى زرد رنگ ، يا دندانى ديگر مانند همان كه بود برويد ، ظاهر روايت آن است كه چيزى لازم نمىشود ؛ زيرا واجب شدن ارش براى فاسد شدن جاى رويش دندان است و هنگامى كه دندان به همان گونه كه بود روييده است ، در مىيابيم كه جايش فاسد نشده است . از اين كه بگذريم ، ارش براى بر جاى ماندن نشانهء آسيب نيز واجب مىشود و چون به همان گونه كه بود روييده است ، پس نشانه‌اى بر جاى نمانده .\r\nاز محمد نيز ، دربارهء زخمهايى كه بىهيچ پيامدى بهبود مىيابد ، نقل شده كه حكومت [ معين كردن جريمه از سوى قاضى 
  ] به اندازهء دردى\r\n\r\n\r\n","description":"","footnote":"\r\n( 1 ) « المبسوط » سرخسى ، ج 26 / 81 .\r\n","page_name":" 165 ","page_number":165},
  {"content":"\r\n\r\nكه به او رسيده واجب مىشود .\r\nاز أبو يوسف ، نقل شده كه بزه‌ديده مىتواند بهاى دارو و دستمزد پزشكان را تا هنگام بهبودى از بزهكار درخواست كند .\r\nابو حنيفه گفته است : چيزى بر بزهكار لازم نيست ؛ چرا كه تنها بر دردى كه به دو مىرسد نمىتوان قيمت نهاد . آيا چنين نيست كه اگر كسى را ضربتى زنند كه تنها دردى به دو رسد و چيز ديگرى بر جاى نماند ، چيزى واجب نمىشود ؟ آيا اگر به كسى سخن زشت و ناپسندى گويد ، براى دردى كه به دو مىرسد ، ارشى واجب مىشود ؟\r\nدر كتاب شرح كتاب النبل و شفاء العليل از كتابهاى فقه فرقهء اباضيه آمده است :\r\n« و لا يلزم أجر الدواء عندنا و عند أبي القاسم من أصحاب مالك و قال الفقهاء السبعة من قومنا يلزمه ذلك . » « 1 » پرداختن هزينهء درمان ، نزد فرقهء ما و أبي القاسم از فقيهان مالكى ، واجب نيست و فقيهان هفت‌گانه از قوم ما گفته‌اند كه لازم است .\r\nچكيدهء سخن آن كه : با ديدن سخنان فقيهان و بسنده كردن ايشان به ديه و ارش معين شده در هر بزه و آسيب و واگذارى به نظر قاضى در موارد معين نشده ، روشن مىگردد كه در ذهن آنان ، ديه همان بهاى نقصى بود كه بر پيكر بزه‌ديده رسيده و ضامن بودن بزهكار ، همانند ضمان نقص در مال آسيب‌ديده از سوى كسى است . اين همهء آن چيزى است كه ضامن ، در برابر ويژگى تندرستى و عيبى كه به بار آورده عهده‌دار آن است .\r\nبنابراين ، گرفتن هزينه‌هاى درمان ، افزون بر اين اندازه ، مانند گرفتن هزينه‌هاى اصلاح مال آسيب‌ديده ، افزون بر ارش آن عيب است .\r\nپاسخ\r\nدر پاسخ تحليل نخست بايد گفت : شايد سخن نگفتن روايات از هزينه‌هاى درمان ، از آن روست كه در آن روزگار ، بسى ناچيز و اندك بود و درمان ، نيازمند هزينهء سنگين و چشمگير نبود ، بلكه بخش اندكى از نيازمنديها و هزينه‌هاى روزانهء مردم به شمار مىآمد .\r\nشايد هم بتوان گفت سكوت روايات از آن روست كه نگاه همهء اين روايات به جبران عيب ، نقص يا آسيبى است كه در پى بزهكارى در بدن پيدا شده و نه زيانهاى ديگر مالى\r\n\r\n\r\n","description":"","footnote":"\r\n( 1 ) « شرح كتاب النبل و شفاء العليل ، ج 15 ، بخش اول / 18 .\r\n","page_name":" 166 ","page_number":166},
  {"content":"\r\n\r\nو مادى كه گاهى به بزه‌ديده مىرسد ، زيانهايى چون از ميان رفتن مال يا خسارتهايى در راه درمان . جبران اين گونه زيانها ، خود ملاك و معيار ديگرى جدا از ديه دارد و از همين روست كه در روايتهاى ديه ، از ضامن بودن اموالى كه در هنگام بزهكارى نابود شده است سخنى به ميان نيامده ، چيزهايى چون پوشاك يا حيوان آسيب‌ديده كه به هنگام بزهكارى با او بوده است .\r\nبنابراين ، اگر ضمان هزينه‌هاى درمان را از راه نقص درمان و جايگزين‌سازى زيانهايى كه بزه‌ديده ناگزير از پرداختن هزينه‌هاى آن گرديده است ، بدانيم و نه نقص و عيبى كه در بدن او پيدا شده ، اين چيزى است بيرون از نگاه روايات ؛ زيرا آنها تنها سخن از جبران آسيب بدنى گفته‌اند و نه هر گونه زيان ديگر . بدين سان نمىتوان سكوت آن روايات را گواهى بر ضامن نبودن دانست .\r\nممكن است گفته شود كه زيان هزينه‌هاى درمان ، ناشى از همان بزهكارى يا در بيشتر موارد ، همراه با آن است ، بنابراين اگر چنين ضمانى درست مىبود ، ناگزير بايد گفته مىشد .\r\nپاسخ آن است كه هرگاه ، جهت مورد نظر با چيز ديگرى تفاوت داشته باشد ، همراهى ، ناشى بودن يا غلبه داشتن ، هرگز سبب لازم شدن بيان نمىشود . همان گونه كه از ضامن بودن مالهايى كه در هنگام بزهكارى از ميان مىرود ، كه شايد در بيشتر موارد چنين چيزى رخ مىدهد ، سخنى به ميان نيامده ، همچنين دربارهء اين هزينه‌ها هم چيزى گفته نشده است ، بلكه مىتوان گفت در ذهنها چنين است كه ديه در برابر خود خون يا آسيب بوده و مسئوليتى است جنايى و ضمانى جدا از زيانهاى مالى كه ملاك و معيار ديگرى براى ضامن بودن دارد .\r\nگواه ديگر سخن ما اين است كه اگر اين تحليل را دربارهء ديه نپذيريم كه تنها جبران عيب و زيانى است كه به بدن رسيده ، نمىتوان سكوت روايات را دربارهء ضامن نبودن هزينه‌هاى درمان نيز توجيه كرد . اگر بزهكار اين هزينه‌ها را ضامن نيست ، چرا در اين روايات ، همين نبود ضمان نيز ، بيان نشده است ؟ بنابراين سكوت ياد شده را جز بدين گونه نمىتوان توجيه كرد كه ديه ، نزد خردمندان هم ، جبران خون و آسيب بوده و از زيانهاى مالى و مادى ديگرى كه در بسيارى از بزهكاريها رخ مىدهد ، جداست و اين روايات ، درصدد بيان همهء آنچه از هر جهت ديگر ، بر عهدهء بزهكار مىآيد ، نيستند ، چنان كه با اندك دقتى در آنها روشن مىشود .\r\nاز اين گذشته اگر بپذيريم كه اين سكوت بر ضامن نبودن هزينه‌هاى درمان ، همراه با\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nديه دلالت دارد ، همهء آنچه با اين سكوت مىتوان اثبات كرد ضامن نبودن هزينه‌هاى رايج آن روزگار است كه بسى كمتر از ديهء معين شده در شرع بود ، نه مانند هزينه‌هاى روزگار ما كه بسيار بيشتر از ديه است . بدين سان ، اگر اصل مقتضى براى ضمان هزينه‌هاى درمان ثابت شود ، [ كه پيش‌تر از آن گذشته‌ايم 
  ] ، از اين سكوت نمىتوان ضامن نبودن چنين هزينه‌اى را اثبات كرد ، پس ضمان برابر قاعده اثبات خواهد شد .\r\nاز آنچه گفته‌ايم اين نيز روشن مىشود كه چرا در روايات مصالحه بر حق قصاص و تبديل آن به ديه يا به ملك خويش گرفتن بردهء بزهكار ، در جايى كه ديهء كارش به اندازهء بهاى او باشد ، سخنى از هزينه‌هاى درمان گفته نشده ؛ زيرا آنچه مىتواند در برابر حق قصاص قرار گرفته يا گرفتن بردهء بزهكار را روا سازد ، همان ديه‌اى است كه او بدهكار مىشود ؛ ديه‌اى كه در برابر آسيب يا نقص در بدن است و نه آنچه با ملاك و معيار ديگرى بر عهدهء بزهكار مىآيد ، چيزهايى مانند از ميان بردن مال بزه‌ديده در هنگام بزهكارى . در مثل ، اگر بهاى پيراهنى كه تباه كرده همراه با ديه به اندازهء بهاى آن برده باشد ، نمىتواند آن برده را از آنِ خويش كند .\r\nپاسخ تحليل دوم\r\nاين برداشت ، دربارهء ديه ، از اساس نادرست است . هرگز نبايد انسان آزاد را چون مال انگاشت ، نه نزد عقلا چنين است و نه نزد شرع . بنابراين ، ديهء آسيب ، هرگز بهاى آنچه از قيمت و ارزش او كاسته شده ، نيست و جبرانى مدنى نيست ، بلكه جبران و كيفرى جنايى است ، مانند ديگر كيفرهاى مالى البته اين كيفر به گونه‌اى است كه به عنوان حقى براى بزه‌ديده است ، مانند قصاص و از همين روست كه برخى از احكام ديه ، با احكام ضمان اموال ، كه به آن مسئوليت مدنى مىگويند ، تفاوتهايى دارد ، تفاوتهايى چون تحمل ديه از سوى عاقله در خطاى محض ، واجب شدن بيش از يك ديه در جنايتهاى چندگانه بر اندامها ، به گونه‌اى كه گاهى همهء آنها بيش از يك ديهء كامل شده و گاهى به شش برابر آن مىرسد ، چنان كه در برخى روايات آمده است ، يا همراهى زن با مرد تا يك سوم ديه و سپس بازگشت آن ، به نصف ، يا يكسانى ديه ميان بزرگسال و خردسال ، مهتر و كهتر ، چيره دست ماهرِ داراى درآمد و غير او و يا تفاوت ميان ديهء مسلمان و كافر و احكام ديگرى كه نادرستى اين برداشت را كه ديه ، همان ارزش مالى كاهش يافته در پى بزهكارى است ، آشكار مىسازد . بدين سان ، سزاوارتر آن است كه ديه را بزرگ شمردن و گرامى داشتن بزه‌ديده بدانيم و حقى به شمار آوريم كه بزهكار را مىتواند به كيفرى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمالى متناسب با آسيبى كه به او رسيده ، برساند . تعبير ضمان يا غرامت نيز كه در روايات آمده ، با سخن ما ناسازگار نيست ؛ زيرا ضمان يا غرامت داراى معناى گسترده‌اى است كه در جبرانها و غرامتهاى جنايى نيز با توجه به اشتغال ذمه و آمدن به عهدهء بزهكار ، كاربرد دارد ، چنان كه در جبران مدنى مالى به همين معناست .\r\nاز اين گذشته ، روايات ديه و آنچه آشكارا در آنها آمده كه ديه جايگزين عيب يا نقص يا شكستگى يا زخمى است كه در پيكر بزه‌ديده پيدا شده ، ظاهر در آن است كه ديه در برابر همين است . بنابراين ، اگر بپذيريم كه ديه جايگزينى براى بها و ارزش مالى تباه شده است ، بايد آن را همان بهاى نقص ، عيب و آسيب بدانيم و نه بهاى تندرستى و به جاى آن ، تا چنين پنداشته شود كه هزينه‌هاى درمان و به دست آوردن تندرستى را نيز در بر مىگيرد . بلكه بايد گفت اگر بزه‌ديده سلامتى خويش را بازيابد و از آسيب و شكستگى نيز به گونه‌اى رهايى يابد كه هيچ نشانه و نقصى در او نماند [ با اين انگاشت 
  ] نبايد استحقاقى نسبت به ديه داشته باشد . معناى اين سخن آن است كه ديه در برابر درمان و به دست آوردن تندرستى نيست ، بلكه در برابر نقصى است كه در پى بزهكارى پيدا شده و اين چيزى جز درمان و بهبودى است كه گاهى بزه‌ديده ، حتى پس از آن نيز ، ناقص مىماند . بنابراين ، هزينه‌هاى درمانى كه او ناگزير از پرداخت آن است ، زيان مالى ديگرى است جدا از نقص و عيب و كاستى پيدا شده در پيكر .\r\nاز اينجا روشن مىشود كه سنجش آن با آسيب رساندن به دارايى ديگرى ، نادرست است . اين كه در آنجا افزون بر ارش عيب پيدا شده ، هزينه‌هاى بهسازى آن مال را ضامن نيست ، از آن روست كه زيان و نقص ، تنها به اندازهء كاهش بهاى آن كالا صادق است ، كه به هزينهء بهسازى نيز نزديك است و نه بيشتر از آن ، ولى در اينجا ، دو گونه زيان داريم :\r\nيكى زيان بدنى كه همان عيب پيدا شده در پيكر اوست و ديگرى زيان مالى كه همان هزينه‌هاى درمان و رهايى يافتن از درد يا مرگ ، در صورت درمان نكردن است . بنابراين ، چون هزينه‌هاى درمان ، زيانى مالى و جدا از زيان بدنىِ موجب ديه است ، هيچ يك را نبايد با ديگرى درهم آميخت و به جاى هم گرفت .\r\nبراى نمونه ، گاهى هزينه‌هاى درمان ، موضوع نقص و عيب در بدن را از ميان مىبرد و موضوع ضامن بودن بزهكار نسبت به ديه ديگر در ميان نخواهد بود ، مانند آنجا كه يكى از اندامهاى كسى را قطع كرده باشد ، اگر اين عضو ، همچنان قطع شده بماند ، بزهكار بايد ديه آن را بپردازد ، ولى بزه‌ديده با پرداخت هزينه‌هاى درمان ، تندرستى خويش را بازيافته و آن عضو به پيكرش پيوند زده شد . در اينجا بزهكار لازم نيست\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nديه‌اى بپردازد ؛ زيرا روايات و فتاواى فقيهان بر آنند كه در شكستگى و آسيب ، ديه را پس از مدتى انتظار كه اميد بهبود در آن مىرود ، بايد پرداخت . بنابراين اين چگونه مىتوان پذيرفت كه ديه ، جايگزينى است از زيانهاى رسيده به بزه‌ديده ، يا جايگزينى است از تندرستى و سلامت وى . بلكه نمىتوان پذيرفت كه در اينجا ، بزهكار لازم نيست ديه‌اى بپردازد ، چرا كه با انجام درمان و پيوند ، دست كسى قطع نشده و نيز پرداختن هزينه‌هاى سنگينى كه بزهكار تحمل كرده بر او واجب نيست .\r\nنمونه‌اى ديگر : اگر زخم ناچيزى بر پيكر كسى بزند ، مانند : شكافى اندك در پوست يا زخمى كه خون اندكى از آن بيايد ، كه در آنها يك شتر و دو شتر واجب مىشود ، ولى بزه‌ديده به گونه‌اى بيمارى دچار است كه اگر درمان سنگينى را براى همين آسيبهاى اندك انجام ندهد ، خواهد مرد . در اينجا گفته مىشود كه بزهكار تنها ارش همان آسيبها را بايد بپردازد ، با اين كه اگر آن درمان پرهزينه نباشد ، او خواهد مرد و آنگاه بايد ديهء كاملى را بپردازد .\r\nدر اساس چگونه مىتوان پذيرفت كه هزينه‌هاى درمان نيز در اندازه‌هاى گوناگون شرعى ديه و ارش مورد نظر بوده ، با اين كه اين هزينه‌ها در روزگاران مختلف و سرزمينهاى گوناگون ، تفاوت بسيار دارد و بلكه در يك دوره به تناسب پيشرفت و عقب‌ماندگى علمى و ابزارهاى پزشكى ، اختلاف چشمگيرى در اين هزينه‌ها به بار مىآورد . بنابراين بايد پذيرفت كه اندازه‌هاى شرعى ديه و ارش ، خسارتى است مالى كه در برابر خود زخم ، شكستگى يا آسيب به بزه‌ديده داده مىشود ، چنان كه در زبان روايات نيز ، به روشنى گفته شده و هرگز زيانهاى ديگر رسيده به بزه‌ديده ، مورد توجه نبوده و هر يك از زيانهاى ديگر حكم ويژهء خود را داراست .\r\n\r\nنتيجه\r\nبدين سان ، ديدگاه درست آن است كه روايات ديه از ضامن نبودن زيانهاى ديگر ، كه يكى از آنها هزينه‌هاى درمان است ، بيگانه است و هرگاه آن زيانها به خودى خود سبب ضمان باشند ، آنها را نيز افزون بر ديه ضامن خواهد بود .\r\nبلكه مىتوان گفت : بزهكار نخست بايد به درمان بزه‌ديده پرداخته تا از قطع اندام يا پيدايش نقصى در پيكر او جلوگيرى كند و تا اينجا پاى ديه به ميان نمىآيد . سپس اگر پس از همهء درمانهاى ممكن ، نقص ، عيب يا آسيبى در او بر جاى ماند ، ديه يا ارش آن را نيز ضامن خواهد بود ؛ زيرا او هم از نظر تكليفى و هم وضعى بايد هر گونه زيان و آسيبى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nرا تا جايى كه مىتواند از ميان بردارد . اين سخن برآيند قاعده‌هاى حرام بودن اضرار و ضرر ، احترام مال مسلمان و خون او نيز شيوه خردمندان است .\r\nگذشته از همهء آنچه تاكنون گفته‌ايم ، اگر نتوانيم ضامن بودن هزينه‌هاى درمان را با قاعدهء اضرار و با عنوان اولى ، ثابت كنيم ، مىتوان آن را به گونه‌اى مطلق يا در برخى موارد با عنوان ثانوى و با حكم ولى امر ثابت كنيم ، چنان كه در جريمه‌هاى مالى ديگر كه براى برخى تخلفات قرار داده مىشود . بنابراين ، مىتوان چنين مقرر كرد كه اگر كسى ، هر چند از روى اشتباه ، به كسى آسيبى برساند ، بايد هزينه‌هاى درمان او را بر حسب نيازهاى روز ، به دولت بپردازد و دولت نيز درمان را بر عهده گيرد . ملاك و معيار اين مطلب نيز ، حفظ و پايدارى نظام و مصالح همگانى و مراقبت از جان بزه‌ديدگان و تأمين تندرستى و درمان آنان است . بىترديد اينها در مصلحت‌انديشيهايى كه حاكم اسلامى عهده‌دار آن است ، جاى دارد و در روزگار ما ، به سود همگان است ، بلكه خلاف چنين چيزى ، ستم و پايمال كردن حق بزه‌ديدگان است ، به گونه‌اى كه با اطمينان مىتوان گفت كه قانونگذار اسلام ، آن را نمىپذيرد .\r\n\r\nمسأله دو : تكليف ساير زيانهاى وارده به بزه‌ديده چيست ؟\r\nآيا بزهكار زيانهايى را كه در پى بازماندن از كار و كسب ، به بزه‌ديده مىرسد ، ضامن است ؟\r\nاز آنچه در مسألهء پيش گفته‌ايم ، سخن در اين مسأله نيز روشن مىشود . اگر معيار ضمان را تباه ساختن يا دست گذاشتن بر مال ديگرى بدانيم ، چنين چيزى در اين مسأله يافت نمىشود ؛ چرا كه هنوز مالى براى ديگرى تحقق نيافته و او مىتوانست اگر چنين آسيبى نبود ، مالى را به دست آورد .\r\nاما اگر معيار را گسترده‌تر از اين دانسته و هرگونه از بين رفتن مال را سبب ضامن بودن به شمار آوريم ، مىتوان گفت در اينجا ، از بين رفتن مال ، صادق است ، بويژه دربارهء كسى كه داراى كار آماده و درآمدزايى باشد كه در نتيجهء آن آسيب ، از آن بازمانده است .\r\nمرحوم سيد صاحب عروه در زندانى كردن انسان آزاد داراى درآمد ، از آن روى كه از بين رفتن درآمد است ، حكم به ضمان كرده ، در حالى كه پيش‌تر بر بسنده بودن تفويت براى ضمان اشكال گرفته بود .\r\nاگر هم معيار ضمان را هر گونه زيان مالى بدانيم ، اگر زيان به معناى كاهش مال باشد ، بازهم در اينجا ضمان نيست ؛ چرا كه هنوز مالى پيدا نشده تا دچار كاهش گردد . آرى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاگر اين آسيب نبود او مىتوانست مالى به دست آورد . البته ممكن است ضمان را با يكى از اين دو تحليل عرفى ثابت كرد :\r\n1 - از آنجا كه سود و مال ياد شده دربارهء كسى كه كار سودآورى را آماده دارد ، حتماً تحقق مىيافت ، چنين مالى در نگاه عرف ، مانند مال موجود براى بزه‌ديده است ، پس جلوگيرى از پيدا شدن آن در نگاه عرف ، زيان رساندن به او در سودى است كه اكنون داراست ، پس ضرر و بلكه تباه ساختن خواهد بود .\r\n2 - توان و قدرت بر ايجاد درآمد ، خود داراى بها و ارزش ، نزد خردمندان و عرف است كه بزهكار بدان آسيب رسانده و از ميان برده است ، پس ضامن بهاى آن خواهد بود . بنابراين ، گاهى تباه ساختن دربارهء از ميان بردن برخى ويژگيها كه داراى ارزش و بهايى باشند نيز ، صادق است .\r\nاما به اين هر دو تحليل مىتوان پاسخ گفت :\r\nدربارهء تحليل نخست ، بايد بدانيم كه تنها پيدا شدن سود و درآمد در صورتى كه آسيب يا زندانى شدن نمىبرد ، براى صدق مفهوم نقص يا زيان كافى نيست ، مگر اين كه به گونهء مجازى باشد كه آنگاه نمىتوان آن را در گسترهء دليلهاى لا ضرر يا اتلاف دانست .\r\nدربارهء تحليل دوم نيز ، بايد گفت : در جاى خود ثابت شده كه ويژگيها ، حيثيتهاى تعليليه [ علت و سبب 
  ] براى مال بودن كالا يا كارهايند و هرگز آن ويژگى به تنهايى مال نيست . براى همين است كه ويژگى خوش‌آيند ، از ميان رفته در كالا را ضامن نخواهند شد ، بلكه خود كالايى را كه ارزش آن در پى از ميان رفتن آن ويژگى كاهش يافته ، ضامن مىشوند .\r\nاز اينجاست كه مىبينيم مشهور فقيهان ، بازداشتن انسان داراى كار و كسب را سبب ضمان نمىدانند . در كتاب غصب از تحرير الوسيله آمده است :\r\n« المسألة 5 . لو استولى على حرّ فحبسه ، لم يتحقّق الغصب ، لا بالنسبة إلى عينه و لا بالنسبة إلى منفعته ، و إن أثم بذلك و ظلمه ، سواء كان كبيراً أو صغيراً . . . و كذا لا يضمن منافعه كما إذا كان صانعاً و لم يشتغل بصنعته في تلك المدّة ، فلا يضمن اجرته . نعم لو استوفى منه منفعة كما إذا استخدمه ، لزمه اجرته . »\r\n« المسألة 13 . لو منع حرّاً عن عمل له اجرة من غير تصرّف و استيفاء ، لم يضمن عمله و لم يكن عليه اجرته . »\r\nمسألهء 5 . اگر كسى بر انسان آزادى چيره گشته و او را زندانى كند ،\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nغصبى انجام نگرفته ، نه نسبت به خود او و نه نسبت به منافع و فايده‌هايش ، گرچه به اين كار ، گناه كرده و ستمى بر او روا داشته است ، چه بزرگسال باشد و چه خردسال . . . همچنين سودهاى او را ضامن نيست ، چنان كه اگر صنعت‌گر بوده و در اين مدت به كار خويش نپرداخته باشد ، دستمزد او را ضامن نيست .\r\nآرى ، اگر از او سود جسته مانند اين كه از خدمات او بهره‌مند شده باشد ، دستمزد او را بايد بپردازد .\r\nمسأله 13 . اگر انسان آزادى را از كارى كه درآمدزاست بازدارد ، بىآن كه در او تصرفى كرده يا از او بهره‌اى ببرد ، نه كارش را و نه دستمزدش را ضامن نخواهد بود .\r\nچنين چيزى در بهره‌هاى كالاها بدين گونه نيست ؛ چرا كه مال بالفعل مالك آن به شمار مىآيد و از اين روى بازداشتن مالك از آن مال ، ضمان در پى خواهد داشت ، هر چند غصب‌كننده ، خود ، بهره‌اى از آن نبرده باشد . بنابراين اگر حيوان كسى را غصب كند ، ضامن است ، چه از آن بهره‌اى ببرد يا نه .\r\nآرى در مورد كارهاى انسان ، اگر به اجازه كسى در آمده باشد و ديگرى او را تا پايان مدت اجاره زندانى كند ، آن كار را براى كار فرما ضامن خواهد . در مسأله ديگرى در همان كتاب آمده است :\r\n« المسألة 12 . لو حبس حرّاً لم يضمن لا لنفسه و لا منافعه ضمان اليد ، حتى فيما إذا كان صانعاً ، فليس على الحابس اجرة صنعته مدّة حبسه .\r\nنعم ، لو كان أجيراً لغيره في زمان فحبسه حتى مضى ، ضمن منفعته الفائتة للمستأجر . »\r\nمسأله 12 . اگر انسان آزادى را زندانى كند ، نه خودش و نه فايده‌هايش را ضامن نخواهد بود ، هر چند انسان صنعت‌گرى باشد . بنابراين ، دستمزد كار او را در مدت زندان بر زندانىكننده ، نيست . آرى ، اگر در اجارهء كسى بوده و او را تا پايان مدت اجاره زندانى كرده باشد ، سودهاى از ميان رفته را براى كارفرما ضامن خواهد بود .\r\nشايد اين تفصيل مشهور از آن روست كه كار انسان ، هنگامى كه به اجاره درآيد ، مال موجود كارفرما شمرده مىشود و اين گونه از وجود اعتبارى است كه تباه كردنش ، اتلاف و نقص مال موجود بوده و اضرار و بلكه اتلاف و از ميان بردن مال دربارهء آن صادق است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاما در جايى كه كارى به اجاره درنيامده باشد ، هنوز نه وجود خارجى دارد و نه اعتبارى ؛ چرا كه براى انسان نسبت به كارها و عهده و هستى او مالكيتى اعتبار نمىشود . از اين روى ، نمىتوان گفت از نگاه عرف ، اتلاف يا اضرارى پيدا شده است .\r\nبر همين اساس است كه گاهى اين تفصيل نيز گفته مىشود كه اگر بزه‌ديده كار خويش را براى مدتى هر چند دراز ، به اجاره داده باشد ، بزهكار ، مزد همانندهاى بزه‌ديده را ، براى كار فرما ضامن است و بزه‌ديده نيز ، مزد تعيين شده در عقد اجاره را از كار فرما بستانكار مىشود .\r\nالبته سخن درست آن است كه اگر همچنين تفصيلى را بپذيريم ، مسألهء ما از موارد آن نيست ؛ زيرا مورد آن مطلب جايى است كه كسى را از انجام كار مورد اجاره بازدارند ، در حالى كه او توان انجام آن را به خودى خود داراست ، مانند انسان آزادى كه زندانى مىشود ، ولى در اين مسأله ، جنايتى در ميان است كه در پى بىآن آسيبى به بزه‌ديده رسيده و توانش را از ميان برده و او ديگر از انجام كار ناتوان است . چنين چيزى سبب به هم خوردن پيمان اجاره مىگردد ؛ زيرا آشكار مىشود كه او در واقع ، توان انجام كار را در زمان معين شده در اجاره نداشته و اين سبب گسستن پيمان اجاره مىگردد . از همين روست كه مشهور فقيهان ، در اجاره دادن كالا چنين گفته‌اند : اگر كسى كالاى مورد اجاره را از مستأجر غصب كند ، اجارهء همانند آن را مدتى كه از اجاره مانده است ، ضامن خواهد بود ، ولى اگر آن كالا را نابود بكند ، يا آسيبى بدان برساند كه بتوان از آن بهره جست ، بهايش را بايد به مالك كالا بپردازد و اجاره نيز براى مدت باقى مانده به هم مىخورد ، آن‌گاه مستأجر مىتواند اجرت المسماى آن مدت را از مالك بازپس بگيرد ؛ زيرا روشن مىشود كه اين كالا ، در واقع ، سودى در اين مدت ، براى مالكش نداشته است .\r\nهمچنين روشن مىشود كه اگر ضمان ، برخاسته از صدق عنوان اتلاف يا اضرار به معناى كاهش مال باشد ، اين تنها در جايى درست است كه مال ، حقيقى يا اعتبارى ، وجود داشته باشد كه نقص بدان برسد و در مسألهء ما چنين چيزى يافت نمىشود ، مگر اين كه يكى از اين دو تحليل عرفى پيشين را بپذيريم . آرى ، عنوان از بين رفتن ( تفويت ) نيازمند موجود بودن مال نيست و در مسألهء ما نيز صادق است ، ولى دليلى به عنوان يك كبراى فراگير نداريم كه تفويت نيز سبب ضمان مىشود ، چنان كه بيشتر نيز گوشزد كرده‌ايم .\r\nبا اين همه ، حتى اگر بپذيريم كه تفويت نيز ضمان را در پى خواهد داشت ، مىتوان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nگفت كه در مسألهء ما تفويت و اضرار صادق نيست ، هر چند صدق اين دو را در زندانى كردن انسان آزاد داراى درآمد بپذيريم . دليل سخن ما اين است كه جنايت در نگاه عرف ، همان از ميان بردن انسان يا اندامهاى اوست و از اين روى مانند آسيب رساندن به خود كالا و از ميان بردن آن است و در چنين جايى هرگز نمىگويند كه منافع و بهره‌هاى نفس يا عضو را نيز جداگانه از ميان برده و نابود كرده است . همان‌گونه كه اگر كسى حيوان ديگرى را نابود كند ، نمىگويند كه افزون بر ضمان ، بهاى خود حيوان ، بايد قيمت منافع آن را نيز به مالكش بپردازد ؛ چرا كه آن را در حق مالك نابود كرده ، همچنين دربارهء كسى كه دست ديگرى را قطع كرده جز اين نمىگويند كه دست او را آسيب رسانده يا نابود كرده است و نه منافع و كار و كسبى كه با آن دست انجام مىداده است . بنابراين ، تباه ساختن ديگرى نسبت به منافع در ميان نيست تا ضمان ديگرى داشته باشد ، بلكه منافع نابود شده مانند حيثيتهاى تعليليه براى ضمان خود آن اندام به شمار مىآيد . تفويت جداگانه منافع تنها در جايى است كه آن اندام ، خود بر جاى مانده باشد . اين كه گفته‌ايم نكته‌اى است عرفى و ترديد در آن روا نيست . بر اين اساس ، در مسأله خودمان چنين مىگوييم كه اگر هم بپذيريم زندانى كردن انسان آزاد داراى درآمد ، ضمان اجرت كار او را در پى خواهد داشت ، بازهم نمىتوان مسألهء ما را با آن سنجيد و ضمان كار و كسبى را كه بزه‌ديده از آن بازمانده است ، بر عهدهء بزهكار دانست ؛ مانند نقاش و درودگرى كه دستشان بريده شده ، يا خواننده‌اى كه زبانش قطع گردد ، اين همه از ميان بردن خود يك چيز است و نه منافع و فوايد آن . گذشته از اين ، اندازهء منافع و درآمدهايى را كه از ميان مىرود و بايد جايگزين گردد ، نمىتوان به درستى معين كرد ؛ زيرا كارها و مشاغل تفاوت بسيارى هم در اندازه و هم در چگونگى درآمد و منافع دارند و جز به گونه‌اى گزاف نمىتوان اندازهء معينى برايش در نظر گرفت . اين نيز در مسألهء ما كه تعيين خسارتى ديگر افزون بر ديه است بسى دور مىنمايد .\r\nبلكه مىتوان به يقين ، يا دست كم با اطمينان ، گفت كه بزهكار در شرع مقدس ما كار و كسب از ميان رفتن و زيانهاى مالى به دنبال آن را ضامن نيست ، در حالى كه بيشتر آيينهاى حقوقى امروز ضمان آن را مىپذيرند . ما اگر نتوانيم از سكوت همهء روايات ديه دريابيم كه چنين ضمانى درست نيست و بگوييم كه چون اين روايات ، تنها درصدد بيان ديهء عيب و نقصى هستند كه بر پيكر بزه‌ديده رسيده و نه زيانهاى مالى ديگر ، بىاشكال مىتوان گفت كه اين مسأله همواره مورد نياز و برخورد بوده است ، چه بسا آسيبها كه از روى عمد يا اشتباه در ميان مردم يافت مىشده كه در آن حكم به پرداخت ديه يا قصاص\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمىگشت ، اگر منافع و كار و كسب بزه‌ديده نيز بر عهدهء بزهكار مىبود ، كه در بسيارى موارد اين آسيبها به كاسبان و پيشه‌وران مىرسيد ، در روايات و فتواها معروف و مشهور مىشد و به ما نيز مىرسيد ، در حالى كه حتى يك مورد هم نمىتوان يافت ، بلكه شايد آن دسته از رواياتى كه مىگويند : خون مسلمانان با يكديگر برابر است و در ديه تفاوتى ميان خرد و كلان و مهتر و كهتر نيست ، بر نبود چنين ضمانى دلالت دارد . روشن است كه آنچه در مسألهء نخست گفته‌ايم كه هزينه‌هاى درمان در گذشته ناچيز بوده و در ميان هزينه‌هاى روزانهء زندگى مردم چشمگير نبود ، در اين مسأله جايى ندارد .\r\nبدين سان ، در حقيقت اين يك دليل لبّى است كه مىتوان براى ضامن نبودن چيزى افزون بر ديه و هزينه‌هاى درمان ، بدان استدلال كرد ، البته اگر در مسألهء نخست پذيرفته باشيم كه هزينه‌هاى درمان بر عهدهء بزهكار است .\r\n\r\nمسألهء سوم آيا هزينه‌هاى دادرسى بر عهدهء بزهكار است ؟\r\nپيش‌تر گفته‌ايم كه اين مسأله تنها در جنايتها نبوده و در هر گونه دادخواهى مىتوان چنين پرسشى را بررسى كرد كه آيا در دادخواستهاى كيفرى يا مدنى ، هزينه‌هاى دادرسى همواره بر عهدهء محكوم عليه است يا خير ؟\r\nشايسته آن است كه بحث را در دو بخش دنبال كنيم :\r\n1 - آيا محكوم عليه هزينه‌هاى دادرسى را بايد به دولت بپردازد و دادگاه مىتواند آن را از او و نه محكوم له بگيرد يا خير ؟ اين خود مسئوليتى است مدنى در برابر دولت .\r\nبايد انصاف داد كه اين نكته ، از ديدگاه فقهى بسيار با اهميت و در خور درنگ است . اگر علت ضمان را تنها در عنوان اتلاف يا تلف در دست كسى بدانيم ، چنان كه برخى از فقيهان پسين ، چنين مىانديشند ، بايد تنها در موارد صادق بودن اتلاف يا تلف ، ضمان را درست دانسته و بسيارى از موارد زيان مالى به ديگران را از ضمان ، بيرون بدانيم ؛ مواردى چون : مسألهء ما يا زندانى كردن انسان آزاد داراى درآمد بازداشتن او از كارش ، يا به بند كشيدن كالاى ديگرى به هنگام رونق دادوستد و افزايش بهاى آن و بازپس دادن آن به هنگام كاهش بها و پايان رونق .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n2 - آيا محكوم عليه ضامن هزينه‌هاى كه محكوم له براى دستيابى به حق خويش مىپردازد ، خواهد بود يا خير ؟ اين خود مسئوليتى است در برابر صاحب حق .\r\nاز آنجا كه پرسش دوم به بحثهاى گذشته نزديك‌تر است ، نخست سخن را از آن آغاز مىكنيم :\r\nممكن است گفته شود : محكوم عليه همهء آنچه را كه صاحب حق در راه دستيابى به حق خويش هزينه مىكند ، ضامن است ، چيزهايى مانند هزينه‌هاى دادرسى و وكيل و مدافع . گرچه صاحب حق ، با اراده و اختيار خودش اين هزينه‌ها را مىپردازد ، ولى اين همه در پى پايمال شدن حق او از سوى محكوم عليه بوده و از نگاه عرف ، او سبب چنين خسارتى بر صاحب حق گرديده است و بايد او را ضامن بدانيم .\r\nبا اين همه ، ظاهر آن است كه نمىتوان به اين اندازه براى ضامن بودن او بسنده كرد .\r\nپيش‌تر گفته‌ايم كه مقصود از سبب آن است كه بتوان اتلاف ، اضرار يا تقويت را از مباشر برگردانده و به او نسبت داد . روشن است كه تنها بازداشتن صاحب حق و نياز به هزينه براى دستيابى به آن حق ، براى نسبت دادن خسارت و زيان اين هزينه‌ها به غصب‌كننده كافى نيست ، تا بتوانيم او را افزون بر اين كه ضامن اصل حق است ، نابودكننده و زيان رساننده و تباه سازندهء هزينه‌هاى دادرسى نيز بدانيم . اين مخارج از سوى صاحب حق ، براى دستيابى به حق خويش انجام گرفته و او دوگونه حق ندارد يكى مال خودش و ديگرى چيزى كه او را بدان مال مىرساند . بنابراين ، براى تسبيب و نسبت دادن اتلاف يا تفويت نمىتوان به اين اندازه بسنده كرد . بلكه بايد گفت كار صاحب حق در دستيابى به مال خويش را نمىتوان به كسى جز مباشر نسبت داد ، مگر اين كه اجبار يا فريبى در ميان باشد ، كه بيرون از فرض سخن ماست .\r\nاين گفته كه بر چنين كارى اضرار صادق است ؛ زيرا او در راه دستيابى به حق خويش هزينه‌هايى را پرداخته ، بويژه در جايى كه كار محكوم عليه با آگاهى و عمد بوده باشد ، گفته‌اى نادرست است مگر با برخى توجيهات . اين سخن نيز كه در اختيار داشتن مال و حق ، خود داراى ارزش بوده ، غاصب اين ارزش را پايمال كرده ، سخن نادرستى است ؛ زيرا بنا بر اين بايد از آغاز دو ضمان در ميان باشد ، چه صاحب حق براى دستيابى به مالش چيزى را هزينه كند ، يا نه . بلكه شايد بتوان گفت اين كه در دليلهاى حرام بودن ربا آمده است كه مالك تنها سرمايهء خويش را بر مىدارد و نه بيشتر ، به روشنى بر خلاف نكته‌اى كه گفته شد دلالت دارد . آرى ، گذشت زمان مىتواند حيثيت تعليليه [ علت و سبب 
  ] براى افزايش بها گردد كه اين خود نكتهء ديگرى است . همچنين زمان و مكان ،\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nگاهى در ارزش مالى يك چيز تأثير داشته و در جايى كه غرض عقلا متوجه آن باشد ، مورد ضمان نيز خواهد بود ، ولى اين همه نكته‌هايى است بيرون از بحث و سخن ما . اين گفته كه درباره غاصب بايد با سخت‌ترين روش برخورد كرد نيز نادرست است ؛ زيرا اين قاعده‌اى دريافت شده [ تصيّديه 
  ] از لابه‌لاى بحثهاى فقهى است و نه قاعده‌اى شرعى .\r\nاز اين گذشته ، مقصود از اين جمله آن است كه هيچ كس ضامن هزينه‌هايى كه غصب‌كننده در راه بازپس دادن چيز غصب شده مىپردازد ، نخواهد بود و اين به يكباره با موضوع سخن ما بيگانه است .\r\nدربارهء پرسش دوم بايد گفت : اگر بخواهيم آن را به عنوان حكمى ثانوى اثبات كنيم و بگوييم كه هرگاه حاكم در آيين دادرسى چنين مقرر كند كه محكوم عليه ، ناگزير از پرداخت هزينه‌هاى آن است و اگر حق ثابت نگرديد ، بر خواهان يا هم بر خواهان و هم خوانده پرداخت آن لازم است ، اين حكمى ثانوى بوده و هيچ اشكالى در آن نيست ، چنان كه در همهء احكام حكومتى كه حاكم اسلامى براى پاسدارى از مصالح و مفاسد در چارچوب شرع مقرر مىكند ، همين گونه است .\r\nاما اگر بخواهيم ضامن بودن محكوم عليه را به عنوان حكم اولى و با يكى از قاعده‌هاى ضمان اثبات كنيم ، بايد گفت :\r\nكار دادرسى و آنچه در اين باره است ، مانند : ثبت دادخواست ، بازپرسى ، صدور حكم و مانند آن همگى كارهاى داراى ارزش و ماليت بوده و با استفاده يا دستور انجام يا اتلاف ، آن را ضامن مىشوند ، چنان كه كارهاى ديگر داراى ارزش مالى نيز ، همين گونه‌اند . در مسأله ما اگر دادرسى به خواستهء محكوم عليه باشد ، هزينه‌هاى آن نيز بر عهدهء اوست ؛ چرا كه او دستور چنين كارى را داده است . و اگر به خواست محكوم له يا هر دوى آنان و يا به دستور خود حاكم باشد ، بازهم بر عهدهء محكوم عليه است ؛ زيرا او همچون سببِ قوىتر از مباشر بوده و اگر او حق ديگرى را از او نمىگرفت ، حاكم نيز ناگزير از برپا داشتن داد و بازگرداندن حق به اهل آن نمىگرديد . البته اين سخن بر اين اساس است كه گرفتن دستمزد در برابر كارهاى واجب ، حرام نباشد بويژه در امور حكومت كه دليلهاى وجوب آن به گونه‌اى نيست كه بايد آنها را بىمزد انجام داد . درست است كه اگر محكوم له از حق خويش چشم مىپوشيد و دادخواهى نزد حاكم نمىكرد ، او نيز دادرسى و كارهاى ديگرى را در اين زمينه انجام نمىداد ، ولى دادخواهى حق اوست و محكوم عليه حق پايمال كردن حقوق ديگرى را نداشته و بلكه بايد آن را بازپس مىداد .\r\nنكتهء اصلى عرفى كه سبب صادق بودند عنوان تسبيب مىشود ، همين است . براى نمونه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاگر صاحب پيراهنى آن را از دست غصب‌كننده كشيده تا از چنگ او بيرون آورد ، ولى او پيراهن را رها نكند و در اين ميان پيراهن پاره شود ، گرچه تباه شدن آن با كار هر دو انجام گرفته ، ولى گفته مىشود كه چون غصب‌كننده ، حق نگهدارى پيراهن ديگرى را نداشته ، پس خود او سبب نابودى پيراهن است و بايد همهء بهاى آن را بپردازد . يا گواه دروغين كه ضامن مال از دست رفته است ؛ چرا كه حقيقت را پنهان كرده و گواهى دروغ داده بود و از مباشر ، كه همان قاضى است ، قوىتر است .\r\nدر اين مسأله ، اگر اين نكته را پذيرفته و بدان يقين كنيم ، محكوم عليه ضامن هزينه‌هاى دادرسى خواهد بود و گرنه مانند مسألهء پيشين ، اصل آن است كه او ، ضامن چنين هزينه‌اى نيست .\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nگفتار چهارم كاوشى دربارهء اختيار ولى امر در عفو كيفرها\r\n\r\n1 - حدود شرعى\r\nپيش از هر چيز بايد دانست كه مقصود از حدودى كه حق خداوند به شمار مىآيد ، حدّ و كيفرى است كه به عنوان حقى براى خدا بر بزهكار قرار داده شده است ، البته گاهى سبب آن حدّ ، تنها سرپيچى از فرمان خداوند است ، مانند شراب‌خوارى و زنا و گاهى دشمنى و تجاوز نسبت به مردم ، مانند دزدى ، چه اين كه دزدى گرچه تجاوز به مال‌باخته است ، ولى كيفر بريدن دست براى او قرار داده نشده كه مانند قصاص و افترا ، بزه‌ديده بتواند دست دزد را قطع كند ، بلكه اين كيفر و مجازاتى است الهى در برابر آنچه مرتكب شده است ، چنان كه آيهء شريفه بدان تصريح كرده و از ديدگاه فقهى نيز مسلّم است و دسته‌اى از روايات نيز بر آن دلالت دارند . صريح ترين روايت در اين باره صحيحهء فضيل است :\r\n« عن أبى عبد الله ( ع ) فى حديث : اذا أقرّ على نفسه عند الامام بسرقة ، قطعه ، فهذا من حقوق اللّه . » « 1 » هرگاه كسى نزد امام به دزدى اعتراف كرد دستش را مىبرد و اين از حقوق خداوند است .\r\nآرى ، ميان اين قسم از حقوق الهى و آنچه حق محض خداوند است ، مانند زنا و شراب‌خوارى ، فرقى وجود دارد ؛ زيرا از آنجا كه سبب و موضوع بريدن دست در دزدى ، همان تجاوز به حقوق ديگرى ، يعنى مال‌باخته است ، او مىتواند دزد را بخشيده يا مال خود را به او هبه كند و حدّى بر او جارى نشود . معناى اين سخن آن است كه حدّ\r\n\r\n\r\n","description":"","footnote":"\r\n( 1 ) وسائل الشيعة ، شيخ حرّ عاملى ، ج 18 / 343 ، چاپ اسلاميه ، تهران .\r\n","page_name":" 181 ","page_number":181},
  {"content":"\r\n\r\nبريدن دست دو جنبه دارد : از جهت اصل كيفر ، حقى است از حقوق الهى كه بر تجاوز كنندگان به دارايى ديگران كه آن را از جاى امن آن مىربايند قرار داده شده و اين كيفر را از آن مال‌باخته نگردانيده است . اما از سويى ديگر چون موضوع اين حدّ ، همان تجاوز به مال ديگرى است و اين حق ، تابع ارادهء صاحب مال مىباشد ، چنين تجاوزى تنها در صورتى ثابت مىشود كه او راضى نباشد و يا دزد را نبخشد . بنابراين از حقوق مردم خواهد بود .\r\nنتيجه اين كه ثابت شدن موضوع اين حد ، كه همان تجاوز به ديگرى است ، از حقوق مردم و تابع ارادهء آنان است ، نه اجراى آن و به كيفر رساندن بزهكار . لازمهء چنين مطلبى آن است كه اثبات موضوع اين حدّ ، حق مال‌باخته است و تنها با بيّنه و شهادت ثابت نمىشود ، بر خلاف آنچه حدود الهى محض است مانند زنا و شراب‌خوارى كه با بيّنه و شهادت ثابت مىگردد .\r\nلازمهء ديگرش اين است كه اگر مال‌باخته ، دزد را ببخشد و نزد حاكم شكايتى نبرد ، حدّى بر او جارى نمىشود ، بر خلاف جايى كه خود دزد نزد قاضى اقرار كرده يا شكايتى نزد حاكم برده شود و با بيّنه اثبات گردد ، سپس مال‌باخته بخواهد دزد را ببخشد كه چنين چيزى در اختيارش نيست ؛ زيرا كيفر دست بريدن از آنِ مال‌باخته نيست ، بلكه از حقوق الهى است . اين خود ، نوع و مرتبه‌اى از حق الناس است كه از يك سو از حقوق آدميان به شمار مىرود ؛ زيرا مشروط به درخواست صاحب حق است ، مانند قصاص و حدّ افترا ، و از سويى ديگر حق خداوند است ، ولى نه مانند حقّ اللّه محض ، همچون حدّ زنا و شراب‌خوارى . اين مطلب از چندين روايت معتبر مانند صحيحهء حلبى و معتبرهء سماعه ، استفاده مىشود . « 1 »\r\nاز اين مطلب ، پاسخ ادّعاى تعارض ميان صحيحهء پيشين فضيل ، و روايت حسين بن خالد روشن مىشود ؛ زيرا صحيحه بريدن دست دزد را از حقوق خداوند برشمرده و بنابراين پس از ثابت شدن اين حدّ با اقرار ديگر لازم نيست تا منتظر درخواست مال‌باخته باشيم ، در حالى كه در روايت حسين بن خالد چنين آمده است :\r\n« اذا نظر - أى الامام - الى رجل يسرق أن يزجره و ينهاه و يمضى و يدعه .\r\nقلت : و كيف ذلك ؟ قال : لأن الحق إذا كان اللّه فالواجب على الإمام اقامته ، و اذا كان للناس فهو للناس . » « 2 »\r\n\r\n\r\n","description":"","footnote":"\r\n( 1 ) همان مدرك ، باب 17 از ابواب مقدمات حدود .\r\n( 2 ) همان مدرك ، ج 18 / 334 .\r\n","page_name":" 182 ","page_number":182},
  {"content":"\r\n\r\nامام مىتواند نسبت به كسى كه دزدى كرده تنها نهى كند و او را از اين كار بازدارد و رهايش كند .\r\nبه حضرت گفتم : چنين چيزى چگونه ممكن است ؟ فرمود : زيرا اگر حقى از آنِ خداوند بود ، برپا داشتن آن بر امام واجب است و هرگاه حقى از آن مردم باشد ، اختيارش با خود آنان است .\r\nاگر سند اين روايت از جهت محمودى و پدرش بىاشكال باشد ، بايد گفت : دلالتى بر اين ندارد كه حدّ بريدن دست از آن دسته حقوق آدمى است كه امام تنها در صورت حضور و درخواست مال‌باخته مىتواند آن را دزد جارى كند . اين روايت فقط دلالت بر آن دارد كه اگر حقى براى انسانى وجود داشته باشد ، خواه از جنبهء نفى كيفر و درخواست آن خواه از جهت اثبات موضوع آن كيفر ، اجرى آن حدّ تنها با ديدن جرم واجب نيست بلكه وابسته به نظر آدميانى است كه صاحب آن حق مىباشند . به ديگر سخن ، در اينجا دو حق وجود دارد : يكى حق دادخواهى و كشاندن مدعا عليه به دادگاه و نزد حاكم براى اثبات بزه ، و ديگرى حق خود حدّ و كيفرى كه در آن تجاوزى به آدمى نباشد ، بلكه تنها نافرمانى خداست ، مانند شراب‌خوارى و زنا . اين هر دو حق از آنِ حاكم است ؛ اگر كسى را بيابد كه شراب‌خوارى يا زنا كرده ، حدّ را بر او جارى مىكند و چشم به راه كسى كه شكايتى در اين باره مطرح كند نمىماند . در مواردى كه تجاوزى به ديگران صورت گرفته و كيفر آن نيز از آنِ بزه‌ديده‌گان باشد ، اجراى حدّ و دادخواهى از آنِ خود آنان است و مىتوانند از دادخواهى خوددارى كنند . همچنين اگر به حاكمى شكايت برند و بزهكارى او را نيز ثابت كنند ، بازهم مىتوانند خود كيفر يا حدّ را ببخشند ، چنان كه در قصاص و حدّ افترا بدين گونه است . اما اگر تجاوزى بر ديگران انجام گيرد ولى حدّ و كيفر از آنِ بزه‌ديده مقرر نشده باشد ، مانند حدّ دزدى ، در اينجا تنها حق دادخواهى براى آدميان ثابت است و شهادت محتسبان و مأموران حكومتى در آن پذيرفته نيست ، چنان كه بر امام نيز واجب نيست كه تنها با ديدن بزه و آگاهى از آن ، حدّ را بر بزهكار جارى كند . البته اگر مال‌باخته دادخواهى كرده باشد ، بريدن دست آن دزد واجب مىگردد و ديگر نمىتواند او را ببخشد ؛ چرا كه چنين بخششى از آنِ مال‌باخته نيست . روايت حسين بن خالد دربارهء حق دوم است ؛ يعنى حق دادخواهى در دزدى ، در حالى كه صحيحهء فضيل در مورد حق نخست سخن مىگويد كه همان حق اللّه بودن خود حدّ است و بدين سان تعارضى ميان اين دو نيست .\r\nدر بيان تعارض نداشتن اين دو روايت كافى است كه بگوييم اگر حدّ به گونه‌اى است كه مال‌باخته مىتواند پيش از دادخواهى ، دزد را ببخشد ، گرچه پس از رفتن به دادگاه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nنتواند ، پس در چنين مواردى بر حاكم واجب نيست كه تنها با ديدن بزه ، حدّ را جارى كند ؛ زيرا ممكن است بزه‌ديده بخواهد آن را ببخشد و دادخواهى نكند ، پس ناگزير چنين حدّى به خود مردم واگذار شده است و از اين جهت تعارضى ميان روايات نمىتوان يافت .\r\nبحث دربارهء حدودى را كه از حقوق خداوند است ، در چند جهت دنبال مىكنيم .\r\n\r\nجهت نخست\r\n: بىترديد دليلهايى كه به اجراى حدود امر مىكنند ، مانند آيات حدّ زنا و دزدى و روايات ، گوياى اين مطلب مىباشند كه ترك حدّ يا بخشيدن آن پس از ثابت شدن موضوعش جايز نيست ، به گونه‌اى كه هرگاه در موردى شك كنيم كه آيا بخشيدن جايز است يا نه و دليل خاصى هم نداشته باشيم ، ناگزير به همين عمومات مراجعه مىكنيم . شمارى از روايات به گونه‌ها و لسانهايى مختلف بر اين مطلب تأكيد يا حتى دلالت دارند . در برخى از آنها ، مانند معتبرهء پيشين سماعه آمده است :\r\n« . . . و ذلك قول اللّه عزّ و جلّ : و الحافظين لحدود اللّه ، فاذا انتهى الحد الى الامام ، فليس لاحد أن يتركه » « 1 » . . . سخن خداوند بزرگ است كه فرمود : نگاهبانان حدود خداوند ، پس هرگاه حدّى به اما برسد [ و از جانب او باشد 
  ] ، هيچ كس نمىتواند آن را ترك كند .\r\nو در برخى ديگر ، همچون موثقهء محمّد بن قيس آمده است :\r\n« إنّ الحدّ لا يضيّع » « 2 » حدّ نبايد پايمال گردد .\r\nو در دسته‌اى ديگر ، همچون روايت سكونى آمده است :\r\n« لا يشفّعنى أحد فى حدّ اذا بلغ الإمام ، فإنّه لا يملكه » « 3 » هرگاه حدّى به امام رسيد ، هيچ كس در آن مورد شفاعت نكند ، چرا كه او اختيارى در آن ندارد .\r\nو در دستهء ديگرى ، همچون روايت ميثم آمده است :\r\n« من عطّل حدّاً من حدود اللّه فقد عاند اللّه و طلب مضادّته » « 4 » هر كس حدّى از حدود خداوند را تعطيل كرده و وانهد ، با خداى بزرگ\r\n\r\n\r\n","description":"","footnote":"\r\n( 1 ) همان مدرك ، ج 18 / 330 .\r\n( 2 ) همان مدرك ، ج 18 / 332 .\r\n( 3 ) همان مدرك ، ج 18 / 333 .\r\n( 4 ) همان مدرك ، ج 18 / 309 .\r\n","page_name":" 184 ","page_number":184},
  {"content":"\r\n\r\nبه دشمنى و ضديت برخاسته است .\r\nاين روايت را مرحوم كلينى با سندى ديگر از خلف بن حماد نقل كرده است . اگر روايت كردن خلف از امام صادق ( ع ) را بعيد نشماريم ، سند اين روايت بدين وسيله ، صحيح خواهد بود .\r\nروايات ديگرى نيز از اين دست داريم كه همين تعبيرها را داراست .\r\nبرخى از بزرگان ، جهت اثبات حقّ عفو براى امام در حدودى كه حق اللّه است ، به صحيحهء ضريس الكناسى استدلال كرده‌اند :\r\n« عن أبى جعفر ( ع ) قال : لا يعفى عن الحدود التى اللّه دون الامام . فأمّا ما كان من حقّ الناس فى حدّ فلا بأس بأن يعفى عنه دون الامام . » « 1 » از امام باقر ( ع ) نقل كرده كه فرمود : از حدود الهى ، پيش از امام ، عفو نمىشود ، اما حدودى كه حق آدميان باشد ، اشكالى ندارد كه پيش از امام بخشيده شود .\r\nدربارهء اين روايت چنين ادعا شده كه اين حديث ، دلالت بر آن دارد كه تنها امام حقّ عفو در حدودى كه حقّ اللّه است را دارد و اين عنوان يك اصل مطلق است و در جايى كه حق با بيّنه اثبات شود بايد از اطلاق آن به وسيله روايات ديگر دست كشيد ؛ چرا كه بايد آن حق را اقامه كرد و بخشيده نمىشود . « 2 »\r\nبا اين همه ظاهر آن است كه اين روايت چنين دلالتى ندارد و چنين اصلى را ثابت نمىكند ، بلكه در مورد مسألهء پيشين است كه در حدودى كه در آن حق مردم باشد ، خود آنان مىتوانند از حق خويش بگذرند ، چه نزد امام و چه پيش از مطرح شدن آن در نزد امام ، ولى حدودى كه تنها حق خداوند باشد اين گونه نيست . مقصود از واژهء « دون الامام » يا نزد امام است و يا پيش از رسيدن به او ، اما اين كه منظور از « دون » كسى غير از امام باشد ، چيزى است كه احتمال آن نمىرود ؛ چرا كه با تعبير « لا يعفى » در هر دو فقره كه فعل مجهول است سازگار نيست . در اين صورت مناسب بود كه بگويد : « لا يعفوا عن الحدود التى للّه دون الامام ، و أمّا فى حدود الناس فلا بأس بأن يعفو عنه دون الامام » يعنى كسى غير از امام ، و اين نكته‌اى است بسيار روشن . بلكه بايد گفت حتى بنا بر همين معنا هم دلالتى بر عموميت حق عفو براى امام ندارد ؛ زيرا تنها دلالت بر اين دارد كه غير از امام كسى داراى چنين حقى نيست ، امّا آيا خود او اين حق را به طور مطلق دارد يا فى الجمله ؟ اين چيزى است كه حديث بر آن دلالتى ندارد ؛ چرا كه مفهوم قيد ، هرگز بيش از\r\n\r\n\r\n","description":"","footnote":"\r\n( 1 ) همان مدرك ، ج 18 / 331 .\r\n( 2 ) مبانى تكملة المنهاج ، آيت الله خويى ، ج 1 / 177 .\r\n","page_name":" 185 ","page_number":185},
  {"content":"\r\n\r\nيك قضيهء سالبهء جزئيه نيست ، چنان كه در جاى خودش بررسى و تحقيق شده است .\r\n\r\nجهت دوم\r\n: دسته‌اى از روايات كه در ميان آنها روايتهاى معتبر نيز يافت مىشود ، دلالت بر آن دارند كه در حقوق خداوند ، آنجا كه با اقرار ثابت شود ، امام داراى حق بخشيدن است ، ولى در جاى كه با گواهى و بيّنه ثابت شود چنين نيست . از جمله اين روايات ، معتبرهء طلحة بن زيد از امام صادق ( ع ) است :\r\n« قال حدّثنى بعض أهل أنّ شابّاً أتى أمير المؤمنين ( ع ) فأقرّ عنده بالسرقة ، قال : فقال له على ( ع ) : إنى أراك شابّاً لا بأس بهبتك ، فهل تقرأ شيئاً من القرآن ؟ قال : نعم ، سورة البقرة . فقال : وهبت يدك لسورة البقرة .\r\nقال : و إنّما منعه أن يقطعه لانّه لم يقم عليه بيّنة . » « 1 » گفت : برخى از كسان من چنين نقل كرده كه جوانى نزد امير المؤمنين ( ع ) آمد و به دزدى اعتراف كرد و امير المؤمنين ( ع ) به او فرمود : مىبينم كه جوانى و بخشيدن تو را باكى نيست ، آيا خواندن چيزى از قرآن را مىدانى ؟ گفت : آرى ، سورهء بقره . فرمود : دست تو را به سورهء بقره بخشيدم . گفت : حضرت از آن روى دست او را نبريد كه بيّنه‌اى بر او اقامه نشده بود .\r\nاين روايت به طريق شيخ معتبر است و نه صدوق ؛ چرا كه آن را مرسلًا نقل مىكند ، و ظاهراً مرسلهء برقى است كه شيخ با سند خويش از او نقل مىكند ؛ زيرا با آنچه صدوق نقل كرده از نظر متن مطابقت دارد . البته صاحب وسائل چنين پنداشته كه اين از جمله قضاياى امير المؤمنين است كه صدوق در مشيخهء كتابش به اين قضايا سند معتبرى دارد ؛ در صورتى كه اين روايت به عنوان قضايا أمير المؤمنين نقل نشده است گرچه مشتمل بر واقع داورى و قضاء مىباشد .\r\nدلالت اين حديث بر تفصيل ميان حق خداوند و حق آدميان روشن است ، ولى در استدلال به آن دو گونه اشكال مىشود :\r\n1 - اين روايت ، بيانگر داورى امير المؤمنين است و او امام معصوم مىباشد ، و شايد اين حكم مخصوص او بوده و ديگر حاكمان را نتوان شايستهء چنين چيزى دانست .\r\nاين اشكال با شيوهء بيان و نقل امام صادق ( ع ) ناسازگار است ؛ چرا كه سخن حضرت با نقل اين قضيه و بيان علت اين مطلب كه نبريدن دست براى آن بود كه بيّنه‌اى در ميان نبود ، ظاهر در آن است كه تمام املاك براى بخشش حاكم همين مطلب است ، نه اين كه\r\n\r\n\r\n","description":"","footnote":"\r\n( 1 ) وسائل الشيعة ، ج 18 / 488 و و 331 .\r\n","page_name":" 186 ","page_number":186},
  {"content":"\r\n\r\nاو شخص خاصى چون معصوم ( ع ) است .\r\n2 - اين روايت دربارهء خصوص حدّ دزدى آمده و نمىتوان در حدود الهى ديگر چون تازيانه زدن يا سنگسار كردن و مانند آن همين را گفت ، احتمال فرق ميان آنها وجود دارد .\r\nدر پاسخ مىتوان گفت كه عبارت ذيل روايت ، از ديد عرف ظاهر در تعليل بوده و نام آوردن از دست بريدن تنها از آن روست كه مورد سخن ، اين كيفر بود . به ديگر سخن :\r\nعبارت پايانى حديث گويا پاسخى است از اشكال موجود در ذهن اهل شرع كه چگونه ممكن است يكى از حدود خداوند تعطيل و وانهاده شود ؟ و چون اين نكته اختصاص به حدّ دزدى ندارد ، پاسخ نيز ظاهر در عموم است و اين كه تنها در جايى حاكم ، اختيارى در حدّ ندارد كه بيّنه‌اى در ميان باشد .\r\nمؤيد اين برداشت ، عبارتى است كه در همين حديث به نقل برقى از برخى از اصحابش از بعض الصادقين ( ع ) آمده كه در ذيلش چنين آورده است :\r\n« . . . قال : فقال الأشعث : أ تعطل حدّاً من حدود اللّه ؟ فقال : و ما يدريك ما هذا ؟ اذا قامت البينة فليس للامام أن يعفو ، و اذا أقر الرجل على نفسه فذلك الى الامام ، ان شاء عفا و ان شاء قطع . » « 1 » . . . گفت : اشعث به امير المؤمنين ( ع ) گفت : آيا حدّى از حدود الهى را وامىنهى ؟ حضرت فرمود : تو چه مىدانى كه اين چيست ؟ هرگاه بيّنه‌اى برپا شود ، امام نمىتواند ببخشد ، و هرگاه خود انسان به زيان خويش اقرار كند ، اختيار با امام است ، اگر بخواهد مىبخشد و اگر بخواهد دستش را مىبرد .\r\nجمله پايانى اين روايت كه مىگويد : « اگر بخواهد مىبخشد و اگر بخواهد . . . » ظاهر در نتيجه‌گيرى و تطبيق است و نه اختصاص دادن و تقييد كبراى ياد شده در آغاز روايت .\r\nبدينسان اين حديث دلالت روشنى بر اين مطلب دارد كه حق بخشش در حقوق الهى در جايى كه بيّنه‌اى در ميان نباشد با امام است .\r\nاز جملهء اين روايات معتبرهء مالك بن عطيه دربارهء حدّ لواط است . در اين روايت آمده است كه مردى نزد امير المؤمنين ( ع ) آمد و چند بار اعتراف به انجام لواط نمود و حضرت او را در گزينش نوع كيفرهاى سه‌گانهء كشتن با شمشير ، سقوط از تپه با دست و پاى بسته و آتش زدن مخيّر گذاشت . او آتش را برگزيد و هنگامى كه وارد گودالى كه برايش كنده بودند شد و آتش را ديد ، امير المؤمنين و يارانش گريستند و سپس حضرت فرمود :\r\n\r\n\r\n","description":"","footnote":"\r\n( 1 ) همان مدرك ، ج 18 / 331 .\r\n","page_name":" 187 ","page_number":187},
  {"content":"\r\n\r\n« قم يا هذا أبكيت ملائكة السماء و ملائكة ، الارض ، فان اللّه قد تاب عليك ، قم و لا تعاودنّ شيئاً مما فعلت . » « 1 » اى مرد برخيز ، تو فرشتگان آسمان و فرشتگان زمين را به گريه انداخته‌اى . خداوند توبه‌ات را پذيرفت برخيز و از اين پس هرگز آنچه را كه انجام دادى تكرار مكن .\r\nالبته در اين روايت نمىتوان احتمال آن را كه اختصاص به حدّ لواط داشته باشد ردّ كرد ، بويژه آن كه كيفر كشتن ، مانند سنگسار كردن شخص محصن ، با اندك چيزى رها و وانهاده مىشود ، به خلاف حدّى كه كمتر از كشتن باشد ، مانند تازيانه و دست بريدن .\r\nبراى همين است كه اگر اعتراف‌كننده پس از اقرارش ، انكار كند ، سنگسار شدن از او برداشته مىشود ولى تازيانه مىخورد . از اين روى برخى فقيهان مانند ابن ادريس ، اختيار امام را در بخشيدن كيفر ، تنها در حدّ رجم مىپذيرند .\r\nاز اين گذشته در مورد روايت داريم كه شخص بزهكار توبه كرده بود ، توبه‌اى كه امام ( ع ) و يارانش و نيز فرشتگان آسمان و زمين را به گريه انداخته بود . شايد برداشته شدن كيفر از جهت پذيرش توبه بود و نه بخشيدن امام ( ع ) بلكه مىتوان گفت ظاهر ذيل روايت همين است ؛ چرا كه گفته نشده كه امام ( ع ) او را بخشيد ، آن گونه كه در معتبرهء طلحه آمده بود ، بلكه گفته شد كه خداوند توبه‌ات را پذيرفت . اين عبارت سازگار با آن است كه توبه سبب سقوط كيفرهايى است كه با اقرار ثابت شوند ، هر چند پس از اثبات آن باشد . دست كم مىتوان گفت كه از اين جهت مجمل است و به هر روى اطلاقى در آن نيست كه موارد توبه نكردن بزهكار را در برگيرد .\r\nروايت ديگر حديثى است كه در كتاب تحف العقول از امام جواد ( ع ) نقل كرده است :\r\n« قال : و أمّا الرجل الذي اعترف باللواط ، فانه لم يقم عليه البينة ، و انّما تطوّع بالاقرار من نفسه . و اذا كان للامام الذي من اللّه أن يعاقب عن اللّه ، كان له أن يمنّ عن اللّه . أما سمعت قول اللّه : هذا عطاؤنا فامنن أو أمسك به غير حساب . » « 2 » فرمود : اما مردى كه به انجام لواط اعتراف كرده باشد ، بيّنه‌اى بر او اقامه نشده و تنها خود اوست كه دربارهء خويش اعتراف كرده است . اگر امامى كه از جانب خداوند است مىتواند از سوى خدا او را به كيفر\r\n\r\n\r\n","description":"","footnote":"\r\n( 1 ) همان مدرك ، ج 18 / 423 .\r\n( 2 ) همان مدرك ، ج 18 / 331 .\r\n","page_name":" 188 ","page_number":188},
  {"content":"\r\n\r\nرساند ، اين اختيار را نيز دارد كه از سوى خداوند بر او منت گذارد [ و آزادش كند . 
  ] آيا سخن خداوند را نشنيده‌اى كه فرمود : اين بخشش و عنايت ماست ، خواهى منت گذار و خواهى نگاهدار بدون حساب و شماره .\r\nاين روايت نيز دلالت روشنى بر همان كبراى كلى دارد ؛ زيرا عبارت پايانى روايت ظاهر در ضابطه‌اى كلى و فراگير در هر كيفرى است كه از سوى خداوند و حقى از حقوق او باشد ، نه تنها حدّ لواط . اما با اين همه اين روايت ، فاقد سند است ؛ چرا كه اين شعبه ، براى رعايت اختصار ، سندهاى كتاب خود را حذف كرده و ما را از راههاى دريافت خويش محروم نموده است .\r\n\r\nجهت سوم\r\n: مشهور فقها ، بخشش حاكم را در مواردى كه جرم با اقرار ثابت مىشود ، مقيد بدان كرده‌اند كه بزهكار توبه نيز كرده باشد ، پس تا توبه‌اى نباشد ، عفو نيز جايز نيست .\r\nمرحوم شيخ طوسى در نهايه مىفرمايد :\r\n« و من زنى و تاب قبل قيام البيّنة عليه بذلك ، درأت التوبة عنه الحدّ ، فان تاب بعد قيام الشهادة عليه وجب عليه الحدّ و لم تجز للامام العفو عنه . فان كان أقرّ على نفسه عند الامام ثم أظهر التوبة ، كان للامام الخيار فى العفو عنه أو اقامة الحد عليه حسب ما يراه من المصلحة فى ذلك ، و متى لم يتب لم يجز للامام العفو عنه على حال . » « 1 »\r\nهر كس مرتكب زنا شده و پيش از برپا شدن بيّنه توبه نمايد ، اين توبه كيفر را از او برمىدارد ، ولى اگر پس از برپا شدن شهادت بر او توبه كند ، حدّ بر او واجب گشته و بر امام جايز نيست كه او را ببخشد . اگر چنين كسى نزد امام بر جرم خويش اقرار كند و سپس توبه نمايد ، امام در بخشيدن او يا جارى كردن حدّ ، بر طبق مصلحتى كه مىبيند ، مختار است و تا هنگامى كه توبه نكند بر امام جايز نيست به هيچ وجه او را ببخشد .\r\nاو اين مطلب را دربارهء ديگر حدّها كه حق خداوند باشند نيز ، آورده است . « 2 »\r\n\r\n\r\n","description":"","footnote":"\r\n( 1 ) النهايه ، شيخ طوسى ، / 696 .\r\n( 2 ) همان مدرك ، 706 ، 708 ، 714 ، 718 .\r\n","page_name":" 189 ","page_number":189},
  {"content":"\r\n\r\nدر شرايع چنين مىنويسد :\r\n« و لو أقرّ به حد ثم تاب كان الامام مخيراً فى اقامته رجماً كان أو جلداً . » اگر كسى به حدّ اعتراف كند و پس از آن توبه نمايد ، امام در اجراى آن حدّ مختار است ، چه سنگسار باشد و چه تازيانه .\r\nعبارتهاى ديگر كتابهاى فقهى نيز همين گونه است و توبه را به عنوان قيدى براى جايز بودن بخشش گرفته‌اند . بدينسان ظاهر عبارتهاى فقيهان ما اين است كه موضوع بخشيدن ، مركب از دو چيز است ؛ يكى ثابت شدن جرم با اقرار ، و ديگرى توبهء اقراركننده ، هر چند در ضمن خود اعتراف نزد امام باشد .\r\nالبته مرحوم شيخ مفيد در مقنعه معيار عفو امام را توبهء بزهكار پس از اثبات جرمش قرار داده است ، چه با اقرار ثابت شده باشد يا با شهادت گواهان . او چنين مىنويسد :\r\n« و من زنى و تاب قبل ان تقوم الشهادة عليه بالزنى ، درأت عنه التوبة الحدّ ، فإن تاب بعد قيام الشهادة عليه كان للامام الخيار فى العفو عنه أو اقامة الحد عليه حسب ما يراه من المصلحة فى ذلك له و لأهل الاسلام ، فان لم يتب لم يجز العفو عنه فى الحد به حال . » « 1 »\r\nهر كس مرتكب زنا شود و پيش از آن كه شهادتى بر او اقامه گردد توبه كند ، اين توبه ، حدّ را از او برمىدارد . اگر پس از برپا شدن شهادت توبه كند ، امام مىتواند او را ببخشد يا حدّ بر او جارى كند ، البته بر حسب آنچه به عنوان مصلحت براى بزهكار و نيز مسلمانان در اين كار مىبيند ، اقدام مىكند ، ولى اگر بزهكار توبه نكند به هيچ وجه نمىتوان حدّ او را بخشيد .\r\nايشان همين عبارت را در حدّ لواط و حدّ سحق نيز آورده‌اند . « 2 » دو فقيه حلبى [ ابن زهره و أبو الصلاح 
  ] ، نيز در اين مطلب از او پيروى كردند . بنابراين قول ، موضوع عفو امام تنها توبه بزهكار پس از ثابت شدن جرم اوست ، چه با اقرار ثابت شود و چه با بيّنه .\r\nدر برابر اين دو قول ، ديدگاه سومى است كه برخى از فقيهان متأخر برگزيده‌اند . اين قول همان كافى بودن ثبوت جرم با اقرار بزهكار است در جايز بودن بخشش ، چه توبه‌اى در ميان باشد يا نه . بدين سان اقوال موجود ، سه قول خواهد بود كه بايد آنها را بررسى\r\n\r\n\r\n","description":"","footnote":"\r\n( 1 ) المقنعة ، شيخ مفيد ، / 777 ، مركز انتشارات اسلامى وابسته به جامعه مدرسين ، قم ، 1410 ه - ق .\r\n( 2 ) همان مدرك ، / 787 ، 788 .\r\n","page_name":" 190 ","page_number":190},
  {"content":"\r\n\r\nكرده و آنچه با ادله و قواعد سازگار است بازشناسيم .\r\nبىترديد نتيجهء اطلاق معتبرهء پيشين طلحة بن زيد اين است كه توبهء اعتراف‌كننده در جايز بودن بخشش او از سوى حاكم شرط نيست . بلكه گفته مىشود كه اين روايت دلالت بر آن دارد كه ملاك عفو امام در مورد روايت ، توبهء بزهكار نبود ، بلكه مصلحت ديگرى در كار بوده كه امام ( ع ) فرمود : « مىبينم كه جوانى و بخشيدن تو را باكى نيست » . گويا مصلحت جوانى او رعايت گرديده و بنابراين هر مصلحتى در جايز بودن بخشش كافى است بى آن كه توبه‌اى شرط شده باشد .\r\nبر چنين برداشتى مىتوان خرده گرفت ؛ زيرا آن جهت را امام ( ع ) تنها به عنوان ملاك بخشش خويش برشمرده است و نه معيار جايز بودند بخشش از سوى خود . بنابراين ، دلالتى بر اين مطلب ندارد كه حق بخشيدن ، مقيّد به توبهء اعتراف‌كننده نيست ، جز اين كه از اطلاق و مقدمات حكمت يارى بجوييم ؛ چه ، حكم جايز بودن بخشش حاكم در اين روايت مقيد به توبهء اعتراف‌كننده نشده است . بنابراين شامل جايى نيز مىشود كه بزهكار از آن جهت به نزد حاكم آمده و به گناه خويش اعتراف مىكند كه مثلًا مىترسد مبادا دچار چيزى سخت‌تر گردد . پس تعبير « أتى أمير المؤمنين » همسان يا ملازم با توبه و پشيمانى نيست . بدين سان بايد براى بيرون رفتن از اين اطلاق چاره‌اى انديشيد . براى تقييد اين اطلاق مىتوان به يكى از اين چند وجه استدلال كرد :\r\n1 - استدلال به روايت معتبر مالك بن عطيه [ كه پيش‌تر گذشت 
  ] ، در اين روايت توبهء اعتراف‌كننده فرض شده و امام ( ع ) نيز در ذيل آن به صراحت همين را بيان كرده است .\r\nبنابراين گفته مىشود كه اطلاق روايت طلحه را با اين حديث تقييد مىكنيم و آن را بر مواردى حمل مىنماييم كه توبه در ميان باشد . بدين سان ديدگاه مشهور با حمل مطلق بر مقيد اثبات مىگردد .\r\nدر پاسخ به اين استدلال بايد گفت : افزون بر آنچه در گذشته راجع به معتبرهء مالك بن عطيه گفته‌ايم كه حتى در مورد خودش نيز دلالتى بر حق عفو ندارد ، چه رسد به همهء حدود خداوند ؛ با توجه به اين كه در اينجا هم مطلق و هم مقيد هر دو مثبت مىباشند ، دليل نداريم كه مطلق را بر مقيد حمل كنيم . آرى اگر روايت مالك ظاهر در آن بود كه توبهء اعتراف كنندهء نقشى در جايز بودن عفو او دارد ، به گونه‌اى كه اگر اين توبه نباشد ، بر امام جايز نيست كه او را ببخشد ، آنگاه براى تقييد اطلاق معتبرهء طلحه شايستگى داشت ، ولى روشن است كه روايت مالك چنين دلالتى نداد و تنها اين نكته را مىرساند كه بخشيدن او به خاطر توبه‌اش بوده است ، نه اين كه اگر توبه نبود ، اين بخشش بر امام جايز نمىبود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n2 - ادعاى تقييد اطلاق روايت طلحه به وسيلهء روايت پيشين تحف العقول ، كه در آن آمده است « او خود دربارهء خويش اعتراف كرده است » . اين جمله ظاهر در پشيمانى و توبه از سوى بزهكار است .\r\nپاسخ اين وجه نيز گذشته از ضعيف بودند سند اين روايت ، همان پاسخ پيشين ، كه در روايت مالك بن عطيه گفته‌ايم ، مىباشد .\r\n3 - استدلال به فحواى رواياتى كه شفاعت و ميانجى شدن را تنها در صورتى كه پشيمانى بزهكار آشكار شود ، روا مىشمارد ، مانند روايت سكونى :\r\n« عن أبى عبد الله ( ع ) قال : امير المؤمنين ( ع ) : لا يشفعنّ أحد فى حدّ اذا بلغ الامام ؛ فانّه لا يملكه ، و اشفع فيما لم يبلغ الامام اذا رأيت الندم ، و اشفع عند الامام فى غير الحدّ مع الرجوع من المشفوع له و لا يشفع فى حق امرئٍ مسلم و لا غيره الا باذنه . » « 1 »\r\nاز امام صادق ( ع ) نقل كرده است كه فرمود : امير المؤمنين ( ع ) فرمود :\r\nهيچ كس دربارهء حدّى كه به امام رسيده [ و ثابت شده 
  ] شفاعت و پادرميانى نكند كه امام نيز اختيارى در آن ندارد . تنها در جايى شفاعت كن كه به امام نرسيده و پشيمانى بزهكار را ديده‌اى . در جايى كه حدّى نباشد ، تنها هنگامى كه شخص مشفوع له [ مورد سفارش 
  ] برگشته باشد ، نزد امام شفاعت كن و هرگز دربارهء مسلمان يا نامسلمانى بىاجازهء خودش شفاعت مكن .\r\nگفته مىشود كه ظاهر اين روايت آن است كه حق شفاعت كردن در غير حدّ و نيز حدّى كه به امام نرسيده باشد ، اختصاص به جايى دارد كه بزهكار توبه كرده باشد . گويا در جايى كه توبه و پشيمانى نباشد جز جارى كردن كيفر چيز ديگرى روا نيست .\r\nپاسخ آن است كه در ظاهر روايت ، پشيمانى قيد براى خود شفاعتِ كردن است و نه حق شفاعت ، چه رسد به حق بخشيدن امام . بنابراين روايت مىخواهد شفاعت بدون توبه و پشيمانى بزهكار را منع كند ؛ چرا كه او شايستگى آن را ندارد و بلكه ممكن است با جرأت بيشترى به تكرار گناه خويش بپردازد . پس روايت ظهورى در اختصاص داشتن بخشش به جايى كه اعتراف‌كننده توبه كرده باشد ندارد ، و بلكه روشن است كه اين روايت اساساً ارتباطى به مسألهء اقرار و حق بخشش حاكم در آن ندارد .\r\n\r\n\r\n","description":"","footnote":"\r\n( 1 ) وسائل الشيعة ، ج 18 / 333 .\r\n","page_name":" 192 ","page_number":192},
  {"content":"\r\n\r\n4 . استدلال به صحيحهء ابن سنان :\r\n« عن أبى عبد الله ( ع ) قال : السارق اذا جاء من قبل نفسه تائباً الى اللّه و ردّ سرقته على صاحبها فلا قطع عليه . » « 1 » از امام صادق ( ع ) نقل كرد كه فرمود : هرگاه دزد خود توبه كند و به درگاهى الهى بيايد و مال دزدى را به صاحبش برگرداند ، كيفر دست بريدن بر او نيست .\r\nگفته مىشود كه نتيجه جملهء شرطيه در اين روايت ، شرط بودن توبهء دزد به همراه آمدنش ، كنايه از اقرار اوست ، مىباشد .\r\nپاسخ آن است كه اين روايت با مسألهء بخشيدن بزهكار بيگانه است ؛ چرا كه ظاهر در حكمى ديگر مىباشد كه همان برداشته شدن كيفر به وسيلهء توبه است ، چنان كه گفته است « لا قطع عليه » . ظاهر اين جمله ساقط شدن حدّ است ، از اين روى ، آن را بر عنوان دزد واقعى كه موضوع حدّ است تفريع كرد . تعبير آمدن او نيز كنايه از اقرار يا آمدن نزد حاكم نيست ، و گرنه نامى از آن به ميان مىآورد ، بلكه مقصود با قرينهء ذيل روايت ، آمدن نزد مال‌باخته است تا مالش را به او بازگرداند . بنابراين ، روايت دربارهء حكمى ديگر است و ارتباطى به حكم اقرار ندارد . اگر هم بپذيريم كه روايت از اين نظر داراى اطلاق است ، ناگزيريم كه آن را مقيد به پيش از دستگيرى يا پيش از آگاهى از جرم او از راه بيّنه اقرار بدانيم ، چنان كه مرسلهء جميل بر آن دلالت دارد .\r\n« عن جميل بن درّاج عن رجل عن أحدهما ( ع ) فى رجل سرق أو شرب الخمر أو زنى فلم يعلم ذلك منه و لم يؤخذ حتى تاب و صلح .\r\nفقال : اذا و عرف منه أمر جميل ، لم يقم عليه الحد . . . » « 2 » از جميل بن درّاج از مردى از امام باقر يا صادق ( ع ) دربارهء مردى كه دزدى كرده يا شراب نوشيده و يا زنا كرده ولى كسى از آن آگاه نگرديد و دستگير هم نشد تا اين كه توبه كرده و صالح شده است . حضرت فرمود :\r\nاگر صالح شده و رفتار شايسته از او ديده شود ، حدّ بر او جارى نمىگردد .\r\nممكن است گفته شود : ميان رواياتى مانند صحيحهء ابن سنان كه دلالت بر ساقط شدن حدّ به وسيلهء توبه ، حتى پيش از ثابت شدنش نزد حاكم دارد ، و رواياتى كه بر جايز بودن بخشش در جايى كه بزه با اعتراف ثابت شده باشد ؛ تعارض وجود دارد .\r\n\r\n\r\n","description":"","footnote":"\r\n( 1 ) همان مدرك ، ج 18 / 530 .\r\n( 2 ) همان مدرك ، ج 18 / 328 .\r\n","page_name":" 193 ","page_number":193},
  {"content":"\r\n\r\nدسته‌اى از روايات عفو در جايى است كه توبهء بزهكار پيش از اقرار او آشكار شده و با اعتراف ، خواستار پاك شدن از گناه مىشود ، ولى با اين همه در برخى از روايات آمده كه امام ( ع ) حدّ را بر او جارى كرد و در دسته‌اى ديگر آمده است كه كيفرش را به عنوان هبه بخشيد . معناى اين مطلب آن است كه حدّ حتى با توبهء پيش از ثبوت جرم ، برداشته نمىشود ؛ چرا كه در غير اين صورت جايى براى بخشش و يا جارى كردن كيفر نبود .\r\nبنابراين ميان روايات ، از اين جهت تعارض وجود دارد .\r\nاين كه روايات دستهء دوم را به اين معنا بگيريم كه توبهء اعتراف‌كننده پيش از اقرارش احراز نگرديده بود ، بسيار بعيد به نظر مىرسد ؛ چرا كه در برخى روايات تصريح شده است كه او در پى پاك كردن خويش از آلودگى آن گناه است و بر آن پاى مىفشارد ، به گونه‌اى كه اقرارهاى پىدرپى داشته و هرگاه امام ( ع ) او را بازمىگرداند ، دوباره به نزد امام ( ع ) برگشته و اعتراف خويش را تكرار مىكند ، چنان كه در مورد زن زنا كار در روايت ميثم « 1 » و غير آن اين گونه بود و با اين همه امام ( ع ) حدّ را بر او جارى كرد . از اين گذشته مىتوان گفت كه احتمال توبه پيش از اعتراف نيز در از ميان بردن حدّ كافى است ؛ چرا كه حدّ با شبهه از ميان مىرود . البته بنابراين كه اين شبهه ، شامل شبههء حاكم نيز باشد و تنها به شبههء بزهكار در هنگام ارتكاب جرم اختصاص نداشته باشد .\r\nهمچنين اختصاص داشتن اطلاقات ساقط شدن حدّ به وسيلهء توبه پيش از ثابت شدن جرم به موارد بيّنه و نه اقرار ، چيزى است كه نمىتوان احتمال آن را از ديدگاه عرفى و فقهى پذيرفت ؛ زيرا روشن است كه تخفيف و برداشتن كيفر با اقرار تناسب بيشترى دارد تا با بيّنه . بنابراين گفته مىشود كه تعارض ميان آن دو دسته وجود دارد .\r\nبا اين همه بايد گفت كه تعارضى ميان اين دو دسته وجود ندارد ؛ زيرا ظاهر روايات سقوط كيفر با توبه آن است كه شخص بايد به صلاح و شايستگى و كردار راست و درست در كارهاى خويش شناخته شود و تنها پشيمانى و توبه در از ميان رفتن كيفر كافى نيست . اين مطلب نيز گاهى نيازمند گذشت زمان است تا راستى و درستى او در آن مدت آشكار گردد و تنها پشيمانى و اقدام به پاك گردانيدن خويش كافى نيست . دليل اين قيد نيز لسان دليلهاست ؛ چه اگر دليل را آياتى از اين دسته بدانيم كه مىفرمايد :\r\n«  فَمَنْ تابَ مِنْ بَعْدِ ظُلْمِهِ وَ أَصْلَحَ فَإِنَّ اللَّهَ يَتُوبُ عَلَيْهِ إِنَّ اللَّهَ غَفُورٌ رَحِيمٌ .  » « 2 »\r\n\r\n\r\n","description":"","footnote":"\r\n( 1 ) همان مدرك ، ج 18 / 378 .\r\n( 2 ) سورهء مائده ، آيهء 38 .\r\n","page_name":" 194 ","page_number":194},
  {"content":"\r\n\r\nهر كس پس از ستمكارى خويش توبه كرده و صالح گردد ، خداوند نيز توبه‌اش را بپذيرد ، همانا خداوند بخشنده و مهربان است .\r\nاين آيه پس از بيان كيفر بريدن دست دزد وارد شده است . يا آيهء ديگرى كه مىفرمايد :\r\n«  فَإِنْ تابا وَ أَصْلَحا فَأَعْرِضُوا عَنْهُما .  » « 1 » اگر آن دو تن توبه كرده و صالح گردند ، از آنان دست برداريد .\r\nاين آيه نيز پس از آيهء مساحقه يا زنا ، پيش از مقرر شدن حدّ است . بسيار روشن است كه قيد « و أصلح » همان صالح شدن و راست كردار گرديدن بزهكار مىباشد .\r\nاگر دولتى اسلامى در ميان مردمى تشكيل شود كه سالهاى درازى را زير سلطهء رژيمهاى اسلام ستيز بودند و روح اسلام از آن جامعه‌ها رخت بربسته بود ، مانند جمهورىهاى آسياى مركزى ، در چنين جاهايى نمىتوان هر بامداد و شامگاه حدود اسلامى را بر هر شراب خوار و زناكارى جارى كرد ، بلكه نيازمند گذشت زمانى است كه با زمينه‌سازيهاى لازم فكرى و تبليغاتى و اجرايى ، مردم را به سوى پذيرش نظام اسلامى و احكام عادلانه‌اش راهنمايى كرد . خلاصه آن كه حاكم اسلامى مسئول برپا داشتن حكم خدا در جامعه است به گونه‌اى كه پايدارى ، استوارى و دوام آن را نيز تضمين نمايد ، پس ناچار سياستهايى مناسب را در اجرا فراهم كند و اين مهم گاهى نيازمند آرامش و مرحله‌اى كردن اجراى احكام و حدود شرعى است .\r\nاگر هم دليل از ميان رفتن كيفر را روايت بدانيم ، بايد گفت در اين باره دو روايت داريم . يكى صحيحهء پيشين ابن سنان ، كه ظاهرش توبه و صلاح و نيكى در عمل است ؛ چرا كه گفته است : شخص دزد خود برگشته و دارايى مال‌باخته را به او برگردانده باشد .\r\nبدين سان ، بازگرداندن مال دزدى به صاحبش پس از توبه ، كنايه از شرط بودن شايستگى عملى و استوارى و درستى كارهاى اوست . روايت ديگر مرسل جميل است كه ظاهر و بلكه صريح در اين مطلب مىباشد ؛ زيرا در آن چنين آمده كه « اگر صالح گرديد ، و كارهاى نيك و شايسته از او ديده شود ، حدّى بر او جارى نخواهد شد » . بلكه در ذيل\r\n\r\n\r\n","description":"","footnote":"\r\n( 1 ) سورهء نساء ، آيه 16 .\r\n","page_name":" 195 ","page_number":195},
  {"content":"\r\n\r\nاين روايت ، ابن ابى عمير از جميل نقل مىكند كه لازم است مدتى بر توبهء او بگذرد ، تا صلاح و شايستگى او در آن مدت آشكار گردد . خلاصه اين كه تعارض ميان اين دو دسته نيست ؛ چه ساقط شدن حدّ مشروط به آن است كه در عمل ، نيك‌كردارى او روشن شود ، نه اين كه تنها از راه اعتراف نزد حاكم توبه كرده باشد . به ديگر سخن ، روشن شدن توبه و صالح گرديدن او پيش از ثبوت جرم ، در ساقط شدن كيفر نقش دارد و اين كافى نيست كه توبه در طول اقرار يا به وسيلهء خود اقرار ثابت شود ، هر چند پيش از اعتراف باشد . اين مطلب در خور درنگ و توجه شايسته است و « أصلح » به معناى نيكى و شايستگى در كار و استوارى در واقعيت خارجى مىباشد .\r\n5 - ادعاى تعارض ميان اطلاق حق بخشيدن بزهكار حتى در جايى كه توبه نكرده باشد و ميان آن دسته كه مىگويد حدّ خداوندى را نبايد تعطيل و پايمال كرد و هر كس آن را وانهد با خداوند به دشمنى برخاسته و مانند آن ، كه داراى بيانى تند و تأكيدى است .\r\nاين بيان تخصيص‌پذير نيست مگر اين كه نكتهء واقعى ويژه‌اى در كار باشد كه ميان بخشيدن حاكم و ديگر موارد فرق گذارد ، به گونه‌اى كه آن را تخفيف به شمار آورديم و نه پايمال كردن حدّ الهى . بنابراين ، ديگر حكمى تعبدى ، همانند عبادات ، نخواهد بود و تنها به دليل تخفيفى بر بزهكار است كه او را مىبخشند و تخفيف نيز چيزى گزاف و بىدليل نيست بلكه بر اساس يك دگرگونى واقعى در بزهكار است كه همان توبهء اوست ، كه از بين برندهء حدّ در آيات و روايات به شمار آمده ، و بايد بيش از ثابت شدن جرم باشد .\r\nاينجاست كه مىتوان گفت : كسى كه مجموع روايات را نگريسته و مورد بررسى قرار دهد ، مىتواند از اين روايات دريابد كه چون در موارد اعتراف از سوى خود بزهكار ، عادتاً حالت بازگشت و توبه از او انتظار مىرود ؛ چرا كه او خود با پاى خويش بازمىگردد ، تشخيص اين مطلب به حاكم واگذار شده است . اگر از بزهكار ، صالح شدن و پشيمانى ديده و مصلحت را در آن بيند كه فرصتى ديگر به او بدهد ، مىتواند او را ببخشد ، و گرنه حدّ را بر او جارى ساخته و حدّ خداوند را تعطيل نمىكند . نتيجه آن كه : نمىتوان از معتبرهء طلحه ، حكم عامى را كه شامل غير موارد توبه و پشيمانى شود ، استفاده كرد ، مانند جايى كه اقرار او از روى بىمبالاتى و پرده درى و جرأت باشد و يا از روى ترس از برپا شدن بيّنه و افتادن در پىآمدهاى ناگوارتر .\r\nدليل اين كه نمىتوان از اين روايت چنين چيزى را استفاده كرد آن است كه يا اين حديث انصراف داشته و بر حسب مناسبتهاى حكم و موضوع در چنين حكمى ، به خودى خود اطلاقى در ميان نيست ، و يا اين كه روايات شديد اللحن‌ترى كه تخصيص‌پذير نيستند در تعارض است . بنابراين نتيجه همان ديدگاه مشهور خواهد بود\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكه بر اساس آن ، توبهء اعتراف‌كننده شرط در سقوط كيفر است . آنچه گفته‌ايم نهايت تلاش براى اثبات درستى فتواى مشهور است ؛ اگر برخى از آنها را بپذيريم و درست بشماريم كه همان نتيجه را خواهد داشت و گرنه بايد گفت كه قول سوم صحيح است .\r\nاما ديدگاه مرحوم شيخ مفيد كه حق بخشش را براى امام حتى در مورد بيّنه هم ثابت مىداند ، بر خلاف تصريح رواياتى است كه ميان بيّنه و اقرار فرق مىگذارد ؛ چه در اين صورت وجهى براى تفصيل باقى نمىماند . آرى اگر بگوييم در موارد اقرار ، توبه‌اى شرط نيست ، اين تفصيل جاى دارد ، ولى اين سخن بر خلاف ديدگاه خود او و مشهور است ، چنان كه ثابت بودن حق بخشش در مورد بيّنه ، حتى در جايى كه توبه‌اى هم باشد ، دليلى ندارد . بنابراين نتيجهء اطلاق ادلهء حدود و روايات حرام بودن تعطيل حدّ و وانهادن آن و نيز روايات تفصيل ، اين است كه چنين حقى در موارد بيّنه وجود ندارد .\r\n\r\nجهت چهارم\r\n: آيا اين حكم در مواردى كه جرم با علم حاكم اثبات مىشود هم جارى است يا تنها به مورد اقرار اختصاص دارد ؟ بىترديد اگر از دليلهاى جايز بودن بخشش نتوان استفاده كرد كه شامل موارد ثبوت جرم با علم هم مىشود ، قاعده و اصل آن است كه بگوييم بخشيدن جايز نيست ؛ چرا كه عمومهاى پيشين كه فوقانى و مقدم به شمار مىآيند چنين اقتضايى دارند . البته اگر اصلى كه برخى از بزرگان از صحيحهء ضريس كناسى استفاده كرده بودند بپذيريم مطلب بر عكس مىشود ، ولى در گذشته گفتيم كه آن صحيحه بر چنين اصلى دلالت ندارد . پس بايد شيوهء بيان روايات حقّ عفو را بنگريم تا بيابيم كه آيا مىتوان اطلاقى را از آن استفاده كرد يا خير . بىترديد از روايتهايى چون معتبرهء مالك بن عطيه و روايت تحف العقول چنين اطلاقى بر نمىآيد ؛ چرا كه اين دو در مورد اقرار وارد شده‌اند و بلكه ظاهرشان تحقق يافتن توبه از بزهكار است كه با اقرار يا چيزى مانند آن ثابت مىشود و نمىتوان آنها را به موارد ثبوت بزه با علم حاكم هم سرايت داد .\r\nاما معتبرهء طلحه كه مهمترين دليل حكم ياد شده است ، آغاز آن نيز بازهم در مورد اقرار مىباشد ، ولى تعليل پايانى آن كه مىگويد : « مانع بريدن دست دزد آن بود كه بيّنه‌اى بر او نبود » ظاهر در آن است كه ملاك و موضوع حكم ، برپا نشدن بيّنه است . پس معيار اين حكم قيام بيّنه و شهادت گواهان و عدم آن است نه اقرار و عدم اقرار . و چون ظهور اين تعليل بر آغاز روايت حاكم است و مىتواند آن را توسعه بخشد ، جايز بودن بخشش حاكم در همهء موارد برپا نشدن بيّنه ثابت خواهد شد ، چه آن جرم با اقرار ثابت شود يا با علم . اين كه ما بيّنه را به معناى هر گونه چيزى كه واقعيت را آشكار مىسازد ، چه گواهى گواهان باشد يا نه ، و نه تنها بيّنهء اصطلاحى بدانيم ، خلاف ظاهر است ، به ويژه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nآن كه تعبير به قيام شده است كه صريح در ارادهء شهادت مىباشد . بدين سان گويا آشكار شدن بزهكارى به وسيلهء گواهى ديگران ، ممكن نبودن تعطيل حدّ و لزوم جارى ساختن آن را به دنبال دارد تا ديگران عبرت بگيرند ، بر خلاف جايى كه جرم پنهان مانده و گواهى بر آن نيست ؛ مانند جايى كه خودش اعتراف كرده يا با علم شخصى حاكم اثبات شده است .\r\n\r\nجهت پنجم\r\n: پس از پذيرش اين كه حاكم حق بخشيدن بزهكار را يا در مورد اقرار و يا در موارد نبود بيّنه نيز داراست ، سخن را در اين مطلب ادامه مىدهيم كه آيا مىتوان در كيفرها تخفيف و كاهشى داد يا خير . براى مثال ، به جاى اين كه در حدّ شراب‌خوارى از همهء كيفر دست بكشد ، نيمى از آن را ببخشد و به چهل ضربه بسنده كند و يا آن را تبديل به كيفرى تعليقى كرده و مشروط به ارتكاب جرمى ديگر نمايد و يا مانند اين گونه تخفيفها در حق او روا دارد .\r\nممكن است گفته شود چنين چيزى جايز نيست ؛ زيرا در روايات پيشين آمده بود كه امام مىتواند از حدّى كه از حقوق خداوند باشد عفو كند . بنابراين يا بزهكار شايستهء بخشيدن است كه او را مىبخشد و يا نيست كه حدّ بر او جارى مىشود ، ولى تغيير دادن كيفر و تخفيف آن از حدّ به تعزير يا از تازيانه به زندان يا جريمهء مالى و مانند آن ، دليلى بر جايز بودنش نداريم و اصل هم حرام بودن كاهش كيفر بزهكار ، بدون دليل است . معناى توقيفى بودن كيفر نيز همين است و امروز در آيينهاى كيفرى در اين باره مىگويند كه هيچ جريمه و كيفرى بدون قانون آشكار و روشنى جايز نيست .\r\nدر برابر اين سخن مىتوان گفت : از نگاه عرف و عقلا مىتوان از دليل جايز بودن بخشش اصل حدّ براى حاكم دريافت كه بخشيدن قسمتى از حدّ يا كاهش آن و تبديل به كيفرى كمتر ، به طريق اولى جايز است . تناسب اين حكم نزد عرف و عقلا آن است كه چنين بزهكارى در پى اعتراف يا همراه با توبه و پشيمانى ، شايستگى دريافت فرصتى ديگر را با نظر حاكم و صلاحديد وى دارد تا به خوبى توبه كرده و رفتارش را درست و استوار گرداند . اين نكته همان گونه كه گاهى اقتضاى بخشيدن اصل حدّ را دارد ، گاهى هم تخفيف يا كاهش كيفر را مىطلبد . خلاصه آن كه عرف از زبان اين گونه روايات ، به ويژه رواياتى چون : « تو را جوانى مىبينم كه باكى در بخشيدن تو نيست » ، در مىيابد كه اجراى كيفر به دست حاكم داده شده تا آنچه به صلاح مىبيند دربارهء بزهكارى كه با پاى خويش به پاى كيفر آمده انجام دهد . پس حاكم مىتواند با منّت نهادن بر او وى را ببخشد يا به كيفر رساند و يا بخشى از كيفرش را بخشيده و كاهش دهد . كسى كه اختيار بخشيدن همهء كيفر را دارد ، اختيار بخشيدن قسمتى از آن را نيز داراست . برآيند روايات چنين چيزى است و نه دوران امر ميان اجراى كيفر يا بخشيدن همهء آن . اين گفته كه مقدار هر\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nحدّى ارتباطى و تفكيك‌ناپذير است ، سخن بر خلاف فهم عرفى است و نتيجه‌اش آن است كه شخص تهمت خورده و مورد افترا در مسألهء زنا نتواند قسمتى از كيفر قاذف [ تهمت‌زننده 
  ] را ببخشد ، براى مثال ، نتواند در ميان اجراى حد ، از باقىماندهء آن چشم‌پوشى كند . اين نيز نادرست است كه بگوييم : بخشيدن قسمتى از حدّ و تخفيف آن تنها در صورتى جايز است كه هر دو از يك جنس باشند و تبديل كيفر به چيزى سبك‌تر مانند زندان يا جريمهء مالى جايز نيست ، زيرا اين كيفرى ديگر است و نيازمند دليل است .\r\nچنين چيزى خلاف برداشت عرفى در باب كيفرهاى عمومى است كه به نظر حاكم واگذار شده تا مردم از اجراى آن عبرت گيرند و راه درست بپيمايند . چه ، مىتوان گفت اين سخن در باب حقوق مردم بر خلاف دريافت عرفى نيست ؛ براى نمونه ، كسى كه حق قصاص از آنِ اوست نمىتواند آن را بخشيده و به زدن و يا زندان يا تغيير مورد قصاص گرچه كمتر يا آسان‌تر باشد تبديل كند . اين سخن نيز شايستهء دقت و درنگ است .\r\n\r\nجهت ششم\r\n: عفو از اختيارات كيست ؟ آيا حاكم به معناى قاضى داراى چنين حقى است يا حاكم به معناى ولى امر ؟ درست آن است كه ولى امر داراى چنين حقى است ؛ زيرا :\r\nنخست آن كه : در روايات عفو يا به صراحت ، مانند ذيل روايت طلحه به نقل صدوق و روايت تحف ، و يا بر حسب مورد ، در همهء آنها آمده كه امير المؤمنين ( ع ) بزهكار را بخشيد ، كه او نيز ولى امر بود ، فراتر رفتن از او و سرايت دادن مطلب به قاضى وجهى ندارد . اما اين احتمال كه اين حقِ امام معصوم ( ع ) از آن روى كه معصوم است ، نه از آن روى كه امام و ولى امر است مىباشد ، خلاف ظاهر واژهء « امام » در روايات است كه ظاهرش همان معناى لغوى و عرفى است و نه خصوص معصوم ، به ويژهء آن كه ناقل اين حديث مانند طلحة بن زيد سنى مذهب است .\r\nدوم آن كه : اين سخن ، جمع ميان دليل جايز بودن بخشش حدود خداوندى در موارد اعتراف و دليل اين كه برپا داشتن حد به عهدهء سلطان ، والى يا امام است ، مىباشد . به ديگر سخن : از آنجا كه در جاى خود ثابت شده كه اجراى كيفر از آنِ ولى امر است و نه قاضى ، اثبات مىشود كه اين حق نيز از آن ولى امر است و نه قاضى . آرى او مىتواند اين حق را به كسى كه بر اين كار مىگمارد و يا والى قرار مىدهد ، واگذارد .\r\n\r\n2 - حقوق انسانها\r\nقسم دوم از كيفرهاى مورد بحث ، حدهايى است كه از حقوق انسانهاست ؛ مانند حدّ افترا و قصاص ، كه اين نيز به يك معنا حدّ شمرده مىشود . در اين گونه از كيفرها ظاهر آن\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاست كه بخشش جز از سوى صاحب حق و با اجازهء او جايز نيست ؛ چرا كه چنين چيزى مقتضى حق الناس بودن و بر طبق قاعده است و در دسته‌اى از روايات بدان تصريح شده يا مىتوان آن را دريافت .\r\nقاعده‌اى كه گفتيم همان سخن پيشين است كه حق بخشيدن براى حاكم نيازمند دليلى است كه آن را اثبات كند ، و گرنه اصل اولى ، كه همان اطلاق دليلهاى حدود است ، چنين حقى را نفى مىكند . روايات پيشين نيز كه دلالت بر جايز بودن عفو براى حاكم دارد ، در مورد اقرار به حق خداوند است و نمىتوان از آن فراتر رفت و در حدودى كه از آن مردم است چنين حقى را پذيرفت .\r\nاز جمله دليلهاى خاص اين مطلب نيز كه در آن جايز نبودن بخشش جز از سوى صاحب حق آمده ، بخش پايانى روايت پيشين سكونى است كه مىگفت :\r\n« و لا يشفع في حقّ امرئٍ مسلم و لا غيره إلّا بإذنه » دربارهء حق انسان مسلمان يا غير آن نمىتوان شفاعت كرد مگر با اجازهء او .\r\nاين مطلب را از خود دليلهايى كه دلالت بر قرار دادن حد به عنوان حق خاص مردم دارند نيز مىتوان استفاده كرد ؛ چه در اين دليلها مىيابيم كه آنچه از آنِ مردم باشد از آنِ خود آنان است يا او خود ولى آن مىباشد يا براى صاحبش تسلط و اختيار قرار داده‌ايم و مانند آن . نتيجهء اين كه عقوبت حق ويژهء آدمى باشد آن است كه اختيارش به خود او واگذار شده و در صورت مطالبهء صاحب حق ، ديگرى نمىتواند از آن گذشته يا آن را ببخشد ، هر چند حاكم باشد ، زيرا روشن است كه چنين چيزى بر خلاف سلطه و اختيار و حق داشتن او بر اين حد است .\r\nثابت بودن حق عفو براى كسى كه حق از آن اوست نيز نتيجهء حق بودن آن است ، علاوه بر اينكه به صراحت « و من عفي له من أخيه » و روايات جواز عفو ولى دم از قصاص و يا مقذوف از حد قذف آمده است .\r\nاجراى كيفر به دست حاكم داده شده تا آنچه به صلاح مىبيند دربارهء بزهكارى كه با پاى خويش به پاى كيفر آمده انجام دهد . پس حاكم مىتواند با منّت نهادن بر او وى را ببخشد يا به كيفر رساند و يا بخشى از كيفرش را بخشيده و كاهش دهد . كسى كه اختيار بخشيدن همهء كيفر را دارد ، اختيار بخشيدن قسمتى از آن را نيز داراست . برآيند روايات چنين چيزى است و نه دوران امر ميان اجراى كيفر يا بخشيدن همهء آن .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nتعزير جانى پس از عفو صاحب حد\r\nمطلب ديگرى كه در اين زمينه مناسب است بدان اشاره شود كه اگر صاحب حق در حدودى كه حق آدميان است از بزهكار درگذرد ، آيا حاكم مىتواند او را به كيفرى تعزيرى در برابر گناه و جرمى كه او مرتكب شده است ، محكوم نمايد يا خير ؟ براى پاسخ مثبت به اين سؤال مىتوان به اين قاعده استدلال كرد كه حاكم مىتواند بر هر گناه و معصيتى هر چند در رابطه با حقوق الناس باشد بزهكار را تعزير و تأديب نمايد ، در مواردى كه حد معينى مقرر و اجرا مىشود ، تأديب و حد تداخل مىكند و تأديب او نيز به وسيلهء حد انجام مىگيرد ، ولى در جايى كه صاحب حق از حد گذشته و بزهكار را بخشيده باشد ، حق تأديب و تعزير متناسب با آن گناه براى حاكم باقى است .\r\nدر اين باره به برخى روايات نيز مىتوان استدلال كرد ، براى مثال در قصاص چنين وارد شده است :\r\n« صحيح فضيل بن يسار ، قال : قلت لأبي جعفر ( ع ) : عشرة قتلوا رجلًا ؟\r\nقال : إن شاء أولياؤه قتلوهم جميعاً و غرموا تسع ديات . و إن شاءوا تخيّروا رجلًا فقتلوه و أدّى التسعة الباقون إلى أهل المقتول الأخير عشر الدية ، كل رجل منهم . قال : ثم الوالي يلى بعد أدّبهم و حبسهم » « 1 »\r\nفضيل بن يسار مىگويد : به امام باقر ( ع ) گفتم : ده نفر مردى را كشته‌اند ، حضرت فرمود : اگر اولياى مقتول بخواهند مىتوانند همهء آنان را بكشند و به اندازهء نه نفر ده بپردازند . و اگر هم بخواهند مىتوانند يكى از آنان را برگزينند و بكشند و آن نه نفر ديگر هر يك به بازماندگان و كسان اين كشتهء دوم يك دهم ديه را بپردازند . فرمود : آنگاه والى پاى به ميان مىگذارد و آنان را تأديب و زندانى مىكند .\r\nاين روايت به صراحت مىگويد كه پس از بخشيدن صاحب خون و پذيرفتن ديه ، حاكم مىتواند بزهكار را براى گناهش تأديب كند . جملهء « ثم الوالي يلي بعد . . . » دلالت روشنى بر اين دارد كه اين چيزى است جدا از آن حق خاص و مرتبط به حق همگانى در پى ارتكاب جرم و گناه است كه نبايد بيهوده و بدون تأديب ، به هدر رود و اين در واقع همان راز اصلى تشريع كيفرها و هدف اصلى از آنهاست .\r\nاين ادعا كه چنين چيزى تنها در مورد همين روايت صحيح است ، سخنى نادرست\r\n\r\n\r\n","description":"","footnote":"\r\n( 1 ) وسائل الشيعة ، ج 19 / 30 .\r\n","page_name":" 201 ","page_number":201},
  {"content":"\r\n\r\nمىباشد ؛ چرا كه اين بر خلاف برداشت عرف از چنين حكمى است كه نزد آنان داراى مناسبت آشكار مىباشد و از احكام تعبدى عبادى نيست . آيا مىتوان احتمال داد كه عدد ده در اين روايت مؤثر در حكم است يا همكارى در كشتن و يا كم و زياد بودن ديهء پرداختى از سوى هر كدام ؟ روشن است كه هيچ يك از اين احتمالها عرفى نيست و برداشت عرفى از روايت ، به ويژه پايان حديث ، آن است كه امام ( ع ) مىخواهد ساقط نگرديدن حق عام و كيفر بر معصيت را ، كه حاكم عهده‌دار آن است ، گوشزد نمايد .\r\nبدين سان قاعده‌اى فراگير از اين روايت برگرفته مىشود كه در موارد ديگر بخشيدن قصاص ، بلكه بخشيدن هرگونه حدى كه از حقوق انسانهاست ، جارى مىباشد .\r\nدربارهء حدّ قذف [ تهمت زنا 
  ] نيز مىتوان به رواياتى استناد كرد كه مىگويد حاكم مىتواند تهمت‌زننده را پس از سقوط حد قذف ، يا در جايى كه تهمت او موجب حد نباشد ، تعزير كند . در صحيحهء ابن سنان آمده است :\r\n« قال : سألت أبا عبد الله ( ع ) عن رجلين افترى كل واحد منهما على صاحبه ؟ فقال : يدرأ عنهما الحدّ و يعزّران . » « 1 » گفت : از امام صادق ( ع ) درباره دو نفر كه يكديگر را متهم كرده‌اند پرسيدم . حضرت فرمود : حدّ از هر دو ساقط مىشود و هر دو تعزير مىشوند .\r\nدر صحيحهء حسين بن ابى العلاء نيز آمده است :\r\n« عن أبي عبد الله ( ع ) قال : إن رجلًا لقي رجلًا على عهد أمير المؤمنين ( ع ) فقال : إنّ هذا افترى عليّ قال : و ما قال لك ؟ قال : إنّه احتمل بامّ الآخر . قال : إنّ في العدل إن شئت جلدت ظلّه ؛ فإنّ الحلم إنّما هو مثل الظّل و لكنّا سنوجعه ضرباً وجيعاً حتى لا يؤذي المسلمين .\r\nفضربه ضرباً وجيعاً . » « 2 »\r\nاز امام صادق ( ع ) نقل كرد كه حضرت فرمود : در زمان امير المؤمنين مردى با ديگرى برخورد و گفت او به من تهمت زده است . حضرت پرسيد : چه گفت : او گفت : او در خواب با مادر ديگرى جنب شده است .\r\nفرمود : حكم عادلانه آن است كه اگر بخواهى مىتوانى سايه‌اش را تازيانه بزنى ؛ چرا كه خواب همچون سايه است ، ولى ما با ضربت دردناكى او را\r\n\r\n\r\n","description":"","footnote":"\r\n( 1 ) همان مدرك ، ج 18 / 451 .\r\n( 2 ) همان مدرك ، ج 18 / 458 .\r\n","page_name":" 202 ","page_number":202},
  {"content":"\r\n\r\nخواهيم زد تا ديگر مسلمانان را نيازارد ، آنگاه ضربه‌اى دردناك بر او وارد آورد .\r\nپايان اين روايت داراى تعليل و ضابطه‌اى كلى است و آن اين كه تأديب و تعزير نبايد با ساقط شدن حق شخصى از بين رفته و پايمال شود ، چه آن حق شخصى با بخشش ساقط شده باشد يا سقوط دوطرفهء حق و يا كامل نبودن موضوع يك حدّ خاص .\r\n\r\nاختيارات حاكم در عدم اجراى حد در غير موارد عفو\r\nبحث ديگر در اين زمينه آن است كه آيا حاكم شرعى يا ولى امر مىتواند در غير موارد پيشين ، در صورت وجود مصلحت ، از اجراى حد امتناع كند ، چه اين حدّ از حقوق الهى باشد يا حقوق آدميان ، يا اين كه ناگزير بايد در همهء حالتها حد را اجرا كرد ؟\r\nمىتوان گفت : در حدودى كه حق خداوند يا آدميان باشد ، حاكم مىتوان در يكى از اين سه حالت از اجراى حد امتناع كند :\r\n1 - حالت تزاحم ؛ هرگاه حاكم تشخيص دهد كه اجراى حد ، مفسده و ضررى را در پى دارد كه هرگز شارع به آن راضى نخواهد بود ، زيانهايى چون : روى گرداندن مردم از اصل اسلام ، رخ گشودن ناتوانى و سستى در حكومت و يا شعله‌ور شدن آتش فتنه و جنگ ميان دولتها اسلامى با دولتى ديگر در صورت اجراى حد بر يكى از تبعهء آن دولتها و مانند آن . اين حكم مطابق قاعده است و همهء موارد تزاحم نيز به همين‌گونه مىباشد .\r\n2 - اجراى حد شرعى باعث از بين رفتن هدف و غرض آن گردد . بىاشكال مىدانيم كه حدود خداوندى بازدارنده‌هايى هستند كه مقصود از آنها اصلاح بزهكار و بازداشتن او و ديگران از چنين كارهايى است تا به سرانجام گناه بينديشند حال اگر اجراى حد سبب فساد بزهكار و دورى بيش از پيش او از دين شده و او بدين سبب از اسلام برگشته و به دشمنان و مخالفان مىپيوندد ، در اين موارد گفته مىشود كه حاكم مىتواند از اجراى حد جلوگيرى كرده يا آن را به تأخير اندازد . دليل اين مطلب هم يا دعواى انصراف رواياتى است كه مىگويد بر امام است كه حد را اجرا كرده و آن را تعطيل و پايمال نكند ، كه بر حسب مناسبتهاى حكم و موضوع و برداشت عرفى از چنين مواردى انصراف دارد ، بلكه گاهى تعطيل و ابطال و پايمال كردن حدود در اين موارد صدق نمىكند . و يا مىتوان اين مطلب را از رواياتى چون معتبره‌هاى غياث و ابى مريم « 1 » استفاده كرد . اين دو\r\n\r\n\r\n","description":"","footnote":"\r\n( 1 ) همان مدرك ، ج 18 / 317 - 318 .\r\n","page_name":" 203 ","page_number":203},
  {"content":"\r\n\r\nروايت دلالت بر آن دارند كه در سرزمينهاى دشمنان بر هيچ كس حدى جارى نمىشود .\r\nدر معتبرهء غياث براى اين مطلب چنين دليل آورده شده كه بيم آن مىرود كه غيرت و خودخواهى او را وادار به پيوستن به دشمن كند . البته مىتوان گفت كه مقصود همان تقويت دشمن و ناتوانى جبههء حق باشد كه در اين صورت اين هم از موارد تزاحم خواهد بود . به هر روى در اين روايت آمده است كه حاكم مىتواند در اجراى حدّ اين گونه از مسائل را مراعات كند و اگر چنين چيزهايى را در نظر گيرد ، تعطيل حدّ نخواهد بود .\r\nسرزمين دشمن هم هيچ خصوصيتى ندارد ، به ويژه اگر علت ياد شده را در نظر داشته باشيم .\r\n3 - در مواردى كه اجراى حدود ، ناممكن يا دشوار باشد ، هر چند اين دشوارى از آن روى باشد كه مردم نيازمند به اجراى آرام و گام به گام احكام اسلامى در ميان جامعه باشند و نتوان همهء احكام را به يكباره بر آنان اجرا كرد . براى مثال اگر دولتى اسلامى در ميان مردمى تشكيل شود كه سالهاى درازى را زير سلطهء رژيمهاى اسلام ستيز بودند و روح اسلام از آن جامعه‌ها رخت بربسته بود ، مانند جمهورىهاى آسياى مركزى ، در چنين جاهايى نمىتوان هر بامداد و شامگاه حدود اسلامى را بر هر شراب‌خوار و زناكارى جارى كرد ، بلكه نيازمند گذشت زمانى است كه با زمينه‌سازيهاى لازم فكرى و تبليغاتى و اجرايى ، مردم را به سوى پذيرش نظام اسلامى و احكام عادلانه‌اش راهنمايى كرد . خلاصه آن كه حاكم اسلامى مسئول برپا داشتن حكم خدا در جامعه است به گونه‌اى كه پايدارى ، استوارى و دوام آن را نيز تضمين نمايد ، پس ناچار بايد سياستهايى مناسب را در اجرا فراهم كند و اين مهم گاهى نيازمند آرامش و مرحله‌اى كردن اجراى احكام و حدود شرعى است . اما حدودى كه حق آدميان باشد ، مانند حد افترا و قصاص ، گرچه از آن خود مردم است و اگر خواستند آن را اجرا كرده و اگر بخواهند مىتوانند آن را ببخشند ، ولى با اين همه مىتوان حق جلوگيرى حاكم را از اجراى آن در دو مورد پذيرفت :\r\n1 - جايى كه با مفسدهء مهم‌ترى در تزاحم باشد ، براى مثال اگر اجراى قصاص بر بزهكارى موجب فتنه و جنگ با دولتى شود كه از آن بيمناك باشند ، و قاتل نيز از تبعهء آن دولت باشد . بلكه مىتوان گفت گاهى اين تزاحم موجب از ميان رفتن حكم تكليفى جايز بودن استيفاى حق براى صاحب حق مىگردد و انجام قصاص تكليفاً براى او جايز نيست ، هر چند از نظر وضعى حق اوست . اثر چنين چيزى آن است كه اگر با اين مطلب مخالفت كرده و بزهكار را قصاص كند ، ديگر نمىتوان خود او را محكوم به قصاص كرد ، گرچه به خاطر اين مخالفت مىتوان او را تعزير كرد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n2 - حاكم چنين تشخيص دهد كه در بخشيدن بزهكار مصلحتى است كه بايد مثلًا قصاص او را به ديه تبديل كرد . مىتوان گفت مقتضاى ولايت عام حاكم بر مردم ، در داراييها و حقوق شخصى يا به طور مطلق و يا در آنچه كه به مصالح اجتماعى و نظام جامعه بر مىگردد ، آن است كه بر اين حق خاص هم ولايت داشته باشد ، مانند ولايت او بر مالها و جانها . پس همان‌گونه كه مىتواند مالياتهايى اخذ كند و بر اموال شخصى مردم ماليات مقرر كند و آنان را از تصرف در بخشى از حقوق شخصى بازدارد و بر طبق مصالح حكومت ، برخى از آزاديهاى آنان را محدود كند ، همين‌طور مىتواند صاحب خون يا حد را از اعمال حق بازدارد ؛ چرا كه او از خود آنان به اين حقوق شايسته‌تر و سزاوارتر است .\r\nبا اين همه انصاف آن است كه معناى ولايت حاكم بر مال و جان ، اين نيست كه بتواند حق شرعى را از صاحبش سلب يا نفى كند ؛ اين معنايش ولايت بر شارع است و نه مردم .\r\nبلكه معناى ولايت آن است كه حاكم مىتواند مال و مانند آن را كه متعلق حق مىباشند ، به خاطر مصالح همگانى ، از صاحبش بگيرد . در مسألهء ما ، منع حاكم از قصاص به معناى گرفتن قصاص نيست بلكه به معنى نفى حق و تسلطى است كه شارع براى صاحب خون قرار داده است و چنين چيزى از دايرهء ولايت خارج است . آرى ، حاكم مىتواند صاحب خون را از اعمال حق قصاص خويش منع تكليفى كند ، مانند منعى كه در ديگر تصرفهاى اشخاص در حقوق شخصىشان ، در صورت تشخيص مصلحت ، صادر مىكند . در چنين حالتى قصاص كردن بر صاحب خون حرام مىشود ؛ چرا كه سرپيچى از حكم ولايتى به شمار مىآيد ، ولى وضعاً جايز است ، به اين معنا كه اگر بزهكار را بكشد ، قصاصى بر خود او نيست ؛ زيرا داراى حق و سلطه وضعى براى اين كار مىباشد ، هر چند بر مخالفت و سرپيچى او از امر حاكم مىتوان او را تعزير كرد .\r\nممكن است گفته شود : يكى از جنبه‌ها و مقتضيات ولايت بر شخص اين است كه ولى امر بر همان حقى كه صاحب حق دارد نيز ولايت داشته باشد ، و چون صاحب حق اين اختيار را هم دارد كه بزهكار را ببخشد ، پس ولى هم اين اختيار را دارد . روشن است كه اين سخن هم هرگز مستلزم مشرّع بودن دليل ولايت و يا ولايت بر شرع و شارع نيست ، بلكه همچون ولايت ولى بر صغير و محجور عليه است بدينسان حق قصاص صاحب خون ساقط شده و او پس از عفو حاكم حتى وضعاً هم نمىتواند اقدام به قصاص نمايد .\r\nولى انصاف آن است كه استفادهء چنين ولايتى در باب قصاص بسيار دشوار است ؛ براى همين است كه ولى انسان ديوانه يا خردسالى كه داراى حق قصاص باشد نيز ،\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nنمىتواند بزهكار را ببخشد ، بلكه بايد صبر كرد تا آن خردسال به حد بلوغ رسيده و خود تصميم بر قصاص يا بخشش بگيرد . نتيجه آن كه ظاهراً حق قصاص از حقوقى است كه تنها به صاحب آن اختصاص داشته و مانند حقوق مالى نمىباشد . و اين بحث نياز به تأمل بيشترى دارد .\r\n\r\n3 - تعزيرات\r\nاختيار حاكم در تعزيرات ، بسى گسترده‌تر است ؛ چرا كه او حق معين كردن اندازهء كيفر و چگونگى آن را به گونه‌اى كه كمتر از حد باشد داراست و اين مطلب از بررسى روايات مختلف در موارد گوناگون به خوبى به دست مىآيد . در اينجا نمىخواهيم وارد اين بحث و يا بحث از معناى شرط كمتر بودن تعزير از حد شويم . همچنين از شيوهء بيان برخى از دليلهاى تعزيرات مىتوان دريافت كه حاكم ، اختيار بخشيدن آن را نيز دارد ؛ براى مثال دربارهء گواه دروغين ( شاهد زور ) داريم كه محكوم به تازيانه است ، ولى اندازه‌اى براى آن معين نگرديده و به امام واگذار شده است ، چنان كه در معتبرهء سماعه « 1 » و تعبيرهاى ديگر آمده است . ظاهر اين تعبير كه امر تعزير به دست امام مىباشد اين است كه او صاحب اختيار آن است نه اين كه تنها اندازه و شمارهء تازيانه‌ها به دست اوست . اين مطلب را حتى از اين گونه تعبيرها هم مىتوان استفاده كرد :\r\n« ضربناه ضرباً وجيعاً لكي لا يؤذي الناس » او را كتك دردناكى زديم تا ديگر مردم را نيازارد .\r\nيا از تعبير ديگرى مانند :\r\n« ثم يلي الوالى بعد أدّبهم و حبسهم » سپس والى به صحنه مىآيد و آنان را تأديب و زندانى مىكند .\r\nاين تعبيرها همگى نشانگر اين مطلب مىباشند كه اختيار تعزير به كلى به دست امام و حاكم است و مانند حد نيست كه از پيش تعيين و واجب شده باشد . روايات اين موضوع شايسته مراجعه و بررسى و دقت است .\r\nافزون بر اينها برخى روايات خاص نيز بر اين مطلب دلالت دارند . از جمله : معتبرهء پيشين سكونى :\r\n\r\n\r\n","description":"","footnote":"\r\n( 1 ) همان مدرك ، ج 18 / 584 .\r\n","page_name":" 206 ","page_number":206},
  {"content":"\r\n\r\n« و اشفع عند الإمام في غير الحدّ مع الرجوع من المشفوع له » « 1 » نزد امام براى كسى كه توبه كرده باشد در غير حد شفاعت كن .\r\nاين جمله پس از جملهء پيشين كه گفته بود :\r\n« لا يشفعنّ أحد في حدّ إذا بلغ الإمام ، فإنّه لا يملكه » هيچ كس دربارهء حدى كه نزد امام رسيده است شفاعت نكند ؛ چه او نيز اختيارى در آن ندارد .\r\nبه روشنى دلالت بر مالك و صاحب اختيار بودن امام دارد كه در صورت مصلحت مىتواند غير حدّ را ببخشد . همان‌گونه كه پيش‌تر گفته‌ايم قيد توبهء بزهكار ، به حق عفو امام برنمىگردد ، بلكه مربوط به شفاعت شفيع است ؛ فهم عرفى به مناسبت حكم و موضوع همين را تأييد مىكند و از اين روى در همين روايت دربارهء شفاعت پيش از رسيدن به نزد امام ، كه همان شفاعت نزد صاحب حق در حقوق آدمى است ، شفاعت را مقيد به توبهء بزهكار كرده است ، در حالى كه پر واضح است كه حق عفو و پذيرفتن شفاعت براى صاحب آن حق تضييع شده مشروط به توبهء بزهكار نيست . مال‌باخته مىتواند حتى در صورت توبه نكردن دزد نيز او را ببخشد و كسان مقتول نيز مىتوانند قاتل را در هر صورت رها كنند .\r\nروايت ديگر معتبرهء سلمه از امام صادق ( ع ) است .\r\n« قال : كان اسامة بن زيد يشفع في الشيء الذي لا حدّ فيه ، فأتي رسول الله ( ص ) بإنسان قد وجب عليه حدّ فشفع له اسامة ، فقال رسول الله ( ص ) لا تشفع في حدّ » « 2 » فرمود : اسامة بن زيد در چيزهايى كه حدى در آن نبود شفاعت مىكرد تا اين كه كسى را نزد پيامبر ( ص ) آوردند كه حدّى بر او واجب بود و اسامه براى او شفاعت كرد .\r\nحضرت فرمود : دربارهء حد شفاعت مكن .\r\nدلالت مفهوم اين روايت نيز بر جواز عفو حاكم در غير حد روشن است ؛ زيرا گرچه امام ( ع ) كار اسامه را نقل مىكند ، ولى در مقام بيان حكم است و حكم شرعى در هر دو جنبهء كيفرهاى حدّى و غير حدى را روشن مىكند بنابراين ، در هر دو جهت مىتوان به اطلاق آن تمسك كرد . اين گفته كه در اين روايت تنها نپذيرفتن شفاعت در حد از طرف\r\n\r\n\r\n","description":"","footnote":"\r\n( 1 ) همان مدرك ، ج 18 / 333 .\r\n( 2 ) همان مدرك ، ج 18 / 333 .\r\n","page_name":" 207 ","page_number":207},
  {"content":"\r\n\r\nرسول الله ( ص ) بيان شده و نه پذيرش آن در غير حد ، پس اطلاقى در اين جهت ندارد ، نادرست است ؛ زيرا كه خلاف ظاهر كلام امام است كه قبول شفاعت را در غير حد از رسول ابتدائاً نقل مىكند و سپس نپذيرفتن شفاعت در حد را از قول رسول الله ( ص ) بيان مىكند به ويژه اين كه ابن سياق ، ظاهر در تعليل و بيان ضابطهء كلى است كه آنچه حد خداوندى باشد ، ولى امر در آن اختيارى ندارد .\r\nدليل ديگر مفهوم رواياتى چون معتبرهء محمد بن قيس از امام باقر ( ع ) است .\r\n« قال : كان لُامّ سلمة زوج النبي ( ص ) أمة فسرقت من قوم فاتي بها النبى ( ص ) فكلّمته امّ سلمة فيها ، فقال النبي ( ص ) : يا امّ سلمة ! هذا حدّ من حدود الله لا يضيع فقطعها رسول الله ( ص ) » « 1 »\r\nظاهر حد به ويژه در اين گونه از عبارات و به قرينهء روايات ديگر ، كيفرى است كه در برابر تعزير مىباشد ، نه مطلق كيفرها كه شامل حد و تعزير با هم است .\r\nالبته ، گفته مىشود كه اين مفهوم دلالتى ندارد كه در غير حد مطلقاً مىتوان شفاعت كرد ، ولى از آنجا كه احتمال فرق ميان تعزيرهاى مختلف نظر فقهى نمىرود ، مىتوان اين مفهوم جزئى را با عدم احتمال فرق ، به كليهء كيفرهاى تعزيرى تعميم داد .\r\n\r\nحق عفو براى حاكم است نه قاضى\r\nحق عفو و همچنين تعيين مقدار كيفرهاى تعزيرى به تناسب جرم و اجراى حدود به طور كلى ، به دست حاكم به معناى ولى است و نه قاضى . در روايات حدود و تعزيرات نيز عنوان والى ، امام ، رسول الله ( ص ) ، امير المؤمنين ( ع ) و مانند آنها آمده است . بلكه در صحيحهء معروف حمّاد - كه مهمترين دليل شرعى بر مجازاتهاى تعزيرى است - عنوان والى - كه همان حاكم است - وارد شده :\r\n« على قدر ما يراه الوالي من ذنب الرجل و قوّة بدنه » با صلاحديد والى ، متناسب با گناه انسان و توان بدنى او .\r\nاز اينجا مىتوان دريافت كه قاضى ، هر چند مجتهد باشد ، نمىتواند اندازهء تعزير را ابتدائاً معين كند ، مگر اين كه ولى امر ، افزون بر مقام قضايى ، اين كار را نيز به عهدهء خود او واگذار كند . البته در اين مطالب تفصيل بيشترى است كه به فرصتى ديگر وامىگذاريم .\r\n\r\n\r\n","description":"","footnote":"\r\n( 1 ) همان مدرك ، ج 18 / 333 .\r\n","page_name":" 208 ","page_number":208},
  {"content":"\r\n\r\n\r\nگفتار پنجم محارب كيست و محاربه چيست ؟\r\nهدف اين بحث ، مشخص كردن موضوع حدّى است كه در شرع بنا به نصّ قرآن كريم و روايات متواتر ، براى محارب معيّن شده است . در تنقيح موضوع حدّ محارب سخن بسيار رفته است ، آيا موضوع آن فقط كسى است كه براى ترساندن مردم سلاح كشيده باشد ، يا هر كس به هر نحو حتى مثلًا به صورت بغى ، محارب با خدا و پيامبر باشد موضوع آن است ؟ و يا به طور مطلق هر مفسد فى الارض حتى اگر افساد او به صورت جنگ و محاربه هم نباشد ، موضوع اين حدّ است ؟ پايهء اين بحث بر استظهار از آيهء مباركه و روايات مخصوص حدّ محارب ، استوار است . آنچه در آيه و در روايات آمده ، عنوان « محاربه با خدا و پيامبر » و عنوان « مفسد فى الارض » است ، كدام يك از اين دو عنوان موضوع حدّ محارب است ، عنوان « محارب » يا عنوان « مفسد فى الارض » يا مجموع هر دو ، يا هر يك از آنها مستقلًا - بر اين پايه كه اين دو ، يكى نباشند - ؟ براى روشن شدن مطلب ، چند جهت را مورد بحث قرار مىدهيم :\r\n\r\nجهت اوّل : مفاد آيهء محاربه\r\nدر آيه ، دو قيد آمده است : « محاربة اللّه و الرسول » و « الافساد فى الارض » ، كه دربارهء هر يك بايد به بحث پرداخت . كلمهء « محاربه » از ماده « حرب » گرفته شده و نقيض كلمه « سِلْم » ( صلح ) است . محاربه در اصل به معناى « سلب » و گرفتن است و « حُرِبَ الرجل ماله » به معناى « سُلِبَ الرجل ماله » است ، يعنى « مال آن مرد را از او گرفتند » . چنين كسى را « محروب » و « حريب » مىگويند . اطلاق واژهء حرب بر كسى كه براى جنگيدن يا ترسانيدن ديگران سلاح كشيده باشد ، به اين اعتبار است كه او مىخواهد جان يا مال يا\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nقدرت يا ملك ديگرى را از او بگيرد .\r\nبه هر حال معناى حقيقى حرب هر چه باشد ، اضافه شدن لفظ محاربه به « اللّه » و « الرسول » در آيهء مباركه ، قرينه‌اى است بر اينكه معناى حقيقى اين كلمه مراد نيست ، زيرا محاربه به معناى حقيقى آن ، با خدا ممكن نيست و با رسول اگر چه ممكن است اما قطعاً در اينجا مراد نيست ، زيرا خصوص كسانى كه با شخص پيامبر مىجنگيدند مقصود آيه نيست ، چه در اين صورت آيه اختصاص داشت به زمان حيات پيامبر ، در حالى كه كسانى كه با پيامبر مىجنگيدند فقط كافران زمان او بودند و چنان كه خواهد آمد ، كافران زمان پيامبر قطعاً از مدلول اين آيه بيرون هستند . بلكه نفس اضافه شدن لفظ محاربه به خدا و رسول با هم ، خود قرينه‌اى است بر اينكه مراد از آن ، معناى گسترده‌ترى از جنگ مستقيم و شخصى است و آن معنا يكى از اين دو امر است :\r\n1 - مراد از محاربه همان‌گونه كه در لسان العرب آمده ، هر گونه عصيان و مخالفت با حكم خدا و رسول است و ظاهر عبارت علّامه طباطبائى در « تفسير الميزان » « 1 » نيز همين معنا را مىرساند . بر اين اساس ، استعمال لفظ محاربه در مطلق عصيان و مخالفت ، از قبيل مجاز در كلمه است .\r\n2 - مراد از محاربه با خدا و رسول ، محاربه با مسلمانان است ولى به منظور بزرگ جلوه دادن آن توجه دادن به اهميّت امت اسلامى و اينكه جنگ با امت اسلام به منزلهء جنگ با خدا و رسول است ، لفظ محاربه در آيه ، به خدا و رسول اضافه شده است . زيرا امت اسلام منتسب به خدا و پيامبر و تحت ولايت آنهاست . چنين معنايى به منزلهء مجاز در اسناد است . فاضل مقداد در تفسير خود ، همين معنا را برگزيده است . « 2 »\r\nظاهراً ، احتمال دوّم متعيّن است ، زيرا عنوان « حرب » در آيه به كار رفته است و مقتضاى آن اين است كه اين كلمه خود استعمال شده باشد و الغاى معناى اصلى آن ، وجهى ندارد . علاوه بر اين ، پذيرفتن مجاز اسنادى در اينجا روان‌تر و رساتر است ، زيرا منتسب كردن امت اسلام به خدا و رسول و محاربه با آن را محاربه با خدا و رسول دانستن ، بيانگر نكتهء عرفى روشن و رسايى است . بر خلاف احتمال اوّل و استعمال لفظ محاربه در مطلق معصيت و مخالفت با امر و نهى شارع .\r\nبر اين اساس ، بايد پذيرفت كه هر گونه محاربه‌اى با مسلمانان در اين معناى مجازى لحاظ شده است . محاربه انواع گوناگونى دارد ، گاهى كافران با مسلمانان مىجنگند و\r\n\r\n\r\n","description":"","footnote":"\r\n( 1 ) الميزان ، ج 5 ، ص 354 .\r\n( 2 ) كنز العرفان ، ج 2 ، ص 351 .\r\n","page_name":" 210 ","page_number":210},
  {"content":"\r\n\r\nگاهى گروهى از خود مسلمانان عليه حكومت اسلامى قيام مىكنند و با آن مىجنگند ، و گاهى گروهى از مسلمانان به قصد ايجاد ناامنى و ارعاب و غارت و خون‌ريزى ، با گروهى ديگر از ايشان به جنگ مىپردازند . هر قسم از اين محاربه‌ها را مىتوان مجازاً محاربهء با خدا و رسول به شمار آورد و در نتيجه مصداق آيهء كريمه دانست ، امّا با توجّه به قراين متعدّد ، بدون شك محاربهء كافران با مسلمانان ، مراد آيه نيست . روشن‌ترين اين قرينه‌ها ، استثنايى است كه در آيهء بعد آمده است «  إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ  » « 1 » ظاهر اين آيه آن است كه مراد از توبه ، توبهء از محاربه است نه توبهء از شرك ، و اين خود قرينه‌اى است بر آنكه اين محاربان از مسلمانان هستند و به مجرّد اينكه قبل از پيروزى بر آنها ، دست از محاربه بردارند و توبه كنند ، ساير احكام مسلمانى در مورد آنان اجرا مىشود - چنانچه در ديگر حدود الهى نيز اين چنين است - امّا اگر محاربان از كافران باشند و جنگ با آنها به سبب كفرشان باشد ، در صورتى عفو شامل حال آنها مىشود كه در حصن اسلام درآيند و صرف دست از جنگ كشيدن كافى نيست . بلكه اساساً تعبير « توبه » كه در آيه آمده است به خودى خود شاهد بر آن است كه منظور آيه ، محاربان مسلمان است نه كافر ، چرا كه توبه براى مسلمان است نه براى كافر ، كافر ايمان مىآورد و داخل حوزهء اسلام مىشود و براى اين حالت ، تعبير توبه به كار نمىرود .\r\nدر هر صورت ، ترديدى نيست كه آيهء محاربه ، شامل محاربهء كافرانى كه از روى كفر با مسلمانان مىجنگيدند نمىشود . بلى اگر كافرى به قصد ارعاب و غارت با مسلمانان بجنگد ، مشمول آيهء محاربه مىشود ، ولى مصداق قسم سوّم از اقسام محاربه خواهد بود . مقصود بيان اين نكته است كه محاربه‌اى كه به خاطر اسلام و كفر ، يا به قصد سرنگون كردن حكومت اسلامى ، ميان كافران و مسلمانان در مىگيرد ، قطعاً مشمول آيه نيست . پس مراد از محاربه در آيه ، يا قسم دوم از محاربه است يعنى مسلمانانى كه از روى بغى و سركشى عليه حكومت اسلامى شورش كرده‌اند كه همان محاربه با امام و حاكم اسلامى است ، يا قسم سوم از محاربه است يعنى محاربهء به صورت ارعاب و تجاوز به مال و جان مسلمانان .\r\nبرخى گفته‌اند :\r\nاز ظاهر آيه چنين برمىآيد كه موضوع احكامى كه در آيه بيان شده است ، خصوص مسلمانانى است كه در مقابل دولت اسلامى به قيام مسلّحانه برخيزند و شامل كسى كه به قصد ارعاب مردم و گرفتن اموال\r\n\r\n\r\n","description":"","footnote":"\r\n( 1 ) المائدة ، آيه 34 .\r\n","page_name":" 211 ","page_number":211},
  {"content":"\r\n\r\nآنها ، دست به اسلحه مىبرد و كسى كه گناهان كبيره انجام مىدهد ، نمىشود . زيرا كسى كه در مقابل دولتى بايستد كه پيامبر بنيان‌گذار آن بوده است حقيقتاً محارب با پيامبر است ، امّا كسى كه با گروهى از مسلمانان به قصد گرفتن اموال آنها محاربه كند ، حقيقتاً محارب با پيامبر شمرده نمىشود . بلى اگر دليل خاصى وجود داشته باشد كه چنين محاربى را نيز محارب با پيامبر بشمرد ، آن را مىپذيريم ، البته در اين صورت چنين محاربى ، از مصاديق ادّعايى موضوع آيه است ، يعنى مىتوان ادعا كرد كسى كه به قصد برهم زدن امنيت و آرامشى كه دولت اسلامى ايجاد كرده است ، دست به سلاح ببرد ، همانند كسى است كه مستقيماً به جنگ با دولت برخاسته باشد . اما بايد دانست كه گسترش دايرهء عموم به نحوى كه شامل مصاديق ادّعايى نيز شود ، خلاف ظاهر است و نمىتوان آن را پذيرفت مگر اينكه دليلى و قرينه‌اى در كار باشد و در اين آيه چنين قرينه‌اى وجود ندارد . اگر ما باشيم و نفس آيهء محاربه ، آيه موارد ارعاب مسلحانه را در بر نمىگيرد . » « 1 »\r\nبر اين سخن اشكالاتى وارد است :\r\nاولًا - چنان كه پيش از اين اشاره كرديم ، اضافهء محاربه به خدا و رسول حتى در مورد بغى و قيام عليه حكومت اسلامى ، از نوع اضافهء حقيقه نيست . به صرف اينكه نخستين بنيان‌گذار دولت اسلامى شخص پيامبر ( ص ) بوده است نمىتوان گفت كه اگر كسى امروز هم عليه دولت اسلامى قيام كند ، حقيقتاً محارب با پيامبر است . در اينجا محاربهء حقيقى با پيامبر صدق نمىكند . پس چاره‌اى نيست جز اينكه به « مجاز » متوسّل شد ، مجاز در اسناد يا مجاز در كلمه ، و در هر دو فرض همان گونه كه محاربهء مجازى در مورد قيام و محاربه با دولت اسلامى صدق مىكند ، در مورد محاربهء با مسلمانان و ارعاب و سلب امنيّت آنها نيز صدق مىكند ، چرا كه امّت اسلامى نيز از دست آوردهاى پيامبر بوده و تحت ولايت اوست .\r\nثانياً - در روايات شيعه و سنّى و در تفسير و تاريخ ، ثابت شده است كه شأن نزول آيه مباركه ، ماجراى « عَرَنيّين » يا قومى از بنى ضبّه بوده است كه بيمار بودند و نزد پيامبر ( ص ) آورند ، پيامبر بدانها فرمود : نزد ما بمانيد و چون سلامت خود را بازيافتيد ، شما را به سريّه‌اى مىفرستم . ايشان گفتند ما را از مدينه به جايى ديگر بفرست ، پيامبر\r\n\r\n\r\n","description":"","footnote":"\r\n( 1 ) كلمات سديده ، محمّد مؤمن ، انتشارات جامعه مدرسين ، ص 376 .\r\n","page_name":" 212 ","page_number":212},
  {"content":"\r\n\r\nايشان را به محل نگهدارى شترهاى زكاتى فرستاد تا از ادرار شترها براى مداوا و از شير آنها براى خوراك خود استفاده كنند . چون شفا يافتند و قوّت گرفتند ، سه نفر از نگهبانان شترها را كشتند . اين خبر به پيامبر رسيد و او على ( ع ) را از پى آنان فرستاد ، آنها در بيابانى نزديك يمن سرگردان شدند و نمىتوانستند از آن خارج شوند ، على ( ع ) ايشان را اسير كرد و نزد پيامبر آورده . آنگاه اين آيه نازل شد : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ . . . »  « 1 » اگر چه روايات شيعه و سنّى و نيز سخنان تاريخ‌نويسان در تفصيل جزئيات و خصوصيات اين داستان مختلف است بعضى گروه مذكور را از بنى سليم شمردند و بعضى از عَرَينه ( قومى در بجيله ) ، يا در بعضى روايات آمده است كه پيامبر آنها را به دار آويخت و دست و پايشان را قطع كرد و چشمانشان را نيز درآورد ، زيرا آنان با نگهبانان شترها همين كار را كرده بودند ، و برخى ديگر از روايات اهل سنّت و روايات ما چنين رفتارى را تكذيب كرده و گفته‌اند كه پيامبر هرگز چشمى را در نياورد و فقط دست و پاى آنان را قطع كرد . « 2 » با اين همه ، اصل اين داستان و نزول آيه در شأن آن ، شايد از مسلّمات باشد و اينكه محاربهء اين گروه ، از نوع غارت اموال و قتل نگهبانان زكات بوده نه از نوع بغى و قيام عليه حكومت اسلامى ، نيز از واضحات است . بر اين اساس جاى ترديد نيست كه آيهء مباركه به قسم سوم از اقسام محاربه نظر دارد زيرا قدر متيقّن در مورد آيه همين قسم سوم است .\r\nثالثاً - اين نظر خلاف ظاهر روايات خاصه‌اى است كه در پى مىآيند . اين روايات كه به شرح و تفصيل موضوع آيه پرداخته‌اند فقط قسم سوم از اقسام محارب را ذكر كرده‌اند يعنى كسى كه به قصد ارعاب ، سلاح كشيده باشد و دربارهء باغيان و سركشان عليه حكومت ، سكوت كرده‌اند . با اين وصف چگونه ممكن است كه اين روايات را حمل كرد بر بيان مصداق ادّعايى موضوع در حالى كه اصلًا متعرّض بيان مصداق حقيقى آن نشده‌اند ، آيا مىتوان اين گونه بيان را بيان عرفى دانست ؟\r\nبدين ترتيب روشن مىشود كه آنچه مورد نظر آيه مباركه است ، همانا محاربهء به صورت ارعاب و سلب امنيّت از مردم است و در اين نكته هيچ ترديدى روا نيست ، چنان كه تمامى فقيهان و مفسّران نيز مراد آيه را همين گونه فهميده‌اند .\r\nدر جايى ديگر ادّعا شده كه اطلاق آيه به گونه‌اى است كه شامل « باغى » نيز مىشود\r\n\r\n\r\n","description":"","footnote":"\r\n( 1 ) « وسائل الشيعة » ، ج 18 ، ص 535 .\r\n( 2 ) ر . ك علل الشرائع ، ج 2 ، ص 541 ، ح 18 . بحار الانوار ، ج 74 ، ص 203 ، ح 1 . سنن ابى داود ، ج 4 ، ص 131 .\r\n","page_name":" 213 ","page_number":213},
  {"content":"\r\n\r\nهر چند قدر متيقّن يا « مورد » آيه ، محاربهء به صورت ارعاب و سلب امنيّت باشد . تقريب اين ادّعا آن است كه : عنوان « محاربهء با خدا و پيامبر » و لو به صورت مجازى بر هر دو نوع محاربه ( بغى و ارعاب ) ، صدق مىكند از اين رو اختصاص دادن آن به يكى از اين دو مصداق ، بىوجه است هر چند يكى از اين دو مصداق « مورد » آيه باشد ، چون مورد آيه هيچ‌گاه مخصّص مدلول آيه نخواهد بود . بر اين اساس مىتوان با تمسّك به اطلاق آيه ، محارب با دولت اسلامى را نيز كه در فقه به عنوان « باغى » تعبير مىشود ، مشمول اطلاق آية دانست و حدّ محارب را بر او اثبات كرد . معتبره طلحة بن زيد را هم شاهد بر اين ادّعا آورده‌اند :\r\nطلحة بن زيد عن أبى عبد اللّه ( ع ) قال : سمعته يقول كان أبى يقول : إنّ للحرب حكمين ، إذا كانت قائمة لم تضع أوزارها و لم يثخن ( تضجر ) أهلها فكلّ أسير أخذ فى تلك الحال فإنّ الإمام فيه بالخيار إن شاء ضرب عنقه و إن شاء قطع يده و رجله من خلاف به غير حسم و تركه و يتشحّط فى دمه حتى يموت فهو ( و هو ) قول اللّه عزّ و جلّ :\r\n«  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ . . .  » أ لا ترى أنّ المخير الذي خيّر اللّه الإمام على شىء واحد و هو الكفر ( الكلّ ) و ليس على أشياء مختلفة . فقلت لأبى عبد الله ( ع ) قول اللّه عزّ و جلّ : «  أَوْ يُنْفَوْا مِنَ الْأَرْضِ  » ، قال : ذلك الطلب ( للطلب ) إن تطلبه الخيل حتى يهرب فإن أخذته الخيل حكم عليه ببعض الأحكام التى وصفت لك . و الحكم الآخر ، اذا وضعت الحرب أوزارها و اثخن أهلها فكلّ أسير أخذ على تلك الحال فكان فى أيديهم فالامام فيه بالخيار إن شاء منّ عليهم و إن شاء فاداهم أنفسهم و إن شاء استعبدهم فصاروا عبيداً . » « 1 »\r\nطلحة بن زيد مىگويد از امام صادق ( ع ) شنيدم كه فرمود : پدرم مىفرمود : جنگ دو حكم دارد ، تا زمانى كه جنگ برقرار است و هنوز دشمن مغلوب نشده است ، هر اسيرى كه در اين حال گرفته شود ، امام در مورد آن اختيار دارد كه گردن او را بزند يا يك دست و يك پاى او را از چپ و راست قطع كند و او را رها كند تا در خون خود دست و پا زند تا بميرد و اين است معناى آيهء «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ »  آيا نمىبينيد كه آنچه را كه خدا به\r\n\r\n\r\n","description":"","footnote":"\r\n( 1 ) كافى ، ج 5 ، ص 32 . تهذيب ، ج 6 ، ص 142 . وسائل الشيعة ، ج 11 ، باب 3 از ابواب جهاد العدوّ\r\n","page_name":" 214 ","page_number":214},
  {"content":"\r\n\r\nاختيار امام واگذاشته است فقط يك چيز است نه چند چيز و آن هم عبارت است از كيفيت نابود كردن .\r\nراوى مىگويد به امام عرض كردم : در آيه آمده است  « أَوْ يُنْفَوْا مِنَ الْأَرْضِ »  . امام فرمود : اين در مورد كسى است كه از جنگ فرار كند و سواران او را دنبال كنند ، اگر او را گرفتند ، بعضى از احكامى را كه گفتم در مورد او اجرا مىشود . اما حكم دوم جنگ آن است كه هرگاه جنگ به پايان رسيد و دشمن شكست خورد ، اسيرى كه در اين حال گرفته شود ، امام اختيار دارد كه اگر بخواهد بر آنان منّت نهد و رهايشان كند ، يا از آنها فديه بگيرد و يا آنها را به بردگى بگيرد . » ادّعاى چنين اطلاقى را نيز نمىتوان پذيرفت ، بلكه نظر درست در اين باره همان است كه مشهور فقها و مفسّران بر آن هستند يعنى اينكه آيه اختصاص دارد به قسم سوّم از اقسام محاربه كه همان محاربهء با مسلمانان به قصد افساد و ارعاب است و شامل محاربهء بغات و كفّار نمىشود .\r\nما براى دفع اين ادعا و تأييد استظهارى كه خود از آيهء محاربه عرضه داشتيم ، نخست هدايت مىجوييم از سخنان فقهاى بزرگوار شيعه در تفسير آيهء كريمه و فهم ايشان از آن ، سپس بازمىگرديم به توضيح استظهار مورد نظر خود :\r\nشيخ صدوق در باب حدود كتاب هدايه مىفرمايد :\r\n« محارب چنان كه در آيهء كريمه آمده است يا به قتل مىرسد ، يا مصلوب مىشود ، يا يك دست و يك پاى او را از چپ و راست قطع مىكنند ، يا تبعيد مىشود . اين به امام واگذار شده كه اگر بخواهد او را مصلوب مىكند و اگر بخواهد دست و پاى او را از چپ و راست قطع مىكند و اگر بخواهد او را تبعيد مىكند . » « 1 »\r\nشيخ مفيد در باب حدود و آداب كتاب مقنعه مىفرمايد :\r\n« هرگاه اهل فساد در دار الاسلام سلاح بكشند و اموال مردم را از آنان بگيرند ، امام مخيّر است كه اگر بخواهد آنها را با شمشير بكشد يا به دار بياويزد تا بميرند ، يا دست و پاى آنها را از چپ و راست قطع كرده و يا آنها را تبعيد كند . . . » « 2 »\r\n\r\n\r\n","description":"","footnote":"\r\n( 1 ) هدايه ، ص 77 .\r\n( 2 ) مقنعه ، ص 804 .\r\n","page_name":" 215 ","page_number":215},
  {"content":"\r\n\r\nسخن اين دو بزرگ ، صريح است در اينكه محارب به معناى مصطلح آن يعنى كسى كه به قصد فساد و ارعاب مردم و غارت آنها سلاح بكشد ، داخل در مدلول آيه است ، امّا اينكه آيه اختصاص به اين قسم محارب دارد و شامل محاربهء كافران و باغيان نمىشود ، از آنجا به دست مىآيد كه در سخن اين دو بزرگ اشاره‌اى به محاربهء كافران و باغيان نشده است و حكم اين قسم از محاربان را بيان نكرده و فقط حدّ محارب به معناى مصطلح فقهى آن را بيان كرده‌اند ، در حالى كه ايشان در صدد بيان حدود مقرّر شرعى بوده‌اند ، و اگر اين حدّ ، حكم ثابت شرعى در مورد هر محاربى به معناى اعم آن مىبود ، مىبايست باغى و كافر محارب را نيز به عنوان موضوع اين حكم شرعى بيان مىكردند و به ذكر محاربهء به معناى اخصّ آن ، اكتفا نمىكردند .\r\nشيخ طوسى در باب قطّاع الطريق از كتاب مبسوط مىفرمايد :\r\n« خداوند در آيه كريمه فرمود : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ . . .  » و مردم در مراد اين آيه اختلاف كرده‌اند ، گروهى مىگويند : مراد آن ، اهل ذمّه است كه پيمان ذمّه را شكسته و به دار الحرب پيوسته و به جنگ با مسلمانان برخاسته‌اند ، اينان همان محاربانى هستند كه خداوند در اين آيه آنها را ذكر كرده است ، و حكم آنها بر اين نافرمانى همين مجازاتى است كه در اين آيه آمده است . گروهى ديگر مىگويند : مراد آيه مرتدّها هستند كه از اسلام روىگردان شده‌اند و هرگاه كه امام بدانها دست يابد ، مجازات مذكور در آيه را در حق آنها اعمال خواهد كرد .\r\nزيرا آيهء محاربه در مورد عَرَنيّين نازل شده كه وارد مدينه شدند ولى آب و هواى مدينه با مزاج آنان سازگار نبود و شكمشان باد كرد و رويشان زرد شد . پيامبر بدانها فرمود كه از مدينه بيرون رفته و به محل نگهدارى شتران زكات بروند و از شير آنها بياشامند و از ادرار آنها براى درمان خود استفاده كنند . آنان نيز چنين كردند و چون سلامت خود را بازيافتيد ، شتربان را كشته و شترها را با خود بردند . پيامبر به دنبال آنها فرستاد و آنها را گرفته و دست و پاى ايشان را قطع و چشمشان را از حدقه درآورد و آنان را در گرما انداخت تا مردند . تمامى فقيهان [ عامّه 
  ] بر اين نظرند كه مراد آيه ، قطاع الطريق ( رهزنان ) هستند كه عبارتند از كسانى كه سلاح كشيده و به ارعاب و راهزنى مىپردازند . مطابق روايات ما ، مراد آيه هر كسى است كه سلاح كشيده و مردم را مىترساند چه در\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدريا و چه در خشكى ، چه در شهر و چه در بيابان و روايت شده كه دزد نيز محارب است . در بعضى از روايات ما هم آمده كه مراد آيه قطاع الطريق هستند ، چنان كه فقهاى عامّه نيز همين گونه گفته‌اند . » « 1 »\r\nسخن شيخ طوسى صريح است در اينكه آيه اختصاص به محارب به معناى اخصّ آن دارد . دست بالا ، او گفته كه تمامى فقها - مقصود او فقهاى عامّه است - آيه را مختصّ به قطاع الطريق مىدانند و قطاع الطريق را نيز اين گونه معنا كرده است : « كسى كه سلاح كشيده و راهها را ناامن كرده و رهزنى مىكند » . امّا مطابق روايات ما ، مراد آيه ، هر كسى است كه سلاح كشيده و مردم را بترساند چه در دريا و چه در خشكى و چه در شهر و چه در بيابان ، بلكه روايت كرده‌اند كه دزد نيز محارب است ، و اين معنا ، اختصاص به قطاع الطريق و كسى كه بيرون از شهر راهزنى مىكند ، ندارد . سپس نقل كرده كه همانند نظر فقهاى عامه ، در برخى از روايات ما نيز آمده است كه مراد آيه ، قطاع الطريق هستند .\r\nشيخ طوسى در كتاب خلاف نيز تحت عنوان « كتاب قطّاع الطريق » آورده است :\r\n« مسأله 1 - محاربانى كه خداوند در آيهء محاربه ذكر كرده است ، همان قطاع الطريق هستند كه سلاح مىكشند و راهها را ناامن كرده و رهگذران را مىترسانند . ابن عباس و گروهى از فقهاء همين را گفته‌اند .\r\nگروهى هم گفته‌اند : محاربان مورد نظر آيه ، اهل ذمه‌اى هستند كه پيمان ذمّه را شكسته و به دار الحرب پيوسته و با مسلمانان به جنگ برخاسته‌اند . ابن عمر گفته مراد آيه ، مرتدّها هستند زيرا آيه در مورد عرنيّين نازل شده است . دليل ما اجماع شيعه و اخبار ايشان و نيز آيهء «  إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ . . .  » است . اين آيه مىگويد كه ، در صورتى كه محاربان قبل از دستگير شدن توبه كنند ، مجازات مذكور از آنها برداشته مىشود . اگر مراد آيه از محاربان ، اهل ذمه و يا مرتدّها باشند ، توبه اينان قبل از دستگير شدن و بعد از آن يكسان است و مجازات را از ايشان ساقط نمىكند . از آنجا كه اين آيه فقط توبهء محاربان قبل از دست‌گيريشان را ذكر كرده و حكم جداگانه‌اى براى آن آورده است ، دلالت دارد بر نظر ما . » « 2 »\r\nظاهر سخن شيخ طوسى در آغاز اين مسأله ، آن است كه آيه اختصاص دارد به\r\n\r\n\r\n","description":"","footnote":"\r\n( 1 ) مبسوط ، ج ، ص 47 .\r\n( 2 ) خلاف ، ج 3 ، ص 209 ، چاپ دار الكتب العلميّه .\r\n","page_name":" 217 ","page_number":217},
  {"content":"\r\n\r\nقطاع الطريق و اين همان نظر فقهاى عامّه است . از اين رو برخى تصور كرده‌اند كه سخن شيخ در اينجا ، بر خلاف او در مبسوط است زيرا او در مبسوط ، محارب را اعم از قطاع الطريق مىداند . امّا چنين تصورى نادرست است ، زيرا شيخ در صدر اين مسأله مىخواهد سخن كسانى را نفى كند كه مراد آيه را اهل ذمه و مرتدها مىدانند و اينكه عنوان قطاع الطريق را به كار برده است از آن روست كه اين عنوان را مصاديق معروف و معهود معناى محارب است و آن را براى نفى عناوينى مثل اهل ذمّه و مرتدّها به كار گرفته است ولى مقصود او از قطاع الطريق معناى گسترده‌ترى است و بر همين اساس ، قطاع الطريق را به « كسانى كه سلاح كشيده و مردم را مىترسانند . » تفسير كرده است و آن را مقيد به قطع طريق و رهزنى نكرده است . شيخ در اين مسأله به اصل معناى محارب نظر دارد و مىخواهد مراد آيه را در قبال دو قول ديگرى كه مىگويند مراد از محارب در آيه ، اهل ذمه يا اهل ارتداد هستند ، بيان كند ، اما تعريف دقيق قطاع الطريق و اينكه آيا قطاع الطريق فقط كسانى هستند ، كه سلاح كشيده و مردم را مىترسانند تا رهزنى كنند ، يا معنايى اعم از اين دارد ، مطالب تفصيلى هستند كه شيخ در مسائل بعدى به آن مىپردازد .\r\nاو در مسأله هشتم مىفرمايد :\r\n« حكم قطّاع الطريق در شهر و در بيابان يكسان است . چه اينكه آنها قريه‌اى را محاصره يا تصرف كرده و ساكنانش را مغلوب كنند ، و چه اينكه با شهر كوچكى همين كار را كنند و چه اينكه در اطراف يك شهر دست به چنين كارى بزنند و چه اينكه تعدادشان بسيار باشد و بتوانند شهر بزرگى را محاصره كرده و بر آن مسلّط شوند ، در همهء اين موارد حكم آنها يكسان است . تبهكاران داخل يك شهر نيز اگر بر ساكنان شهر مسلط شده و اموال آنها را بگيرند به گونه‌اى كه مردم هيچ پناهى و فريادرسى نداشته باشند ، حكم آنها با حكم قطاع الطريق يكى است ، شافعى و أبو يوسف هم همين نظر را دارند . امّا مالك مىگويد :\r\nقطاع الطريق كسانى هستند كه سه ميل بيرون از شهر باشند اگر فاصلهء آنها تا شهر از اين مقدار كمتر باشد ، قطاع الطريق به شمار نمىآيند . ابو حنيفه و محمد مىگويند : اگر تبهكاران ، داخل شهر يا نزديك شهر باشند مانند فاصلهء ميان حيره و كوفه يا ميان دو قريه ، قطاع الطريق نيستند . دليل ما ، اجماع شيعه و اخبار ايشان و نيز آيه كريمه «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ . . .  » است . آيه ، در شهر بودن يا بيرون از شهر بودن را از هم\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nجدا نكرده است . » « 1 »\r\nبدين ترتيب روشن مىشود كه از اين نظر ، سخن شيخ در خلاف و در مبسوط يكى است . همو در تفسير تبيان ، ذيل آيهء محاربه مىگويد :\r\n« نزد ما محارب كسى است كه سلاح بكشد و راه را ناامن كند ، چه در شهر و چه در خارج از شهر ، بر اين اساس ، دزد هم محارب است چه در شهر و چه در غير شهر باشد . اوزاعى نيز همين را مىگويد . . . گروهى مىگويند : محارب ، آن رهزنى است كه بيرون از شهر باشد ، اين سخن را كه از عطاء خراسانى روايت شده ، ابو حنيفه و پيروانش نيز پذيرفتند .\r\n«  يُحارِبُونَ اللَّهَ . . .  » يعنى كسانى كه با اولياى خدا و با پيامبر او محاربه مىكنند و مىكوشند بر روى زمين فساد برپا كنند ، همان گونه كه گفتيم معناى محاربه عبارت است از شمشير كشيدن و در راهها ايجاد ترس كردن ، مجازات چنين كسانى به اندازهء استحقاق آنان است . » « 2 »\r\nسخن شيخ صريح است در اينكه محاربه در آيهء مباركه ، اختصاص دارد به معناى سوم محاربه كه همان سلاح كشيدن به قصد ترساندن مردم و سلب امنيت باشد . همچنين سخن او در هر سه كتاب ( خلاف ، مبسوط ، تبيان ) ، صريح است و در اينكه معناى محاربه اختصاص ندارد به كسانى كه اين عمل را در بيرون از شهرها و براى رهزنى انجام مىدهند بلكه اعم است و شامل هر كسى كه سلاح بكشد و مردم را بترساند مىشود .\r\nشيخ طوسى در نهايه نيز مىفرمايد :\r\n« محارب كسى است كه از اهل ريبه [ تبهكاران 
  ] باشد و سلاح بكشد ، چه در شهر و چه در غير شهر ، چه در سرزمين شرك و چه در سرزمين اسلام ، چه شب و چه روز . هر كس كه در هر وقت و در هر جا چنين كارى انجام دهد ، محارب است . . . » « 3 » مقصود از اهل ريبه كه در عبارت نهايه آمده است همان اهل فساد و غارت است . در عبارت مقنعه نيز تعبير « اهل الدغارة » آمده كه به معناى اهل فساد و دزدى و غارت است . اهل ريبه به اشقياء نيز تفسير شده است . به هر حال ، شيخ در نهايه از عنوان « تجريد السلاح لإخافة السبيل » يا « اخافة الناس » يا « قطع الطريق » عدول كرده و به جاى آن عنوان « تجريد السلاح و يكون من اهل الريبة » را به كار برده است . ميان اين دو عنوان\r\n\r\n\r\n","description":"","footnote":"\r\n( 1 ) خلاف ، ج 3 ، ص 212 .\r\n( 2 ) تبيان ، ج 3 ، ص 504 ، چاپ بيروت .\r\n( 3 ) نهايه ، ص 720 .\r\n","page_name":" 219 ","page_number":219},
  {"content":"\r\n\r\nتفاوت هست ، « اخافه » أعم است از « اهل ريبه » از اين رو متأخران ، آوردن تعبير « اهل الريبة » را تقييد زايدى شمرده‌اند و چنان كه شرح آن در جاى خود خواهد آمد برخى از ايشان با تمسك به اطلاق ادلّه ، اين قيد را نفى كرده‌اند .\r\nراوندى در فقه القرآن ، در ذيل مباركه آورده است :\r\n« هر كس از اهل فساد كه در شهر يا غير شهر سلاح بكشد ، در هر حال ، محارب است و براى او پنج حالت وجود دارد : اگر مرتكب قتل شود ولى مال مردم را نبرد ، امام بايد او را بكشد و نه اولياء مقتول و نه امام نمىتوانند او را عفو كنند . و اگر محارب مرتكب قتل شود و مال را نيز ببرد . . . تا آنجا كه مىگويد : « خداوند در اين آيه حكم كسى را بيان فرموده است كه اين عمل را آشكارا و مسلّحانه انجام دهد ، سپس به دنبال آن در آيهء ديگرى «  وَ السَّارِقُ وَ السَّارِقَةُ  » حكم كسى را بيان فرموده كه اين عمل را پنهانى انجام دهد . » « 1 »\r\nفاضل مقداد در تفسير خود ذيل آيه مباركه آورده است :\r\n« اصل حرب به معناى سلب است و « حرب الرجل ماله » به معناى « سلب الرجل ماله » است ، به كسى كه مال او را برده باشند محروب و حريب گفته مىشود : نزد فقها هر كس كه به قصد ترساندن مردم سلاح بكشد ، چه در خشكى و چه در دريا ، چه شب و چه روز ، چه توانا و چه ناتوان ، چه از اهل فساد باشد و چه نباشد ، چه مرد و چه زن ، محارب است ، راهزن و تجاوزگر به مال و ناموس نيز داخل در همين عنوان است . » « 2 »\r\nابن ادريس در بخش حدود كتاب سرائر مىگويد :\r\n« خداوند در آيه محاربه فرموده : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  » فقهاى عامه اتفاق نظر دارند كه مراد آيه ، قطاع الطريق است . نزد ما مراد آيه هر كسى است كه به قصد ترساندن مردم سلاح بكشد ، چه در خشكى و چه در دريا ، چه در آباديها و شهرها و چه در بيابانها و صحراها ، در هر جا وقتى اين عمل از كسى\r\n\r\n\r\n","description":"","footnote":"\r\n( 1 ) فقه القرآن ، ج 2 ، ص 378 .\r\n( 2 ) كنز العرفان ، ج 2 ، ص 351 .\r\n","page_name":" 220 ","page_number":220},
  {"content":"\r\n\r\nثابت شود ، امام مخيّر است كه او را - چنان كه در آيه آمده است - به يكى از اين چهار صورت مجازات كند : يك دست و يك پاى او را از چپ و راست قطع كند يا او را به قتل برساند يا به صليب بكشد يا تبعيدش كند .\r\nبه مجرد كشيدن سلاح و ترساندن مردم ، محاربه محقّق مىشود . » « 1 »\r\nظاهر سخن ابن ادريس مطابق با سخن شيخ طوسى در مبسوط است كه گذشت .\r\nبدين معنا كه موضوع آيه ، كسى است كه به قصد ارعاب مردم سلاح كشيده باشد و آن اعم است از اينكه كشيدن سلاح فقط براى قطع طريق باشد ، چنان كه فقهاى عامه چنين پنداشته‌اند . ولى همو در كتاب جهاد - باب قتال اهل البغى و المحاربين گفته است :\r\nمحارب كسى است كه قصد گرفتن مال انسان را داشته باشد و براى اين كار ، سلاح به دست گيرد ، چه در خشكى و چه در دريا ، چه در حضر و چه در سفر ، هرگاه چنين عملى از كسى سرزند ، جايز است كه انسان او را از خود و مال خود دفع كند . » « 2 »\r\nاو در اين عبارت ، تحقّق محاربه را مقيد كرده است به اينكه محارب قصد گرفتن مال انسان را داشته باشد ، ولى ظاهراً او اين جمله را به منظور تقييد نياورده است ، بلكه مراد او تعميم حكم محارب است به خرد اخفاى موضوع ، يعنى كسى كه نه براى قتل بلكه براى اخذ مال سلاح مىكشد . به عبارت ديگر مقصود او از آوردن قيد « من قصد الى أخذ مال الانسان » بيان اين نكته است كه همان گونه كه اگر كسى به قصد قتل و ارعاب مردم سلاح بكشد ، دفع او جايز است حتى اگر با گشتن او باشد ، اگر كسى به قصد اخذ مال مردم نيز سلاح بكشد ، دفع او جايز است حتى با كشتن او . از اين روست كه ابن ادريس در پايان كلام خود آورده است « جاز للإنسان دفعه عن نفسه و ماله » و مال را عطف بر نفس كرده است . سياق سخن ابن ادريس در اينجا مناسب حكم باب جهاد است .\r\nدر مجمع البيان در تفسير آيهء مباركه آمده است :\r\n« شأن نزول : در سبب نزول آيه ، اختلاف هست ، گفته شده كه اين آيه در مورد قومى نازل شده كه ميان آنها و پيامبر پيمانى بوده است و آنها پيمان را شكستند و به فساد پرداختند . ابن عبّاس و ضحّاك بر اين نظرند . به نظر حسن و عكرمه ، اين آيه در مورد اهل شرك نازل شده\r\n\r\n\r\n","description":"","footnote":"\r\n( 1 ) سرائر ، ج 3 ، ص 505 .\r\n( 2 ) سرائر ، ج 2 ، ص 19 .\r\n","page_name":" 221 ","page_number":221},
  {"content":"\r\n\r\nاست . نيز گفته شده كه آيه در مورد عرنيّين نازل شده است ، ايشان براى اظهار اسلام خود به مدينه آمدند ، آب و هواى مدينه با آنها ناسازگار بود و رنگ ايشان زرد شد ، پيامبر بدانها فرمود كه از مدينه بيرون شده و به محلّ نگهدارى شتران زكاتى بروند . . . قتاده و سعيد بن جبير و سدى بر اين نظرند . اما به نظر بيشتر مفسران ، آيه در مورد قطاع الطريق نازل شده است و تمام فقها همين قول را پذيرفتند .\r\nمعنا : چون خداوند در آيه‌هاى پيشين در مورد قتل و حكم آن سخن گفته بود ، به دنبال آن در اين آيه از قطاع الطريق و حكم آنها سخن به ميان آورده و فرموده : «  إِنَّما جَزاءُ الَّذِينَ يُحارِبُونَ اللَّهَ . . .  » مراد از يحاربون اللّه ، محاربه با اولياء خداست . . . » « 1 »\r\nعلامه طباطبائى در تفسير ماندگار الميزان آورده است :\r\n«  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً . . .  » ، در اينجا « فساداً » ، مصدرى است كه به جاى حال نشسته است . اگر چه پس از آنكه معلوم شد ارادهء معناى حقيقى محاربه اللّه در اينجا محال است و به ناچار بايد معناى مجازى آن مراد باشد ، اين كلمه معناى گسترده‌اى پيدا خواهد كرد و مخالفت با هر حكمى از احكام شرعى و اقدام به هر گونه ظلمى و اسرافى مصداق آن خواهد بود ، ولى ضميمه شدن رسول به آن «  يُحارِبُونَ اللَّهَ وَ رَسُولَهُ  » ما را بدين نكته راهنمايى مىكند كه بايد معنايى از محاربة اللّه اراده شود كه به پيامبر نيز ربطى داشته باشد . بر اين اساس تقريباً متعيّن است كه مراد از محاربة اللّه ، آن عملى است كه نتيجهء آن ، باطل شدن يكى از امورى باشد كه پيامبر از جانب خداوند بر آنها ولايت دارد ، همانند محاربهء كافران با پيامبر و اخلال رهزنان در امنيت عمومى كه پيامبر با ولايت خود آن را در زمين گسترش داد . دنبال شدن جملهء «  إِنَّما جَزاءُ الَّذِينَ يُحارِبُونَ اللَّهَ  » با جمله «  وَ يَسْعَوْنَ فِي الْأَرْضِ فَساداً  » ، مشخص مىكند كه مراد از محاربه همانا فساد در زمين است از طريق اخلال در امنيّت عمومى و رهزنى ، نه مطلق محاربه با مسلمانان . علاوه بر اين ، به ضرورت معلوم است كه پيامبر با محاربان كافر پس از پيروزى بر آنها ، چنان رفتارى\r\n\r\n\r\n","description":"","footnote":"\r\n( 1 ) مجمع البيان ، ج 2 ، ص 291 .\r\n","page_name":" 222 ","page_number":222},
  {"content":"\r\n\r\nنكرده است و به كشتن يا دار زدن يا مثله كردن و يا تبعيد آنها فرمان نداد . باز علاوه بر اين ، استثناى موجود در آيهء بعد ، خود قرينه‌اى است بر اينكه مراد از محاربه ، همان افساد مذكور است . استثناى آيهء بعد ظهور دارد بر اينكه توبه ، توبهء از محاربه است نه توبهء از شرك و مانند آن .\r\nبنابراين ، چنان كه ظاهر است ، مراد از محاربه و افساد ، همان اخلال در امنيت عمومى است . و امنيّت عمومى فقط با ايجاد ترس عمومى و قرار گرفتن ترس به جاى امنيّت ، مختل مىشود . ترس عمومى نيز طبعاً و عادتاً فقط از طريق به كارگيرى سلاح و تهديد به قتل ، ايجاد مىشود . از اين روست كه فساد فى الارض در روايات ، به كشيدن شمشير و سلاح‌هاى كُشندهء ديگر تفسير شده است . » « 1 »\r\nهمه فقهاء ، محارب را به « كسى كه به قصد ترساندن مردم سلاح بكشد » تفسير كرده‌اند - گاهى قيد « از اهل فساد بودن » نيز بدين تفسير افزوده شده است - و همين معناى خاصّ از محارب را موضوع حدّ محارب در كتاب حدود قرار داده‌اند . امّا براى محاربان ديگر مانند كافران و سركشان ( بغات ) ، احكام ديگرى غير از اين حدّ بيان كرده‌اند .\r\nاگر چه فقها - مگر برخى از ايشان كه متعرض تفسير آيه شدند - تصريح نكرده‌اند به اينكه مراد آيه اختصاص به همين معناى خاصّ از محارب دارد ، ولى از سخنان ايشان چنين به دست مىآيد كه معتقدند مراد جدّى اين آيه كه مصدر تشريع حدّ محارب است ، همين معناى خاص از محارب است نه هر كسى كه و لو از سفر كفر و بغى به جنگ با اسلام و مسلمانان برخاسته باشد .\r\nبر اين اساس ، نزد فقها آيهء مباركه غير از محارب اصطلاحى ، ديگر اقسام محاربان را در بر نمىگيرد ، يا از آن روى كه ظاهر آيه به خودى خود ، اين اختصاص را مىرساند - چنان كه مفسّران گفته و به فقها نسبت داده‌اند ، و يا با ضميمه شدن رواياتى كه از اهل بيت ( ع ) در مورد محارب و در تفسير آيهء مباركه آمده است ، چنين اختصاصى فهميده مىشود .\r\nمباحث گسترده‌اى كه فقها در تعريف و تحديد موضوع حدّ محارب مطرح كرده‌اند و بحث از اعتبار يا عدم اعتبار بعضى از قيود مانند « قصد ارعاب داشتن » يا « از اهل فساد بودن » و يا « خارج از شهر بودن » و قيدهاى ديگرى از اين دست در موضوع حدّ\r\n\r\n\r\n","description":"","footnote":"\r\n( 1 ) الميزان ، 5 ، ص 354 .\r\n","page_name":" 223 ","page_number":223},
  {"content":"\r\n\r\nمحارب ، خود گواه بر اين است كه مراد از محارب ، همان معناى خاصّ اصطلاحى آن است ( كسى كه به قصد ترساندن مردم سلاح مىكشد ) ، نه مطلق محارب . اگر اصل « ارعاب مردم » ، شرط تحقّق موضوع حدّ محارب نبود ، بلكه موضوع آن مطلق محارب مىبود يعنى هر كسى كه با دولت اسلامى بجنگد بدون اينكه به حق مردم تجاوز كرده و در امنيّت آنها فساد و اخلال كند ، به عبارت ديگر اگر موضوع حقيقى آيه ، محاربى باشد كه عليه دولت اسلامى قيام كرده است ، و محارب اصطلاحى ، فقط مصداق ادعايى آن باشد كه تعبّداً به موضوع حقيقى آيه ملحق شده است ، در اين صورت ديگر نيازى به آن همه بحث‌هاى گسترده دربارهء تحديد موضوع حدّ محارب و بيان شروط و قيود آن نبود .\r\nراستى چگونه ممكن است كه فقها دربارهء مصداق غير حقيقى و تعبّدى موضوع آيه آن همه بحث كرده باشند امّا هيچ اشاره‌اى به مصداق حقيقى آيه نكرده و در مورد آن ساكت مانده بلكه حتى حكم آن را نفى كرده باشند ؟ بنابراين ، بيان فقها دربارهء حدود و قيود محارب و تعريف آن به « كسى كه به قصد ترساندن مردم سلاح بكشد » ، گواه آن است كه ايشان مراد از محاربه در آيهء كريمه را ، خصوص همين قسم از محاربه مىدانند ، نه معناى ديگر و نه معناى اعم آن را . البتّه تعريف فقها از جهت اعتبار و عدم اعتبار بعضى از قيود در معناى محارب ، با هم متفاوت است و پيش از اين گفته شد كه در كتاب نهايه و برخى ديگر از متون فقها ، قيد « از اهل ريبه بودن » نيز در معناى محارب اخذ شده است .\r\nأبو الصلاح حلبى مىگويد :\r\nمحاربان كسانى هستند كه به قصد راهزنى و ناامن كردن راهها و كوشش براى فساد در زمين ، از محيط امن و آرام ( دار الأمن ) بيرون آمده باشند . زمامدار اسلامى يا هر كسى كه صلاحيت داشته باشد بايد آنها را به بازگشت به محيط امن [ دار الأمن 
  ] فرا خواند و آنها را بترساند كه در صورت اقدام به محاربه ، حكم خدا را در مورد آنها اجرا خواهد كرد ، پس اگر توبه كرده و سلاح را بر زمين گذاشتند و به دار الأمن بازگشتند ، نمىتوان آنها را مجازات كرد . . . اما در مورد محاربانى كه اسير مىشوند ، اگر در محاربهء خود فقط مرتكب قتل شدند و مال كسى را نگرفتند ، حاكم اسلامى بايد آنها را بكشد ، اما اگر علاوه بر قتل ، مرتكب غارت اموال نيز شدند ، حاكم بايد آنها را پس از كشتن به دار نيز بياويزد ، و اگر فقط غارت كردند ، حاكم بايد يك دست و يك پاى آنها را از چپ و راست قطع كند ، و اگر نه مرتكب قتل شده و نه غارت كرده باشند ، بايد آنها را\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nزندانى يا از شهرى به شهر ديگر تبعيد كند . » « 1 »\r\nاو همين سخن را در كتاب جهاد در باب « احكام حرب و محاربان و سيرهء جهاد » آورده است و ابتدا حكم جهاد با كفّار كتابى و مشرك را بيان كرده ، سپس حكم جهاد با مرتدها را و پس از آن حكم جهاد با سركشان ( بغات ) را و در پايان ، حكم جهاد با محاربان را ذكر كرده است . وى حدّ محارب ( كشتن و به دار آويختن و قطع دست و پا و . . . ) را مخصوص همين قسم اخير ( محاربان ) قرار داده است . بيان ايشان تقريباً صريح است در اينكه حدّ محارب ، اختصاص به محارب به معناى خاص آن دارد و شامل ديگر اقسام محارب با دولت اسلامى نخواهد شد .\r\nسلّار مىگويد :\r\n« كسى كه در سرزمين اسلامى سلاح بكشد و بخواهد فساد برپا كند ، امام مىتواند او را بكشد ، يا به دار بياويزد ، يا يك دست و يك پاى او را از چپ و راست قطع كرده و يا او را تبعيد كند . » « 2 »\r\nقاضى ابن برّاج مىگويد :\r\n« كسى كه از اهل فساد باشد و سلاح بكشد ، چه در خشكى و چه در دريا ، چه در شهر خودش و چه در غير آن ، چه در سرزمين اسلام و چه در سرزمين شرك ، چه شب و چه روز ، محارب است . . . اگر فقط مال مردم را گرفته ولى كسى را نكشته و زخمى نكرده باشد ، بايد دست و پاى او را قطع كرده و سپس از شهر خود ، تبعيدش كنند . و اگر فقط كسى را زخمى كرده ولى قتل و غارت نكرده باشد ، بايد او را قصاص كرده و پس از آن تبعيدش كنند . » « 3 »\r\nسيّد ابن زهره مىگويد :\r\n« غير از آن دسته از محاربانى كه پيش از اين گفتيم ، اسيران دسته‌هاى ديگر از محاربان كه به قصد گرفتن مال اقدام به محاربه كرده‌اند ، اگر فقط مرتكب قتل شده ولى مال كسى را نگرفته باشند ، كشته مىشوند ، و اگر علاوه بر قتل ، مال كسى را نيز گرفته باشند ، بعد از كشته شدن به دار نيز آويخته مىشوند ، و اگر فقط مال مردم را گرفته باشند ، يك دست و پاى آنها از چپ و راست قطع مىشود ، و اگر نه مرتكب قتل شده و نه مال\r\n\r\n\r\n","description":"","footnote":"\r\n( 1 ) كافى ، ص 251 .\r\n( 2 ) مراسم ، ص 251 .\r\n( 3 ) مهذّب ، ج 2 ، ص 553 .\r\n","page_name":" 225 ","page_number":225},
  {"content":"\r\n\r\nكسى را گرفته باشند ، يا زندانى شد ، يا از شهرى به شهر ديگر تبعيد مىگردند . همهء اين احكام مورد اجماع فقهاى شيعه است . » « 1 »\r\nهمين فقيه ، حكم محاربان را در كتاب جهاد در باب « كسانى كه بر امام واجب است آنها را دفع كرده و با آنها بجنگد . » نيز آورده و سپس عنوان محارب را اين گونه تفسير كرده است : « محارب كسى است قصد گرفتن مال مسلمان يا مال هر كسى كه حكم مال مسلمان را دارد مثل مال ذمّى را ، داشته و براى اين كار سلاح كشيده باشد ، چه در خشكى و چه در دريا ، چه در سفر و چه در حضر . » وى سپس حد مذكور در آيه را مخصوص اسيران اين دسته از محاربان دانسته است ، نه اسيران ديگر دسته‌جات محارب از قبيل سركشان ( بغات ) و كفّار . اين بيان ايشان نيز تقريباً صريح است در اينكه حكم آيهء مباركه به همين قسم از محاربان اختصاص دارد و عموم آيه ، ديگر اقسام محاربان را در بر نمىگيرد .\r\nعلاء الدين حلبى ( ابو الحسن ) نيز همانند اين سخن را ، در كتاب جهاد آورده است :\r\n« هر كس كه كفر خود را آشكار كند ، يا به مخالفت با اسلام برخيزد ، از هر گروهى از كفار كه باشد - اگر همهء شرطهايى كه پيش از اين گفتيم در او جمع باشد - جهاد با او واجب است . همچنين حكم كسانى كه از اطاعت امام عادل سرپيچى كنند يا با او بجنگند يا عليه او شورش كنند ، يا چه در حضر و چه در سفر ، چه در خشكى و چه در دريا سلاح بكشند ، يا اقدام به غارت مال مسلمان يا ذمّى كنند . . . و نيز حكم مفسدين فى الارض مانند رهزنان و غارتگران ، آن است كه اگر مرتكب قتل شده‌اند ، آنها را به قتل برسانند و اگر علاوه بر ارتكاب قتل ، اموال مردم را نيز گرفته باشند ، بعد از كشتن به دار نيز آويخته شوند . . . » « 2 »\r\nابن حمزه در باب جهاد از كتاب وسيله در « فصل بيان احكام بغات و چگونگى جنگ با آنها » مىگويد :\r\n« باغى ( سركش ) كسى است كه بر امام عادل بشورد . جنگ با ايشان سه گونه است ، واجب ، جايز ، ممنوع . . . » ( سپس به بيان حكم جنگيدن با ايشان مىپردازد و اينكه بايد با آنها جنگ كرد تا يا به اطاعت درآيند يا تا آخرين نفر كشته شوند ) .\r\n\r\n\r\n","description":"","footnote":"\r\n( 1 ) الجوامع الفقهيه - غنية النزوع ، ص 584 .\r\n( 2 ) اشارة السبق ، ص 144 .\r\n","page_name":" 226 ","page_number":226},
  {"content":"\r\n\r\nوى آنگاه در فصل ديگرى تحت عنوان « فصل فى بيان حكم المحارب » مىگويد :\r\n« محارب كسى است كه آشكارا سلاح در آورد ، چه زن باشد و چه مرد و در هر زمان و هر مكان كه باشد . چنين كسى از سه حال بيرون نيست ، يا قبل از آنكه بر او دست يابند ، توبه مىكند ، يا قبل از آنكه توبه كند بر او دست مىيابند ، يا آنكه نه توبه مىكند و نه بر او دست مىيابند . . . در حالت اول بخشوده مىشود و حد محاربه را بر او اجرا نمىكنند به شرط آنكه جنايت ديگرى كه مرتكب نشده باشد ، چه در اين صورت اختيار به دست ولىّ شخص مجنى عليه است . در حالت دوم بخشوده نمىشود و بر حسب جنايتى كه مرتكب شده به قتل مىرسد يا به دار آويخته مىشود يا تبعيد مىشود . در حالت سوم ، تعقيب مىشود تا دستگير شده و حد بر او اجرا گردد . » « 1 »\r\nاين بيان ، صريح است در اينكه معناى محارب شامل باغى نمىشود ، بلكه اختصاص دارد به كسى كه براى گرفتن مال يا جان مردم سلاح بكشد . بلى در تعريف محارب ، صريحاً نگفته است كه سلاح كشيدن محارب براى ارعاب يا گرفتن مال يا جان باشد ، ولى آنگاه كه شروع مىكند به دسته‌بندى شقوق حد محارب ، اين قيدها را ذكر كرده و مىگويد :\r\n« اگر مرتكب جنايت نشده و فقط مردم را ترسانده باشد ، تبعيد مىشود و به همين حال باقى مىماند تا توبه كند . و اگر مرتكب جنايت شده و كسى را زخمى كرده باشد ، به خاطر آن قصاص شده و سپس تبعيد مىشود . و اگر مال كسى را گرفته باشد يك دست و يك پاى او چپ و راست قطع شده و سپس تبعيد مىشود . و اگر مرتكب قتل شده باشد و انگيزهء او از سلاح كشيدن ، ارتكاب قتل باشد . . . » « 2 »\r\nبر اين اساس ، آنچه بعضى گفته‌اند كه « عبارت ابن حمزه عام است و شامل شخص باغى كه سلاح كشيدن او به قصد قيام در برابر حكومت اسلامى باشد ، نيز مىشود » ، « 3 » سخنى بىمأخذ بوده و نسبت دادن آن به ابن حمزه نادرست است . زيرا در حالى كه وى در فصل جداگانه‌اى پيش از فصل مربوط به حكم محارب ، به بحث در مورد باغى و تعريف آن و احكام آن پرداخته است - كه آن را نقل كرديم - ، چگونه مىتوان احتمال داد\r\n\r\n\r\n","description":"","footnote":"\r\n( 1 ) الجوامع الفقهيه ، ص 733 ، الوسيله ، ص 206 .\r\n( 2 ) همان .\r\n( 3 ) كلمات سديده ، ص 318 .\r\n","page_name":" 227 ","page_number":227},
  {"content":"\r\n\r\nكه مراد او از محارب در اين فصل ، معناى اعم آن باشد ؟ چه رسد به آنكه گفته شود او چنين معناى اعمّى را از آيه به دست آورده است .\r\nعين همين مطلب ابن حمزه را در كتاب « الجامع للشرائع » يحيى بن سعيد حلّى نيز مىبينيم . او نخست به ذكر احكام جنگ با كافرانِ مشرك و كتابى و مرتد پرداخته است سپس احكام باغى را آورده و مىگويد :\r\n« باغى كسى است كه با امامى كه مسلمانان با او بيعت كرده‌اند بيعت نكند ، يا بيعت خود را با او بشكند ، هر كس را كه امام براى جنگ با باغيان فرا خواند ، بر او واجب است كه همراه امام شود . . . و چون جنگ با باغى آغاز شود به پايان نمىرسد تا اينكه يا او از در اطاعت درآيد و به جرگه مسلمانان بپيوندد و يا كشته شود . اگر باغى گروهى داشته باشد و نزد گروه خود بازگردد ، باز بايد جنگ را با او ادامه داد چه رو به رو با او و چه در تعقيب او و زخميان آنها را نيز بايد كشت ، اما در غير اين صورت نبايد به تعقيب او پرداخته شود . »\r\nوى پس از اين ، احكام محارب را ذكر مىكند و مىگويد :\r\n« مسلمان محارب ، كسى است كه سلاح بكشد ، چه در خشكى و چه در دريا ، چه در سفر و چه در حضر ، چه شب و چه روز ، چه مرد باشد و چه زن . اگر فقط اقدام به ترساندن مردم كند ولى مرتكب جنايت نشود ، از سرزمين رانده مىشود ( نفى من الارض ) . بنابر قولى معناى « نفى من الارض » آن است كه او را غرق كنند ، و بنابر قول ديگرى معناى آن ، زندان كردن است و به قولى ديگر معناى آن تبعيد از سرزمين اسلام است به مدت يك سال تا اينكه توبه كند و اعلام مىشود كه اين شخص ، محاربى تبعيد شده است به او جا ندهيد و با او معامله نكنيد ، و اگر كسانى او را جاى دهند با آنان جنگ مىشود . اگر محارب مرتكب قتل شده باشد . . . » « 1 »\r\nمحقق در شرايع مىگويد :\r\n« محارب كسى است كه براى ترساندن مردم سلاح بكشد ، چه در خشكى و چه در دريا ، چه شب و چه روز ، چه در شهر و چه در بيرون از شهر . اما اينكه « از اهل فساد بودن » نيز شرط شده باشد ، محل ترديد\r\n\r\n\r\n","description":"","footnote":"\r\n( 1 ) الجامع للشرائع ، ص 241 .\r\n","page_name":" 228 ","page_number":228},
  {"content":"\r\n\r\nاست و درست‌تر آن است كه با آگاهى از قصد محارب براى ارعاب ، چنين چيزى شرط نباشد ، اين حكم براى مرد و زن - اگر پيش بيايد - يكسان است . در ثبوت اين حكم براى كسى كه سلاح كشيده باشد ولى توانايى ترساندن مردم را نداشته باشد ترديد است ، شبيه‌تر به واقع آن است كه حكم مذكور در حق چنين كسى نيز ثابت باشد و او به خاطر قصدش مجازات شود . » « 1 »\r\nاو همچنين در كتاب المختصر النافع در بحث از محارب يادآور مىشود :\r\n« محارب كسى است كه براى ترساندن رهگذران سلاحى آخته را به دست گيرد ، در خشكى يا در دريا ، در شب يا روز ، حتى اگر - به قولى كه اشبه به واقع است - اهل چنين كارى نبوده باشد . حد محارب يا كشتن است ، يا به دار آويختن ، يا بريدن دست و پا از چپ و راست ، يا تبعيد . . . » « 2 »\r\nعلّامه حلّى در تبصره مىگويد :\r\n« هر كس به قصد ارعاب ، در خشكى يا دريا ، در شب يا روز ، سلاح آخته به دست بگيرد ، امام اختيار دارد كه او را بكشد يا به دار بياويزد ، يا دست و پاى او را از چپ و راست قطع كند يا او را تبعيد كند . . . » « 3 »\r\nهمو در كتاب تحرير آورده است :\r\n« محارب كسى است كه به قصد ترساندن مردم ، سلاح برهنه كند ، چه در خشكى و چه در دريا ، چه شب و چه روز ، چه در شهر و چه در غير شهر ، چه در آبادى و چه در بيابان . و در هر حال ، آيا « از اهل فساد بودن » هم در تحقيق معناى محارب شرط است يا نيست از ظاهر سخن شيخ طوسى در كتاب نهايه بر مىآيد كه شرط است ، ولى وجه درست آن است كه در صورت آگاهى از قصد محارب براى ارعاب ، شرط نيست . . . » « 4 »\r\nدر قواعد هم آمده است :\r\n« هر كس كه سلاح بيرون كشد و آن را برهنه كند براى ترساندن مردم ،\r\n\r\n\r\n","description":"","footnote":"\r\n( 1 ) شرايع الاسلام ، ج 4 ، ص 180 .\r\n( 2 ) المختصر النافع ، ص 326 .\r\n( 3 ) تبصرة المتعلّمين ، ص 190 .\r\n( 4 ) تحرير الاحكام ، ج 2 ، ص 322 .\r\n","page_name":" 229 ","page_number":229},
  {"content":"\r\n\r\nچه در خشكى و چه در دريا ، چه شب و چه روز ، چه در شهر و چه در غير آن ، [ محارب است 
  ] . . . اهل فساد بودن چنين كسى در محارب بودن او شرط نيست ، اگر چه اين نكته مورد اشكال واقع شده است . » « 1 »\r\nفرزند او فخر المحققين در تعليقه‌اى بر اين سخن آورده است :\r\n« اشكال در اين شرط ، ناشى از اختلاف نظر فقهاى شيعه است . فتواى مشهور فقيهان شيعه ، همان است كه شيخ طوسى در نهايه گفته است :\r\nمحارب كسى است كه از اهل فساد بوده و سلاح برهنه كند . مفيد نيز گفته : اهل الدعاره ( اهل فساد ) هرگاه در دار الاسلام سلاح برهنه كند . . .\r\nبيان احكام محارب در روايات و عموم آيه محاربه ، بر عدم شرطيت « اهل فساد بودن » در تحقيق معناى محارب ، دلالت دارد ، و همين نزد من نظر قوىتر است . » « 2 »\r\nباز علّامه حلّى در باب حدود كتاب ارشاد مىگويد :\r\n« مقصد هفتم دربارهء محارب است . دو بحث در مورد محارب وجود دارد : بحث نخست دربارهء ماهيت محارب است و آن عبارت است از كسى كه براى ترساندن مردم ، سلاح برهنه كند ، چه در خشكى و چه در دريا ، چه شب و چه روز ، چه در شهر و چه در غير از آن ، چه زن و چه مرد باشد . اگر كسى در شهر خود ، مال ديگرى به زور از او بگيرد ، محارب است . » « 3 »\r\nشهيد اول در دروس مىگويد :\r\n« محارب كسى است كه براى ارعاب ، سلاح برهنه كند حتى اگر زن باشد ، چه در شهر و چه در غير از شهر ، چه شب و چه روز . به شرط آنكه چنين كسى از اهل فساد بوده باشد يا حتى گمان فساد در مورد او برود . » « 4 »\r\nشهيد ثانى در روضة مىگويد :\r\n« محاربه عبارت است از برهنه كردن سلاح براى ترساندن مردم ، چه در خشكى و چه در دريا ، چه در شب و چه در روز ، چه در شهر و چه در\r\n\r\n\r\n","description":"","footnote":"\r\n( 1 ) قواعد الاحكام ، ج 2 ، ص 272 .\r\n( 2 ) ايضاح الفوائد ، ج 4 ، ص 542 .\r\n( 3 ) الارشاد ، ج 2 ، ص 185 .\r\n( 4 ) الدروس ، ج 2 ، ص 59 .\r\n","page_name":" 230 ","page_number":230},
  {"content":"\r\n\r\nغير از شهر ، چه مرد و چه زن ، چه توانا و چه ناتوان باشد . فرق ندارد كه چنين كسى از اهل فساد باشد يا نباشد ، قصد ارعاب داشته يا نداشته باشد . . . » « 1 »\r\nدر كتاب جواهر نيز ، همان تعريف شرايع از محارب - كه گذشت - مورد موافقت قرار گرفته ، و آن را از مواردى دانسته كه در آن اختلافى وجود ندارد . » « 2 »\r\nدر تحرير الوسيله امام راحل آمده است :\r\n« مسأله 1 - محارب كسى است كه سلاح خود را برهنه يا آماده كند براى ترساندن مردم و به منظور ايجاد فساد در زمين ، چه در خشكى و چه در دريا ، چه در شهر و چه در غير از شهر ، چه شب و چه روز . » « 3 »\r\nدر تكملة المنهاج آيت الله خويى آمده است :\r\n« پانزدهم ، محاربه ، مسأله 260 - كسى كه براى ترساندن مردم سلاح بكشد ، تبعيد مىشود . . . » « 4 »\r\nآنچه گذشت ، بخشى بود از سخنان فقهاى بزرگوار ما در تعريف محاربه كه موضوع حد شرعى مذكور در آيه مباركه است ، پس از اين سير گسترده‌اى كه در سخنان فقها انجام گرفت و آگاهى از نظريات ايشان كه به تفصيل آنها را بيان كرديم تا در اكثر مباحث آينده از آنها استفاده شود ، بازمىگرديم به بحث خود در تفسير آيهء محاربه و اينكه مراد از آن خصوص محاربه به معناى ايجاد فساد و ترساندن مردم - به تعبير فقهاء - است و محاربهء باغيان و مشركان را از آن جهت كه باغى و مشرك هستند ، در بر نمىگيرد . چرا كه محاربهء اينها به قصد افساد و ترساندن مردم نيست بلكه از روى سركشى يا كفرورزى ايشان است . دليل چنين برداشتى از آيهء كريمه ، مجموع نكته‌ها و قرينه‌هايى است كه در پى مىآيند :\r\n1 - آيه - مخصوصاً با توجه به استثنايى كه در دنبالهء آن وجود دارد - ظهور دارد در اينكه آن جرمى كه موضوع اين مجازات است و استحقاق مجازات اثباتاً و نفياً بر مدار آن مىچرخد و اگر قبل از دست‌گيرى ، از آن توبه كنند ، مجازات مذكور ساقط شده و آنها بخشوده خواهند شد ، همانا خودِ محاربه با خدا و پيامبر است ، نه چيزى ديگرى كه محاربه لازمه آن باشد . بسيار روشن است كه محاربه به صورت ايجاد فساد در زمين ، به\r\n\r\n\r\n","description":"","footnote":"\r\n( 1 ) الروضة البهية ، ج 9 ، ص 290 .\r\n( 2 ) جواهر الكلام ، ج 41 ، ص 564 .\r\n( 3 ) تحرير الوسيله ، ج 2 ، ص 442 .\r\n( 4 ) مبانى تكملة المنهاج ، ج 1 ، ص 318 .\r\n","page_name":" 231 ","page_number":231},
  {"content":"\r\n\r\nخودى خود جرم است ، اما در محاربهء كافران و باغيان ، جرم اصلى عبارت است و از كفر و ارتداد يا بغى و بيعت‌شكنى و سرپيچى از اطاعت ولىّ امر ، نه خود محاربه . از اين روست كه عفو و بخشودگى آنها تنها در صورتى ممكن است كه اسلام بياورند و يا به اطاعت امام درآيند و صرف دست از جنگ كشيدن ، كافى نيست . محاربهء كافران و باغيان از توابع جرم است نه نفس جرم ، زيرا آنها از آن رو اقدام به محاربه كرده‌اند كه حاكم اسلامى از آنها مىخواست اسلام بياورند يا به اطاعت او درآيند ولى آنها اين فرمان را نپذيرفته و دست به محاربه زدند . پس محاربهء آنها ، نتيجهء سرپيچى آنها از اين فرمان است و آنچه كه جرم ايشان است همين سرپيچى است و محاربه تابع آن است .\r\nحاصل كلام آنكه اگر صدر آيه ظهور نداشته باشد در معناى مصطلح محاربه ، دست كم آيهء بعد از آن ، ظهور دارد در محاربه‌اى كه صرف دست كشيدن از آن به معناى توبه است و براى بخشودگى كافى است و نياز به ضميمه شدن چيز ديگرى ندارد . اين معنا از محاربه در مورد محاربهء كفار و بغات صدق نمىكند ، زيرا توبهء ايشان ممكن نيست مگر اينكه مسلمان شوند يا به اطاعت امام درآيند و بيعت او را بپذيرند .\r\n2 . در آيه ، « افساد در زمين » عطف شده است بر محاربه و موضوع حد قرار گرفته است - فرقى ندارد كه آن را تمام موضوع بدانيم يا جزء موضوع ، در مباحث آينده به بحث در اين باره خواهيم پرداخت - عطف افساد بر محاربه ، قرينه‌اى است بر اينكه محاربهء با خدا و پيامبر ، بايد به صورت افساد در زمين و سلب امنيت باشد . زيرا با اين كار ، وضع زندگى مردم آشفته مىشود و افساد در زمين محقق خواهد شد ، بر خلاف بغى و بيعت‌شكنى ، حتى اگر به جنگ و محاربه هم بينجامد ، چرا كه هر جنگ و قتالى ، فساد در زمين نيست . برخى از مفسران از جمله علامه طباطبائى در تفسير گرانقدر خود بر اين قرينه تكيه كرده‌اند . چنان كه پيش از اين گذشت ، او مىفرمايد : « آوردن (  وَ يَسْعَوْنَ فِي الْأَرْضِ فَساداً  ) به دنبال جمله (  إِنَّما جَزاءُ الَّذِينَ يُحارِبُونَ اللَّهَ  ) ، معناى مراد از محاربه را مشخص مىكند و آن عبارت است از ايجاد فساد در زمين از طريق اخلال در امنيت و راهزنى ، نه هر گونه محاربه‌اى با مسلمانان . »\r\n3 . برخى از قرائن ارتكازى و عقلى و مناسبات حكم و موضوع كه به روشنى در سياق آيه وجود دارد ، شدّت مجازات و تأكيد بر آن به صيغه تفعيل و افزودن صلب ( به دار آويختن ) و قطع دست و پا از چپ و راست ، و از سرزمين راندن ، تمام اين مجازات‌ها با نوع جرمى تناسب دارند كه از طريق قتل و غارت ، موجب فساد در زمين بوده و داراى مراتبى باشد به تناسب مجازات‌هاى چهارگانه‌اى كه در آيه وضع شده است . چنين مجازات شديد و ذو مراتبى ، با جرم بغى و بيعت حاكم را شكستن كه جرمى سياسى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاست تناسبى ندارد . در چنين جرمى ، آنچه از مجرم ( باغى ) خواسته مىشود فقط اين است كه از در طاعت درآيد و به مسير جماعت بازگردد . مراجعه به لسان آيه‌اى كه در مورد باغيان آمده است نيز ، همين نكته را روشن مىكند . (  وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ  ) « 1 » ظاهر آيهء محاربه اين است كه جرم مذكور ، از نوع جرم‌هاى انفرادى است كه گاهى ممكن است يك شخص آن را انجام دهد و از اين رو فقهاء گفته‌اند كه در تحقق محاربه ، وجود گروه و ارعاب دسته جمعى شرط نيست ، بلكه محاربه يك نفر با يك نفر ديگر نيز در تحقق آن كافى است . و اين بر خلاف محاربهء باغيان است . در اين محاربه ، مناسب آن است كه خطاب متوجه جماعت و طايفه و گروه باشد . زيرا چنان محاربه‌اى در حقيقت ميان دو گروه انجام مىگيرد .\r\nعلاوه بر اين ، علامهء طباطبايى در « تفسير الميزان » مىگويد : « به ضرورت معلوم است كه پيامبر با محاربان كافر ، پس از پيروزى بر آنها ، چنان رفتارى نكرده است و به كشتن و دار زدن و مثله كردن و تبعيد كردن آنها فرمان نداده . » در صورتى كه در جاى خود ثابت شد كه از نظر فقهى محاربهء باغى قطعاً شديدتر از محاربهء كافر نيست .\r\n4 . روايات خاصه‌اى در تشريح مراتب اين مجازات از سوى ائمه ( ع ) وارد شده است و ما در بخش آينده به آنها خواهيم پرداخت . همين كه ائمه اقدام به تشريح مراتب اين مجازات فرموده‌اند ، بلكه در بعضى از روايات تصريح كرده‌اند كه مراتب اين مجازات بر حسب مراتب جنايت است و در بعضى ديگر از اين روايات به صراحت ، آيهء مباركه ذكر كرده‌اند . اين نحوهء بيان ، خود قرينه‌اى است بر اينكه تمامى اين روايات به تفسير مراد آيه و تجزيهء مراتب موضوع آن بر حسب مجازات‌هاى چهارگانهء مذكور در آيه ، نظر دارند . بر اين اساس وقتى كه اين روايات فقط به تشريح و تقسيم همين قسم از محاربه پرداخته و در مورد ديگر اقسام آن سكوت كرده‌اند ، از اين نكته فهميده مىشود كه موضوع آيه فقط همين قسم از محاربه است نه ديگر اقسام آن . ممكن است ادعا شود كه حد اكثر مفاد روايات خاصه آن است كه آيه شامل اين قسم محاربه يعنى محاربه به صورت افساد در زمين و سلاح كشيدن براى ترساندن مردم نيز مىشود ، اما اين روايات دلالتى ندارد بر اينكه محاربه ، منحصر است به سلاح كشيدن براى ترساندن مردم و مراتب آن نيز منحصر است در همان مراتبى كه در اين روايات آمده است .\r\n\r\n\r\n","description":"","footnote":"\r\n( 1 ) حجرات ، آيه 9 .\r\n","page_name":" 233 ","page_number":233},
  {"content":"\r\n\r\nچنين ادعايى مردود است ، زيرا ظاهر اين روايات در مقام تفسير تمام مراتب و اقسام محاربه‌اى است كه در آيه آمده است ، و اگر جنگ با كافران و باغيان و كسانى كه نه به انگيزهء گرفتن مال و جان و ارعاب مردم ، اقدام به محاربه كرده‌اند بلكه تمام هدف آنها از محاربه ، هدف سياسى و كسب قدرت و حكومت است ، هم جزء اقسام محاربهء مورد نظر آيه بود ، قطعاً مىبايست آن را نيز در ضمن اقسام محاربه بيان مىكردند . بنابراين ، سكوت رواياتى كه هدف آنها تفسير و تفصيل آيه است از بيان اين نوع محاربه ، به روشنى دلالت بر آن دارد كه اين نوع محاربه خارج از موضوع مجازاتى است كه در اين آيهء مباركه تشريع ، شده است .\r\nبر فرض كه بپذيريم ، اين روايات به تنهايى دلالت ندارند بر اينكه مراد آيه منحصر است در محاربه‌اى كه به صورت افساد و كشيدن سلاح به قصد ارعاب باشد ، اما با ضميمه شدن آنها به روايات و ادله‌اى كه در مورد احكام جهاد با باغيان و مشركان آمده است ، هيچ اشكالى در دلالت آنها بر معناى مورد نظر از محاربه ؛ وجود نخواهد داشت .\r\nدر روايات باب جهاد ، حكم اسيرانى كه از باغيان و مشركان گرفته مىشوند ، غير از اين احكامى است كه در آيهء محاربه در مورد محارب بيان شده است .\r\nبررسى استشهاد به معتبرهء طلحة بن زيد :\r\nگفته شده كه معتبره طلحة بن زيد شاهد بر آن است كه آيهء محاربه عموميّت دارد و همهء اقسام محارب را در بر مىگيرد ، زيرا در اين روايت ، امام ( ع ) آيه را بر باب جنگ و جهاد تطبيق داده است . اين استشهاد از چند جهت نادرست است :\r\nاولًا - در اين روايت ، آيهء محاربه بر جهاد با كافران و مشركان تطبيق داده شده است نه بر جهاد با باغيان ، به قرينهء حكمى كه در اين روايت دربارهء اسير بيان شده است . آن حكم اين است كه اسيرى كه پس از پايان يافتن جنگ گرفته مىشود ، امام مخيّر است كه بر او منّت نهد و آزادش كند يا از او فديه ( جان بها ) بستاند ، يا او را به بردگى بگيرد . از اين رو شيخ طوسى اين روايت را تحت عنوان « باب كيفية قتال المشركين و من خالف الاسلام » آورده است . پيش از اين گفته شده كه بدون شك آيهء محاربه به خودى خود ، محاربهء با كافران و مشركان را از آن جهت كه كافر و مشرك هستند ، در بر نمىگيرد . بنابراين بر فرض صحّت استدلال به حديث مذكور براى اثبات عموميت داشتن آيه و در برگرفتن محاربهء كافران ، بايد گفت الحاق محاربهء كافران به محاربهء مذكور در آيه ، الحاقى تعبدى است و به ناچار بايد به همان موردى كه در حديث ذكر شده است اكتفا كرد و آن عبارت است از « محاربه با كافران و مشركان و اسيرانى كه قبل از پايان يافتن جنگ گرفته مىشوند » ، و نمىتوان اين حكم را به محاربهء باغى كه مسلمان است و حكم او سبك‌تر از\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nحكم مشرك است ، سرايت داد .\r\nثانياً ، ظاهر اين حديث به گونه‌اى است كه از نظر فقهى نمىتوان بدان پاىبند بود و هيچ فقيهى به آن عمل نكرده است ، زيرا تفسير اين حديث از آيه آن است كه مجازات‌هاى چهارگانهء مذكور در آيه ، همه به يك مجازات بر مىگردند و آن عبارت است از « الْكَفْر » ( يعنى نابود كردن ) يا « الْكَلْ » ( يعنى شمشير - كنايه از كشتن ) ، و اين بدان معنا است كه مجازات ، يكى بيشتر نيست و آن كشتن محارب اسير است و امام فقط در كيفيت قتل او مخيّر است . اين تعبير علاوه ، بر اين كه خلاف ظاهر آيه است ، هيچ فقيهى نيز در باب حد محارب كه قدر متيقن آيه است ، بر اساس آن فتوا نداده است . بنابراين چاره‌اى نيست جز كنار نهادن اين حديث يا تأويل آن به گونه‌اى كه با ظاهر آيه سازگار باشد و با اين كار ، استدلال به حديث ياد شده در اين بحث ساقط مىشود .\r\nبدين ترتيب روشن مىشود كه عنوان محارب در آيهء مباركه ، اختصاص دارد به كسى كه به قصد افساد در زمين ، سلاح مىكشد و معناى افساد در زمين نيز عبارت است از اخلال در امنيت مردم و ترساندن آنها و تجاوز به مال و جان و ناموسشان ، و اين معنا ، شامل باغى يا كافرى كه به جنگ با دولت اسلامى و قيام در برابر آن برخاسته است ، مادام كه مرتكب محاربهء به معناى مذكور نشده باشد نمىشود ، و در اين صورت نيز از آن جهت كه مرتكب اين قسم از محاربه شده مصداق آيه خواهد بود و در آن هيچ بحثى نيست .\r\nبراى اثبات درستى اين برداشت از آيه و اعتماد بر آن ، همين كافى است كه مىبينيم همهء فقهاى عامّه و خاصّه و نيز همه مفسران ، فهم مشترك و همسانى از اين آيه داشته‌اند .\r\nاينكه همه اينها محاربه را به « سلاح كشيدن به قصد ارعاب مردم و اخلال در امنيت » تفسير كرده‌اند ، كاشف از آن است كه آيه ظهور در مطلق محارب ندارد ، و گرنه چگونه چنان ظهورى بر همهء فقيهان و مفسران پوشيده مىماند در حالى كه همهء ايشان اهل زبان و ادب و عرف محاوره بوده‌اند . فهم معناى ظاهر الفاظ ، از مسائل دقيق عقلى نيست كه احتمال داده شود بر پيشينيان پوشيده مانده باشد و همه ايشان از فهم آن ناتوان بوده‌اند .\r\nهمچنين ديگر اقسام محاربه و شمول معناى لغوى مادهء حرب و محاربه بر آن اقسام ، در نظر پيشينيان بوده و بدان توجه داشته و در جاى خود به بيان احكام آنها نيز پرداخته‌اند ، بنابراين نمىتوان گفت كه ديگر اقسام محاربه ، مصاديق تازه‌اى هستند كه در آن زمان شناخته شده نبودند و پيشينيان از اين جهت معناى آيه را به آن اقسام تعميم نداده‌اند كه آن اقسام نزد آنها شناخته شده نبود ، يا مصاديق آنها در آن زمان ، هنوز به وجود نيامده بود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nكسى كه در روايات و پرسشهاى راويان و اصحاب ائمه ( ع ) دربارهء حكم محارب به تتبع بپردازد ، خواهد ديد كه راويان حتى يك سؤال هم درباره احتمال اينكه لفظ محارب شامل كافران و باغيان باشد ، نكرده‌اند ، اگر چنين سؤالى مىشد ، عادتاً مىبايست در رواياتى كه به دست ما رسيده انعكاس مىيافت . بنابراين گويا اختصاص آيه به معناى خاصى از محارب ( كسى كه به قصد ارعاب و اخلال در امنيت سلاح بكشد ) ، نزد اصحاب امرى روشن و بديهى بود و امام نيز هرگاه از اين آيه ياد مىكرد يا از او دربارهء اين آيه سؤال مىكردند ، فقط به تفصيل مجازات‌هاى چهارگانهء مذكور در آيه ، بر حسب مراتب محاربهء مصطلح مىپرداخت . معلوم مىشود كه غير از همين معناى اصطلاحى محاربه ، معناى ديگرى از آيه به ذهن اصحاب خطور نمىكرده و گرنه از آن مىپرسيدند و بيان آن را از امام مىخواستند . از مجموع اين نكات ، به درستىِ استظهار ياد شده اطمينان حاصل مىشود .\r\n\r\nمعناى « افساد در زمين »\r\nآنچه گذشت بحث دربارهء عنوان « محاربه » بود كه قيد نخست از دو قيدى است كه در آيهء مباركه آمده است . اينك مىپردازيم به بيان معناى قيد دوم كه عبارت است از « افساد در زمين » اين قيد ، مدلول جمله (  وَ يَسْعَوْنَ فِي الْأَرْضِ فَساداً  ) است و در چند نكته ، از آن بحث خواهد شد :\r\n\r\nنكته اول - مراد از « افساد در زمين » چيست ؟\r\nفساد ضد صلاح است و به « بيرون رفتن چيزى از اعتدال » نيز تفسير شده است . از اين رو فساد هر چيزى بر حسب خود آن چيز معنا مىشود . بدون شك ، هر جرم و معصيتى كه از انسان سر مىزند ، فسادى است در يكى از جنبه‌هاى زندگى او ، اما عنوان « فساد و افساد » چون اضافه شود به « الارض » ( زمين ) ، معناى آن مقيد مىشود و اختصاص پيدا مىكند به فسادى كه در زمين واقع مىشود . دربارهء تقييد فساد به « فسادى كه در زمين واقع شود » سه احتمال وجود دارد :\r\nاحتمال اول : اين تقييد صرفاً براى بيان ظرف فساد است ، يعنى فساد در ظرف زمين واقع مىشود ، بر پايهء اين احتمال ، عنوان « فساد در زمين » همهء مفاسدى را كه در زمين به وقوع مىپيوندد در بر مىگيرد .\r\nچنين احتمالى بسيار بعيد بلكه اصلًا نادرست است . زيرا لازمهء آن اين است كه قيد « فى الارض » در آيه ، زايد و بيهوده باشد . چون بسيار روشن است كه زمين محل زندگى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nانسان است ، از اين رو هر كار شايسته يا ناشايستى از انسان سرزند به ناچار بر روى زمين خواهد بود ، بر اين اساس آوردن قيد « فى الارض » چه فايده‌اى خواهد داشت ؟ بلكه مىتوان گفت آوردن چنين قيدى ، مخلّ معناى كلام و يا دست كم نامناسب است ، زيرا ميزان كيفر دادن كسى به خاطر ارتكاب جرمى ، اين نيست كه آن جرم بر روى زمين از مجرم صادر شده باشد يا در ظرف ديگرى . از اين رو ، ظرف وقوع جرم ( زمين ) ، در استحقاق مجازات تأثيرى ندارد تا به عنوان قيدى در موضوع آن به كار گرفته شود .\r\nاحتمال دوم : تقييد براى دلالت بر گستردگى و فراوانى و شيوع فساد در ميان مردم است ، و نقطهء مقابل فسادهاى فردى و جزئى است .\r\nاين احتمال را نيز نمىتوان پذيرفت ، زيرا اولًا ، چگونگى پيوند و نسبت ميان فساد و زمين را بيان نمىكند ، ثانياً ، گاهى بر يك جرم جزئى غير شايعى نيز عنوان « افساد در زمين » صدق مىكند ، مثلًا اگر يك نفر در يك مكان ، يا راه محدودى كه اتفاقاً يك يا دو نفر از آن مىگذرند ، سلاح بكشد ، اين كار فساد در زمين شمرده مىشود و مشمول اطلاق آيه است . با آنكه جرمى شخصى است كه از يك نفر و چه بسا بر روى يك نفر انجام گرفته است و مصداق شيوع در فساد نيست ، آرى اگر مقصود از شيوع فساد ، آن باشد كه جرم و فساد بر روى زمين آشكارا صورت گرفته باشد يا جرمى عام بوده و متوجه شخص خاص نباشد ، با توجه به نكته‌اى كه در احتمال سوم مطرح خواهد شد ، مىتوان از تركيب آيه چنان معنايى را به دست آورد .\r\nاحتمال سوم : تقييد افساد به قيد « فى الارض » براى دلالت بر اين معناست كه « فساد در زمين حلول مىكند و زمين فاسد مىشود » بر اين اساس افساد در زمين به معناى تباه كردن زمين است . اما نه به بدان معنا كه ذات زمين تباه مىشود بلكه بدان معنا كه آن حالت اصلاح و سامانى كه در زمين است تباه مىشود . پس مراد از زمين ، خاك و سنگ و امثال آن نيست ، بلكه زمين از آن جهت كه مكان زندگى و محل استقرار انسان است ، مراد مىباشد . زيرا زمين و مكان از آن جهت براى انسان مطلوب است كه براى زندگى و استقرار او صلاحيت داشته باشد . از اين رو صلاح زمين به آن است كه براى زندگى انسان مناسب باشد و فساد آن را به اين است كه صلاحيت و مناسبت او براى زندگى از ميان برود . اينكه تعبير « افساد در زمين » آورده شده نه « افساد زمين » براى دلالت بر اين نكته است كه عمل محاربان همين حالت صلاح را در زمين تباه مىكند و فساد را در آن برپا مىدارد ، نه اينكه ذات زمين را فاسد مىكند . نتيجه آنكه ، اثر ظرف در مثل اين تركيب (  وَ يَسْعَوْنَ فِي الْأَرْضِ فَساداً »  ، تقييد فساد است به زمين و در اين تركيب نسبت فساد به زمين ، نسبت حلولى است ، يعنى فساد حلول مىكند در زمين و زمين فاسد مىشود و\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nصلاحيت آن براى استقرار زندگى انسان از ميان مىرود . وجدان عرفى بر اين معنا گواهى مىدهد و ملاحظهء موارد استعمال اين تركيب در ديگر آيات قرآن كريم ، هم بر همين معنا تأكيد مىورزد . در بعضى از آيات ، ميان « افساد فى الارض » و « صلاح الارض » مقابله صورت گرفته است : (  وَ لا تُفْسِدُوا فِي الْأَرْضِ بَعْدَ إِصْلاحِها وَ ادْعُوهُ خَوْفاً وَ طَمَعاً )  « 1 » (  وَ لا تَبْخَسُوا النَّاسَ أَشْياءَهُمْ وَ لا تُفْسِدُوا فِي الْأَرْضِ بَعْدَ إِصْلاحِها ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ  ) . « 2 » تقابل انداختن ميان « افساد فى الارض » و « اصلاح الارض » ، مىرساند كه مراد از « افساد در زمين » « افساد زمين » است يعنى نقطهء مقابل اصلاح زمين ، نه صرف معناى ظرفيت و اينكه زمين ظرف وقوع فساد است . بلكه در مواردى مثل آيات زير ، ظرف دانستن « فى الارض » مستلزم لغو بودن آن و تكرار بيهوده در كلام است : (  وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ  ) « 3 » و (  أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ  ) ، « 4 » تكرار قيد « فيها » در اين جملات ، تناسبى با ظرف بودن آن ندارد ، بلكه به ناچار بايد براى بيان نكته و خصوصيت ديگرى غير از ظرفيت باشد و آن خصوصيت عبارت است از افكندن فساد در زمين و فاسد كردن آن ، بلكه مىتوان گفت : در همهء مواردى كه ظرف « فى الارض » قيد يا وصف « فساد » قرار داده شده قبل از آنكه فساد به فاعل خود در جمله اسناد داده شده شود ، از چنين تركيبى همواره همين خصوصيت به ذهن تبادر مىكند . اين آيات را ملاحظه كنيد : (  وَ لا تَبْغِ الْفَسادَ فِي الْأَرْضِ  ) « 5 » (  أَمْ نَجْعَلُ . . . الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ  ) « 6 » (  مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ  ) « 7 » (  لَقَدْ عَلِمْتُمْ ما جِئْنا لِنُفْسِدَ فِي الْأَرْضِ  ) « 8 » از اين آيات و از آيات ديگرى كه اين تركيب در آنها به كار رفته است ، بدست مىآيد كه فسادى كه در اين آيات لحاظ شده ، فساد خاصى است كه مقيد است به قيد «  فِي الْأَرْضِ  » و معناى آن تباه كردن زمين است از آن جهت كه محل استقرار و سكونت انسان است ، چنان كه جملهء (  وَ يُهْلِكَ الْحَرْثَ وَ النَّسْلَ  ) در آيه‌اى كه گذشت ، نيز همين معنا را مىرساند . ممكن است گفته شود : اين برداشت از آيات مذكور ، متوقف بر\r\n\r\n\r\n","description":"","footnote":"\r\n( 1 ) اعراف ، 56 .\r\n( 2 ) اعراف ، 85 .\r\n( 3 ) بقره ، 205 .\r\n( 4 ) بقره ، 30 .\r\n( 5 ) قصص ، 77 .\r\n( 6 ) ص ، 28 .\r\n( 7 ) مائده ، 32 .\r\n( 8 ) يوسف ، 73 .\r\n","page_name":" 238 ","page_number":238},
  {"content":"\r\n\r\nآن است كه ظرف « فى الارض » ، ظرف لغو باشد يعنى متعلق به افساد باشد و اين خلاف ظاهر است يا متعارف نيست ، در حالى كه ظرف در مثل (  وَ يَسْعَوْنَ فِي الْأَرْضِ فَساداً  ) ظرف مستقرّ بوده و متعلق به سعى ( يسعون ) است ، يعنى ظرف است براى فعل و فاعل .\r\nبر اين سخن چند اشكال وارد است :\r\nاولًا ، اصل اين ادعا كه ظرف لغو در اينجا ، خلاف ظاهر است يا متعارف نيست ، شاهدى بر آن وجود ندارد . اينكه ظرف در اينجا ظرف لغو بوده و متعلق به افساد باشد ، هم موافق ذوق است و هم قواعد ادبى آن را تأييد مىكند ، چنان كه در جمله‌اى مثل « يعمل فى الارض » چنين است .\r\nثانياً ، ممكن است كه ظرف در اينجا ، ظرف مستقر بوده و متعلق به سعى باشد و با وجود اين ، همان معنا ( فاسد كردن زمين ) را از آن به دست آوريم . زيرا « سعى بالفساد » به معناى انجام دادن فساد است و اين خود تعبير ديگرى است از همان « عمل فساد » ، بر اين اساس ، تقييد « سعى بالفساد » به قيد « فى الارض » به معناى تقييد خود « فساد » است به قيد « فى الارض » و معناى آن نيز عبارت است از فاسد كردن زمين . همچنانكه اگر ظرف ، ظرف مستقر و متعلق به مقدر مىبود نيز از آن چنين استفاده مىشد كه اين ظرف ، قيد است براى فساد نه براى مفسد و بدان معناست كه اين فسادى كه از فاعل آن يعنى از مفسد سر زده ، فساد در زمين است نه چيز ديگر .\r\nهمهء سخن در اينجا آن است كه استفادهء اين معنى از آيه ، مربوط به نكتهء ادبى تشخيص متعلق ظرف نيست ، بلكه مربوط است به نكته دلالت معنوى ، و آن اينكه ظرف در نتيجه‌گيرى نهايى ، يا قيد و وصف و تخصيص است براى فساد ، بدين معنا كه فسادى كه مقيّد است به اينكه در زمين باشد به فاعل نسب داده شده است و يا قيد و ظرف است براى خود نسبت و صدور فعل فساد از فاعلش .\r\nبنابر فرض اول - حتى اگر ظرف متعلق به مقدر يا به سعى باشد - چنين استفاده مىشود كه فساد در زمين ايجاد شده و در آن حلول كرده است ، و بنابراين فرض دوم ، - حتى اگر ظرف ، لغو باشد - بيش از اين به دست نمىآيد كه صدور فعل و نسبت آن به فاعل ، در زمين انجام گرفته است .\r\nدر اينجا دو پرسش مطرح است ، پرسش نخست آنكه آيا اين معنا - يعنى فاسد شدن زمين و از ميان رفتن صلاح آن - اختصاص به مواردى دارد كه فساد از نوع ظلم و قتل و تجاوز به اموال و حقوق ديگران و مانند آن باشد ، يا اينكه معناى ياد شده عموميت دارد و هر گونه ارتكاب مفسده و معصيت شرعى را در بر مىگيرد ؟\r\nپرسش دوم آنكه ، آيا در صدق « افساد فى الارض » آشكار بودن فساد و شيوع و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nگستردگى آن در ميان مردم ، شرط شده است يا اينكه هيچ يك از اين امور شرط نشده‌اند ؟\r\nدر مورد پرسش نخست ، به نظر ما بعيد نيست ادعا شود كه معناى ياد شده اختصاص دارد به فسادى كه از نوع ظلم و تجاوز به جان و مال و حقوق و ناموس ديگران باشد و فساد در غير از اين موارد ، اگر چه ممكن است خود از گناهان كبيره‌اى مانند فواحش باشد يا حتى بزرگترين گناه مانند شرك به خداى تعالى باشد كه فسادى بزرگ بوده و براى جامعه بسيار خطرناك است ، اما با اين همه ، چنين فسادى « فساد فى الارض » شمرده نمىشود . به دليل آنچه پيش از اين اشاره كرديم كه برداشت معناى ياد شده از آيه ، نيازمند آن است كه عنايت و خصوصيتى در « زمين » أخذ شده باشد كه به لحاظ آن ، زمين به صفات صلاح و فساد متصف شود ، اتصاف ذات زمين به صلاح و فساد بىمعنا است ، از اين رو آن خصوصيتِ لحاظ شده در زمين بايد از اوصاف زمين و از شئون مطلوبيت آن براى انسان باشد كه عبارت است از جنبهء « مكان بودن » زمين براى استقرار انسان و زندگى و آسايش او . بر اين پايه ، هرگاه فساد و جرم به گونه‌اى باشد كه اين خصوصيت را از زمين سلب يا در آن اخلال كند ، اين گونه فساد را مىتوان وصفى براى زمين به شمار آورد و به اعتبار آن گفت : زمين فاسد شده است .\r\nاما اگر فساد ، اين گونه نباشد ، بلكه فساد در ديگر شئون زندگى انسان غير از ناحيهء محل سكونت و استقرار و آسايش او باشد ، چنين فسادى ، « فساد زمين » نيست ، بلكه فساد جامعه و انسان است . مگر اينكه براى واژهء « ارض » در آيه ، معناى مجازى گسترده‌ترى در نظر گرفته شود و آن را كنايه از تمامى جوانب زندگى انسان بدانيم . چنين مجاز گسترده‌اى نيازمند آن است كه در كلام قرينه‌اى وجود داشته باشد كه بر آن دلالت كند و بدون چنان قرينه‌اى ، نمىتوان معناى مجازى ديگرى براى واژهء ارض در نظر گرفت به جز همان جنبهء « محل استقرار و آسايش انسان بودن » . دست كم ، معناى ارض مجمل است ميان اين دو معنا و اجمال مانع از تمسّك به اطلاق است ، زيرا اين اجمال - چنان كه در جاى خود ثابت شده است - از قبيل شك در سعه و ضيق مفهوم مورد نظر است ، نه از قبيل شك در تقييد يك مفهوم گسترده . به بيانى ديگر مىتوان گفت : صدق افساد در زمين متوقف بر دو امر است :\r\n1 - اينكه جرم انجام شده ، اخلال در صفت به خصوصى باشد كه زمين دارد و آن عبارت است از « محل سكونت و استقرار و آسايش انسان بودن » ، نه اخلال در صفتى از صفات مربوط به انسان يا جامعه . مثلًا ترويج عقايد باطل يا مجبور كردن مردم به پذيرفتن اين عقايد ، به خودى خود ، مصداق افساد در زمين نيست . اگر چه مصداق فساد انسان و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nجوامع انسانى باشد .\r\n2 - اينكه اخلال در خصوصيت ياد شده ناشى از ظلم و تجاوز به ديگران باشد ، نه اينكه انسانها به اختيار و ميل خود كارهايى انجام دهند كه موجب اخلال در زندگى و استقرارشان در زمين شود . مثلًا اگر مرتكب كارهايى شوند كه به تدريج موجب ضعف و نابوديشان گردد ، اين گونه كارها ، مصداق افساد در زمين نيست ، هر چند نتيجه آنها با افساد يكى است . بر اين اساس ، چنين مىنمايد كه در مفهوم فساد ، وجود ظلم و تجاوز اخذ شده است ، صاحب قاموس المحيط ، فساد را به « گرفتن مال ديگرى از روى ظلم » معنا كرده است . بنابراين ، معناى فساد ، منحصر است به چيزى كه بالذات فساد باشد يعنى به خودى خود زشت و ناپسند باشد كه همان ظلم و تجاوز به ديگران است ، نه هر چيزى كه - هر چند از ديدگاه خاصى - گناه يا فساد شمرده شود .\r\nآنچه كه ادعاى اختصاص فساد به موارد ظلم و تجاوز را تقويت مىكند ، اين است كه مىبينيم در ديگر آيات كريمه نيز تركيب « فساد فى الارض » فقط در موارد تجاوز به مال و جان و مانند آن ، استعمال شده است نه در موارد ارتكاب ساير گناهان كبيره ، حتى در مورد گناهانى مثل كفر و شرك به خدا .\r\nاما در پاسخ پرسش دوم بايد گفت : اختصاص داشتن معناى فساد به مواردى كه تجاوز و قتل و غارت ، آشكار و مشهور و گسترده و شايع ميان مردم باشد ، نادرست است ، بلكه تجاوز به حقوق يك نفر نيز اگر به گونه‌اى باشد كه موجب اخلال در امنيّت محل شود ، مصداق « فساد در زمين » خواهد بود . آرى در صدق عنوان « فساد در زمين » شرط است كه تجاوز جنبهء شخصى نداشته باشد و متوجه شخصى معيّن و از روى دشمنى شخصى با او نباشد ، بلكه تجاوز بايد متوجّه همهء ساكنان يك محل بوده اگر چه فقط در مورد يك نفر عملى شده باشد . اگر مراد از شيوع يا آشكارا بودن تجاوز ، عموميت داشتن آن بدين معنا باشد ، بلى چنين عموميتى در صدق « فساد در زمين » معتبر است ، زيرا در غير از چنين حالتى ، اضافه فساد به زمين ، مناسبت ندارد ، از اين رو به ناچار فساد بايد بدين معنا جنبهء عمومى داشته باشد تا مصداق فساد در زمين واقع شود .\r\n\r\nنكته دوّم : جمع ميان دو عنوان « محارب » و « مفسد فى الارض » در آيه\r\nآيا در آيه محاربه ، دو موضوع مستقلّ براى حدّ محارب ، وجود دارد ، يكى عنوان « محارب » و ديگرى عنوان « مفسد » يا اينكه در آيه يك موضوع بيشتر وجود ندارد ؟ و در صورت دوّم آيا اين موضوع واحد ، عبارت است از عنوان « محارب » - چنان كه در\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nكتاب‌هاى فقهى و تعبيرات فقهاء آمده است - يا عبارت است از عنوان « مفسد فى الارض » و عنوان محارب يكى از مصاديق آن است ؟ يا عبارت است از مجمع هر دو عنوان مذكور ، بدين معنا كه موضوع حدّ محارب ، آن گونه افسادى است در زمين كه به صورت محاربه باشد ؟ اختلاف در تشخيص موضوع حدّ محارب ، ناشى از اختلاف در كيفيّت فهم رابطهء ميان دو عنوانى است كه در آيه آمده است . بر اين اساس به بررسى احتمالات مذكور مىپردازيم :\r\nفرض وجود دو موضوع مستقلّ براى حدّ محاربه كه يكى عنوان « محارب » و ديگرى عنوان « مفسد فى الارض » باشد ، فرضى نادرست است ، زيرا آيهء مباركه به روشنى ظهور دارد در بيان مجازات يك نوع جرم و يك سنخ از مجرمان ، يعنى كسانى كه هر دو عنوان ( محارب و مفسد ) را در خود جمع كرده‌اند «  الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً .  »\r\nممكن است گفته شود : عطف در آيه ، براى سرايت دادن حكم معطوف عليه به معطف است . بنابراين مقتضاى عطف در اينجا ، آن است كه هم « محارب » و هم « كسى كه در زمين فساد برپا مىكند » هر كدام جداگانه ، موضوع حكم و جزا هستند ، همانند آيهء «  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  يا آيهء «  حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ .  »\r\nدر پاسخ اين اشكال گفته مىشود : درست است كه عطف براى سرايت دادن حكم معطوف عليه به معطوف است ، امّا بايد ديد كه خود معطوف عليه در جمله ، چه حكمى دارد . هرگاه خود معطوفُ عليه در جمله ، موضوع حكم واقع شده باشد يعنى طرفِ نسبت تام حكمى قرار گرفته باشد ، آنگاه مقتضاى عطف بر آن ، اين است كه معطوف نيز ، همانند آن مستقلًا موضوع حكم باشد ، چنان كه در دو مثال گذشته اين چنين است . و هرگاه در جمله‌اى ، معطوف عليه در جايگاه وصف يا قيدى براى موضوع قرار گرفته باشد يعنى طرفِ نسبت ناقصهء تقييدى باشد ، باز مقتضاى عطف ، آن است كه همين حكم معطوف عليه يعنى همين « طرفِ نسبت ناقصه تقييدى بودن » را به معطوف سرايت دهد و نتيجهء اين عطف آن است كه معطوف نيز همانند معطوف عليه ، قيد و وصفى براى موضوع حكم است نه خود موضوع ، زيرا خود معطوف عليه موضوع حكم نيست تا معطوف نيز موضوع باشد . چنان كه در جمله‌اى مثل « اكرم الرجل اذا كان عالماً و عادلًا و قرشياً » و يا در آياتى از قبيل : «   قَدْ أَفْلَحَ مَنْ تَزَكَّى * وَ ذَكَرَ اسْمَ رَبِّهِ فَصَلَّى   » و «       قَدْ أَفْلَحَ الْمُؤْمِنُونَ الَّذِينَ هُمْ فِي صَلاتِهِمْ خاشِعُونَ * وَ الَّذِينَ هُمْ عَنِ اللَّغْوِ مُعْرِضُونَ * وَ الَّذِينَ هُمْ لِلزَّكاةِ فاعِلُونَ * وَ الَّذِينَ هُمْ لِفُرُوجِهِمْ حافِظُونَ       » چنين است .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nآيهء محاربه نيز از قبيل حالت دوم است ، زيرا جملهء «  وَ يَسْعَوْنَ فِي الْأَرْضِ فَساداً  » عطف است بر جملهء «  يُحارِبُونَ اللَّهَ وَ رَسُولَهُ  » و جمله معطوف عليه ، صله و قيد است براى موضوع و موضوع حكم عبارت است از موصول «  الَّذِينَ  » ، در آيه . بلى اگر در آيه ، موصول « الذين * بر سر جمله دوم نيز تكرار مىشد و آيه به اين صورت مىبود : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ  الذين  يَسْعَوْنَ فِي الْأَرْضِ فَساداً أَنْ يُقَتَّلُوا . . .  » با صرف نظر از ديگر قرائن ، احتمال مذكور وجهى داشت . پس با توجه به آنچه گفته شد ، احتمال تعدّد موضوع قطعاً ساقط است .\r\nاحتمال ديگر آن است كه فقط يكى از دو عنوان مذكور ، تمام موضوع حكم بوده و عنوان ديگر از مصاديق آن موضوع باشد . اين احتمال را برخى ادعا كرده و آن را نزديك‌تر به واقع دانسته‌اند ، به اين بيان كه در آيه محاربه ، موضوع عبارت است از « افساد فى الارض » و محاربه را يكى از مصاديق افساد فى الارض قرار داده‌اند و اين معنا را يكى از دلايل تعميم حدّ محارب به هر مفسد فى الارض شمرده‌اند .\r\nتوجيه اين احتمال به يكى از دو تقريب زير ، ممكن است :\r\nتقريب نخست : موضوع در اين آيه فقط « افساد فى الارض » است و تعبير محاربهء با خدا و پيامبر در آيه به جهت زمينه‌سازى و تمهيد براى بيان موضوع آورده شده است تا زشتى و سنگينى گناه افساد در زمين را بنماياند ، مانند آنچه كه در آيهء ربا آمده است :\r\n«  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ .  »\r\nروشن است كه اين محاربه در حقيقت محاربهء با خدا و پيامبر نيست ، روشنى اين نكته به خودى خود قرينه‌اى است بر اينكه تعبير «  يُحارِبُونَ اللَّهَ وَ رَسُولَهُ  » براى بيان هولناك بودن و سخت نشان دادن اين گناه و درجهء معصيت آن را همپاى محاربهء با خدا و پيامبر دانستن ، آورده شده است . بر اساس ، مفاد آيه اين گونه است : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ  بالافساد  فِي الْأَرْضِ . . .  » يعنى كيفر كسانى كه با ايجاد فساد در زمين ، به جنگ با خدا و پيامبر برخاسته‌اند ، آن است كه . . .\r\nدر پاسخ اين تقريب مىگوييم :\r\nاولًا : اين برداشت از آيه ، بسيار خلاف ظاهر است و قياس آن با آيهء ربا ، مع الفارق است ، زيرا اخذ عنوان محاربه در موضوع آيه ، مفروغ عنه است ، آيه مىفرمايد : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ  » و اين كلام مثل آن است كه بگوييم : « المحارب للّه و رسوله جزاءه كذا . . . » و اين تعبير - يعنى اخذ عنوان محاربه در موضوع جمله - ، با تشبيه و تنزيل تناسبى ندارد ، بلكه اگر غرض ، بيان تشبيه و تنزيل مىبود ، مىبايست ، عنوان محاربه در محمول جمله آورده مىشد ، يعنى در عقد الحمل نه در عقد الوضع و جمله به\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاين صورت بيان مىشد : « من فعل كذا فهو محارب لله و للرسول » چنان كه در آيهء ربا همين گونه آمده است : «  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ  » . همچنين ، تعبير «  وَ يَسْعَوْنَ فِي الْأَرْضِ فَساداً  » با تمام موضوع دانستن فساد ، تناسبى ندارد ، بر خلاف تعبير «  وَ يُفْسِدُونَ فِي الْأَرْضِ *  » . زيرا واژهء « سعى » به مرحله نيّت و قصد فعل نيز نظر دارد از اين رو تعبير «  وَ يَسْعَوْنَ فِي الْأَرْضِ فَساداً  » همانند تعبير « و يبغون  فِي الْأَرْضِ فَساداً  » است و سعى در افساد به معناى قصد افساد است . و مناسب نيست چنين عنوانى عنوان اصلى قرار داده شود ، بلكه مناسب با اين عنوان آن است كه اين عنوان ، قيد و وصف و وجه براى عملى كه از محاربان سر مىزند ، كه همان محاربه است ، قرار داده شود . بدين معنا كه مقصود محاربان از محاربه ، ايجاد فساد در زمين و سلب امنيّت از ساكنان آن است .\r\nامّا اينكه محاربه در اين آيه ، ممكن نيست به معناى محاربه حقيقى با خدا و پيامبر باشد ، و حتماً مراد از آن ، محاربه مجازى است ، موجب نمىشود كه آيه را بر تشبيه و تنزيل حمل كنيم ، بلكه چنان كه در شرح عنوان نخست اشاره كرديم ، مجاز در اينجا به حسب فهم عرفى ، مجاز در اسناد است بدين معنا كه هر كس با مسلمانان محاربه كند ، مانند آن است كه با خدا و رسول محاربه كرده است و از چنين تعبيرى ، زشتى و سنگينى اين جرم فهميده مىشود . با چنين برداشتى از آيه ، معناى اصلى محاربه ملغى نمىشود و از ظهور اخذ آن در موضوع حكم دست برداشته نمىشود ، فقط اصل محاربه - چنان كه خواهد آمد - مقيّد مىشود به محاربه‌اى كه به قصد افساد در زمين صورت گرفته باشد .\r\nحاصل كلام آنكه ، قياس اين آيه به آيهء ربا كه در آنجا رباخوارى در حكم محاربهء با خدا و پيامبر بيان شده است ، قياسى بسيار خلاف ظاهر است .\r\nثانياً : اشكال دوم بر تقريب مذكور ، همان است كه پيش‌تر گرفته شد ، كه افساد در زمين ، هر عمل فاسدى و يا هر گونه افسادى در اوضاع مردم را ، در بر نمىگيرد ، بلكه اختصاص دارد به آن گونه فسادى كه به صورت ظلم و تجاوز به جان و مال و آسايش ديگران باشد . بلى مىپذيريم كه افساد در زمين ، اختصاص به « سلاح كشيدن و جنگيدن » ندارد ، نسبت ميان « افساد در زمين » و « سلاح كشيدن و جنگيدن » ، عموم و خصوص من وجه است . اين نكته نيز - همان گونه كه خواهد آمد - بر لزوم تقييد يكى از اين دو عنوان به ديگرى تأكيد دارد .\r\nتقريب دوّم : ادّعا شده كه موضوع آيه ، افساد در زمين است به دليل آنكه جملهء دوّم «  وَ يَسْعَوْنَ فِي الْأَرْضِ فَساداً  » در حكم تعليل براى جمله اوّل «  الَّذِينَ يُحارِبُونَ اللَّهَ وَ رَسُولَهُ  » است . و حكم همواره بر مدار علّت مىچرخد .\r\nبرخى از معاصران در توضيح اين ادّعا آورده‌اند :\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n« اوّل عنوان محاربه را آوردن و سپس براى بيان سرّ آنكه چرا چند نوع مجازات براى اين جرم وضع شده ، عنوان « سعى در افساد زمين » را بر آن عطف كردن ، خود دلالت بر آن دارد كه در مقام علّيت ، نقش اساسى از آن عنوان « سعى در افساد زمين » است و تمام سبب براى ترتّب چند نوع مجازات مذكور ، همين عنوان است و بس . بنابراين هرگاه اين عنوان محقق شد اگر چه خالى از عنوان محاربه باشد ، براى ترتب مجازات‌هاى مذكور بر آن ، كفايت مىكند .\r\nاگر اشكال شود كه اين برداشت در صورتى درست است كه در آيه فقط همين عنوان « سعى در افساد زمين » وجود مىداشت ، امّا از آنجا كه تنها به اين عنوان اكتفا نشده بلكه نخست عنوان « محاربهء با خدا و پيامبر » را آورده و سپس « سعى در فساد » را با واو عطف ، بر آن عطف كرده است ، و واو عطف دلالت دارد بر جمع ميان معطوف و معطوف عليه ، مفاد آيه چنين خواهد بود كه علّت و راز وضع اين مجازاتها ، همانا اجتماع دو عنوان « محاربهء با خدا و پيامبر » و « سعى در فساد زمين » است . بنابراين « افساد در زمين » به تنهايى براى ترتّب آن مجازات‌ها كافى نيست .\r\nدر پاسخ اين اشكال مىگوييم : اگر ميان دو عنوان مذكور ، تباين حتى به صورت تباين جزئى هم مىبود ، اين اشكال چندان بىراه نبود .\r\nامّا وقتى كه دو عنوان ياد شده اعم و اخص مطلق باشند و عطف هم در اينجا ، از باب عطف عامّ بر خاص باشد ، به ناچار اين مورد را نمىتوان از موارد جمع ميان دو امر به شمار آورد ، بلكه از باب ذكر عام ( كه علت حقيقى وضع حكم است ) بعد از ذكر يكى از مصاديق خاصّ آن ، خواهد بود . توضيح اين نكته آن است كه چون مخاطبان اين آيه در هر صورت ، عقلاء و عامّهء مردم هستند و آوردن عنوان اوّلى يعنى محاربهء با خدا و پيامبر اگر چه براى بيان علّت مجازات‌هاى مذكور كافى است ، زيرا چه كارى است كه از محاربهء با خدا زشت‌تر و براى مجازات و عذاب سزاوارتر از آن باشد ، امّا با اين وصف ، عامّهء مردم ، بزرگى اين گناه را درك نمىكنند ، ولى همين كه « سعى در افساد زمين » - كه در ارتكاز عقلاء جرمى است كه سزاوار انواع مجازات‌هاى مذكور است - به دنبال آن آورده شود ، مردم اقرار خواهند كرد كه جرم اين تبهكاران به حدّى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nرسيده است كه مستحق مجازات‌هاى ياد شده باشد . ما سرّ عطف عام بر خاص را در آيه اين گونه فهميديم . » « 1 »\r\nبر اين تقريب نيز دو اشكال وارد است :\r\nاولًا : عنوان محاربه كه در صدر آيه آمده است از دو حال خارج نيست ، يا آن را حمل مىكنيم بر معناى مجازى آن يعنى گناه بزرگى كه همپايهء محاربه با خدا و پيامبر است ، چنان كه در آيهء ربا «  فَأْذَنُوا بِحَرْبٍ مِنَ اللَّهِ وَ رَسُولِهِ  » همين گونه است ، يا آن را حمل مىكنيم بر معناى حقيقى خود و مجاز را فقط در اسناد مىدانيم ، بدين معنى كه سلاح كشيدن و محاربه كردن ، در حقيقت محاربهء با خدا و پيامبر است ولى از طريق محاربهء با اولياء و اتباع خدا و پيامبر كه همان مسلمانان هستند .\r\nبنابر حالت نخست ، به ناچار عنوان اوّل ( محاربه ) نوعى تمهيد و زمينه‌سازى براى عنوان دوم ( فساد در زمين ) خواهد بود و حكم بر مدار عنوان دوم مىچرخد ، زيرا عنوان حقيقى و كارى كه جرم شناخته شد و براى آن مجازات تعيين شده همين عنوان دوّم است و عنوان اول ( محاربه ) ، عنوان ادعايى و تشبيهى است كه فقط براى بيان زشتى و هولناكى آن جرم و اينكه چنان جرمى همپايهء محاربهء با خدا و پيامبر است ، آورده شده است . اما اين حالت ، بازگشت به همان تقريب نخست است كه گفتيم نادرست است و الغاى معناى حقيقى محاربه و حمل آن بر معناى مجازى و تشبيهى ، دليلى ندارد ، بلكه همان گونه كه بيان كرديم ، چنين برداشتى با سياق و تركيب جمله هم سازگار نيست .\r\nبنابر حالت دوم ، معناى حقيقى محاربه يعنى سلاح كشيدن ، در موضوع حكم اخذ شده است و در اين صورت ، جرم حقيقى همين عنوان ( محاربه ) خواهد بود ، زيرا سلاح كشيدن ، محاربهء حقيقى با امّت ، خدا و پيامبر است و جرم بودن اين كار زشتى و هولناكى آن ، روشن است و نيازى به تنزيل و تشبيه ندارد ، بلى تنزل و تشبيه در اسناد صورت گرفته است ، يعنى محاربهء با امّت ، به تعبير محاربهء با خدا و پيامبر آورده شده است ، امّا بالفعل و در خارج ، عمل حقيقى محاربه محقق شده است . جرم بودن چنين عنوانى ، روشن‌تر است از جرم بودن عنوانى اجمالى و اعتبارى همچون افساد در زمين ، كه بر حسب جنبه‌ها و اعتبارات مختلف آن ، برداشت‌هاى مختلفى از آن وجود دارد و مناسب نيست كه چنين عنوان مجملى ، علّت آورده شود براى اثبات جرم بودن چنان عنوان ساده‌اى كه جرم بودن آن و استحقاق مجازات سخت براى مرتكب آن ، خود بسيار روشن است . آيا عرفاً درست است كه گفته شود : محاربه با خدا و پيامبر نكنيد زيرا اين كار ،\r\n\r\n\r\n","description":"","footnote":"\r\n( 1 ) كلمات سديده ، ص 409 .\r\n","page_name":" 246 ","page_number":246},
  {"content":"\r\n\r\nافساد در زمين است ؟\r\nدر تقريب دوّم ، براى اثبات اينكه موضوع حكم در آيه ، افساد در زمين است ، به ارتكاز عقلا استناد شده بود . بدين معنا كه عقلا بر اساس ارتكاز خود ، انگيزهء وضع مجازات‌هاى متنوع مذكور در آيه را « افساد در زمين » مىدانند و با عطف اين عنوان بر محاربهء ، مردم مىپذيرند كه عمل مفسدان - كه در فرض بحث عبارت است از محاربه و جنگ با مسلمانان - استحقاق مجازات‌هاى ياد شده را دارد . استناد به ارتكاز عقلا در اينجا كاملًا نادرست است ، زيرا كدام ارتكاز عقلايى است كه در باب فساد در زمين ، حكم مىكند به اينكه مجازات آن بايد قتل باشد ؟ بلكه بر عكس ، اينكه كيفر جنگ و محاربه ، قتل باشد در ارتكاز عقلايى روشن‌تر است . پيداست كه اين گونه ارتكازها ، از ارتكازهاى خاصّ اهل شرع ( متشرعين ) است كه از احكام شرعى و در طول آنها نشأت گرفته است .\r\nو به روشنى معلوم است كه شايسته نيست چنين ارتكازهايى منشأ استظهار از آيات كريمه واقع شوند .\r\nثانياً : مبناى استظهار تقريب دوم - به اعتراف خود استدلال كنندگان - آن است كه عنوان افساد در زمين كه بر عنوان محاربه عطف شده ، اعم مطلق است از آن ، و اين عطف از قبيل عطف عام بر خاص بوده و از باب جمع ميان دو امر ( معطوف و معطوف عليه ) نيست ، بلكه از باب ذكر علت و نكته‌اى عام بعد از ذكر مصداق خاصى از آن است .\r\nچنين مبنايى را نمىتوان پذيرفت ، و دليل نپذيرفتن آن همان است كه پيش از اين گفته شد كه هر معصيتى ، افساد در زمين نيست همچنانكه هر محاربه‌اى ، سعى در افساد در زمين به شمار نمىآيد . پيش‌تر سخن مفسران را در اين باره نقل كرديم كه جملهء دوم «  وَ يَسْعَوْنَ فِي الْأَرْضِ فَساداً  » مقيّد و مخصّص محاربه است به محاربه‌اى كه براى ايجاد فساد در زمين باشد و بر اين اساس ، جنگ كافران و باغيان از مفهوم محاربه خارج خواهد شد .\r\nبا نفى دو احتمال اوّل و دوّم ، احتمال سوم متعيّن خواهد شد . احتمال سوم آن بود كه هر دو عنوان مذكور با هم - چنان كه مقتضاى واو عطف است - موضوع حكم در آيهء محاربه هستند . اما در عين حال مراد از اين احتمال آن نيست كه براى تحقّق موضوع آيهء ، وقوع دو عمل و صدور دو جرم در خارج شرط است ، يكى محاربه با خدا و پيامبر و ديگرى سعى در ايجاد فساد در زمين . بلكه موضوع آيه ، يك عمل است كه مصداق هر دو عنوان مذكور مىباشد . به عبارتى ديگر ، « سعى در ايجاد فساد در زمين » قيد است براى عمل محاربه نه شخص محارب ، و « محاربه » قيد است براى عمل افساد در زمين نه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nشخص مفسد ، بنابراين همان گونه كه در آيه ، دو فاعل مستقلّ وجود ندارد ، دو فعل مستقل نيز وجود ندارد ، بلكه يك فعل هست با اين صفت كه همزمان هم محاربه است و هم سعى در ايجاد فساد در زمين . منشأ اين استظهار آن است كه اولًا ، سياق آيه ظهور در بيان يك مجازات - به صورت تخييرى يا ذو مراتب - براى يك جرم دارد نه مجموع دو جرم ، چه در آن صورت ، مناسب‌تر آن بود كه مجازات هر جرم مستقلًا نيز بيان مىشد .\r\nثانياً : جمله دوّم آيه يعنى «  وَ يَسْعَوْنَ فِي الْأَرْضِ فَساداً  » به معناى « يبغون و يطلبون و يستهدفون فى الارض فساداً » است ( يعنى كسانى كه مىخواهند و مىطلبند و هدف قرار مىدهند فساد در زمين را ) ، بر اين اساس ، جمله مذكور ناظر به نيّت و قصد و غرض و جهت‌گيرى محاربه است ، نه افزودن عمل ديگرى به مفهوم محاربه . محاربه گاهى براى ايجاد فساد در زمين است و گاهى براى بيرون آمدن از سلطهء اطاعت حاكم ، يا دفاع از مذهبى و عقيده‌اى ، چنان كه محاربهء باغيان و كافران به همين مقصود است و نه به قصد ايجاد فساد در زمين . حاصل آنكه ، تعبير «  وَ يَسْعَوْنَ فِي الْأَرْضِ فَساداً  » ظهور دارد در اينكه آيه به انگيزه و غايت و هدف محاربه نظر دارد . بنابراين ، تعبير مذكور براى بيان حد و مرز و جهت محاربه و اينكه محاربهء مورد نظر آيه ، سلاح كشيدن به قصد ايجاد فساد در زمين است و نه چيز ديگر ، آورده شده است . اين برداشت از آيه ، با رواياتى كه در تفسير آيه آمده و با فهم فقها از آيه كه موضوع حدّ مذكور را « كشيدن سلاح براى ترساندن مردم و قصد افساد در زمين » دانسته‌اند ، مطابقت دارد ، آشكار است كه سلاح كشيدن از جمله اوّل « يحاربون اللَّه » بدست مىآيد و قصد افساد در زمين ، از جمله دوّم «  وَ يَسْعَوْنَ فِي الْأَرْضِ فَساداً .  »\r\nنتيجه چنين برداشتى آن است كه هر كس كه سلاح بكشد و مردم را بترساند و به قصد افساد در زمين ، اقدام به قتل و غارت و امثال آن بكند ولى موفق نشود و نتواند فساد را در خارج محقق كند ، با اين وصف چنين شخصى ، موضوع حدّ محارب خواهد بود .\r\nتحقق خارجى افساد در زمين و عملى كردن تجاوز و قتل و غارت از سوى شخص محارب ، در شمول حدّ محارب شرط نيست ، بلكه نفس سلاح كشيدن به قصد ايجاد فساد و تجاوز كافى است . شايد بر اساس همين برداشت از آيه است كه تمامى فقهاى شيعه و سنّى ، عنوان محاربه به قصد افساد را موضوع اين حدّ قرار داده‌اند ، نه عنوان مفسد فى الارض را كه چه بسا گفته شده تحقّق آن متوقّف بر تحقّق خارجى و گرفتن مال و جان است و صرف سلاح كشيدن به قصد تجاوز براى تحقق عنوان مفسد فى الارض كافى نيست .\r\nاز اين گذشته ، اگر - بر خلاف استظهارى كه در بحث گذشته داشتيم - فرض شود كه\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعنوان « افساد در زمين » به خودى خود عنوانى عام است و هر گونه فسادى در اوضاع مردم و جامعه را شامل مىشود اگر چه به صورت ظلم و تجاوز به مال و جان نباشد بلكه به صورت فساد اخلاقى يا توزيع مواد مخدّر يا ايجاد فتنه و شايعه‌پراكنى ميان مردم و كارهايى از اين قبيل باشد . با اين همه ، مىگوييم كه در اينجا چون جمله «  وَ يَسْعَوْنَ فِي الْأَرْضِ فَساداً  » در آيه كريمه ، براى بيان چگونگى محاربه و غرض از آن است . به ناچار در اين آيه معناى افساد به قرينهء محاربه ، مقيد به نوعى خاص از افساد است . زيرا محاربه‌اى كه به قصد افساد در زمين باشد ، همان سلاح كشيدن براى اخلال در امنيت و گرفتن مال و جان مردم خواهد بود ، بنابراين شامل گونه‌هاى ديگرى از افساد كه با محاربه و سلاح كشيدن تناسبى ندارد ، نخواهد شد و چنين فسادهايى عادتاً غايت چنان محاربه‌اى به شمار نمىآيد . اين بدان معنا است كه هر يك از دو قيدى كه در آيه ذكر شده است ، اطلاق ديگرى را مقيد مىكند و همان گونه كه « اداره كردن افساد در زمين » ، اطلاق محاربه‌اى را مقيد مىكند و محاربه‌اى را كه به صورت بغى و خروج از اسلام و از اطاعت حاكم اسلامى باشد از مفهوم محاربهء مورد نظر آيه خارج مىسازد ، عنوان « محاربه » نيز اطلاق « افساد در زمين » را مقيّد مىكند - اگر به فرض اطلاقى داشته باشد - و ديگر انواع افساد در جامعه را خارج مىكند و معناى افساد در زمين را منحصر مىكند به افسادى كه به صورت سلب امنيّت و قتل و غارت و مانند آن باشد ، زيرا آن افسادى كه با محاربه و سلاح كشيدن سازگار باشد فقط همين نوع افساد است .\r\nچكيدهء بحث آن است كه از اين آيه ، چيزى بيش از آنچه مدلول روايات خاصه - كه در مباحث آينده خواهد آمد - و فتواى فقهاى اسلام است ، به دست نمىآيد و آن عبارت است از اينكه حدّ محارب و كيفرى كه در آيه ذكر شده است ، اختصاص دارد به محارب اصطلاحى يعنى به كسى كه سلاح بكشد و به قصد ايجاد فساد در زمين مردم را بترساند .\r\nنكته سوم ، گاهى به آيهء «  مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ . . .  » كه قبل از آيهء محاربه آمده است ، استدلال مىشود بر اينكه عنوان افساد در زمين به تنهايى موضوع است براى جواز حكم قتل . بر اين استدلال دو اشكال وارد است :\r\nاشكال نخست : عنوان افساد در زمين در آيهء مزبور ، موضوع حكم قتل واقع نشده است تا بتوان به اطلاق آن تمسّك جست ، بلكه فقط عدم آن ، قيد موضوع حرمت قتل قرار داده شده است بدين معنا كه هر كس ، كسى را بدون اينكه مرتكب افساد در زمين شده باشد ، بكشد ، مانند آن است كه همهء مردم را كشته باشد . نهايت دلالت مفهومى اين قيد آن است كه اگر كسى ، انسانى را به سبب آنكه مفسد در زمين بود بكشد ، چنين نيست كه گويا همهء مردم را كشته باشد . در جاى خود ثابت شده كه دلالت مفهوم قيد ، چيزى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبيش از سالبهء جزئيه يعنى انتفاء حكم در بعضى از مواردِ انتفاء قيد ، نيست . بدين معنا كه مفسد فى الارض - و لو در صورتى كه محارب هم باشد - ، گاهى مستحق قتل است .\r\nبه بيان ديگر : جمله «  بِغَيْرِ نَفْسٍ أَوْ فَسادٍ فِي الْأَرْضِ . . .  » به عنوان قيدى براى موضوع قتل حرام ، آورده شده است و حد اكثر مفاد اين قيد آن است كه حكم مذكور در همهء موارد انتفاء آن قيد ، ثابت نيست ، چه در غير اين صورت ، آوردن چنين قيدى لغو است .\r\nپس به ناچار مفاد قيد مذكور آن است كه حكم حرمت قتل نفس ، فى الجمله - يعنى در بعضى از موارد انتفاء قيد - منتفى است ، و اين غير از معناى « مفهوم » مصطلح است ، بلكه همان قاعدهء احترازى بودن قيود است كه مفاد آن بيش از سالبهء جزئيه را اقتضا نمىكند .\r\nاز اينجا معلوم مىشود كه آيهء مذكور بيش از اين دلالتى ندارد كه حكم حرمت قتل نفس در پاره‌اى از موارد يعنى در مواردى كه قتل نفس در مقابل نفس يا افساد در زمين باشد ، منتفى است ، امّا توضيح اين مورد و بيان شروط و قيود آن را به ناچار بايد از ادلّهء ديگرى به دست آورد نه از مفهوم اين آيه . شايد در چنين موردى علاوه بر شرط مذكور ( جوار قتل نفس در مقابل قتل نفس يا افساد ) ، قيد محاربه نيز شرط شده باشد ، چنان كه شرطيت آن را از آيهء محاربه و نيز از روايات خاصه‌اى كه خواهد آمد ، به دست مىآوريم .\r\nممكن است اشكال شود كه اين برداشت در صورتى درست است كه حكم قتل مفسد فى الارض ، امر ارتكازى نزد عقلا نباشد بلكه امر تعبّدى محض باشد . اما در صورتى كه اين حكم ، يك مسأله ارتكازى عقلايى باشد ، از اشاره‌اى كه در كلام شارع به آن شده است ، چنين فهميده مىشود كه شارع ، اين ارتكاز عقلاء را امضاء كرده است بدين معنى كه اگر شارع با آن مخالفت بود ، مىبايست مخالف خود را بيان مىكرد .\r\nدر پاسخ اين اشكال گفته مىشود : ما وجود چنين ارتكازى را نزد عقلاء نمىپذيريم .\r\nدر ارتكاز عقلاء اين گونه نيست كه قتل هر مفسد فى الارض جايز است حتى اگر قاتل و محارب هم نباشد . بلكه شايد ارتكاز عقلاء در غير از مواردى كه افساد منجر به قتل شده باشد ، خلاف آن است . علاوه بر اين ، وجود چنان ارتكازى براى استفادهء اطلاق از قيد مذكور در آيه كافى نيست ، زيرا آيه در صدد بيان حكم مفسدين و كسانى كه قتلشان جايز است ، نيست تا اينكه حمل شود بر چنان ارتكاز گسترده‌اى . بلكه آيه در صدد بيان حكم كسى است كه قتل او حرام است و آن عبارت است از قتل كسى در مقابل قتل نفس و افساد در زمين نباشد . حاصل كلام آن است كه امضاى ارتكازهاى عرفى را در صورتى مىتوان از دليل شرعى به دست آورد كه آن دليل به بيان همان حكم ارتكازى عقلايى نظر داشته باشد نه به حكمى ديگر .\r\nاشكال دوم : دومين اشكالى كه بر استدلال به آيه : «  مَنْ قَتَلَ نَفْساً بِغَيْرِ نَفْسٍ أَوْ فَسادٍ \r\n\r\n","description":"","footnote":"","page_name":" 250 ","page_number":250},
  {"content":"\r\n\r\n فِي الْأَرْضِ . . .  » وارد است ، همان است كه پيش از اين گذشت كه اساساً عنوان « مفسد فى الارض » به خودى خود اطلاقى ندارد كه غير از موارد عدوان و تجاوز به جان و مال و ناموس را در بر بگيرد . بر اين پايه ، معناى ظاهر آيهء «  مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ . . .  » اين است كه كسى نمىتواند ديگرى را بكشد مگر از روى قصاص يا به جهت افساد و تجاوز آن شخص به جان و مال و ناموس .\r\nبنابراين ، آيه ظهور دارد در اينكه كشتن شخص متجاوز به ازاى تجاوزش و به عنوان دفاع و دفع تجاوز او جايز است ، منظور آيه بيان همين نكته است و نه بيان مجازات مفسد فى الارض . آنچه اين معنا را تأييد مىكند ، آن است كه آيه به فعل مكلّفان نظر دارد و قتل بدون سبب را بر مكلّفان حرام كرده است ، در حالى كه جايز دانستن حكم قتل به عنوان مجازات مفسدان ، اگر هم درست باشد ، امرى نيست كه به عامّهء مكلّفان مربوط باشد ، بلكه تكليف حاكم و از مسئوليت‌هاى زمامداران است و بنابراين ، آيه ربطى به محل بحث ما ندارد .\r\n\r\nجهت دوم بحث - مفاد روايات خاصّه دربارهء موضوع حدّ محارب\r\nاين بحث را در دو قسمت پى مىگيريم : قسمت اوّل ، رواياتى كه از آنها استفاده مىشود حدّ مذكور اختصاص به محارب مسلّح دارد . قسمت دوم ، رواياتى كه به آنها استدلال شده است براى تعميم حدّ مذكور به هر مفسدى .\r\nقسمت اول : رواياتى كه در اين باره وارد شده بسيار است از جمله :\r\n1 - صحيحهء محمد بن مسلم از امام باقر ( ع ) قال : من شهر السلاح فى مصر من الامصار فعقر اقتص منه و نفى من البلد و من شهر السلاح فى غير الامصار و ضرب و عقر و أخذ المال و لم يقتل فهو محارب ، فجزاؤه جزاء المحارب و أمره الى الامام ان شاء قتله و صلبه و ان شاء قطع يده و رجله . قال : و إن ضرب و قتل و أخذ المال فعلى الامام أن يقطع يده اليمنى بالسرقة ثمّ يدفعه الى أولياء المقتول فيتبعونه بالمال ثمّ يقتلونه .\r\nقال : فقال له أبو عبيدة : أ رأيت ان عفا عنه أولياء المقتول ؟ قال : فقال أبو جعفر ( ع ) : ان عفوا عنه كان على الامام أن يقتله لانّه حارب و قتل و سرق . قال : فقال أبو عبيدة : أ رأيت إن أراد أولياء المقتول أن يأخذوا منه الدية و يَدَعونه ألهم ذلك ؟ قال : لا ، عليه القتل « 1 »\r\n\r\n\r\n","description":"","footnote":"\r\n( 1 ) وسائل الشيعة ، ج 18 ، ص 532 . كافى ، ج 7 ، ص 248 . تهذيب ، ج 10 ، ص 132 . استبصار ، ج 4 ، ص 257 .\r\n","page_name":" 251 ","page_number":251},
  {"content":"\r\n\r\nدر وسائل ، جملهء دوّم روايت اين گونه آمده است : « و من شهر السلاح فى مصر من الامصار و ضرب و عقر . . . » كه ظاهراً ناشى از خطاى ناسخ است ، زيرا در منابع سه‌گانه اين روايت ( كافى ، تهذيب ، استبصار ) عبارت چنين است : « و من شهر السلاح فى غير الامصار و ضرب و عقر . . . »\r\nمحمّد بن مسلم مىگويد : امام باقر ( ع ) فرمود : هر كسى در شهرى از شهرها سلاح بكشد و مرتكب جنايت ( ضرب و جرح ) شود ، پس از قصاص ، از شهر تبعيد مىشود . و كسى كه در بيرون از شهر سلاح بكشد و مرتكب ضرب و جرح و غارت شود ولى مرتكب قتل نشود ، محارب است و كيفر او كيفر محارب است و امر او به اختيار امام است ، اگر خواست او را مىكشد و به دار مىآويزد و اگر خواست ، دست و پاى او را قطع مىكند . سپس فرمود : اگر كسى مرتكب ضرب و قتل و غارت شده باشد ، امام بايد دست راست او را به خاطر دزدى قطع كند ، سپس او را به اولياى مقتول بسپارد تا اموال دزديده شده را از او بازپس گيرند و سپس او را بكشند . راوى مىگويد : ابو عبيده از امام ( ع ) پرسيد : اگر اولياى مقتول او را بخشيدند چه مىفرماييد ؟ امام باقر فرمود : اگر اولياى مقتول او را بخشيدند ، امام بايد او را بكشد زيرا او اقدام به محاربه و قتل و سرقت كرده است . باز ابو عبيده پرسيد : اگر اولياى مقتول از او ديه بگيرند و او را رها كنند چه مىفرماييد ؟ آيا حقّ چنين كارى را دارند ؟\r\nامام فرمود : نه ، بايد او كشته شود . »\r\nبدون شك ، ظهور روايت در اين است كه موضوع حدّ محارب ، عبارت است از مجموع دو قيد ياد شده يعنى محاربه و سلاح كشيدن به قصد افساد در زمين از طريق دزدى و غارت و امثال آنها . زيرا در صدر روايت تصريح شده است كه اين كيفر ، كيفر محارب است و هر كس سلاح بكشد و اقدام به ضرب و جرح و غارت كند ، محارب است و موضوع حدّ مذكور واقع مىشود . معناى اين سخن آن است كه موضوع حدّ محارب ، مطلق فساد در زمين نيست ، بلكه موضوع آن ، محاربه و سلاح كشيدن به قصد بردن اموال و مانند آن است . همچنين در ذيل روايت آمده است كه لزوم قتل محارب مسلح و تأثير نداشتن عفو اولياى مقتول و قبول ديه از او ، بدان علّت است كه او اقدام به محاربه و قتل و سرقت كرده است . اين تعليل گوياى آن است كه ميزان و معيار براى حدّ محارب ، فقط همين عنوان ( محاربه و اقدام به قتل و سرقت . . . ) است ، تعليل موجود در روايت لا بد براى بيان موضوع و ملاك حدّ قتل است و اينكه چرا چنين حدّى قابل عفو و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nتبديل به ديه نيست .\r\nبنابراين ، تعليل مذكور در ذيل روايت ، بهترين دليل است بر اينكه موضوع حدّ محارب محدود است به همان مواردى كه در تعليل آمده است يعنى محاربه و قتل و سرقت . ولى از آنجا كه هم از آيه و هم از عبارت پيشين روايت معلوم مىشود كه قتل و سرقت ، خود از شقوق محاربه هستند ، روشن است كه آوردن آنها در عرض محاربه به عنوان قيد دوم ، بدان معنا است كه آنچه به عنوان قيد دوم در موضوع حدّ محارب اخذ شده ، صرف « ارادهء » قتل و سرقت است چه قتل و سرقت در خارج تحقّق پيدا كرده باشند و چه تحقّق پيدا نكرده باشند و يا فقط يكى از آن دو محقّق شده باشد .\r\nعلاوه بر آنچه گفته شد ، در اين روايت دو نكته شايان تأمل وجود دارد :\r\nنكته اول : در صدر روايات ميان سلاح كشيدن در شهر و در غير از شهر ، تفصيل داده شده است و شق اوّل را از موارد قصاص و شق دوّم را از موارد محاربه قرار داده است .\r\nاين تفصيل با فتواى فقهاى اهل سنت تناسب دارد ، چرا كه ايشان محاربه را مخصوص آن موردى مىدانند كه سلاح كشيدن به قصد اخذ مال و غارت ، در خارج از شهر اتفاق افتاده باشد كه از آن به قطاع الطريق تعبير مىشود .\r\nاز سخنان فقهاى ما كه پيش از اين نقل كرديم ، معلوم شد كه محاربه اختصاص به محاربهء خارج از شهر ندارد . علاوه بر اين ، در آينده نيز خواهد آمد كه بعضى از روايات به گونه‌اى هستند كه شامل محارب مسلّح داخل شهر نيز مىشوند ، بلكه برخى از روايات اساساً دربارهء محارب مسلّح داخل شهر وارد شده‌اند ، بنابراين اختصاص محارب به محارب خارج از شهر وجهى ندارد . پس بايد صدر صحيحهء محمّد بن مسلم ، حمل شود بر كسى كه به قصد ارعاب و سلب امنيت سلاح نكشد - چنان كه بعضى از اشرار درون شهرها چنين‌اند - ، شايد نياوردن فرض دزد و غارت در بخش اوّل صحيحه نيز ، قرينه‌اى باشد بر اينكه مراد روايت همين گونه سلاح كشيدن باشد نه محاربه و سلب امنيت درون شهر .\r\nنكته دوم : ظاهر صحيحه آن است كه هرگاه محارب مرتكب دزدى و جرح شد ليكن كسى را به قتل نرساند ، امام در مورد مجازات او مخيّر است كه او را بكشد يا يك دست و يك پاى او را بر خلاف هم ( چپ و راست ) قطع كند . امّا هرگاه محارب مرتكب قتل شود ، بر امام واجب است كه او را بكشد .\r\nبا اين بيان ، جمع ميان آن دسته از روايات كه دلالت دارند بر اينكه امام در حدّ محارب ، مىتواند يكى از مجازات‌هاى چهارگانهء تعيين شده در آيه را اختيار كند ، و دستهء ديگرى از روايات كه دلالت دارند بر اينكه امام بايد مجازات را متناسب با جنايت\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبرگزيند ، ممكن خواهد بود . بر اين اساس ، امام فقط در محدودهء جنايات سبك‌تر ، مخيّر است ، امّا در مورد كسى كه مرتكب اشدّ جنايات يعنى قتل شده باشد ، امام اختيارى ندارد و بايد او را به قتل برساند . همچنين اگر كسى مرتكب قتل سرقت با هم شود امام بايد دست او را به خاطر ارتكاب سرقت قطع كند ، سپس او را به اولياى مقتول بسپارد تا اموال مسروقه خود را از او بازپس گيرند ، سپس به عنوان قصاص او را بكشند و اگر اولياى مقتول او را نكشند ، امام بايد او را بكشد و عفو او درست نيست .\r\nنكتهء ديگرى كه از اين نحوهء ترتيب مجازات به دست مىآيد ، آن است كه تا جايى كه ممكن باشد ، قتل به عنوان قصاص ، تقدم دارد بر قتل به عنوان حدّ ، به گونه‌اى كه اگر قصاص ممكن باشد و اولياى مقتول نيز خواهان قصاص باشند ، به آنها اجازه قصاص داده مىشود و با اين كار ميان هر دو حكم - قصاص . و حدّ قتل - جمع مىشود .\r\nدر هر صورت ، روايت ياد شده - بر خلاف ادّعاى استاد ما آيت اللّه خويى ( قدس ) در مبانى تكملة المنهاج - از ادلّهء ترتيب ميان مجازات‌هاى چهارگانه ، به شمار نمىآيد ، بلكه صدر آن صريح است در تخيير امام ميان قتل و دار زدن و قطع دست و پا از چپ و راست ، و ذيل آن ظهور دارد در اينكه با تحقّق هر جنايتى ، به ناچار بايد كيفر مخصوص همان جنايت اجرا شود . بنابراين اگر محارب ، مرتكب دزدى شده باشد ، بايد دست او قطع شود و اگر مرتكب قتل شده باشد ، بايد اولياى مقتول او را به عنوان قصاص بكشند و در صورت خوددارى آنها از قصاص ، بايد حدّ قتل بر او جارى شود و نمىتوان او را عفو كرد . بر اين اساس ، دامنهء تخيير امام به همين اندازه است و نه بيشتر . ظاهراً استاد ، با تكيه بر نسخهء وسايل الشيعة جملهء اوّل روايت را كه در آن آمده است : « من شهر السلاح فى مصر من الأمصار فعقر اقتص منه و نفى من تلك البلد » ، نيز حمل كردند بر معناى محاربه ، در حالى كه گفتيم در ضبط اين روايت در كتاب وسايل اشتباهى صورت گرفته است و ضبط درست روايت همان است كه در كافى و تهذيب و استبصار آمده ، و در آن تفصيل داده شده است ميان « سلاح كشيدن در شهر » و سلاح كشيدن در بيرون از شهر » .\r\nاين تفصيل تقريباً صراحت دارد در اينكه صورت اوّل ، خارج از مفهوم محاربه و مجازات محاربه است . از اين رو مجازات آن را با تعبير « اقتص منه » بيان كرده است و امر آن را به اولياى مجنى عليه ( كسى كه مورد جنايت واقع شده ) ، سپرده است و آنها مىتوانند او را عفو كنند يا از او ديه بگيرند . امّا مجازات ديگرى كه به دنبال آن آمده است يعنى حكم به تبعيد او از شهر ، ظاهراً نوعى تعزير از جانب حاكم است كه در مورد جرم‌هاى ديگرى نيز اعمال مىشود .\r\n2 - روايت على بن حسّان از امام باقر ( ع ) قال : من حارب [ اللّه 
  ] و أخذ المال و قتل\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nكان عليه أن يقتل أو يصلب ، و من حارب و قتل و لم يأخذ المال كان عليه أن يُقتل و لا يصلب ، و من حارب و أخذ المال و لم يقتل كان عليه أن تقطع يده و رجله من خلاف ، و من حارب و لم يأخذ و لم يقتل كان عليه أن ينفى . . . » « 1 »\r\nعلى بن حسّان از امام باقر ( ع ) نقل كرد كه فرمود : كسى كه با [ خدا 
  ] محاربه كند و مال مردم را بگيرد و مرتكب قتل شود ، مجازات او آن است كه يا گردن زده شود يا به دار آويخته شود و كسى كه محاربه كند و مرتكب قتل شود ولى مال كسى را نگرفته باشد مجازات او آن است كه گردن زده شود ولى به دار آويخته نشود و كسى كه محاربه كند و مال مردم را بگيرد ولى مرتكب قتل نشود ، مجازات او آن است كه يك دست و پاى او بر خلاف هم ( چپ و راست ) قطع شود . و كسى كه محاربه كند و مال را نگرفته و مرتكب قتل نيز نشده باشد ، مجازات او ، تبعيد است . . . »\r\nاين روايت از جهت دلالت ، به روشنى ظهور دارد كه در همهء شقوق اين حد و مجازاتى كه در آيه آمده است ، عنوان محاربه اخذ شده است . بلكه مىتوان گفت در اينجا يك جرم بيشتر وجود ندارد و آن عبارتست از محاربه ، منتهى اين جرم واحد ، مراتب مختلفى دارد و هر يك از مجازات‌هاى چهارگانهء مذكور ، مخصوص مرتبه‌اى از مراتب آن است كه به تناسب شدت درجهء جرم تعيين شده است . گاهى در حين محاربه ، قتل واقع مىشود و گاهى واقع نمىشود ، گاهى محاربه همراه با اخذ مال است و گاهى بدون اخذ مال ، ولى در همهء اين حالتها ، اصل محاربه به عنوان شرط تحقق جرم ، اخذ شده است . اين بدان معناست كه موضوع شقوق و مراتب چهارگانهء اين حد ، همانا عنوان محاربه است نه عنوان افساد كه متوقف بر فرض قتل و اخذ مال نيست .\r\nامّا در سند اين روايت ، مناقشه شده است كه نام على بن حسّان مشترك است بين دو نفر از راويان يكى على بن حسّان واسطى كه ثقه است و ديگرى على بن حسّان هاشمى كه نجاشى او را ضعيف شمرده و درباره او مىگويد : « بسيار ضعيف است ، بعضى از اصحاب ، او را از غاليان فاسد الاعتقاد شمرده‌اند . كتاب تفسير الباطن از اوست كه سراسر آن آميخته با باطل است » كشّى نيز به نقل از ابن فضّال او را ضعيف دانسته است و دربارهء او مىگويد : « محمد بن مسعود گفت از على بن حسن بن على بن فضال دربارهء على بن حسّان پرسيدم ، گفت : از كداميك از آن دو مىپرسى ؟ على بن حسّان واسطى ، ثقه است ، امّا آن كسى كه نزد ماست ( - اشاره مىكند به على بن حسّان هاشمى - او\r\n\r\n\r\n","description":"","footnote":"\r\n( 1 ) وسايل الشيعة ، ج 18 ، ص 536 ، باب 1 از ابواب حدّ المحارب ، ح 11 .\r\n","page_name":" 255 ","page_number":255},
  {"content":"\r\n\r\nروايت مىكند از عمومى خود عبد الرحمن بن كثير كه او نيز دروغگويى واقفى است و امام كاظم ( ع ) را درك نكرده است . » ابن غضائرى نيز دربارهء اين دو نفر مىگويد : « على بن حسّان بن كثير بندهء آزادشدهء امام باقر ( ع ) بوده و روايات خود را از عمويش عبد الرحمن كه فردى غالى و ضعيف بوده روايت كرده است . كتابى را از او ديدم به نام تفسير الباطن كه ربطى به اسلام ندارد زيرا [ در اين كتاب 
  ] چيزى را روايت نكرده مگر از عموى خود . اما على بن حسّان واسطى از اصحاب ماست و ثقه است . »\r\nبر اين اساس از آنجا كه در سلسلهء رجال حديث مذكور ، على بن حسّان وجود دارد كه مردّد است بين ثقه و غير ثقه ، سند روايت اعتبارى ندارد .\r\nبا اين همه توثيق روايت ياد شده و تعيين اينكه راوى آن على بن حسّان واسطى است كه ثقه است و نه على بن حسّان هاشمى كه ضعيف است ، ممكن است . البته نه از آن جهت كه آقاى خوئى در مبانى تكمله بيان كرده است كه « راوى اين روايت على بن ابراهيم است و آن را در تفسير خود آورده است و او ملتزم بود كه فقط از ثقه روايت كند ، پس بر اساس گواهى و التزام على بن ابراهيم ، حكم مىشود كه على بن حسّان در اين روايت ، همان على بن حسّان ثقه است نه ديگرى . » « 1 »\r\nسخن ايشان حتى اگر كبراى آن را بپذيريم - كه در جاى خود آن را نپذيرفتيم - تطبيق آن بر اين مورد ممكن نيست ، زيرا گواهى على بن ابراهيم و التزام او به اينكه فقط از ثقه روايت نقل كند بدان معنا نيست كه او فقط از ثقهء واقعى يعنى از كسى كه در واقع ثقه باشد نقل مىكند بلكه مراد او آن است كه فقط از كسى كه به وثاقت او اعتقاد دارد نقل روايت مىكند ، بر اين اساس لازمه گواهى او آن است كه وى به وثاقت على بن حسّان هاشمى كه در سند اين روايات قرار دارد ، معتقد است ، كه ضعف او به واسطهء شهادت حسن بن فضال و عيّاشى و ابن غضائرى براى ما ثابت شده است ، معتقد باشد .\r\nبنابراين مجرّد اينكه على بن ابراهيم در تفسير خود از او نقل روايت كرده ، فقط دليل بر آن است كه او اين روايت را از كسى كه به وثاقت او اعتقاد دارد - على بن حسّان - نقل كرده است . كسى كه او به وثاقتش اعتقاد دارد ، مردّد است ميان دو نفر كه ضعف يكى از آن دو ثابت است از اين رو شهادت على بن ابراهيم دربارهء چنين كسى حجيت ندارد ، و نفر ديگر كه وثاقت او ثابت است امّا نمىتوان معيّن كرد كه مراد از كسى كه على بن ابراهيم در تفسير خود از او نقل كرده است ، فقط همان على بن حسّان واسطى باشد كه\r\n\r\n\r\n","description":"","footnote":"\r\n( 1 ) مبانى تكملة المنهاج ، ص 320 .\r\n","page_name":" 256 ","page_number":256},
  {"content":"\r\n\r\nثقه است ، و تا اين نكته ثابت نشود ، موضوع دليل حجّيت ، ثابت نخواهد شد .\r\nرأى درست در تصحيح سند روايت مذكور به دست آوردن اين نكته است كه على بن حسّان موجود در سند روايت ، همان واسطى است و براى اين كار دو راه وجود دارد :\r\nنخست اينكه ، همان گونه كه ابن غضائرى تصريح كرده است و ظاهر سخنى كه كشى در اين باره از ابن فضال نقل كرده نيز همين است ، على بن حسّان هاشمى به جز از عموى خود از ديگرى روايت نقل نكرده نيز همين است ، و روايتى كه او مستقيماً از معصوم نقل كرده باشد وجود ندارد ، در حالى كه روايت ياد شده را على بن حسّان مستقيماً از امام جواد ( ع ) نقل كرده است ، بلكه هر يك از روايات على بن حسّان را كه از عبد الرحمن بن كثير نقل نشده باشد ، مىتوان به على بن حسّان واسطى نسبت دادن به على بن حسّان هاشمى . دوم ، اينكه عنوان على بن حسّان ، و به على بن حسّان واسطى كه ثقه است انصراف دارد ، زيرا آن كه در روايات شناخته شده است و نزد همه به وثاقت معروف است همين واسطى است ، بر خلاف هاشمى كه به جز در رواياتى كه از عموى خود نقل كرده ، شناخته شده نيست .\r\n3 - از ديگر روايات در اين باره ، روايت مدائنى از امام رضا ( ع ) است : قال : سئل عن قول اللّه عزّ و جلّ : «  إِنَّما جَزاءُ الَّذِينَ . . .  » فما الذي اذا فعله استوجب واحدة من هذه الاربع ؟ فقال : اذا حارب اللّه و رسوله و سعى فى الارض فساداً فقتل ، قُتل به ، و ان قُتل و أخذ المال ، قتل و صُلب و ان أخذ المال و لم يقتل قطعت يده و رجله من خلاف و إن شهر السيف و حارب اللّه و رسوله و سعى فى الارض فساداً و لم يقتل و لم يأخذ المال نفى من الارض » . « 1 »\r\n« از امام رضا ( ع ) دربارهء آيه «  إِنَّما جَزاءُ الَّذِينَ . . .  » پرسيده شد كه چه كارى است كه اگر كسى مرتكب آن شد مستوجب يكى از اين مجازات‌هاى چهارگانه است ؟ امام فرمود : هرگاه كسى به محاربهء با خدا و پيامبر برخيزد و بكوشد كه زمين را فاسد كند و در اين راه مرتكب قتل شود ، مجازات او اين است كه به سبب ارتكاب قتل ، به قتل برسد ، و اگر هم مرتكب قتل شود و هم مال مردم را اخذ كند ، مجازات او اين است كه به قتل برسد و مصلوب شود . و اگر اخذ مال كرد ولى مرتكب قتل نشد ، به قتل نمىرسد ولى يك دست و يك پاى او از چپ و راست قطع مىشود . و اگر كسى شمشير كشيد و به محاربهء با خدا و پيامبر برخاست و كوشيد تا زمين را تباه كند ولى مرتكب قتل و أخذ مال نشد ، مجازات\r\n\r\n\r\n","description":"","footnote":"\r\n( 1 ) همان ، حديث 4 .\r\n","page_name":" 257 ","page_number":257},
  {"content":"\r\n\r\nاو اين است كه تبعيد شود . »\r\nاز جهت سند ، اين روايت در كافى و تهذيب و استبصار به دو طريق روايت شده كه در يكى آن دو ، عبيد اللّه مدائنى وجود دارد كه دربارهء او نه مدحى ذكر شده و نه ذمّى . و در سند ديگرى اين روايات از يونس از محمد بن سليمان از محمد بن اسحاق ، از امام رضا ، نقل شده است كه محمد بن سليمان را علماى رجال ضعيف دانسته‌اند هر چند كه يونس بن عبد الرحمن از او روايت كرده باشد .\r\nامّا از جهت دلالت ، روايت ياد شده به وضوح مىرساند كه محاربه و شمشير كشيدن ، در موضوع حدّ محارب شرط شده‌اند ، بلكه مىتوان گفت از آنجا كه روايت ياد شده با سؤال از معناى آيهء مباركه آغاز شده است ، پاسخ امام ظهور دارد در تفسير آيه و اينكه مفاد آيه همان است كه در پاسخ امام بيان شده است ، همچنين تفريعى كه در كلام امام آمده است « أو سعى فى الارض فساداً فقتل . . . » ظهور در آن دارد كه مراد از « افساد فى الارض » همان معنايى است كه ما بيان كرديم نه هر افسادى . از ذيل روايت نيز چنين به دست مىآيد كه محاربه و سعى در فساد به مجرّد سلاح كشيدن محقّق مىشود حتى اگر قتل و غارتى هم صورت نگيرد و اين خود تأكيدى است بر اين نكته كه مراد از محاربه ، همانا ارعاب مردم و سلب امنيّت آنهاست با استفاده از هر گونه سلاحى .\r\n4 . روايت ديگر در اين باره ، معتبرهء خثعمى است : قال : سألت أبا عبد الله ( ع ) عن قاطع الطريق و قلت : الناس يقولون إنّ الإمام فيه مخيّر أىّ شىء شاء صنع . قال : ليس أىّ شىء شاء صنع و لكنّه يصنع بهم على قدر جنايتهم ، من قطع الطريق فقتل و أخذ المال قطعت يده و رجله و من قطع الطريق فلم يأخذ مالًا و لم يقتل نفى من الارض » « 1 » .\r\n« خثعمى مىگويد : از امام صادق ( ع ) دربارهء رهزنان پرسيديم و گفتيم :\r\nمردم مىگويند در مورد رهزنان ، امام مخيّر است هر كارى را كه بخواهد انجام دهد ، امام صادق فرمود : نه هر كارى را كه بخواهد ، بلكه آنان را به ميزان جنايتشان مجازات مىكند ، كسى كه رهزنى كرد و مرتكب قتل و اخذ مال شده باشد ، يك دست و يك پاى او قطع مىشود و مصلوب مىگردد . كسى كه رهزنى كرد و مرتكب قتل شده ولى اخذ مال نكرده باشد ، به قتل مىرسد . كسى كه رهزنى كرده و مال مردم را نيز گرفته ولى مرتكب قتل نشده ، يك دست و پاى او قطع مىشود . كسى كه رهزنى كرده ولى نه مال كسى را گرفته و نه مرتكب قتل شده باشد ، تبعيد\r\n\r\n\r\n","description":"","footnote":"\r\n( 1 ) همان ، حديث 5 .\r\n","page_name":" 258 ","page_number":258},
  {"content":"\r\n\r\nمىشود . »\r\nاين روايت در مورد رهزنان وارد شده است ، زيرا سؤال راوى دربارهء رهزنان است و شايد راوى از آن جهت اين مسأله را پرسيده باشد كه در فقه عامّه و در زبان فقها و قضات آنها ، عنوان قاطع الطريق ( رهزن ) عنوانى شناخته شده و متداول بوده است ، به ويژه كه سؤال‌كننده در صدد نقل فتواى فقهاى عامّه مبنى بر تخيير حاكم در اجراى حدّ محارب بوده و از اين رو موضوع و حكم فتواى ايشان را نقل كرده است . از آنجا كه نظر سؤال‌كننده و سؤال او متوجّه جهت مخيّر بودن يا نبودن حكم بوده است ، امام ( ع ) نيز خصوص همين جهت را پاسخ داد . بنابراين نمىتوان از به كار رفتن عنوان « قطع طريق » در كلام امام ( ع ) ، چنين استفاده كرد كه محاربه ، اختصاص به عنوان مذكور دارد ، بلكه شايد عنوان « قاطع الطريق » تدريجاً مترادف با عنوان « محارب » گرديده باشد .\r\n5 - روايت ديگر ، مرسله صدوق است : قال : سئل الصادق ( ع ) عن قول اللّه عزّ و جلّ :\r\n«  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ  » فقال : اذا قتل و لم يحارب و لم يأخذ المال قتل ، و اذا حارب و قتل قُتِل و صُلب فاذا حارب و أخذ المال و لم يقتل قطعت يده و رجله فاذا حارب و لم يقتل و لم يأخذ المال نفى » « 1 »\r\n« شيخ صدوق مىگويد : از امام صادق ( ع ) دربارهء آيهء «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ  » پرسيدند ، امام ( ع ) فرمود : هرگاه كسى مرتكب قتل شده ولى محاربه نكرده و مال كسى را نگرفته باشد ، به قتل مىرسد . هرگاه محاربه كند و مرتكب قتل شود ، كشته و مصلوب مىشود ، هرگاه محاربه كرده و مال مردم را گرفته ولى مرتكب قتل نشده باشد ، دست و پاى او قطع مىشود . هرگاه محاربه كرده ولى مرتكب قتل و اخذ مال نشده باشد ، تبعيد مىشود . »\r\nمضمون اين روايت بلكه جملات آن ، عين همان روايت صحيحه محمّد بن مسلم است كه گذشت ؛ با اين تفاوت كه اين روايت : سخن امام صادق ( ع ) را در قالب پاسخ به پرسشى دربارهء آيه ، آورده است . امام در آغاز روايت فرمود : كسى كه بدون محاربه ، مرتكب قتل شود ، مجازات او فقط قتل است - اين قتل حتماً به عنوان قصاص است - امّا كسى كه محاربه كند و در حال محاربه مرتكب قتل يا اخذ مال شود ، مجازات او همان است كه با ترتيب ياد شده در آيه آمده است . اين روايت مرسل است . هر چند برخى از فقها مرسله‌هاى صدوق را اگر مستقيماً به امام ( ع ) نسبت داده شده باشند ، حجّت\r\n\r\n\r\n","description":"","footnote":"\r\n( 1 ) همان حديث 10 .\r\n","page_name":" 259 ","page_number":259},
  {"content":"\r\n\r\nمىدانند .\r\n6 . روايت ديگر ، در تفسير عيّاشى از احمد بن فضل خاقانى كه از آل زرين است نقل شده است : قال : قطع الطريق بجلولا على السابلة من الحجّاج و غيرهم و أفلت القطاع - الى أن قال - طلبهم العامل حتى ظفر بهم ثمّ كتب بذلك الى المعتصم فجمع الفقهاء و ابن أبى داود ثمّ سأل الآخرين عن الحكم فيهم و أبو جعفر محمّد بن عليّ الرضا ( ع ) حاضر ، فقالوا : قد سبق حكم اللّه فيهم فى قوله : «  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  » و لامَير المؤمنين أن يحكم بأىّ ذلك شاء منهم . قال : فالتفت الى أبى جعفر ( ع ) و قال : أخبرنى بما عندك . قال : انّهم قد أضلّوا فيما أفتوا به . و الذي يجب فى ذلك أن ينظر أمير المؤمنين فى هؤلاء الذين قطعوا الطريق فان كانوا أخافوا السبيل فقط و لم يقتلوا أحد و لم يأخذوا مالًا أمر بايداعهم الحبس فانّ ذلك معنى نفيهم من الأرض باخافتهم السبيل . و ان كانوا أخافوا السبيل و قتلوا النفس أمر بقتلهم و ان كانوا أخافوا السبيل و قتلوا النفس و أخذوا المال أمر بقطع أيديهم و أرجلهم من خلاف و صلبهم بعد ذلك . فكتب الى العامل بأن يمثّل ذلك فيهم . « 1 » .\r\n« در جلولا رهزنان به كاروانى از حجّاج و غير حجّاج حمله كردند و رفتند . . . والى آنجا به تعقيب آنها پرداخت تا آنها را دستگير كرد . پس ماجرا را براى معتصم نوشت . معتصم فقيهان و ابن ابى داود را گرد آورد و او در حالى كه امام جواد ( ع ) هم در آنجا حاضر بود ، از ديگران دربارهء حكم رهزنان سؤال كرد . ايشان گفتند كه حكم اينها را خدا در آيهء «  إِنَّما جَزاءُ الَّذِينَ . . .  » بيان كرده است و امير المؤمنين مىتواند به هر يك از اين مجازات‌ها كه بخواهد حكم كند .\r\nسپس معتصم رو به امام جواد ( ع ) كرد و گفت : نظر شما چيست ؟ امام فرمود : ايشان در آنچه بدان فتوا داده‌اند گمراهند ، آنچه در اين مسأله واجب است اين است كه امير المؤمنين در اين كسانى كه رهزنى كردند بنگرد ، اگر فقط راه را ناامن كردند ، و كسى را نكشتند و مال كسى را هم نبردند ، براى اينكه راه را ناامن كردند ، حكم به زندانى شدن آنها كند و معناى «  يُنْفَوْا مِنَ الْأَرْضِ  » همين است ، اگر راه را ناامن كرده و مرتكب قتل نفس هم شدند ، حكم به قتل آنها كند . اگر راه را ناامن كرده و مرتكب\r\n\r\n\r\n","description":"","footnote":"\r\n( 1 ) همان ، حديث 9 .\r\n","page_name":" 260 ","page_number":260},
  {"content":"\r\n\r\nقتل نفس و اخذ مال شدند ، حكم كند به قطع دست و پاى آنها از چپ و راست و سپس آنها را مصلوب كند . معتصم به والى نوشت كه همين فرمان را دربارهء آنها اجرا كند . »\r\nاين روايت نيز مانند روايت خثعمى در مورد قطاع الطريق است با اين تفاوت كه در اين روايت امام - بر فرض كه روايت از امام باشد - در مقام پاسخ به سؤال خليفه ، گويا « ترساندن مردم » را ميزان تعيين مجازات قرار داده چنان كه در اين جملهء او « فانّ ذلك معنى نفيهم من الأرض باخافتهم السبيل » و يا در جمله‌اى كه در آغاز كلامش فرمود :\r\n« فان كانوا أخافوا السبيل فقط » آمده است . موضوع و عنوان قرار دادن « الاخافة للسبيل » ( ناامن كردن راهها ) در همهء شقوق مسأله ، گوياى اين نكته است كه محاربه ، فقط با اين كار محقّق مىشود و همين عنوان ، موضوع حدّ محارب است نه مجرّد قطع الطريق ( راهزنى ) همچنين عنوان ياد شده اعمّ است از عنوان « شهر السلاح » ( سلاح كشيدن ) ، از اين رو ناامن كردن راه را بدون سلاح نيز در بر مىگيرد . اين روايت نيز همچون ساير روايات تفسير ارزشمند عياشى ، مرسل است .\r\n7 - روايت ديگر ، روايت داود طائى است از قول يكى از اصحاب ، از ابى عبد اللّه ( ع ) :\r\nقال : سألته عن المحارب و قتل له : إنّ أصحابنا يقولون انّ الامام مخيّر فيه إن شاء قطع و إن شاء صلب و إن شاء قتل . فقال : لا ، انّ هذه أشياء محدودة فى كتاب اللّه عزّ و جلّ فاذا ما هو قتل و أخذ قُتِل و صُلِب . و اذا قتل و لم يأخذ قُتِل ، و إذا أخذ و لم يقتل قُطع ، و إن هو فَرّ و لم يقدر عليه ثمّ أخذ قُطع الّا أن يتوب فإن تاب لم يُقطع « 1 » .\r\n« داود طائى از قول يكى از اصحاب نقل كرد كه گفت : از امام صادق ( ع ) دربارهء حدّ محارب پرسيدم و گفتم : اصحاب ما مىگويند امام در مورد محارب اختيار دارد كه اگر بخواهد دست و پاى او را قطع كند و اگر بخواهد او را مصلوب كند و اگر بخواهد او را به قتل برساند . امام فرمود : نه اين مجازات‌ها در قرآن تحديد و تعريف شده‌اند ، هرگاه محاربى مرتكب قتل و اخذ مال شده باشد ، كشته و مصلوب مىشود . هرگاه مرتكب قتل شده ولى اخذ مال نكرده باشد ، كشته مىشود . هرگاه اخذ مال كند ولى مرتكب قتل نشده باشد ، دست و پاى او قطع مىشود . اگر محارب فرار كرد و به او دست نيافتند و سپس دستگير شد ، دست و پاى او قطع مىشود وگر اينكه توبه كند ، مگر اينكه توبه كند ، اگر توبه كرد ، دست و پاى او قطع نمىشود . »\r\nظاهر اين روايت آن است كه « محارب » عنوانى حقيقى است نه تنزيلى و عبارت\r\n\r\n\r\n","description":"","footnote":"\r\n( 1 ) همان ، حديث 6 .\r\n","page_name":" 261 ","page_number":261},
  {"content":"\r\n\r\nاست از كسى كه به زور و با سلاح ، قصد قتل و غارت و أخّاذى داشته باشد . به قرينهء آنچه در پاسخ امام آمده است كه اين مجازات‌ها در كتاب خدا محدودند ، و نيز با توجّه به آيهء محاربه ، معلوم مىشود كه مراد از محاربه در آيه ، نيز همين معنا است نه معناى گسترده‌اى كه هر مفسد فى الارضى يا هر كسى را كه به جنگ با مسلمانان بپردازد و لو از روى بغى و كفر باشد ، شامل شود . اگر چنين مىبوده مىبايست اين معنا نيز در دسته‌بندى مجازاتها مىآمد و در مقام بر شمردن امورى كه در كتاب خدا محدودند ، اكتفا كردن به شقوق نامبرده وجهى نداشت : بلكه اساساً نام بردن از قتل و سلب وجهى نداشت ، زيرا بر حسب ادّعاى طرف مقابل بحث ، عنوان مفسد فى الارض متوقّف بر تحقّق قتل و سلب نيست .\r\nحاصل كلام آنكه همهء اين روايات ظهور دارند در اينكه مراد از محارب كه موضوع حدّ شرعى در آيهء كريمه است ، همانا معناى اصطلاحى محارب است كه تمامى فقها و مفسّران از لفظ محارب همان را فهميده‌اند و ترديد در اين ظهور روا نيست .\r\nسند روايت ياد شده ضعيف است هم از جهت مرسل بودن و هم از جهت اينكه سهل بن زياد در سند واقع شده است . و پيداست كه وجود احمد بن محمّد بن ابى نصر - يكى از مشايخ ثلاثه كه هيچ روايت مسند يا مرسلى را نقل نكردند مگر از ثقه - در سلسلهء سند قبل از داود طائى نيز اشكال سندى روايت را بر طرف نمىكند .\r\n8 - از ديگر روايات ، روايت صحيحهء ضريس از امام صادق ( ع ) است قال : من حمل السلاح بالليل فهو محارب إلا أن يكون رجلًا ليس من أهل الريبة « 1 » « هر كسى در شب سلاح حمل كند محارب است مگر اينكه از اهل ريبه ( فساد ) نباشد . »\r\nاين روايت اگر چه در مقام حصر محاربه در كسى كه به هنگام شب سلاح حمل مىكند ، نيست ، ولى دلالت دارد بر اينكه آنچه موضوع حد معروف محارب است ، همانا عنوان محارب حقيقى است نه تنزيلى ، يعنى كسى كه سلاح حمل مىكند يا سلاح مىكشد ، نه كسى كه مرتكب هر گونه فسادى شود . زيرا روايت در صدد توسعه است بدين معنا كه اگر حامل سلاح از اهل ريبه باشد ، صرف حمل سلاح و مجهّز بودن به آن در شب ، براى تحقّق معناى محاربه كافى است و تحقق محاربه متوقف بر آن نيست كه سلاح را بيرون كشد و با آن محاربه كند . اين روايت مىفهماند كه براى تحقّق محاربه كافى است كه كسى در شب مجهز به سلاح باشد و آن را حمل كند و اين كار سبب ارعاب\r\n\r\n\r\n","description":"","footnote":"\r\n( 1 ) همان ، باب 2 ، حديث 1 .\r\n","page_name":" 262 ","page_number":262},
  {"content":"\r\n\r\nشود . معناى اين نكته آن است كه محاربهء حقيقى و ارعاب ناشى از حمل سلاح در شب ، موضوع موسّع ( گستردهء ) حدّ محارب است . همچنين روايت روايت ياد شده از جهت ديگرى نيز توسعه دارد و آن اينكه اگر حامل سلاح به ظاهر هم از اهل ريبه باشد كفايت مىكند براى محارب دانستن او .\r\nبنابراين ضريس چنان كه برخى پنداشته‌اند در مقام ، تضييق و تقييد معناى محارب و اينكه حامل سلاح بايد از اهل ريبه باشد تا معناى محارب بر او صدق كند ، نيست ، بلكه بر عكس ، روايت در مقام توسعه است و مراد آن اين است كه اگر حامل سلاح از اهل ريبه باشد ، مجرّد حمل سلاح در شب كافى است براى اينكه حكم شود كه او محارب بوده و راه را ناامن كرده است ، اگر چه هرگز سلاح خود را به كار نبرده و به هيچ كس براى دزدى و غارت حمله نكرده باشد . چنين حكمى را مىتوان اماره يا حكمى ظاهرى دانست به محارب بودن چنان شخصى و قصد افساد داشتن او ، مگر اينكه خلاف آن ثابت شود .\r\n9 - از جملهء روايات ، روايت جابر از امام صادق ( ع ) است : قال : من أشار بحديدة فى مصر قطعت يده ، و من ضرب بها قُتل . « 1 » « جابر مىگويد : امام صادق ( ع ) فرمود : هر كسى در شهرى با سلاح مردم را تهديد كند ، دست او قطع مىشود و اگر به كسى ضربه‌اى برساند ، به قتل مىرسد . »\r\nدر اين روايات اگر چه عنوان محارب نيامده است امّا به قرينه مجازاتى كه در آن ذكر شده ، فهميده مىشود كه مقصود ، بيان مجازات محاربه است و اينكه اگر كسى با سلاح اقدام به تهديد كند اگر چه به كسى آسيبى نرسانده باشد و فقط تهديد كرده باشد ، محارب است ، و دستش قطع مىشود و اگر سلاح را به كار گيرد و به كسى ضربتى برساند ، مجازات ، او قتل است . اين روايت همچنين دلالت دارد بر اينكه سلاح كشيدن و محاربهء حقيقى در موضوع حدّ محاربه اخذ شده است ، و در نهايت دلالت دارد بر اينكه صرف اشارهء به سلاح و تهديد و ارعاب با آن ، براى تحقّق حدّ اقل محاربه و مجازات آن كافى است . در سند روايت ، عمرو بن شمر جعفى قرار دارد كه نجاشى او را ضعيف شمرده و دربارهء او گفته است : « بسيار ضعيف است . رواياتى به كتب جابر جعفى افزوده شد كه برخى از اين روايات زايد به وى نسبت داده مىشود و در هر حال اين روايات مورد ترديد و اشتباهند . »\r\nهمچنين روايت ياد شده دلالت مىكند بر اينكه خارج از شهر بودن و عنوان\r\n\r\n\r\n","description":"","footnote":"\r\n( 1 ) همان ، حديث 3 .\r\n","page_name":" 263 ","page_number":263},
  {"content":"\r\n\r\nقطع الطريق در تحقّق محاربه شرط نيست ، بلكه اگر حمل سلاح همراه با ارعاب در شهر نيز صورت بگيرد همان حكم را دارد . بر اين پايه ، روايت ياد شده همانند روايت سوره بن كليب است .\r\n10 - روايت سورة بن كليب : قال : قلت لأبى عبد الله ( ع ) رجل يخرج من منزله يريد المسجد أو يريد الحاجة فيلقاه رجل و يستعقبه فيضربه و يأخذ ثوبه . قال : أى شىء يقولون فيه من قبلكم ؟ قلت : يقولون : هذه دغارة معلنة و إنما الحارب فى قرى مشتركة فقال : أيّهما أعظم حرمة دار الاسلام أو دار الشرك ؟ قال : قلت : دار الاسلام . فقال : هؤلاء من أهل هذه الآية «  إِنَّما جَزاءُ الَّذِينَ يُحارِبُونَ  » الى آخر الآية . « 1 »\r\n« سورة بن كليب گفت : خدمت امام صادق ( ع ) عرض كردم : مردى براى رفتن به مسجد يا براى امر ديگرى از خانه بيرون مىرود ، مرد ديگرى او را مىبيند و به تعقيب او مىپردازد و او را مىزند و لباسش را مىستاند . امام صادق ( ع ) فرمود : از جانب شما در اين باره چه مىگويند ؟ گفتم : مىگويند اين كار ، فسادى آشكار است ولى محارب فقط در سرزمين مشركان مصداق دارد . امام فرمود : حرمت كدام يك افزون‌تر است . دار الاسلام يا دار الشرك ؟ راوى گفت : گفتم : حرمت دار الاسلام : ، آنگاه امام فرمود : كسانى كه مرتكب چنان اعمالى مىشوند ، مشمول اين آيه هستند : «  إِنَّما جَزاءُ الَّذِينَ . . .  » . »\r\nاين روايت نيز در مورد محاربهء داخل شهر وارد شده است ، بلكه اين روايت دلالت دارد بر اينكه هر گونه اعمال زور و ترساندن مردم به منظور غارت و دزدى و اخاذى ، براى تحقّق محاربه كافى است و سلاح كشيدن ، شرط نشده است . زيرا آنچه در عنوان روايت آمد ، تعقيب و ضرب و ستاندن لباس است و اگر چه اين كار غالباً به كمك سلاح انجام مىگيرد ولى در پاره‌اى موارد بدون سلاح نيز صورت مىپذيرد . بنابراين روايت ياد شده صلاحيت آن را دارد كه دليلى بر توسعه عنوان محارب و مشروط نبودن آن به شرط « كاربرد سلاح » باشد به گونه‌اى كه اين عنوان ، هر دو نوع تغليب همراه با زور را كه سبب ارعاب مردم شود اگر چه با سلاح نباشد بلكه با عصا يا سنگ يا هر ابزار ترسانندهء ديگرى باشد ، نيز در بر بگيرد ، شايد عنوان محارب نيز در واقع اين چنين باشد ، يعنى اختصاص به محاربهء با سلاح نداشته باشد ، از اين رو اطلاق آيه و بعضى از رواياتى كه\r\n\r\n\r\n","description":"","footnote":"\r\n( 1 ) همان ، حديث 2 .\r\n","page_name":" 264 ","page_number":264},
  {"content":"\r\n\r\nعنوان « سلاح كشيدن » در آنها نيامده بلكه فقط عنوان محاربه در آنها آمده است ، صلاحيت آن را دارد كه اين گونه تعميمى از آنها استفاده شود . اين روايت از ناحيهء سند ضعف دارد ، زيرا سورة بن كليب توثيق نشده است .\r\n11 - روايت سكونى از امام صادق ( ع ) : عن جعفر ، عن أبيه ( ع ) عن على ( ع ) فى رجل أقبل بنار فأشعلها فى دار قوم فاحرقت و احترق متاعهم ، إنّه يغرم قيمة الدار و ما فيها ثمّ يقتل » « 1 » « سكونى از امام صادق ( ع ) از پدرش نقل كرد كه امام على ( ع ) در مورد مردى كه آتش در خانه گروهى افكند كه خانه و اثاث آنها سوخت ، فرمود : او بايد خسارت قيمت خانه را بپردازد سپس به قتل برسد .\r\nچون نوفلى در سند اين روايت قرار دارد . از اين رو سند آن ضعيف است . در بخش آينده دوباره به اين روايت خواهيم پرداخت .\r\nبدين گونه روشن مىشود كه مفاد مجموع رواياتى كه در اين باره وارد شده آن است ، كه موضوع اين حدّ ، عنوان حقيقى محاربه است كه عبارت است از به كارگيرى سلاح يا هر چه حكم سلاح را داشته باشد براى ترساندن مردم و گرفتن مال و جان آنها و معناى سعى در ايجاد فساد در زمين نيز همين است . مفاد اين روايت آن نيست كه محاربهء با خدا و پيامبر ، عنوانى مجازى و تنزيلى بوده و موضوع حدّ مذكور مطلق افساد در زندگى مردم است اگر چه به صورت نشر انديشه‌هاى باطل يا توزيع مواد مخدّر يا گسترش فحشا و منكرات باشد . البته اين امور ، خود از بزرگترين جرايم و جنايات هستند و چه بسا تحت عنوان ديگرى غير از عنوان محارب مستوجب مجازات قتل نيز باشند ، امّا در هر صورت ارتباطى با حدّ محارب ندارند .\r\nدسته‌اى ديگر از روايات خاصّه وجود دارد كه در مورد دزد و كسى كه به قصد دزدى و امورى از اين دست وارد خانه‌ها مىشود ، وارد شده‌اند . اين روايات از اين گونه اشخاص به عنوان محارب يا محارب با خدا و پيامبر ، تعبير آورده‌اند و براى صاحب خانه قتل او را جايز و خون او را مباح شمرده‌اند . مناسب است به اين روايات و آنچه در اين مقام مىتوان از آنها به دست آورد و اينكه آيا مفاد اين روايات ، توسعهء عنوان محاربه است به هر گونه دزد و دزدى يا اينكه چنين نيست ، پرداخته شود .\r\n1 - صحيح حلبى عن ابى عبد اللّه ( ع ) قال : قال أمير المؤمنين ( ع ) : اذا دخل عليك\r\n\r\n\r\n","description":"","footnote":"\r\n( 1 ) همان ، باب 2 ، حديث 1 .\r\n","page_name":" 265 ","page_number":265},
  {"content":"\r\n\r\nاللصّ المحارب فاقتله فما أصابك فدمه فى عنقى . « 1 » « حلبى در حديث صحيحى از امام صادق ( ع ) روايت كرده كه از قول امير المؤمنين ( ع ) فرمود : هرگاه دزد محارب وارد خانهء تو شد او را بكش ، خون او به گردن من . »\r\n2 - معتبره غياث بن ابراهيم عن جعفر ( ع ) عن أبيه ( ع ) أنه قال : اذا دخل عليك رجل يريد أهلك و مالك فابدره بالضربة إن استطعت فإن اللّص محارب اللّه و لرسوله ( ص ) فما تبعك من شيء فهو على . « 2 » « غياث بن ابراهيم از امام صادق ( ع ) روايت كرد كه پدرش فرمود : اگر مردى به قصد تجاوز به اهل يا مال تو به خانه‌ات در آمد ، اگر مىتوانى در زدن او پيشدستى كن هر پيامدى كه براى تو داشت بر عهدهء من ، همانا دزد ، محارب با خدا و پيامبر خداست . »\r\n3 - صحيح منصور عن أبى عبد اللّه ( ع ) قال : اللصّ محارب اللّه و لرسوله فاقتلوه فما دخل عليك فعلىّ . « 3 » « منصور در حديث صحيحى از امام صادق ( ع ) روايت كرد كه فرمود :\r\nدزد ، محارب با خدا و پيامبر است ، او را بكشد ، هر پيامدى داشت بر عهدهء من . » 4 - مرسلة البزنطى عن بعض أصحابنا ، عن أبى عبد اللّه ( ع ) إنّه قال : اذا قدرت على اللصّ فابدره و أنا شريكك فى دمه . « 4 » « بزنطى در حديث مرسلى از امام صادق ( ع ) روايت كرد كه فرمود : هرگاه بر دزد دست يافتى ، در كشتن او پيشدستى كن ، من در خون او با تو شريك هستم . »\r\n5 - رواية الحسن بن أبى غندر ، عن أبى أيّوب ، قال : سمعت أبا عبد اللّه ( ع ) يقول : من دخل على مؤمن داره محارباً له فدمه مباح فى تلك الحال للمؤمن و هو فى عنقى . « 5 » « حسين بن ابى غندر از ابى ايّوب روايت كرد كه گفت : از امام صادق ( ع ) شنيدم كه مىفرمود : هر كس كه به حالت محاربه وارد خانه\r\n\r\n\r\n","description":"","footnote":"\r\n( 1 ) وسائل الشيعة ، ج 18 ، باب 2 از ابواب دفاع ، ص 590 .\r\n( 2 ) همان ، باب 5 از ابواب دفاع يا باب 7 از ابواب محارب ، حديث 2 .\r\n( 3 ) همان ، ح 18 ، باب 7 از ابواب حدّ محارب ، ص 542 ، حديث 1 .\r\n( 4 ) همان ، باب 1 از ابواب دفاع ، ص 587 .\r\n( 5 ) باب 7 از ابواب حدّ محارب ، حديث 3 .\r\n","page_name":" 266 ","page_number":266},
  {"content":"\r\n\r\nمؤمنى شود ، در آن حالت خون او بر آن مؤمن مباح و بر گردن من است . »\r\n6 - رواية فزارة ، عن أنس أو هيثم بن برا ( فزارة عن أبى هيثم بن الفرّاء ) عن أبى جعفر ( ع ) قال : قلت له : اللصّ يدخل علىّ فى بيتى يريد نفسى و مالى فقال : اقتله فاشهد اللّه و من سمع أنّ دمه فى عنقى . « 1 » « فزاره از انس يا هيثم بن برا ( فزاره از ابى هيثم بن فرا ) روايت كرد كه گفت به امام باقر ( ع ) عرض كردم : دزدى به قصد جان و مال من وارد خانه‌ام مىشود . امام فرمود : او را بكش ، خدا و هر كسى كه سخنم را مىشنود گواه مىگيرم كه خون او بر گردن من باشد . »\r\n7 - رواية محمّد بن الفضيل ، عن الرضا ( ع ) قال : سألته عن لص دخل على امرأة هى حبلى فقتل ما فى بطنها فعمدت المرأة الى سكّين فوجاته بها فقتلته : فقال : هدر دم اللصّ . « 2 » « محمّد بن فضيل روايت كرد كه از امام رضا دربارهء دزدى پرسيدم كه به خانه زن آبستنى وارد شد و بچه داخل شكم او را كشت . زن كاردى بر گرفت و دزد را كشت . امام فرمود : خون دزد هدر است . »\r\n8 - رواية السكونى عن جعفر ( ع ) ، عن آبائه ( ع ) قال : قال رسوله اللّه ( ص ) من شهر سيفاً فدمه هدر . « 3 » « سكونى از امام صادق ( ع ) از قول پدرانش روايت كرد كه فرمود :\r\nپيامبر فرمود هر كس شمشير بكشد ، خون او هدر است . »\r\n9 - صحيح ابن سنان ، عن ابى عبد اللّه ( ع ) قال : سألته عن رجل سارق دخل على امرأة ليسرق متاعها فلما جمع الثياب تبعتها نفسه فواقعها فتحرّك ابنها فقام فقتله بفأس كان معه فلمّا فرغ حمل الثياب و ذهب ليخرج ، حملت عليه بالفأس فقتلته فجاء أهله يطلبون بدمه من الغد ، فقال أبو عبد اللّه ( ع ) : يضمن مواليه الذين طلبوا بدمه دية الغلام و يضمن السارق فيما ترك أربعة آلاف درهم بما كابرها على فرجها لأنه زانٍ و هو فى ماله يغرمه و ليس عليها فى قتلها إيّاه بشىء لأنه سارق . « 4 » « ابن سنان در حديث صحيحى روايت كرد كه از امام صادق ( ع )\r\n\r\n\r\n","description":"","footnote":"\r\n( 1 ) همان ، باب 3 از ابواب دفاع .\r\n( 2 ) همان ، باب 32 از ابواب ، قصاص نفس ، حديث 6 ، 7 .\r\n( 3 ) همان ، حديث 7 .\r\n( 4 ) همان ، باب 22 از ابواب قصاص نفس ، حديث 5 .\r\n","page_name":" 267 ","page_number":267},
  {"content":"\r\n\r\nدربارهء مرد دزدى پرسيدم كه براى دزدى وارد خانه زنى شد ، چون لباس و اثاث او را جمع كرد به خود آن زن نيز تجاوز كرد ، پسر زن تكانى خورد ، آن مرد برخاست و او را با تبرى كه همراه داشت كشت . چون فارغ شد لباسها را برداشت و خواست بيرون رود كه آن زن با تبر به او حمله كرد و او را كشت . فرداى آن روز بستگان مرد مقتول آمدند و خون او را طلب كردند . امام صادق فرمود : بستگان او كه به طلب خون او آمده بودند ، ضامن ديهء پسر هستند . چهار هزار درهم از ما ترك دزد نيز بايد به جرم تجاوز به عنف به زن پرداخت شود زيرا دزد ، زناكار بود و خسارت از مال خود زناكار پرداخت مىشود . زن به خاطر قتل آن مرد چيزى بدهكار نيست زيرا او دزد بود . »\r\n10 - معتبرة السكونى ، عن جعفر ( ع ) ، عن أبيه ( ع ) ، عن على ( ع ) ، انه أتاه رجل فقال : يا أمير المؤمنين ! إنّ لصّاً دخل على امراتى فسرق حليها ؟ فقال : أما إنه لو دخل على ابن صفيّه لما رضى بذلك حتى يعمّه بالسيف . « 1 » « سكونى در حديث معتبرى از امام صادق از قول پدرش از امام على ( ع ) روايت كرد كه مردى خدمت حضرت امير آمد و گفت : دزدى به محل سكونت زن من وارد شد و زينت آلات او را به سرقت برد . حضرت فرمود : اگر اين دزد وارد خانهء پسر صفيّه [ مقصود زبير است كه به غيرت مشهور بود 
  ] مىشد ، او به كمتر از اين رضايت نمىداد كه با شمشير با وى در افتد . »\r\nاينها عمدهء رواياتى است كه در مورد دزد وجود دارد و در بعضى از آنها از دزد به عنوان محارب با خدا و پيامبر ، تعبير شده و به دنبال آن قتل او جايز شمرده شده است .\r\nوى ظاهر آن است كه اين حكم از باب عقوبت و مجازيت نيست و از اين جهت ربطى به حدّ محارب ندارد ، بلكه از باب دفاع است و اينكه در مقام دفاع اگر دفاع متوقف بر كشتن دزد باشد - چنان كه مشهور فقها قيد را آورده‌اند - كشتن او جايز است . مىتوان از اين روايات استفاده كرد كه به محض ورود دزد به خانه و محل سكونت كسى ، خون او هدر است هر چند دفع او متوقّف بر قتلش نباشد ، برخى از روايات به اين قيد تصريح كرده‌اند و لسان برخى ديگر از آنها چنين تقييدى را نمىرساند .\r\nبه هر حال اين گروه از روايات با مسألهء حدّ محارب اصطلاحى بيگانه است و چيزى\r\n\r\n\r\n","description":"","footnote":"\r\n( 1 ) همان ، باب 46 از ابواب جهاد العدو ، حديث 1 .\r\n","page_name":" 268 ","page_number":268},
  {"content":"\r\n\r\nبه بحث ما نمىافزايد .\r\nنكته دوّم : رواياتى كه بدانها استدلال مىشود براى تعميم حدّ محارب به هر مفسد فى الارض حتى اگر محارب نباشد .\r\n1 - رواية الفضل بن شاذان ، عن أبى الحسن الرضا ( ع ) فى كتابه الى المأمون و قد جاء فيه : « فلا يحلّ قتل أحد من النصّاب و الكفّار فى دار التقيّة إلا قاتل أو ساع فى فساد إذ لم تخف على نفسك و أصحابك » .\r\nفضل بن شاذان به نقل از نامهء امام رضا ( ع ) به مأمون روايت كرد كه در آن نامه آمده است : كشتن هيچ يك از كفار و ناصبىها در دار التقيه جايز نيست مگر كشتن كسى كه قاتل بوده يا برپا كنندهء فسادى باشد . آن هم در صورتى كه بر خود و كسانت بيم نداشته باشى . »\r\nاين روايت را صدوق هم در كتاب خصال و هم در عيون الاخبار آورده است . در خصال آن را به سندى روايت كره كه افراد مجهول در آن قرار دارند و اين سند از طريق همين افراد مجهول منتهى مىشود به اعمش و او از امام صادق ( ع ) در حديث شرايع الدين آن را روايت كرده است .\r\nدر كتاب عيون الاخبار ، اين روايت را از فضل بن شاذان به سه طريق نقل كرده است : - محمّد بن عبدوس على بن محمّد بن قتيبه النيشابورى عن الفضل بن شاذان .\r\nحمزة بن محمد بن احمد بن جعفر بن محمد بن زيد بن على بن الحسين بن على بن أبي طالب ( العلوى ) ، عن أبى نصر قنبر بن على بن شاذان ، عن أبيه ، عن الفضل بن شاذان .\r\nالحاكم أبو محمد جعفر بن نعيم بن شاذان ، عن عمّه أبو عبد اللّه محمّد بن شاذان ، عن الفضل بن شاذان .\r\nاين حديث ، طولانى است و چنان كه در عيون آمده نامه‌اى است از امام رضا ( ع ) كه در آن ، اسلام خالص را به نحو ايجاز و اختصار نگاشته است و از سه طريق و با واسطهء كم يعنى فقط دو واسطه ميان شيخ صدوق و فضل بن شاذان ، نقل شده است ، ما را مطمئن مىسازد كه اين نامه نزد فضل بن شاذان موجود بوده و فرزندان و نزديكان او چنان كه در طرق سه‌گانهء مذكور آمده آن را از او نقل كرده‌اند به گونه‌اى كه اصل صدور حديث از فضل بن شاذان مورد اطمينان است و نياز به حجيّت تعبّدى ندارد . فضل بن شاذان نيز موثق است ، بنابراين خبر ياد شده ، معتبر است . علاوه بر اين ، طريق سوم هم قابل تصحيح است زيرا جعفر بن نعيم بن شاذان از مشايخ صدوق است كه فراوان براى آنها طلب رحمت كرده و از او حديث نقل كرده است . دربارهء ابو عبد اللّه محمّد بن شاذان نيز در توقيع شريف حضرت ولى عصر روحى له الفداء در پاسخ محمد بن عثمان عمرى كه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمسائل مشكل خود را از آن حضرت پرسيده بود ، به خطّ شريف حضرت آمده است : « و أما محمّد بن شاذان بن نعيم فانه رجل من شيعتنا اهل البيت » يعنى « محمّد بن شاذان بن نعيم مردى از شيعيان ما اهل بيت است . »\r\nبنابر آنچه گفته شده روايت ياد شده از لحاظ سند معتبر است . از لحاظ دلالت ، به اين روايت استدلال شده بر اينكه حكم كسى كه بخواهد فساد برپا كند ، قتل است ، زيرا امام ( ع ) ، چنين كسى را از حكم عدم جواز قتل در دار التقيه ، استثناء كرده است . بنابراين ، روايت ياد شده دلالت دارد بر اينكه مجازات سعى در فساد ، قتل است و اين مجازات به درجه‌اى از اهميت رسيده است كه اجراى آن در دار التقيه نيز جايز باشد .\r\nبا اين استدلال نمىتوان همراه شد زيرا :\r\nاولًا - اين روايت در مقام بيان حكم تقيّه است و اينكه كافران و ناصبيان كه فى نفسه قتلشان حلال است ، در دار التقيّة قتل آنها حلال نيست مگر اينكه قاتل يا برپا كنندهء فساد باشند . زيرا در اين صورت قتل آنها به خاطر اعتقاد كفرآميزشان نيست بلكه به عنوان قصاص يا دفاع و دفع افساد و تجاوز آنهاست و اين قتل منافاتى با تقيه ندارد . بنابراين ، در مورد قتل كافران و ناصبيان ، همه توجه روايت به همين جهت ( قاتل يا ساعى در فساد بودن ) معطوف است نه به بيان حكم مفسد فى الارض . همچنانكه به روشنى معلوم است كه اگر كسى قاتل يا ساعى در فساد باشد ولى كافر و ناصبى نباشد بلكه مسلمان باشد ، نيز همين حكم را دارد . از اين رو - حكم مزبور در روايت مقيّد شده است به قيد « عدم خوف از جان خود و ياران خود » .\r\nحاصل آنكه ، اين قسمت از حديث اصلًا در مقام بيان حدّ مفسد فى الارض نيست تا به اطلاق آن تمسّك شود براى شمول آن بر هر مفسدى اگر چه محارب هم نباشد . بلكه اين بخش از روايت ناظر به وجوب تقيه در دار التقيّه است و بر اساس آن ، كشتن كافران و ناصبيان به اعتبار آنكه مهدور الدم هستند ، در دار التقيّة جايز نيست مگر اينكه سبب ديگرى كه منافى تقيّه نباشد وجود داشته باشد كه مجوز قتل آنها شمرده شود .\r\nثانياً - چنان كه پيش از اين گذشت ، مراد از جايز بودن قتل كسى كه سعى در فساد دارد ، قتل در مقام دفاع و دفع دزدى و تجاوز او كه مال و جان است كه مصداق فساد در زمين به شمار مىآيد . هر مكلّفى به اين چنين مورد تعدّى و تجاوز قرار گيرد ، حقّ دارد كه فساد و تجاوز را از خود دفع كند حتى اگر به قتل متجاوز بيانجامد . پس آنچه مورد نظر روايت است ، بيان حقّ ثابتى است كه همه افراد از آن برخوردارند مانند قصاص ، نه بيان حدّ مفسد كه اجراى آن از وظايف حكّام و قضات است . شاهد اين معنا آن است كه در روايت ، تعبير حليّت آمده است نه وجوب ، بدين معنا كه كشتن قاتل و مفسد در دار التقيّة\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاز عدم حليّت استثنا شده است و معناى آن اين است كه قتل آنان به عنوان قصاص و دفاع ، حلال و جايز است نه واجب . همچنين شاهد ديگر بر اين معنا آن است كه تقيّه مورد ابتلاى شيعيان مكلّف و مستضعف است نه حكام و قضاتى كه وظيفهء اجراى حدود و مجازات‌هاى جرايم عمومى مانند افساد در زمين به عهدهء آنان است . بنابر آنچه گفته شد ، واضح است كه اين بخش از روايت ، اساساً تناسبى با باب حدود و مسئوليت امام و حاكم ندارد و از بيان حدّ مفسد ، اجنبى است .\r\n2 - ما ورد فى رواية السكونى ، عن جعفر ( ع ) عن أبيه ، عن على ( ع ) فى رجل أقبل بنار فأشعلها فى دار قوم فاحترقت و احترق متاعهم ، انه يغرم قيمة الدار و ما فيها ثم يقتل .\r\n« در روايت سكونى از امام صادق ( ع ) از قول پدرش از امام على ( ع ) آمده است : امام دربارهء مردى كه در خانهء كسانى آتش افكند و در نتيجهء آن ، خانه و اشياء داخل آن سوختند ، فرمود : او بايد قيمت خانه و اثاثيه آن را بپردازد ، سپس كشته شود . »\r\nاين روايت در قسمت پيشين بحث گذشت . شيخ طوسى در نهايه و علامه حلّى در مختلف به مضمون اين روايت فتوا داده‌اند و براى فتواى خود استدلال آورده‌اند كه چنين كسى از جملهء مفسدين فى الارض است .\r\nشيخ طوسى در نهايه مىگويد :\r\n« كسى كه عمداً در خانهء ديگرى آتش بيفكند و آن خانه و آنچه در آن است بسوزد ، ضامن تمام جان و مال و اثاثيه‌اى است كه آتش ، آنها را از بين برده است و بعد از آن نيز كشتن او واجب است . »\r\nابن ادريس در سرائر بر اين فتواى شيخ اشكال كرده كه :\r\n« اين حكم روشن نيست زيرا اگر قتل عمد باشد ، به غير از قصاص ، چيز ديگرى بر قاتل واجب نيست و اگر قتل شبه عمد يا خطاى محض باشد ، به هيچ وجه قصاص او واجب نيست . پس بايد اين نكته لحاظ مىشد . « 1 » »\r\nمحقق در كتاب نكت النهايه ، در تعليقه‌اى بر سخن شيخ مىگويد :\r\n« وجوب قتل قاتل ، به عنوان قصاص است يا غير قصاص ؟ اگر قصاص باشد چگونه مىگويد كه او ضامن نفوسى است كه آتش آنها را از ميان برده است و اگر غير قصاص باشد ، چرا قتل او واجب است ؟ پاسخ آن\r\n\r\n\r\n","description":"","footnote":"\r\n( 1 ) سرائر ، ج 3 ، ص 371 .\r\n","page_name":" 271 ","page_number":271},
  {"content":"\r\n\r\nاست كه قاتل ، به عنوان قصاص كشته مىشود نه به عنوان حدّ و لازمهء سخن شيخ كه مىگويد : « ثم يجب بعد ذلك القتل » آن نيست كه ضمان نفوس ، چيزى غير از همين قصاص باشد سپس محقّق روايت سكونى را نقل مىكند و مىگويد : « شيخ در فتواى خود به اين روايت نظر داشت ولى اين روايت ضعيف است از اين رو نمىتوان به ظاهر آن تمسك كرد . »\r\nسپس محقّق مىافزايد :\r\n« وجه سخن شيخ طوسى آن است كه اگر جانى قصد كشتن انسانهاى درون خانه را داشت و هيچ راهى براى فرار آنها نيز وجود نداشته باشد ، در مقابل جان افراد قصاص او واجب است و در مقابل اموال نيز ضامن است . قيمت هر چه از اجزاى خانه تلف شد و ارش نقصى كه در آجر و زمين و ابزارهاى آن پديد آمد نيز بر عهده او است . امّا در صورتى كه افراد خانه سالم ماندند ، قتل جانى واجب نيست ، ولى اگر جانى به قصد ايجاد فساد اين كار را عادت خود قرار داده باشد ، بعيد نمىدانم كه امام براى دفع فساد او حكم به قتلش دهد . » « 1 »\r\nعلّامه حلّى در مختلف مىگويد :\r\n« وجه درست همان است كه شيخ گفته است . دليل ما يكى آن است كه چنان كسى از مفسدين فى الارض است و دليل ديگر ما ، روايت سكونى از امام صادق ( ع ) است . . . » « 2 »\r\nانصاف آن است كه حمل روايت سكونى بر قصاص ، خلاف ظاهر است زيرا در اين روايت ، سوختن انسانها فرض نشده است ، بنابراين مقتضاى اطلاق روايت ، دست كم آن است كه مجازات قتل براى جانى ثابت باشد حتى در صورتى كه درون خانه هيچ نفس محترمى وجود نداشته باشد . همچنين سخن شيخ در نهايه و سخن محقّق كه روايت را حمل بر فرض اعتياد و تكرار كرده بود نيز ، خلاف ظاهر است .\r\nپس آنچه در معناى روايت مذكور موجّه به نظر مىرسد بر فرض اعتبار سند آن پيش‌تر در سند روايت به جهت بودن نوفلى در آن ، مناقشه كرديم - اين است كه يا همان گونه كه اشاره كرديم ، حمل شود بر اينكه عمل جانى نه به انگيزهء دشمنى شخصى\r\n\r\n\r\n","description":"","footnote":"\r\n( 1 ) النهايه و نكتها ، ج 3 ، ص 418 .\r\n( 2 ) مختلف الشيعة ، ج 9 ، ص 364 ، چاپ دفتر تبليغات اسلامى .\r\n","page_name":" 272 ","page_number":272},
  {"content":"\r\n\r\nبلكه به قصد محاربه و ترساندن و مردم با آتش ، صورت گرفته است و اين عمل از نظر حكم همانند محاربهء با سلاح است ، تعبير « فى دار قوم » در روايت كه حاكى از جمع و انبوهى است ، نيز شاهد بر اين معنا است . يا بايد گفت اين روايت ، حكم تعبّدى خاصّى است و نكتهء صدور آن ، « افساد در زمين است » منتهى نوعى افساد كه از جهت عدوان و تجاوز به جان و مال ، همانند محاربه است ، بنابراين نمىتواند از اين معنا فراتر رفته و افساد اخلاقى و عقيدتى و مانند آن را نيز شامل شود .\r\n3 - از جمله رواياتى كه براى تعميم حدّ محارب بدانها استدلال شده ، مجموعهء رواياتى است كه در مورد كسانى وارد شده است كه به كشتن اهل ذمه عادت دارند مانند روايت معتبر اسماعيل بن فضل از امام صادق ( ع ) قال : قلت له : رجل قتل رجلًا من أهل الذمة ، قال : لا يُقتل به الا أن يكون متعوّداً للقتل . « 1 » « به امام عرض كردم : مردى ، مردى از اهل ذمه را كشت . حضرت فرمود : به عوض او كشته نخواهد شد مگر اينكه به كشتن ذمىها عادت كرده باشد . »\r\nدر طريق معتبر ديگرى كه نيز به اسماعيل بن فضل منتهى مىشود ، آمده است :\r\n« سألت أبا عبد اللّه ( ع ) عن المسلم هل يقتل باهل الذمه ؟ قال : لا ، الا أن يكون متعوّداً لقتلهم فيقتل و هو صاغر » .\r\nدر نقل شيخ صدوق تعبير : « الا أن يكون معتاداً لذلك لا يدع قتلهم . » آمده است :\r\n« از امام صادق ( ع ) پرسيدم كه آيا مسلمانى در عوض كشتن كسى از اهل ذمه ، كشته مىشود ؟ فرمود : نه مگر اينكه كشتن آنها را عادت خود قرار داده باشد ، از كشتن آنها دست بر ندارد ، در اين صورت با تحقير كشته خواهد شد . »\r\nمراد از تحقير آن است كه برترى اسلامى او در نظر گرفته نمىشود و براى قصاص ، كفر ذمّى قرار داده خواهد شد .\r\nدر طريق سومى كه به اسماعيل بن فضل منتهى مىشود و نيز معتبر است آمده است :\r\nقال : سألت أبا عبد اللّه ( ع ) عن دماء المجوس و اليهود و النصارى هل عليهم و على مَن قتلهم شىء اذا غشّوا المسلمين و أظهروا العداوة لهم ؟ قال : لا ، الا أن يكون متعوّداً لقتلهم . قال و سألته عن المسلم هل يقتل بأهل الذمه و أهل الكتاب إذا قتلهم ؟ قال : لا ، إلّا أن يكون معتاداً لذلك لا يدع قتلهم فيقتل و هو صاغر .\r\n\r\n\r\n","description":"","footnote":"\r\n( 1 ) ر . ك . وسائل الشيعة ، ج 19 ، باب 47 از ابواب قصاص نفس .\r\n","page_name":" 273 ","page_number":273},
  {"content":"\r\n\r\n« اسماعيل بن فضل گفت : از امام صادق ( ع ) دربارهء خون مجوس و يهود و نصارا پرسيدم كه آيا در صورتى كه قصد فريب مسلمانان را داشته باشند و دشمنى خود را با آنها آشكار كنند ، آيا بر خودشان و بر كسى كه آنها را مىكشد ، چيزى هست ؟ حضرت فرمود : نه ، مگر اينكه كسى كشتن آنها را عادت خود قرار داده باشد . راوى گفت از حضرت پرسيدم كه مسلمان در عوض كشتن كسى از اهل ذمه و اهل كتاب كشته مىشود ؟ فرمود : نه ، مگر اينكه به كشتن ايشان عادت كرده باشد و از قتل آنان دست برندارد . در اين صورت [ شأن او مراعات نمىشود 
  ] و با تحقير كشته خواهد شد . »\r\nهمانند اين روايت ، در مورد كسى كه كشتن مماليك ( برده‌ها ) را عادت خود قرار داده باشد ، نيز آمده است :\r\nمعتبره يونس عنهم ( ع ) قال : سئل عن رجل قتل مملوكه ، قال : ان كان غير معروف بالقتل ، ضرب ضرباً شديداً و اخذ منه قيمة العبد و يدفع إلى بيت مال المسلمين و إن كان متعوّداً للقتل ، قتل به . « 1 » « درباره مردى كه بردهء خود را كشته بود از امام ( ع ) پرسيدند ، فرمود :\r\nاگر معروف به قتل بردگان نباشد ، مجازات او آن است به سختى زده شود و قيمت برده نيز از او گرفته شده و به بيت المال مسلمانان پرداخت شود ، امّا اگر به كشتن بردگان عادت دارد ، بايد كشته شود . »\r\nروايت ابو الفتح جرجانى نيز مانند همين روايت است .\r\nسخنان فقهاى ما دربارهء اين مسأله مختلف است ، فخر المحقّقين در كتاب ايضاح به دنبال نقل اين عبارت علّامه در قواعد « قيل : و إن اعتاد قتل أهل ذمه قتل . . . » ، سخنان فقها را در اين باره چنين گرد آورده است :\r\n« هرگاه مسلمانى كشتن عمدى و ظالمانهء اهل ذمه را كه به شرط پايبندند ، عادت خود قرار داده باشد ، علماى اماميّه سه نظر در اين باره دارند .\r\nنظر اوّل - شيخ در نهايه مىگويد - « قاتل به عنوان قصاص كشته خواهد شد ، به شرط آنكه اولياى مقتول ، مازاد ديهء مسلم بر ديهء ذمّى را بپردازند . امّا اگر نپردازند يا قاتل ، معتاد به قتل اهل ذمه نباشد ، قتل او در\r\n\r\n\r\n","description":"","footnote":"\r\n( 1 ) وسايل الشيعة ، ج 19 ، باب 38 از ابواب قصاص النفس .\r\n","page_name":" 274 ","page_number":274},
  {"content":"\r\n\r\nعوض قتل ذمى جايز نيست . » شيخ مفيد نيز همين نظر را دارد .\r\nنظر دوم - ابن جنيد مىگويد - « او به عنوان حد كشته خواهد شد نه به عنوان قصاص ، چون او در زمين فساد برپا كرده و از اين لحاظ در جايگاه محاربان قرار گرفته است . »\r\nنظر سوّم - ابن ادريس مىگويد : « او به هيچ وجه كشته نخواهد شد . » نزد من صحيح‌ترين رأى همين است و پدرم نيز در اينجا همين نظر را برگزيده است . » « 1 »\r\nالبتّه در اينجا نظر چهارمى نيز هست كه نظر صدوق در كتاب مقنع است و علامه آن را در مختلف آورده است و معلوم نيست كه چگونه فخر المحقّقين از آن غافل مانده است ؟\r\nعلّامه در مختلف مىگويد :\r\n« صدوق اعتياد به قتل را شرط نمىداند بلكه به طور مطلق در مقنع مىگويد : اگر مسلمانى دست ذمى را قطع كند ، اولياى ذمى مخيّرند كه اگر بخواهند ديهء دست را بگيرند و اگر بخواهند ، دست مسلمان را قطع كنند و مازاد ديهء دست او را بپردازند ، اگر مسلمانى ، يكى از اهل ذمه را بكشد نيز همين گونه خواهد بود . » « 2 »\r\nشايد فخر المحقّقين سخنان فقها را فقط در خصوص فرض اعتياد به كشتن ، ملاحظه مىكرد و سخن شيخ صدوق از اين لحاظ موافق با سخن شيخ مفيد و شيخ طوسى است ، هر چند در فرض عدم اعتياد به كشتن ، مخالف سخنان آنان است .\r\nظاهر نظر اول ، نظر مشهور فقهاست بلكه ادعاى اجماع هم بر آن شده است . صاحب جواهر در شرح اين عبارت شرايع « و قيل : إن اعتاد قتل أهل الذمّة جاز الاقتصاص بعد ردّ فاضل ديته » مىگويد :\r\n« مشهور قايل به اين قول است . . . بلكه در مهذّب البارع آمده كه اين قول ، نزديك به اجماع است . ظاهر عبارت كتاب غنيه نيز هر گونه اختلافى را در اين باره نفى مىكند . در انتصار و غاية المراد و روضة گفته شده كه اين مسأله اجماعى است . گاهى براى اثبات شهرت اين قول گفته مىشود كه اين قول از ابى على و صدوق و شيخين [ مفيد و طوسى 
  ] و\r\n\r\n\r\n","description":"","footnote":"\r\n( 1 ) ايضاح الفوائد ، ج 4 ، ص 593 .\r\n( 2 ) مختلف ، ج 9 ، ص 334 .\r\n","page_name":" 275 ","page_number":275},
  {"content":"\r\n\r\nسيد مرتضى و سلّار و ابن حمزه و ابن زهره و سعيد و مصنّف ( محقّق حلّى ) در كتاب المختصر النافع و فاضل [ علامه حلّى 
  ] در بعضى از كتابهايش و شهيدين نيز در بعضى از كتابهايشان و ابى الفضل جعفى صاحب الفاخر و صهرشتى و طبرسى و كيدرى و حلبى ، حكايت شده است . از اين رو در غاية المراد گفته شده « حق آن است كه اين مسأله اجماعى است و هيچ يك از فقهاى شيعه به جز ابن ادريس با آن مخالف نيست ، و مخالف او تأثيرى ندارد زيرا اجماع قبل از او صورت گرفته است و اگر چنين مخالفتى در عدم انعقاد اجماع مؤثّر باشد ، اصلًا هيچ اجماعى يافت نخواهد شد ، فخر المحقّقين [ نيز كه مخالف اين قول است 
  ] از ابن ادريس متأخّر است [ و لذا مخالفت او نيز تأثيرى در اجماع نخواهد داشت . 
  ] و ظاهر متن [ شرايع 
  ] و قواعد و لمعه ، تردّد در اين مسأله است نه مخالفت . » « 1 »\r\nظاهراً عده‌اى از كسانى كه ضمن مشهور شمرده شده‌اند ، بر اين نظرند كه قاتل اهل ذمّه ، بايد به عنوان حد كشته شود نه به عنوان قصاص ، بنابراين گويا صاحب جواهر در نقل اجماع ، به اجماع بر اصل قتل نظر دارد اعم از اينكه به عنوان حد يا به عنوان قصاص باشد و گرنه كسانى مانند سيّد أبو المكارم بن زهره در غنيه و حلبى در كافى و علامه در مختلف تصريح كرده‌اند كه كشتن قاتل اهل ذمّه به جهت افساد او در زمين است نه به جهت قصاص . در ميان متأخران نيز محقّق اردبيلى ، نظر اول را برگزيده و مىگويد :\r\n« آنچه كه عموم كتاب ، اقتضاى آن را دارد ، عدم قصاص مسلمان است در عوض ذمّى مطلقاً ، مؤيّد اين عموم ، روايت محمد بن قيس و اجماع ابن ادريس است . نزد ايشان ، عدم قتل مسلمان در عوض ذمّى ، جاى بحث ندارد ، البته در صورتى كه اين كار عادت او نشده باشد . اما اگر عادت شده باشد ، بعيد نيست كه براى دفع فساد ، حكم به قتل قاتل داده شود به عنوان حد نه به عنوان قصاص . . . » « 2 »\r\nهمه فقيهانى كه حكم قتل را در اينجا به عنوان حدّ مىدانند ، بر اين نظر اتّفاق ندارند كه حد قتل به سبب مفسد فى الارض بودن قاتل است ، بلكه برخى از ايشان مانند - ابن جنيد - قاتل را قائم مقام محاربان تعبير كرده‌اند و برخى ديگر از قاتل به مفسد فى الارض\r\n\r\n\r\n","description":"","footnote":"\r\n( 1 ) جواهر ، ج 42 ، ص 151 .\r\n( 2 ) مجمع الفائده و البرهان ، ج 14 ، ص 27 .\r\n","page_name":" 276 ","page_number":276},
  {"content":"\r\n\r\nتعبير آورده‌اند ، و برخى ديگر تعبير « دفع فساد » و برخى - مانند شيخ طوسى در تهذيب ، دربارهء كسى كه عادت به كشتن بردگان دارد - نيز قتل قاتل را از جانب امام جايز دانسته‌اند تا عبرت ديگران شود و به چنان كارى دست نزند ، و گروهى ديگر قتل او را بدان سبب دانسته‌اند كه او به مخالفت با امام مسلمين پرداخته است نه به سبب حرمت خون ذمّى ، صدوق در الفقيه بر اين نظر است و مىگويد :\r\n« كسى كه بر خلاف امام ، عمداً اقدام به قتل يكى از ذميان كند ، مجازات او قتل است به سبب آنكه مخالفت با امام مسلمانان كرده است نه به سبب حرمت خون ذمّى . . . همچنين اگر مسلمانى عادت به قتل ذميّان كرده باشد ، هر چند ذميّان اظهار دشمنى كرده و از در نيرنگ با مسلمانان در آمده باشند ، قاتل به جرم مخالفت با امام ، كشته مىشود . . .\r\nمخالفت با امام و سرپيچى از اطاعت او در امورى كم اهميّت‌تر از قتل ذميّان ، موجب مجازات قتل است ، چنان كه در مورد مُؤلى ( كسى كه سوگند ايلاء ياد كرده است ) آمده است كه هرگاه چهار ماه از ايلاء او بگذرد ، امام به او فرمان مىدهد كه يا رجوع كند به زن خود [ بعد از پرداخت كفّارهء ايلاء 
  ] و يا او را طلاق دهد ، هرگاه او نه رجوع كند و نه طلاق دهد ، به جرم سرپيچى از فرمان امام مسلمين گردنش زده خواهد شد . پيامبر ( ص ) در مورد ذمّيان فرمود : « هر كس ، كسانى را كه ذر ذمّه من آمدند ، آزار دهد ، مرا آزار داده است . » پس در صورتى كه آزار ذمّيان ، آزار پيامبر باشد ، كشتن آنها چگونه خواهد بود ؟ » « 1 »\r\nدر جواهر آمده است :\r\n« شگفت است كه در روضه ، قول به كشتن قائل ذميّان را به عنوان حدّ و با پرداخت مازاد ديه محتمل دانسته است - اين قول - علاوه بر اينكه سخن تازه‌اى است كه ممكن است ادعا شود اجماع مركب بر خلاف آن است ، - اگر چه محقق كركى هم پيش از او در حاشيهء كتاب همين سخن را گفته است - هيچ دليل روشنى بر آن وجود ندارد و با نصوصى كه من شنيدم منافات دارد . بنابراين غير از قول به قتل او به عنوان قصاص ، قول ديگر وجود ندارد . » « 2 »\r\nشايد ، آنچه در روضه آمده است ، همان ظاهر عبارت الفقيه باشد ، زيرا عبارتى را كه\r\n\r\n\r\n","description":"","footnote":"\r\n( 1 ) الفقيه ، ج 4 ، ص 92 .\r\n( 2 ) الفقيه ، ج 4 ، ص 92 .\r\n","page_name":" 277 ","page_number":277},
  {"content":"\r\n\r\nاز الفقيه نقل كرديم ، تعليقه‌اى است كه صدوق بر اين روايت ابى بصير نگاشته است :\r\n« كما رواه علىّ بن الحكم عن أبى المعزاى ، عن أبي بصير ، عن أبي عبد اللّه ( ع ) ، قال : إذا قتل المسلم النصراني فأراد أهل النصراني أن يقتلوه قتلوه و أدّوا افضل ما بين الديتين . » « امام صادق فرمود : هرگاه مسلمانى ، فردى نصرانى را بكشد و اولياى نصرانى بخواهند او را بكشند ، مىتوانند او را بكشند و تفاضل ميان دو ديه را بپردازند . »\r\nروشن است كه اين روايت ظهور دارد در اينكه قاتل به عنوان قصاص كشته شود . از اين گذشته ، در مورد كسى كه عادت به كشتن بردگان داشته باشد ، شهرت بر عكس است ، يعنى رأى مشهور آن است كه او به خاطر قتل بردگان اصلًا كشته نشود ، نه به عنوان قصاص و نه به عنوان حد . صاحب جواهر در اين باره مىگويد :\r\n« آرى شيخ طوسى در دو كتاب روايى خود گفته است و از ابن حمزه و ابن زهره و سلّار و ابو الصلاح نيز حكايت شده است كه اگر فرد آزادى ، عادت به كشتن بردگان خود يا ديگرى داشته باشد ، مجازات او قتل است تا ديگران جرأت بر اين كار پيدا نكنند و فساد از ميان برداشته شود . در كشف الرموز اين نظريه به شيخ طوسى و اتباع او نسبت داده شده است اگر چه گفته شده كه بعضى از متأخران صاحب كشف الرموز را به توهّم چنين نسبتى انداختند . در كتاب غنيه ، ظاهراً آمده است كه اين نظر ، مخالفى ندارد . از ابى على نقل شده كه او به طور مطلق قايل به كشتن كسى است كه معتاد به كشتن بردگان خود باشد و در مورد كشتن بردگان غير نيز گفته است :\r\nاگر معروف به قتل بردگان باشد ، بعد از سومين يا چهارمين قتل ، بايد كشته شود .\r\n. . . در رياض آمده است كه « اين نظر ، نيكوست و نصوص ، شاهد بر آن هستند و منافاتى ميان اين نصوص و ادلّه‌اى كه گذشت مبنى بر عدم قتل آزاد در عوض برده وجود ندارد ، زيرا اين ادله ظهور دارند در نفى جواز قتل از جهت قصاص و ما نيز اين را قبول داريم ولى اين ادله منافاتى با ثبوت جواز قتل از جهت فساد ندارد . . . » .\r\nولى اين سخن صاحب رياض درست نيست و ادلهء ياد شده از اثبات جواز قتل از جهت فساد نيز ناتوانند ، زيرا پيش از اين معلوم شد كه حد قتل براى مطلق فساد وضع نشده است بلكه اين حد براى محارب وضع\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nشده و مثل اين مورد [ قاتل بردگان 
  ] در معناى محارب نمىگنجد و بر فرض كه معناى محارب ، چنين موردى را نيز در برگيرد ، خارج از محل بحث است . بر اين اساس ، رأى موجّه ، عدم جواز قتل كسى است كه معتاد به كشتن بردگان است مطلقاً ، چنان كه از شيخين [ مفيد و طوسى 
  ] و صدوق و ابن ابى عقيل و جعفى و ابن برّاج و ابن حمزه و صهرشتى و طبرسى و ابن ادريس و فاضلين [ علّامه و محقق حلّى 
  ] و ديگران ، همين رأى حكايت شده است ، بلكه همهء فقهاى شيعه به جز آنان كه پيشتر نام برده شدند ، بر اين رأى هستند . » « 1 »\r\nحاصل مجموع مباحث گذشته در اين مقام آن است كه قول به قتل مسلمانى كه عادت به كشتن ذمّيان و بردگان دارد ، به عنوان حد و به جهت فساد او در زمين ، فقط توجيهى است كه بعضى از فقهاى ما در مقام عمل به اين روايات كرده‌اند و اين توجيه خلاف ظاهر اوليهء روايات ياد شده است . ظاهراً سؤال در آن روايات ، سؤال از قتل مسلمانان در عوض ذمّى است . چنين سؤالى ظهور در مقابله دارد يعنى راوى از قتل مسلمان به عنوان قصاص در عوض قتل ذمى مىپرسد . و جواب امام كه مىفرمايد : « در فرض اعتياد او به كشتن ذمّيان ، قتل او جايز است . » نيز در قتل به عنوان قصاص ظهور دارد و اين مقتضاى تطابق و تناسب ميان پرسش و پاسخ است .\r\nاين تعبير امام ( ع ) كه فرمود : « يقتل و هو صاغر » نيز با قتل به عنوان قصاص تناسب دارد . زيرا قصاص مسلمان در عوض كسى كه كفو او نيست ، نوعى خوارى و كوچك شمردن اوست . بلكه در روايت يونس ، امام ( ع ) تعبير « قُتِل به » را به كار برده ، است ، يعنى مسلمان قاتل ، به عوض ذمى مقتول كشته شود . بنابراين ، حمل اين روايات بر « قتل به عنوان حد » به خاطر افساد قاتل يا محاربهء او با امام مسلمين ، خلاف ظاهر روايات است . افزون بر اين ، اگر بر فرض ، روايات مذكور حمل شوند بر « قتل به عنوان حد » به خاطر افساد قاتل در زمين ، اين افساد ، نوع افسادى است كه از لحاظ وجود قتل و تجاوز و جان اهل ذمّه يا بردگان و سلب امنيت و ارعاب آنها شبيه محاربه است ، از اين رو نمىتوان آن را به ساير انواع فساد در زمين ، تعميم داد . به عبارتى ديگر ، اگر كسانى در اين باره قايل به توسعه شدند ، مراد آنها توسعه در مفهوم « افساد فى الارض » است در حدود همان معناى خاصى كه براى آن ذكر كرديم كه عبارت است از تجاوز به جان و مال و آبروى افراد و لو اين كه اين تجاوز ، مسلحانه نباشد و بدون استفاده از سلاح صورت گيرد .\r\n\r\n\r\n","description":"","footnote":"\r\n( 1 ) جواهر ، ج 42 ، ص 92 .\r\n","page_name":" 279 ","page_number":279},
  {"content":"\r\n\r\nبنابراين از چنين توسعه‌اى نمىتوان اين گونه برداشت كرد كه قايلان به توسعه ، قايل به تعميم حكم هستند به همهء انواع فسادها . با مراجعهء به سخنان ايشان ، اين نكته روشن مىشود .\r\n4 - رواياتى كه در مورد قتل نبّاش در قضاوت‌هاى امير المؤمنين ( ع ) آمده است :\r\nكلينى از على بن ابراهيم از قول پدرش از ابن ابى عمير از چند تن از اصحاب روايت كرده است : اتي أمير المؤمنين ( ع ) برجل نبّاش فأخذ أمير المؤمنين ( ع ) بشعره فضرب به الأرض ثمّ أمر الناس أن يطئوه بأرجلهم فوطؤوه حتى مات . « 1 » « مردى نبّاش ( كفن دزد ) را خدمت حضرت امير ( ع ) آوردند ، حضرت موى او را گرفت و او را بر زمين زد سپس به مردم فرمان داد كه او را پايمال كنند ، مردم او را پايمال كردند تا مرد . »\r\nصدوق در الفقيه همين روايت را اين گونه نقل كرده است : و روي أن أمير المؤمنين ( ع ) اتي بنبّاش فأخذ شعره و جلد به الأرض ثمّ قال : طؤوا عباد اللّه عليه فوطئ حتى مات . « 2 » « نبّاشى را نزد امير المؤمنين ( ع ) آوردند . حضرت موى او را گرفت و او را بر زمين افكند سپس فرمود : بندگان خدا ، او را پايمال كنيد . او پايمال شد تا مرد . »\r\nدر وسايل الشيعة اين روايت را بدين عنوان از صدوق نقل كرده است : « محمد بن على بن الحسين باسناده إلى قضايا أمير المؤمنين ( ع ) . » « 3 »\r\nسند صدوق به قضاوت‌هاى امير المؤمنين ، صحيح است ، اما اينكه اين روايت ، از قضاوت‌هاى امير المؤمنين باشد ، استنباط صاحب وسايل است و گرنه در كتاب الفقيه چيزى غير از آنچه ذكر كرديم وجود ندارد كه نشان دهد اين روايت از رواياتى است كه صدوق تحت عنوان « قضايا امير المؤمنين » آورده است . ما در جايى ديگر گفتيم كه روايتى را كه صدوق با عنوان « قضى امير المؤمنين » شروع نكرده است ، نمىتوان آن را از رواياتى شمرد كه صدوق به اسناد خود به « قضاء امير المؤمنين ( ع ) » نقل كرده است .\r\nاسناد صدوق به « قضاء امير المؤمنين ( ع ) » در مشيخهء صدوق آورده شده است .\r\nاين روايت را شيخ طوسى نيز با سند خود به علىّ بن ابراهيم ، نقل كرده است و روايت ديگرى را از ابى يحيى واسطى از قول بعضى از اصحاب از امام صادق ( ع ) ، بر آن افزوده\r\n\r\n\r\n","description":"","footnote":"\r\n( 1 ) وسايل الشيعة ، ج 18 ، باب 19 از ابواب حدّ السرقه ، حديث 3 .\r\n( 2 ) الفقيه ، ج 4 ، ص 47 .\r\n( 3 ) وسايل الشيعة ، ج 18 ، ص 512 .\r\n","page_name":" 280 ","page_number":280},
  {"content":"\r\n\r\nاست : قال اتى أمير المؤمنين ( ع ) بنبّاش فاخّر عذابه إلى يوم الجمعه فلمّا كان يوم الجمعه ألقاه تحت أقدام الناس فما زالوا يتواطئونه بأرجلهم حتى مات . « 1 » « نبّاشى را نزد امير المؤمنين ( ع ) آوردند ، مجازات او را تا روز جمعه به تأخير انداخت . چون روز جمعه فرا رسيد ، او را زير گامهاى مردم انداخت ، مردم پيوسته او را پايمال مىكردند تا مرد . »\r\nاين ماجرا كه از سه طريق ياد شده نقل شد و گمان مىرود كه هر سه طريق مربوط به يك ماجرا باشد ، به هيچ روى اثبات شدنى نيست . زيرا روايت در هر سه طريق ، مرسل است . طريق اول اگر چه مرسلهء ابن ابى عمير از قول چند تن ( غير واحد ) است - و در جاى خود احاديث مرسلى را كه ابن ابى عمير از گروهى از اصحاب يا از چند تن از اصحاب ( عن جماعة يا عن غير واحد ) نقل كرده است ، با بيانى كه در آنجا گفته شد ، پذيرفتيم - ، اما در اينجا معلوم نيست كه آن كسى كه ابن ابى عمير ، حديث را از او نقل كرده ، او حديث را از قول امام معصوم ( ع ) نقل مىكند يا خود او ابتدائاً به نقل داستان نبّاشى مىپردازد كه او را نزد امير المؤمنين ( ع ) آورده بودند ؟ علاوه بر اين ، روايت ياد شده ، مخالف روايات ديگرى است كه در اين باره وارد شده‌اند و بعضى از آنها دلالت بر قطع دست نبّاش دارند و برخى ديگر دلالت بر قطع دست ندارند بلكه دلالت بر تعزير او دارند مگر اينكه اين عمل را مكرر انجام داده باشد كه در اين صورت ، دست او قطع مىشود . بعضى از همين روايات از امير المؤمنين روايت شده است مثل : « إنّا لنقطع لأمواتنا كما نقطع لأحيائنا » « 2 » يعنى « ما همان گونه كه بخاطر زندگان خود دست دزد را قطع مىكنيم ، به خاطر مردگان خود نيز قطع مىكنيم . »\r\nاز اين رو پاره‌اى از فقها ، روايت پيشين را به گونه‌اى توجيه كردند . شيخ طوسى در تهذيب آن را حمل كرد بر فرض تكرار جرم و دو بار اجراى حد بر او و در مرتبهء سوم كشتن او ، چنان كه در برخى ديگر از حدود نيز چنين است . وى مىگويد :\r\n« وجه اين دو روايت آن است كه آنان را حمل كنيم بر موردى كه جرم سه بار تكرار شده و بر مجرم نيز حد جارى شده باشد ، پس از آن اگر بازهم تكرار شد كشتن مجرم واجب است ، چنان كه در مورد سارق هم همين گونه است . امام در چگونگى اجراى قتل ، مخيّر است كه به هر نحو كه مىخواهد و تشخيص مىدهد كه بازدارنده‌تر است عمل كند . » « 3 »\r\n\r\n\r\n","description":"","footnote":"\r\n( 1 ) وسايل الشيعة ، ج 18 ، باب 19 از حدّ السرقه ، حديث 7 .\r\n( 2 ) ر . ك : وسايل الشيعة ، ج 18 ، باب 19 از ابواب حدّ السرقه .\r\n( 3 ) تهذيب ، ج 10 ، ص 118 .\r\n","page_name":" 281 ","page_number":281},
  {"content":"\r\n\r\nدر حالى كه خود شيخ طوسى در نهايه مىگويد : « كسى كه قبرى را بشكافد و كفن ميّت را بدزدد ، قطع دست او واجب است . . . اگر اين عمل را تكرار كرد و تأديب او براى امام ميسّر نبود ، امام مىتواند او را به قتل برساند تا ديگران را از ارتكاب چنان كارى ، در آينده بازدارد . » « 1 » شيخ در اينجا دوباره اقامهء حد را شرط ندانسته است .\r\nعين همين مطلب را در مقنعهء شيخ مفيد هم مىيابيم :\r\n« اگر كسى معروف به نبش قبرها باشد و پس از سه بار تكرار اين جرم ، مجازات نشده باشد ، حاكم اختيار دارد كه اگر بخواهد او را بكشد و اگر بخواهد او را مجازات كرده و دستش را قطع كند . تعيين مجازات اين كار به دست حاكم است و او هر نوع مجازاتى را كه تشخيص دهد براى سركشان و جنايتكاران بازدارنده‌تر است ، اعمال مىكند . » « 2 »\r\nاين برّاج در مهذّب و سلّار در مراسم و ابن حمزه در وسيله و محقق در شرايع و علّامه در قواعد ، همين‌گونه فتوا داده‌اند . « 3 » اما ابن ادريس قطع دست نبّاش را به گونه ديگرى تعليل كرده است :\r\n« اندازهء كفن دزديده شده مراعات نمىشود مگر در دفعهء اول ، به دليل رواياتى كه مىگويند : « سارق موتاكم كسارق أحيائكم » و در اين مسأله كه هر كس كمتر از ربع دينار از انسان زنده‌اى بدزدد قطع دست او واجب نيست ، نزد ما هيچ اختلافى وجود ندارد . اگر گفته شود كه پس چرا در دفعهء دوم ، قطع دست او واجب مىشود ؟ مىگوييم : بدان سبب كه چون اين عمل از كسى تكرار شود ، او مصداق مفسد فى الارض خواهد شد و به جرم مفسد بودن دست او را قطع مىكنيم نه به جرم دزديدن ربع دينار . » « 4 »\r\nمحقق در نكت النهايه آورده است :\r\n« اما اينكه نبّاش در صورت سه بار تكرار عمل خود و مجازات نشدن در هر سه بار ، محكوم به قتل مىشود ، به آن دليل است كه روايت شده امام على ( ع ) فرد نبّاشى را به قتل رساند . از اين رو به منظور جمع ميان روايات ، يا اين روايت را بر آن حمل مىكنيم كه آن نبّاش ، مكرّراً اين\r\n\r\n\r\n","description":"","footnote":"\r\n( 1 ) نهايه ، ص 722 .\r\n( 2 ) مقنعه ، ص 722 .\r\n( 3 ) مهذّب ، ج 2 ، ص 554 ، مراسم ، ص 260 ، ينابيع الفقهيه - الحدود ، ص 321 و 447 و 427 .\r\n( 4 ) ينابيع الفقهيه - الحدود ، ص 278 .\r\n","page_name":" 282 ","page_number":282},
  {"content":"\r\n\r\nعمل را انجام مىداده است چنان كه شيخ طوسى در تهذيب و مفيد در مقنعه همين رأى را برگزيده‌اند ، يا روايت ياد شده را چنين حمل مىكنيم كه نبّاش به جرم فساد محكوم به قتل شد و در چنين موردى ، تعيين مجازات به دست امام است اگر خواست دست او را قطع مىكند و اگر خواست او را مىكشد . » « 1 »\r\nعلّامه در مختلف مىگويد :\r\n« اما قتل نبّاش در صورت تكرار ، به جهت مفسد بودن اوست . و آنچه روايت شده كه امام على ( ع ) به مردم فرمان داد تا نبّاش را پايمال كنند تا بميرد ، اين حكم در دفعهء اول نبوده است ، به دليل آنچه پيش‌تر گذشت كه مجازات نبّاش ، قطع دست است چنان كه حكم سارق نيز همين است .\r\nبنابراين متعيّن است كه حكم به قتل نبّاش ، در صورتى است كه او اين عمل را تكرار كرده باشد . » « 2 »\r\nبدين ترتيب در مىيابيم كه برخى از فقها به منظور جمع ميان اين روايت و ديگر روايات مربوط به نبّاش ، روايت ياد شده را حمل كردند بر مورد تكرار جرم و نبّاش را به اعتبار تكرار جرم ، مفسد فى الارض به شمار آورده‌اند و از اين رو مجازات او را قتل يا تخيير بين قتل و قطع دست دانسته‌اند . اشكال اين حمل آن است كه هيچ شاهدى از روايات آن را تأييد نمىكند . علاوه بر اين و مهمتر آنكه اين روايت مرسل است و طريق معتبرى ندارد .\r\nاز اين گذشته فقهايى كه قايل به توسعه و تعميم شدند ، منظور آنها توسعه در عنوان مفسد فى الارض به معناى خاصّ آن است يعنى متجاوز و دزد و رهزن و امثال آنها . تطبيق اين عنوان بر نبّاش بدان اعتبار است كه نبّاش نيز همچون سارق ، متجاوز است با اين تفاوت كه سارق به حريم زندگان تجاوز مىكند و نبّاش به حريم مردگان . بنابراين از كلمات اين گروه از فقها معناى گسترده‌اى براى فساد به دست نمىآيد كه شامل هر گونه فساد اخلاقى و اجتماعى و مانند آن بشود .\r\n5 - رواياتى كه دلالت بر قتل ساحر ( جادوگر ) دارند . از آن جمله است معتبرهء زيد شحّام از امام صادق ( ع ) ، قال : « الساحر يضرب بالسيف ضربة واحدة على رأسه » .\r\n« امام صادق ( ع ) فرمود : ساحر با وارد آوردن يك ضربت شمشير بر\r\n\r\n\r\n","description":"","footnote":"\r\n( 1 ) النهاية و نكتها ، ج 3 ، ص 337 .\r\n( 2 ) مختلف ، ج 9 ، ص 241 .\r\n","page_name":" 283 ","page_number":283},
  {"content":"\r\n\r\nسرش ، مجازات مىشود . »\r\nشيخ طوسى در خلاف وجه قتل ساحر را در روايت ياد شده اين گونه تعليل كرده است كه :\r\n« عمل ساحر [ اگر به قتل كسى بينجامد 
  ] نوعى افساد در زمين است و او با اين كار سعى در ايجاد فساد در زمين كرده است و بدين سبب قتل او واجب است . از آنجا كه در سحر محاربه‌اى نيست و معمولًا موجب سلب مال و جان كسى هم نمىشود ، معلوم مىشود كه ملاك حكم روايت ياد شده ، مطلق افساد است . » « 1 »\r\nاين تعليل شيخ ، صرف احتمال است و چيزى كه شاهد بر آن باشد در روايت ياد شده وجود ندارد ، بلكه در روايت سكونى و روايات ديگر ، شاهد بر خلاف آن وجود دارد مبنى بر اينكه قتل ساحر به ملاك كفر و ارتداد او است و بر اين پايه است كه ساحر كافر محكوم به قتل نمىشود ، زيرا او از اصل كافر است و حلال شمردن سحر موجب ارتداد او نمىشود ، بر خلاف ساحر مسلمان . فقهاى ما هم روايت را همين گونه فهميده‌اند و از اين رو قتل ساحر را در ضمن حد مرتد آورده‌اند .\r\nدر روايت سكونى از امام صادق ( ع ) آمده است : قال رسول الله ( ص ) : ساحر المسلمين يقتل و ساحر الكفّار لا يقتل . فقيل : يا رسول الله و لم لا يقتل ساحر الكفّار ؟\r\nقال : لأنّ الكفر ( الشرك ) أعظم من السحر و لأنّ السحر و الشرك مقرونان . « 2 » « امام صادق ( ع ) از قول پيامبر اكرم ( ص ) مىفرمايد : ساحر مسلمان محكوم به قتل مىشود ولى ساحر كافر نمىشود . پرسيدند چرا ساحر كافر كشته نمىشود ؟ فرمود : براى اينكه كفر ( شرك ) بزرگتر از سحر است و براى اينكه سحر و شرك به هم نزديكند . »\r\nاز اين روشن‌تر ، روايتى است كه در قرب الاسناد از سندى بن محمّد از أبو البخترى از امام باقر ( ع ) از پدرش نقل شده كه إنّ عليّاً ( ع ) قال : من تعلّم السحر قليلًا أو كثيراً فقد كفر و كان آخر عهده بربه و حدّه أن يقتل إلّا أن يتوب . « 3 » « امام على ( ع ) فرمود : هر كس چيزى از سحر بياموزد چه كم و چه بسيار ، كافر شده است و آخرين پيمان ميان خود و خدايش را بريد . حد او قتل است مگر اينكه توبه كند . »\r\n\r\n\r\n","description":"","footnote":"\r\n( 1 ) خلاف ، ج 2 ، ص 163 ، كتاب كفّارهء قتل - مسألهء 20 .\r\n( 2 ) وسائل الشيعة ، ج 18 ، ص 576 ، باب 1 از ابواب بقية الحدود .\r\n( 3 ) همان ، ج 12 ، ص 107 ، باب 25 از ابواب ما يكتسب به ، حديث 7 .\r\n","page_name":" 284 ","page_number":284},
  {"content":"\r\n\r\nروايات ديگرى نيز در اين باره هست كه همين مطلب از آنها استفاده مىشود . « 1 » از اين گذشته ، عبارت شيخ طوسى در كتاب خلاف مبنى بر قتل ساحر ظهور دارد در موردى كه ساحر با سحر خود عمداً كسى را كشته باشد . وى اين مطلب را در مسأله 16 چنين بيان مىكند :\r\nمسأله 16 : إذا أقرّ أنّه سحر فقتل بسحره معتمداً لا يجب عليه القود ، و به قال أبو حنيفة . و قال الشافعي : عليه القود . دليلنا : أنّ الأصل براءة الذّمة [ إلى أن قال 
  ] : و قد روى أصحابنا أنّ الساحر يقتل ، و الوجه في هذه الرواية أنّ هذا من الساحر إفساد فى الأرض و السعى فيها به و لأجل ذلك وجب فيه القتل . »\r\n« هرگاه ساحر اقرار كند كه سحر كرده و با سحر خود كسى را عمداً كشته است ، قصاص او واجب نيست . ابو حنيفه همين را گفته است .\r\nشافعى قائل است كه بايد قصاص شود . دليل ما اصل برائت ذمّه است . . .\r\n( تا آنجا كه مىگويد : ) اصحاب ما روايت كرده‌اند كه ساحر محكوم به قتل مىشود و وجه اين روايت آن است كه اين عمل ساحر ، نوعى افساد در زمين و سعى در فساد است و بدين سبب قتل او واجب است . »\r\nظاهراً مراد شيخ از عبارت « إنّ هذا من الساحر » همان عملى است كه موضوع بحث او در مسأله مذكور بوده است يعنى قتل عمدى كسى به وسيلهء سحر . شيخ اين عمل ساحر را از مصاديق افساد در زمين قرار داده است نه مطلق سحر را و روشن است كه اين كار ، نوعى افساد به معناى خاص آن است يعنى تجاوز به مال و جان و ناموس ، نه مطلق افساد .\r\nمطلبى را كه شيخ در مسأله قبل از اين مسألهء ذكر كرده است ، شاهد بر آن است كه مراد او از عبارت ياد شده ، سحرى است كه منجرّ به قتل كسى شده باشد نه مطلق سحر ، وى در مسأله 15 مىگويد :\r\n« كسى كه عمل سحر را حلال بشمارد كافر است و بدون هيچ اختلاف نظرى ، قتل او واجب است . كسى كه سحر را حلال نشمارد و قايل به حرمت آن باشد ولى آن را انجام دهد ، فاسق است و قتل او واجب نيست . ابو حنيفه و شافعى بر اين رأى هستند . مالك مىگويد : ساحر چون عمل سحر را انجام دهد زنديق است و صرف اينكه بگويد آن را انجام نمىدهم ( آن را حلال نمىدانم - نسخه بدل ) ، پذيرفته نمىشود .\r\n\r\n\r\n","description":"","footnote":"\r\n( 1 ) رجوع كنيد به باب 25 از ابواب ما يكتسب به و باب 3 از ابواب بقيّة الحدود .\r\n","page_name":" 285 ","page_number":285},
  {"content":"\r\n\r\nنزد مالك توبهء زنديق نيز مقبول نيست . احمد بن حنبل و اسحاق مىگويند : ساحر محكوم به قتل است و ذكرى از كفر به ميان نياوردند .\r\nاصحاب ما نيز همين قول را روايت كرده‌اند ، دليل ما آن است كه اصل ، محفوظ بودن خون است و كسى كه خونى را مباح مىشمارد بايد دليل شرعى بر آن بياورد . . . »\r\n6 - رواياتى كه دربارهء كسى وارد شده‌اند كه فرد آزادى را بدزدد و او را بفروشد . در اين باره چندين روايت وجود دارد :\r\nيكم ، روايت طريف بن سنان ثورى . قال : سألت جعفر بن محمد ( ع ) عن رجل سرق حرّة فباعها ، قال : فقال : فيها أربعة حدود ، أمّا أولها فالسارق تقطع يده ، و الثانية إن كان وطأها جلد الحدّ ، و على الذي اشترى إن كان وطأها إن كان محصناً رجم و إن كان غير محصن جلد الحدّ ، و إن كان لم يعلم فلا شىء عليه . و عليها هي إن كان استكرهها فلا شىء عليها و إن كانت أطاعته جلدت الحد . « 1 » « طريف بن سنان مىگويد : از امام باقر ( ع ) درباره مردى پرسيدم كه زن آزادى را دزديد و او را فروخت . آن حضرت فرمود : در اين مسأله چهار حد هست . نخست ، آن مرد دزد است ، بايد دست او قطع شود .\r\nدوم ، اگر با آن زن نزديكى كرده باشد ، حد تازيانه بر او جارى مىشود .\r\n[ سوم 
  ] ، اگر مشترى كه آن زن را خريد محصن بود و با او نزديكى كرد ، سنگسار مىشود و اگر محصن نبود حدّ تازيانه بر او جارى مىشود ، و اگر معلوم نشد كه با او نزديكى كرد يا نكرد ، چيزى بر او نيست . [ چهارم 
  ] ، و اما آن زن ، اگر مجبور به زنا شد چيزى بر او نيست و اگر به ميل خود از او اطاعت كرد ، حد تازيانه بر او جارى مىشود . » موثّق بودن طريف بن سنان ، اثبات نشده است .\r\nدوم ، روايت سكونى از امام صادق ( ع ) : « إنّ أمير المؤمنين ( ع ) أتي برجل قد باع حرّاً فقطع يده . . . » « 2 » « مردى را كه مرد آزادى را فروخته بود نزد امير المؤمنين ( ع ) آوردند ، آن حضرت دست او را قطع كرد . . . » در سند اين روايت ، نوفلى واقع شده است .\r\n\r\n\r\n","description":"","footnote":"\r\n( 1 ) وسايل الشيعة ، ج 18 ، ص 514 ، باب 2 از ابواب حدّ السرقه .\r\n( 2 ) همان ، ص 515 - 514 .\r\n","page_name":" 286 ","page_number":286},
  {"content":"\r\n\r\nسوم ، روايت عبد الله بن طلحه : قال : سألت أبا عبد الله ( ع ) عن الرجل يبيع الرجل و هما حرّان يبيع هذا هذا و هذا هذا و يفرّان من بلد إلى بلد فيبيعان أنفسهما و يفرّان بأموال الناس . قال : تقطع أيديهما لأنّهما سارقا أنفسهما و أموال الناس ( المسلمين ) . « 1 » « عبد الله بن طلحه مىگويد : از امام صادق ( ع ) دربارهء مردى پرسيدم كه مرد ديگرى را مىفروخت در حالى كه هر دو آزاد بودند ، اين يكى آن را مىفروخت و آن ديگرى اين را مىفروخت و سپس با هم از شهرى به شهر ديگر فرار مىكردند و در آنجا نيز همديگر را مىفروختند و با اموال مردم فرار مىكردند . حضرت فرمود : دست هر دو قطع شود زيرا اين دو هم دزد خودشان بودند و هم دزد اموال مردم ( مسلمانان ) . »\r\nدر سند اين روايت ، محمّد بن حفص و عبد الله بن طلحه واقع شده‌اند و نمىتوان وثاقت هيچ يك از اين دو را اثبات كرد .\r\nچهارم ، روايت ديگرى از طريف بن سنان : قال : قلت لأبي عبد الله ( ع ) أخبرني عن رجل باع امرأته ؟ قال : على الرجل أن تقطع يده و ترجم المرأة و على الذي اشتراها إن وطئها إن كان محصناً أن يرجم إن علم و إن لم يكن محصناً أن يجلد مائة جلدة و ترجم المرأة إن كان الذي اشتراها وطئها . « 2 »\r\n« طريف بن سنان مىگويد : به امام صادق ( ع ) عرض كردم : حكم مردى كه زن خويش را فروخت چيست ؟ حضرت فرمود : دست مرد قطع مىشود و زن سنگسار مىشود و كسى كه او را خريد اگر با او نزديكى كرد و معلوم شد كه محصن است ، سنگسار مىشود و اگر محصن نباشد ، صد تازيانه بر او زده مىشود و زن در صورتى سنگسار مىشود كه مردى كه او را خريده با او نزديكى كرده باشد . »\r\nدر سند اين روايت ، طريف واقع شده است . شيخ طوسى روايتى ديگر به همين معنا نيز با سند صحيح از سنان بن طريف نقل كرده است . سنان بن طريف از كسانى است كه راهى به توثيق آنها وجود ندارد .\r\nشيخ طوسى در كتاب تهذيب ، بعد از آوردن اين دو روايت ، تعليقه‌اى چنين نگاشته است :\r\n« محمّد بن حسن [ شيخ طوسى 
  ] مىگويد : وجوب قطع دست كه در\r\n\r\n\r\n","description":"","footnote":"\r\n( 1 ) همان ، ص 515 .\r\n( 2 ) تهذيب ، ج 10 ، ص 34 .\r\n","page_name":" 287 ","page_number":287},
  {"content":"\r\n\r\nضمن اين خبر آمده است ، نه از جهت دزد بودن بايع است زيرا چنان كه پس از بيان خواهيم كرد ، سرقت محقق نمىشود مگر در صورتى كه [ اوّلًا 
  ] شىء مسروقه ، قابل تملك باشد ، [ ثانياً 
  ] آن را از جاى مخصوصى دزديده باشند [ ثالثاً 
  ] قيمت آن به اندازهء معيّنى باشد . حال آنكه تملّك زن آزاد به هيچ وجه درست نيست و در صورتى كه تملك او صحيح نباشد ، قطع دست فروشندهء او به عنوان دزد نيز واجب نخواهد بود . ولى مىتوان گفت قطع دست او از آن جهت كه مفسد فى الارض است ، واجب باشد .\r\nكسى كه مفسد فى الارض باشد ، بنابر آيهء (  إِنَّما جَزاءُ الَّذِينَ . . .  ) امام در مورد او مخيّر است كه يا دست و پاى او را قطع كند ، يا او را به صليب بكشد و يا تبعيد كند . » « 1 »\r\nشيخ طوسى در نهايه نيز آورده است : « كسى كه فرد آزادى را بدزدد و بفروشد ، قطع دست او واجب است چون مفسد فى الارض است . » « 2 »\r\nدر كافى ابى الصلاح حلبى آمده است : « كسى كه زن آزادى را بفروشد . چه همسر او باشد و چه بيگانه باشد ، به جهت اينكه موجب افساد در زمين شده است ، قطع دست او واجب است . » « 3 »\r\nدر اصباح الشيعة بمصابح الشريعهء صهرشتى آمده است : « كسى كه فرد آزادى را بدزدد و بفروشد ، قطع دست او واجب است . زيرا او از مفسدين فى الارض است . » « 4 »\r\nدر سرائر آمده است :\r\n« اگر كسى فرد آزاد صغيرى را بدزدد ، دست او از جهت سرقت قطع نمىشود زيرا سارق كسى است كه مال به ملكيت در آمده‌اى را كه قيمت آن [ دست كم 
  ] ربع دينار باشد بدزدد . حال آنكه فرد آزاد [ چون قابل تملك نيست 
  ] قيمت ندارد ، پس كسى كه فرد آزادى را بدزدد ، بنابر آنچه در روايات ما آمده ، دست او از آن جهت قطع مىشود كه از مفسدين فى الارض است نه از آن جهت كه دزد است . » « 5 »\r\nدر شرايع آمده است : « كسى كه صغيرى را بدزدد ، اگر آن صغير مملوك باشد ، دست\r\n\r\n\r\n","description":"","footnote":"\r\n( 1 ) تهذيب ، ج 10 ، ص 24 .\r\n( 2 ) نهايه ، ص 722 .\r\n( 3 ) ينابيع الفقهيه ، ج 22 ، ص 71 .\r\n( 4 ) همان ، ج 22 ، ص 127 .\r\n( 5 ) ينابيع الفقهيه ، ج 22 ، ص 266 .\r\n","page_name":" 288 ","page_number":288},
  {"content":"\r\n\r\nدزد قطع مىشود ، ولى اگر آزاد باشد و او را بفروشد ، دست او به عنوان حد سرقت قطع نمىشود و گفته شده كه دست او براى دفع فسادش قطع مىشود . » « 1 »\r\nمحقق در المختصر النافع مىگويد : « كسى كه برده‌اى را بدزدد ، دست او قطع مىشود . ولى اگر فرد آزادى را بدزدد و بفروشد ، دست او براى فسادش قطع مىشود نه به عنوان حد . » « 2 »\r\nعلّامه حلّى در قواعد در بحث مسروق مىگويد : « شرط اول ، آن است كه مسروق ، مال باشد ، بنابراين دست كسى كه فرد آزاد صغيرى را دزديده و فروخته باشد به عنوان حد قطع نمىشود ، بلكه به جهت آنكه ايجاد فساد كرده دست او قطع مىشود ، و اگر او را نفروخته باشد تأديب و مجازات مىشود . » « 3 »\r\nدر اللمعة الدمشقية آمده است : « كسى كه فرد آزادى را حتى اگر صغير باشد ، بدزدد ، دست او قطع نمىشود . و اگر او را بفروشد ، گفته شد كه دست او به جهت آنكه ايجاد فساد در زمين كرده قطع مىشود نه به عنوان حد . كسى كه بردهء صغيرى را دزديده باشد ، دست او قطع مىشود . » « 4 »\r\nاز مجموع اين سخنان روشن مىشود كه بعضى از فقها روايات مذكور را حمل كردند بر اينكه قطع دست ، به ملاك افساد در زمين است ، بلكه سخن شيخ طوسى در تهذيب و نهايه در اين معنا صريح است .\r\nاين روايات از آن جهت بر اين معنا حمل شدند كه شرطهاى معتبر در قطع دست دزد ، در موارد اين روايات ، تحقق نيافته است . در تحقق سرقت چند چيز شرط است از جمله آنكه مسروق بايد مالى باشد كه قيمت آن از ربع دينار كمتر نباشد ، و آنكه مسروق بايد از حريم حفاظت‌شده‌اى ( حرز ) سرقت شده باشد . در حالى كه فرد آزاد ، مال نيست و مالى كه در عوض فروش او گرفته مىشود ، از حرز بيرون آورده نشده است . اساساً در اين مورد ، سرقت صدق نمىكند ، بلكه اين كار نوعى غش ، تدليس و نيرنگ است . از اين رو ، حكم قطع دست در روايات ياد شده است . روايات صراحت دارند كه قطع دست جهت دزدى است . از اين رو ظاهر روايات نيز تعيين حكم قطع دست اوست نه مجازاتى بيشتر از آن و نه تخيير بين قطع و قتل و مصلوب شدن و تبعيد .\r\nبنابراين اگر سند بعضى از اين روايات تمام باشد ، اولى آن است كه فقط در همان\r\n\r\n\r\n","description":"","footnote":"\r\n( 1 ) همان ، ج 23 ، ص 346 .\r\n( 2 ) همان ، ج 32 ، ص 370 .\r\n( 3 ) همان ، صص 421 و 450 .\r\n( 4 ) همان .\r\n","page_name":" 289 ","page_number":289},
  {"content":"\r\n\r\nمورد خودشان به مضمون آنها بايد تعبّد داشت ، به جهت آنكه در مورد اين روايات ، شروط معتبر در سرقت اموال تحقق نيافته است و اين شروط اساساً در سرقت اموال معتبر است نه در سرقت انسان و فروش او .\r\nحكم موجود در روايات مذكور ، مشروط به هيچ شرطى حتى صدق سرقت نشده است ، چنان كه در مورد روايت عبد الله بن طلحه چنين است . در اين روايت اگر چه تعبير « سرقا أنفسهما » آمده است ، اما روشن است كه اطلاق اين تعبير ، مجازى است و چنان كه در متن روايت تصريح شده آن دو نفر با هم زد و بند كرده بودند كه اين يكى آن را بفروشد و آن يكى اين را و اين كار ، سرقت حقيقى نيست .\r\nرواياتى كه آورديم ، تمام مواردى است كه ما بدانها دست يافتيم و ادعا مىشود كه مدلول آنها به هر مفسد فى الارضى تعميم دارد . در حالى كه در مباحث گذشته معلوم شد كه هيچ يك از اين موارد تمام نيست . همچنين روشن شد كه اگر برخى از اين موارد تمام باشد ، بيش از تعميم مفسد فى الارض به معناى خاص آن ، اقتضايى ندارد . معناى خاص افساد فى الارض عبارت است از تجاوز به جان و مال و ناموس ديگران ، نه مطلق فساد از جمله فسادهاى اخلاقى و فكرى و اعتقادى و همانند آنها . سخنان فقهاى ما در اين موارد بيش از اين اقتضا ندارد كه هر كارى را كه مصداق افساد در زمين به معناى تجاوز و تعدّى به جان و مال ديگران باشد ، ملحق مىكند به موضوع حد در آيهء محاربه .\r\nسخنان فقها مؤكّد مطلبى است كه ما پيش‌تر به هنگام بحث از آيهء مباركه گفتيم كه مراد از عنوان « افساد در زمين » افساد به صورت تجاوز و ظلم و تعدّى به ديگران است نه مطلق افساد . حتى اگر فرض كنيم كه آنچه موضوع حد محارب در آيه مباركه است ، عنوان افساد در زمين باشد و عناوينى مثل محاربه و قطع طريق ( رهزنى ) فقط مصداق و تحقق بخشندهء آن باشند ، با اين همه بيش از آنچه گفته شد تعميم در معناى افساد ممكن نيست . يا بدان جهت كه معناى ظاهر افساد در زمين ، همان افساد خاص است - چنان كه گذشت - و يا بدان جهت كه افساد خاص نتيجه‌اى است كه از محاربه و سلاح كشيدن حاصل مىشود . پس اگر دخالت خصوصيت محاربه را در موضوع حد الغاء كنيم دليلى ندارد كه نوع افسادى را كه از طريق محاربه و امثال آن حاصل مىشود ، نيز از دخالت در حكم الغاء كنيم . بنابراين چگونه ممكن است حكم فساد به معناى خاص آن به انواع ديگرى از فساد سرايت كند ؟ وجود همين يك مصداق ، صلاحيت دارد كه از انعقاد هر گونه اطلاقى در عنوان « سعى  فِي الْأَرْضِ فَساداً  » كه شامل ساير انواع فسادها شود ، جلوگيرى كند .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nجهت سوم - بررسى چند مسأله كاربردى متفرّع بر بحث محاربه\r\n\r\nمسأله اول\r\n- اگر كسى بدون سلاح اقدام به محاربه كند ، آيا مشمول مجازات تعيين شده براى محارب مىشود يا نه ؟\r\nبيشتر فتواها ، برهنه كردن و آشكار كردن سلاح را در تحقق محاربه ، شرط مىدانند كه برخى از اين فتواها را در جهت اول بحث ، آورديم . اما از برخى فتاواى ديگر چنين برداشت مىشود كه از اين جهت ( استفاده از سلاح ) ، اطلاق دارند . برخى ديگر از آنها ، حمل سلاح يا آماده كردن سلاح را ملحق به محاربه مىدانند چنان كه به نقل از جواهر و تحرير الوسيله گذشت . و برخى ديگر از فتاوا تصريح دارند به اطلاق ، و حمل سلاح را در تحقق محاربه شرط نمىدانند بلكه صِرف اعمال زور را اگر چه به وسيلهء سلاح نباشد كافى مىدانند .\r\nدر اينجا بخشى از اين فتواها را مىآوريم :\r\nعلاء الدين حلبى ( أبو الحسن ) در بحث جهاد كتاب اشاره السبق مىگويد :\r\n« مفسدين فى الارض از قبيل رهزنان و غارتگران ، اگر مرتكب قتل شدند مجازات آنها قتل است و اگر علاوه بر قتل ، اموال مردم را نيز گرفتند ، مجازات آنها اين است كه پس از كشته شدن ، مصلوب نيز شوند . . . » « 1 » اين تعبير ، مطلق است و فرض محاربهء غير مسلّحانه را نيز در بر مىگيرد .\r\nدر بحث حدود كتاب ارشاد آمده است :\r\n« مقصد هفتم دربارهء محارب است و در آن دو بحث هست : بحث اول در ماهيت محارب است ، محارب كسى است كه براى ترساندن مردم ، سلاح برهنه كند ، چه در خشكى چه در دريا . . . و اگر كسى در شهر ، مال ديگرى را به زور از او بستاند ، محارب است . » « 2 »\r\nدر قواعد آمده است :\r\n« حمل سلاح شرط نيست ، بلكه اگر كسى براى ارعاب مردم ، فقط از سنگ و عصا استفاده كند هم قاطع الطريق است . محاربه در صورتى\r\n\r\n\r\n","description":"","footnote":"\r\n( 1 ) همان ، ص 144 .\r\n( 2 ) ارشاد ، ج 2 ، ص 185 .\r\n","page_name":" 291 ","page_number":291},
  {"content":"\r\n\r\nمحقق مىشود كه كسانى بخواهند اموال ديگران را آشكارا از آنان بستانند ، بنابراين اگر اموال را مخفيانه بردارند ، دزد هستند و اگر اموال را بربايند و بگريزند ، غارتگر هستند و مجازات آنها قطع دست نيست . » « 1 »\r\nدر جواهر آمده است :\r\n« پاره‌اى از فقها تصريح كرده‌اند كه در صدق سلاح ، فرقى ميان عصا و سنگ و ابزارهاى ديگرى غير از آنها وجود ندارد . شايد ظاهر آيه ، چنين تعميمى را برساند و گرنه اينكه معناى سلاح شامل عصا و سنگ و مخصوصاً سنگ نيز باشد ، جاى درنگ دارد بلكه اساساً نادرست است .\r\nاما در خبر سكونى از امام صادق آمده است كه حضرت امير ( ع ) دربارهء مردى كه آتش در خانه گروهى افكند و در نتيجهء آن خانه و اثاث آن سوخت ، فرمود : « انه يغرم قيمة الدار و ما فيها ثم يقتل » . . . از اين روايت كه ظاهر آيه نيز آن را پشتيبانى مىكند ، تعميم معناى سلاح فهميده مىشود هر چند كه چنين تعميمى از روى مجاز باشد . بلكه در كشف اللثام آمده است : « اختصاص سلاح به آهن چنان كه در كتاب العين آمده است ، درست نيست بلكه معناى درست سلاح همان است كه بيشتر فقها بدان تصريح كرده‌اند يعنى هر ابزارى كه در جنگ به كار رود . ابو حنيفه شرط دانسته كه سلاح از آهن باشد . در كتاب تحرير علّامه نيز همين احتمال به چشم مىخورده . » اما بىشك اين احتمال ضعيف است ، بلكه در روضه آمده كه براى صدق محاربه ، هر گونه اعمال زور كافى است اگر چه به وسيلهء عصا و سنگ هم نباشد و اين سخن بىوجه نيست . » « 2 »\r\nدر برابر اين فتواها ، فتواهايى قرار دارد كه پيش از اين نقل شد و ظاهر آنها ، اين است كه « سلاح كشيدن » در تحقق محاربه شرط است ، بلكه در برخى از آن فتاوا تصريح شده است كه حكم محارب دربارهء كسى كه با تازيانه و عصا و ابزارهايى از اين قبيل ، مردم را بترساند ، جارى نيست .\r\nدر تحرير الوسيله ، دربارهء حد محارب آمده است :\r\n\r\n\r\n","description":"","footnote":"\r\n( 1 ) الينابيع الفقهيّه ، ج 23 ، ص 431 .\r\n( 2 ) جواهر ، ج 41 ، ص 566 . عبارت روضه چنين است : « مصنّف ، قيد « تجريد السلاح » را به پيروى از روايت آورده است و گرنه بهتر آن است كه چنين شرطى معتبر نباشد . بنابراين اگر كسى فقط با سنگ يا عصا به ارعاب مردم بپردازد ، محارب است به دليل عام بودن آيه . »\r\n","page_name":" 292 ","page_number":292},
  {"content":"\r\n\r\n« مسألهء 3 - اگر كسى بدون سلاح به ديگرى حمله كند براى اينكه مال او را بستاند يا او را بكشد ، دفاع جايز است بلكه در حالت دوم ، واجب است حتى اگر به قتل مهاجم بينجامد . ولى حكم محارب در مورد چنين كسى ثابت نيست . اگر كسى با تازيانه و عصا و سنگ مردم را بترساند ، ثبوت حكم محارب در مورد او مشكل است ، بلكه عدم ثبوت آن در دو صورت نخست ( تازيانه و عصا ) به واقع نزديك‌تر است . » « 1 »\r\nبدون هيچ اشكالى ، مقتضاى اصل اولى عدم ثبوت حد محارب است مگر در مواردى كه مشمول دليل وجوب باشد . از اين رو كسى كه قايل به تعميم است بايد دليل بياورد . در ادامهء اين بحث در دو مقام سخن خواهيم گفت ، نخست آنچه را كه ممكن است دليل بر تعميم باشد بررسى مىكنيم و سپس به بررسى ادله‌اى مىپردازيم كه براى اثبات اختصاص محاربه به محاربهء مسلحانه ، بدانها استدلال مىشود ، اين ادلّه اگر تمام باشند ، مخصّص دليل تعميم خواهند بود .\r\nمقام نخست : تقريب‌هاى سه‌گانه‌اى كه ممكن است براى اثبات تعميم ، بدانها استدلال شود :\r\nتقريب اول : از اطلاق آيهء محاربه ، تعميم استفاده مىشود ، بدين ادعا كه محاربه در لغت به معناى مقاتله و حملهء قهرآميز به جان و مال و ناموس است . اگر چه غالباً به كمك سلاح صورت مىگيرد اما سلاح در مفهوم آن دخيل نيست و غلبه موجب نمىشود كه مفهوم ، اختصاص به غالب داشته باشد ، يعنى نمىتوان گفت كه چون غالب موارد محاربه ، به صورت محاربهء مسلحانه است ، پس مفهوم محاربه نيز اختصاص به محاربهء مسلحانه دارد . بر اين اساس محاربه معنايى عام دارد و شامل جنگ بدون سلاح نيز مىشود .\r\nتقريب دوم : اگر به فرض ، عنوان محاربه در آيه اطلاق نداشته و لغتاً شامل موارد غير مسلحانه نشود ، در اين كه عرف ، خصوصيّت مسلحانه بودن در موضوع اين مجازات الغا مىكند ، هيچ اشكالى روا نيست . عرف از آيهء محاربه چنين برداشت مىكند كه تمام موضوع در حدّ محارب ، عبارت است از هر آنچه كه در نتيجه محاربهء مسلحانه حاصل مىشود از قبيل ترساندن مردم و سلب امنيت و آسايش آنان و تلاش براى ايجاد فساد در زمين كه مفاد عطف جملهء دوم آيه (  وَ يَسْعَوْنَ فِي الْأَرْضِ فَساداً  ) بر عنوان محارب است .\r\nاين جمله مىتواند قرينه‌اى باشد بر اينكه نتيجهء مذكور يعنى « ترساندن مردم از طريق\r\n\r\n\r\n","description":"","footnote":"\r\n( 1 ) تحرير الوسيله ، ج 2 ، ص 448 .\r\n","page_name":" 293 ","page_number":293},
  {"content":"\r\n\r\nمحاربه » در موضوع حد محارب اخذ شده است ، چه اين ترساندن با سلاح باشد و چه بدون سلاح .\r\nتقريب سوم ؛ تمسّك به پاره‌اى از روايات خاصّه‌اى كه از اين لحاظ اطلاق دارند و پيش از اين آورده شده‌اند . اين روايات فراوانند از جمله :\r\nروايات خثعمى كه در بخش دوم گذشت ، آنچه در آن روايت آمده عنوان « قاطع الطريق » است كه مطلق است و مواردى را كه رهزنى بدون سلاح باشد نيز در بر مىگيرد .\r\nنمىتوان ادعا كرد كه اين روايت در مقام بيان اين جهت نيست ، مخصوصاً با ملاحظهء ذيل روايت كه امام در ضمن آن قصد دارد اصل اين حد و مجازات را از لحاظ موضوع و حكم بيان كند . آرى اگر عنوان « قطع الطريق » اصطلاح متشرعه‌اى باشد كه اشاره به عنوان محارب دارد و گفتيم كه از نظر لغوى ، « سلاح كشيدن » در عنوان محارب اخذ شده است ، در اين صورت اطلاق ياد شده تمام نيست ، اما وجود چنين اصطلاحى ، غير ظاهر است . با اين همه ، پيش از اين گفته شد كه خثعمى توثيق نشده است .\r\nروايت احمد بن فضل كه عياشى آن را نقل كرده است و نيز در بخش دوم گذشت . در اين روايت آنچه در تعبير امام ( ع ) آمده است - بر فرض صدور روايت از امام - عنوان « اخافة السبيل » است و اين عنوان نيز اعم است از آنكه با سلاح باشد يا بدون سلاح .\r\nدلالت اين روايت روشن‌تر از روايت خثعمى است ، زيرا در اين روايت تعبيراتى از قبيل « فإن ذلك معنى نفيهم من الأرض بإخافتهم السبيل » و « فإن كانوا أخافوا السبيل فقط » آمده است اين تعابير ظهور دارند در بيان مناط و موضوع حد مذكور . بنابراين « سلاح » خصوصيتى و دخالتى در موضوع ندارد مگر از باب آنكه غالباً اخافه به وسيلهء سلاح تحقق مىپذيرد .\r\nاما چنان كه گذشت اين روايت سند ندارد .\r\nروايت سورة بن كليب كه در بخش دوم ذكر شده . در اين روايت ، عنوان « رجل من منزله يريد المسجد فيلقاء رجل و يستعقبه فيضربه و بأخذ ثوبه » آمده است .\r\nامام ( ع ) در اين روايت - بر فرض صدور آن از امام - اين مسأله را مصداق آيهء محاربه دانسته است و فرموده « هؤلاء من أهل هذه الآية (  إِنَّما جَزاءُ الَّذِينَ . . .  ) » .\r\nاين روايت نيز از نظر مسلحانه بودن يا غير مسلحانه بودن محاربه ، اطلاق دارد . اما سورة بن كليب توثيق نشده است .\r\nروايت پيشين سكونى دربارهء كسى كه خانهء گروهى را به آتش كشيده بود . استدلال به اين روايت در صورتى درست است كه از دلالت آن چنين فهميده شود كه آن مرد با\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nآتش زدن خانه آن گروه ، قصد ارعاب آنها را داشته است . چنان كه صاحب جواهر همين معنا را از ظاهر روايت برداشت كرد .\r\nرواياتى كه در آنها تعبير محاربه يا قتل و اخذ مال ، بدون تقييد به قيد « سلاح كشيدن » آمده است . چنان كه در معتبره علىّ بن حسّان و مرسلهء صدوق و روايت داود طائى كه در بخش دوم آورده شدند ، اين گونه است . اين عنوان نيز مطلق است و شامل محاربه‌اى كه بدون سلاح يا به وسيلهء عصا و سنگ و امثال آنها صورت گرفته باشد ، نيز مىشود .\r\nبدين گونه آشكار مىشود كه اطلاق ، محاربه به طورى كه محاربهء بدون سلاح بلكه با وسايلى مانند عصا سنگ و تازيانه و آتش يا با مواد شيميايى سمّى يا آتش‌زا و يا حتى با قدرت بدنى را در بر بگيرد ، فى نفسه تمام است و صرف اينكه در آن زمان غالب محاربه و مقاتله‌ها با آهن يا سلاح صورت مىگرفت ، موجب نمىشود كه مفهوم محاربه به صور غالب يا متعارف محاربه در آن زمانها اختصاص داشته باشد . خصوصاً با ملاحظهء اين نكته كه آيات و احاديث شريف ، در مقام بيان حكم الهى كلى و عام براى همهء زمان‌ها و مكان‌ها هستند . واضح است كه كيفيت جنگ و محاربه و ابزارهاى آن از زمانى به زمانى و از مكانى به مكانى ديگر تغيير مىكند . افزون بر اين ، مناسبات عقلايى و عرفى حكم و موضوع را نيز در مواردى مثل اين مجازات بايد در نظر داشت .\r\nمقام دوم : آنچه مىتواند دليل بر تقييد اطلاق مذكور به شمار آيد :\r\nدر پايه‌اى از روايات گذشته مثل صحيحهء محمد بن مسلم و روايت مدائنى كه در ذيل آن آمده است : « إن من شهر السيف و حارب الله و رسوله و سعى فى الارض فساداً . . . » صحيحهء ضريس كه در آن آمده است : « من حمل السلاح بالليل فهو محارب . . . » ، عنوان « شهر السلاح » و يا « حمل السلاح » ذكر شده است .\r\nمىتوان ذكر اين عنوان را دليلى قرار داد بر تقييد اطلاقى كه با تقريب‌هاى سه‌گانه در مقام نخست اثبات شد . استدلال به اين روايت براى اثبات تقييد ، بدين تقريب است :\r\nظاهر اخذ قيدى در موضوع حد ، به معناى دخالت داشتن آن قيد در موضوعيت آن موضوع است . بنابراين به مقتضاى اصل تقييد ، ناچار بايد روايات مطلق و همچنين اطلاق آيهء كريمه را حمل بر مقيّد كنيم .\r\nاگر ادعا شود كه در اينجا مطلق و مقيّد هر دو مثبت هستند ، بنابراين حمل مطلق بر مقيّد در مثل چنين موردى موجبى ندارد و بدون اينكه تنافى ميان آن دو وجود داشته باشد هر دو صادقند . همانند آنكه اگر گفته شود : « اكرم العالم » و « اكرم الفقيه » ميان اين دو جمله تنافى وجود ندارد و موجبى براى تقييد جملهء اول به جمله دوم در كار نيست .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاين ادعا مردود است زيرا در صورتى چنين ادعايى جا داشت كه از روايات ياد شده استظهار نكرده باشيم كه آنها در صدد بيان موضوع و حكم همان مجازاتى هستند كه در آيه بيان شده است و از اين رو روايات ياد شده به منزلهء تفسير و تحديد موضوع مجازاتى هستند كه در آيهء محاربه تشريع شده است .\r\nبا اين همه ، انصاف آن است كه تقريب ياد شده ناتمام است ، زيرا احتمال دارد كه وجود عنوان « شرح السلاح » در روايات مذكور به اين اعتبار باشد كه در آن زمان محاربه و ارعاب مردم غالباً به وسيلهء سلاح صورت مىگرفته است ، و نيز احتمال دارد كه آوردن اين عنوان - چنان كه در روايت ضريس آمده است - براى بيان اين نكته باشد كه نفس سلاح كشيدن و يا حمل سلاح در شب براى تحقق محاربه كافى است ، و تحقق آن متوقف بر وقوع جنگ و غارت در عالم خارج نيست . بر اين اساس ، آوردن عنوان شهر السلاح يا حمل السلاح براى تعميم دادن محاربه است به هر گونه رفتارى كه سبب ارعاب مردم و سلب امنيت آنان و تباهى حياتشان گردد كه نقطهء مقابل آن ، اختصاص دادن محاربه است به موردى كه جنگ و زد و خورد در عالم خارج ، واقع شده باشد . اين احتمال در بيشتر روايات ياد شده قوى است و از اين روست كه مىبينيم در روايت مدائنى ابتدا امام ( ع ) عنوان محاربهء همراه با قتل و اخذ مال را به صورت مطلق و بدون نام بردن از سلاح ، ذكر كرده و سپس در ذيل روايت هنگامى كه به بيان محاربهء بدون قتل و اخذ مال مىپردازد ، تعبير « و إن من شهر السيف و حارب الله و سعى فى الأرض فساداً و لم يقتل و لم يأخذ المال ، نفي من الأرض » را به كار برده است . گويا امام ( ع ) با اين عبارت مىخواست اين نكته را روشن كند كه محاربه ، متوقف بر كشتن و زد و خورد و اخذ مال نيست ، بلكه صرف سلاح كشيدنى كه موجب ارعاب مردم شود اگر چه به قتل و اخذ مال نينجامد ، براى تحقق محاربه كافى است . اين بدان معنا است كه نام بردن از شمشير يا سلاح در روايات مذكور ، به منظور تعميم محاربه است ولى به ذكر آن اندازه از ارعاب كه غالباً محاربه و افساد با آن تحقق مىيابد اكتفا شده است و منظور ، تقييد محاربه به محاربهء مسلحانه نيست . علاوه بر آنچه گفته شد ، عنوان سلاح نيز اعم است از شمشير و امثال آن ، بلكه - چنان كه در كشف اللثام آمده - هر ابزارى را كه در جنگ و زد و خورد به كار آيد و موجب ترس و ارعاب شود ، در بر مىگيرد . سلاح بدين معنا ، پديده‌اى متغير است و از زمانى به زمانى ديگر و از مكانى به مكانى ديگر تغيير مىكند . بلكه حتى اگر چنانچه به ابو حنيفه نسبت داده شده ، سلاح در لغت اختصاص به آهن داشته باشد ، بازهم مناسبات حكم و موضوع كه عرفاً از امثال اين حكم فهميده مىشود ، بدون اشكال به الغاء چنين اختصاصى حكم مىكند . يعنى بر اساس مناسبات حكم و موضوع ، عرف\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nچنين مىفهمد كه لفظ سلاح در لسان پاره‌اى از روايات ، ظهور در تقييد و تخصيص مطلقات گذشته ندارد ، بلكه ظهور در ابزار متعارف براى ارعاب دارد .\r\nچه بسا مىتوان ادعا كرد كه اطمينان فقهى وجود دارد كه هر كسى با ابزارهايى مثل چوبدستى و عصا و يا پرتاپ سنگ و يا هر ابزار كشندهء ديگرى رهزنى كرده و راه را ناامن كند و عابران را بكشد يا اموالشان را بستاند ، حكم مجازات او عين همين مجازات ( حد محارب ) است . زيرا با تصريح آيهء مباركه به اينكه موضوع حد مذكور ، عبارت است از محاربه و ايجاد فساد در زمين ، از نظر فقهى بسيار بعيد است كه در ترتّب اين مجازات ، حمل آهن خصوصيتى داشته باشد .\r\n\r\nمسأله دوم\r\n: هرگاه كسى به قصد ترساندن مردم يا گرفتن اموالشان سلاح بكشد ولى به واسطهء ضعف خود يا نيرومندى طرف مقابل ، موفق به ايجاد ترس و ارعاب در خارج نشود ، آيا مشمول حكم محارب خواهد بود ؟\r\nصاحب جواهر مىگويد :\r\n« به هر صورت ، در اينكه آيا حكم محارب شامل كسى كه به قصد ارعاب سلاح خود را برهنه كند ولى از ايجاد ترس ناتوان باشد ، مىشود يا نه ، ترديد هست . بر اساس عمومات ياد شده ثبوت حكم محارب در حق چنين كسى به واقع شبيه‌تر و يا چنان كه در قواعد آمده به واقع نزديك‌تر است . بنابراين او به جهت اينكه قصد ارعاب داشته مجازات مىشود . ولى با فرض ناتوانى از ايجاد هر گونه ارعابى و نسبت به هيچ كس ، چه بسا گنجاندن چنين موردى ، در اطلاق آيه و اطلاقات روايات ، ممنوع باشد ، به ويژه آنكه در كتاب قواعد ، داشتن شوكت نيز شرط شده است ، در حالى كه در مثل فرض مذكور ، شوكت داشتن قطعاً منتفى است . از طرفى ، قاعدهء « تدرأ الحدود بالشبهات » و امثال آن نيز عدم ثبوت حكم محارب را در مورد كسى كه قصد ارعاب دارد ولى از تحقق بخشيدن به آن ناتوان است ، تقويت مىكند . مگر اينكه اجماع باشد بر الحاق حكم اين فرض به حد محارب ، چنان كه برخى ادعا كردند كه چنين اجماعى وجود دارد . آرى گفته شده كه ناتوانى چنان كسى از ارعاب بيشتر مردم ، منافاتى ندارد با اينكه او نسبت به افراد ضعيف‌تر و يا كسانى كه ترس را درك نمىكنند مانند كودك و ديوانه ، قدرت بر ارعاب داشته باشد . از اين رو درست آن است كه شوكت - كه با اطلاعات ادلّه منافات دارد - معتبر نباشد مگر اينكه مراد از آن به همان نكته‌اى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبرگردد كه ما ذكر كرديم . خلاصه ملاك محارب بودن ، آن است كه ايجاد فساد در زمين به صورت علنى و آشكار باشد ، يعنى با استفاده از سلاح يا هر ابزار ديگرى آشكارا اقدام به قتل و غارت و اسارت مردم و امورى از اين قبيل شود كه عيناً محاربهء با خدا و پيامبر است ، نه به صورت مخفى و ربودن و گريختن و كارهايى از اين قبيل باشد كه محاربه به شمار نمىآيد بلكه در واقع دزدى يا غارت است هر چند عاملان آن در حين عمل و براى رهايى از به دام افتادن ، مرتكب قتل و جرح شوند ، علّامه در قواعد مىگويد :\r\n« محاربه فقط در صورتى تحقق پيدا مىكند كه افرادى به زور و به طور آشكار قصد اخذ اموال مردم را كرده باشند . بنابراين اگر اموال را به طور پنهانى بردارند ، دزد محسوب مىشوند و اگر اموال را بربايند و بگريزند ، غارتگر به شمار مىآيند و مجازات غارتگر ، قطع دست نيست . » در كشف اللثام آمده است : « اگر مهاجمان در حين عمل مرتكب جرح و قتل شوند ، در هر دو فرض بر خلاف محارب و سارق ، دست آنان قطع نمىشود . زيرا بر اين گونه افراد نه محارب صدق مىكند و نه سارق . »\r\nو در چند جمله پيش‌تر در همين كتاب آمده است : « محاربه فقط در صورتى تحقق پيدا مىكند كه حمله به شهرها و دژها يا به بردگى گرفتن مردم و اسارت زنان و كودكان يا كشتن و گرفتن مال مردم ، به صورت آشكار و علنى باشد . . . » . در متن كتاب [ شرايع 
  ] خواهد آمد كه دزد ، محارب نيست ولى در مورد برخى از افراد كه به قصد ترساندن مردم دست به سلاح مىبرند اما از افراد قوىتر از خود نيز مىترسند ، مناقشه شده است [ كه آيا محارب به شمار مىآيند يا نه 
  ] ، زيرا ، ضعيف بودن اين گونه افراد و ترسيدن آنها از افراد قوىتر ، منافاتى ندارد كه خود نسبت به كسانى كه براى ترساندن و كشتن و زخمى كردن و گرفتن اموال آنها ، دست به سلاح مىبرند ، محارب شمرده شوند . از اينجا معلوم مىشود كه سخنان فقها در اين باره مشوش است و مقتضاى تحقيق آن است كه حكم محارب همان گونه كه در نصوص آمده تعميم دارد و فرض مذكور را نيز در بر مىگيرد . » « 1 »\r\n\r\n\r\n","description":"","footnote":"\r\n( 1 ) جواهر ، ج 41 ، ص 569 .\r\n","page_name":" 298 ","page_number":298},
  {"content":"\r\n\r\nآنچه از صدر و ذيل سخن صاحب جواهر به دست مىآيد آن است كه ايشان ميان دو حالت ، « ناتوانى مطلق » و « ناتوانى نسبى » تفصيل قايل شده است . در حالت نخست كه شخص مطلقاً از ايجاد ارعاب ناتوان باشد يعنى قادر به ترساندن هيچ كس نباشد ، عنوان محاربه و ارعاب مردم صدق نمىكند . اما در حالت دوم كه ناتوانى شخص نسبى باشد يعنى فقط نسبت به بعضى از اشخاص و در بعضى از اوقات ، ارعاب محقق شود ، در اين حالت نسبت به همين اشخاص ارعاب شده ، محاربه تحقق پيدا كرده است و شخص مهاجم ، محارب به شمار مىآيد ، اگر چه خود از افراد قويتر از خود مىترسد .\r\nامام راحل قدس سرّه در تحرير الوسيله نظرى نزديك به تفصيل صاحب جواهر دارند و در ذيل مسأله اول از مسائل حد محارب مىفرمايند :\r\n« ثبوت حكم محارب براى كسى كه به قصد ارعاب دست به سلاح ببرد ولى ناتوان باشد و به طورى كه هيچ كسى از ارعاب او نترسد ، محل اشكال بوده بلكه ممنوع است . آرى اگر ناتوان باشد ولى نه به اندازه‌اى كه هيچ كس از ارعاب او نترسد ، بلكه در بعضى وقت‌ها و نسبت به برخى از اشخاص ارعاب او تحقق خارجى پيدا كند ، ظاهر آن است كه چنين كسى مشمول حكم محارب است . » « 1 »\r\nتفاوت ميان تفصيل صاحب جواهر و تفصيل امام خمينى آن است كه از سخن صاحب جواهر چنين بر مىآيد كه او تحقق خارجى ارعاب را در صدق محاربه شرط مىداند ، يعنى به نظرى وى محاربه وقتى صدق مىكند كه ارعاب فرد ضعيف نسبت به كسانى كه عليه آنها سلاح كشيده تحقق خارجى يافته باشد .\r\nبر خلاف آنچه در تحرير الوسيله آمده است كه ارعاب شأنى و امكان تحقق ارعاب را در بعضى از اوقات و نسبت به بعضى از اشخاص ، براى صدق ، محاربه كافى مىداند ، هر چند در خارج و بالفعل كسى از آن عمل نترسيده باشد .\r\nچه بسا اشكال شود كه تفصيل ، خلاف اطلاق آيه و پاره‌اى از رواياتى است كه مطلق محاربه يا سلاح كشيدن را موضوع حد محارب قرار داده‌اند . شايد به همين جهت باشد كه صاحب شرايع و صاحب قواعد و ديگران قايل به ثبوت حد محارب شده‌اند براى هر كسى كه به قصد ارعاب ، دست به سلاح ببرد ، اگر چه نسبت به اين كار ناتوان باشد و كسى از او نترسد . آرى ظاهر روايتى كه پيش‌تر در تفسير عيّاشى از احمد بن فضل خاقانى در مورد ماجراى امام جواد ( ع ) و معتصم عباسى نقل شد ، آن است كه ايجاد ترس در\r\n\r\n\r\n","description":"","footnote":"\r\n( 1 ) تحرير الوسيله ، ج 2 ، ص 448 ، چاپ بيروت .\r\n","page_name":" 299 ","page_number":299},
  {"content":"\r\n\r\nراهها ، شرط ثبوت حد محارب است . اما چنان كه گذشت سند اين روايت تمام نيست .\r\nپاسخ اين اشكال آن است كه در آيهء شريفه ، اطلاقى وجود ندارد زيرا در آيه ، محاربه مقيّد شده به « سعى در ايجاد فساد در زمين » و چنين محاربه‌اى ، مصداق پيدا نمىكند مگر اينكه درجه‌اى از شوكت و قدرت وجود داشته باشد كه فى الجمله سبب ارعاب و سلب آسايش شود . بلكه چه بسا با فرض عدم تحقق ارعاب ، اصلًا محاربه صدق نكند .\r\nرواياتى كه با عنوان « شهر السلاح » وارد شده‌اند نيز ، يا مقيد به « سعى فى الارض فساداً » هستند ، چنان كه در روايت مدائنى چنين است و يا مقيّد به فرض ضرب و جرح و قتل هستند ، چنان كه در ساير روايات چنين است ، و چنان رواياتى به طور كلى نسبت به فرض عدم تحقق ارعاب ، اطلاق ندارند .\r\nحاصل كلام آنكه ، براى صدق عنوان محاربه و سعى در فساد زمين ، به ناچار بايد درجه‌اى از شوكت و قدرت فرض شود و لو اينكه شوكت و قدرت نسبى باشد يعنى فقط نسبت به برخى از اشخاص و اوقات ، فرض وجود داشته باشد .\r\nآرى ، فراگير بودن ارعاب نسبت به همهء افراد ، در تحقق محاربه شرط نيست . همچنين اگر تصادفاً ارعاب تحقق پيدا نكند و كسى كه مثلًا از راهى مىگذرد به واسطهء قدرت شوكتش از ارعاب محاربان نترسد و در نتيجه ارعاب محقق نشود ، ضررى به صدق محاربه بر چنين موردى نمىرسد . بنابراين چنان كه پيش‌تر از سخن امام راحل قدس سرّه در تحرير الوسيلة استفاده كرديم : آنچه لازمهء صدق محاربه است ، ارعاب شأنى است .\r\nحال آيا وجود قصد ارعاب و افساد هم ، در تحقق محاربه شرط است ، يا اينكه چنين قصدى شرط نيست و صرف تحقق ارعاب در خارج و لو بدون قصد باشد كافى است ؟\r\nظاهر سخن شهيد ثانى در الروضة البهيّه ، معتبر نبودن چنين شرطى است . وى مىگويد :\r\n« . . . بنابر درست‌ترين اقوال ، محاربه عبارت است از برهنه كردن سلاح براى ترساندن مردم ، چه در خشكى و چه در دريا ، چه شب و چه روز ، چه در شهر و چه در خارج از شهر ، چه مرد و چه زن ، چه قوى و چه ضعيف باشد ، چه از اهل فساد باشد و چه نباشد ، چه قصد ارعاب داشته و چه نداشته باشد . زيرا آيهء عموميّت دارد و تمام صور مذكور را در بر مىگيرد . » « 1 »\r\nاما ظاهر سخنان بيشتر فقها آن است كه سلاح كشيدن بايد به قصد ارعاب و افساد\r\n\r\n\r\n","description":"","footnote":"\r\n( 1 ) الروضة البهيّة ، ج 9 ، ص 290 .\r\n","page_name":" 300 ","page_number":300},
  {"content":"\r\n\r\nباشد . پس اگر كسى مثلًا براى تمرين و نمايش و بدون قصد قتل و گرفتن مال ديگرى ، سلاح بكشد ولى اين عمل او ناخواسته موجب ترساندن بعضى شود ، محارب نيست ، چه بسا گفته مىشود كه اعتبار شرط قصد ، از جملهء دوم آيه (  وَ يَسْعَوْنَ فِي الْأَرْضِ فَساداً  ) به دست مىآيد ، بنابراين ، آيه نسبت به كسى كه قصد ارعاب و افساد نداشته باشد اطلاق ندارد ، همچنانكه روايات نيز چنين اطلاقى ندارند ، زيرا آنچه در اين روايت آمده تعابيرى است همچون « سلاح كشيدن براى زدن و كشتن و افساد » ، يا « ايجاد ترس در راهها » يا « از اهل ريبه بودن . » بر اين اساس ، مقتضاى اصل ، عدم ثبوت مجازات محارب در فرض مذكور است .\r\nمىتوان ميان موردى كه تحقق ارعاب و سلب امنيت ، تصادفى و غير مقصود باشد - چنان كه در مثال آمده است - و موردى كه تحقق ارعاب و سلب امنيت لازمهء سلاح كشيدن بوده و حصول و تحقق خارجى آن معلوم باشد هر چند مقصود اصلى نباشد ، تفصيل قايل شد ، بدنى معنا كه در مثل مورد دوم ، محاربه و سعى در ايجاد فساد ، صدق مىكند بر خلاف مورد اول . بررسى اين فرض ، موضوع بحث ما در مسأله سوم خواهد بود .\r\n\r\nمسأله سوم\r\n: هرگاه كسى سلاح بكشد و مردم را بترساند و قصد ارعاب هم داشته باشد ولى اين كار او به قصد قتل و يا بردن اموال مردم نباشد ؛ بلكه براى رسيدن به هدف سياسى يا شخصى ديگر به اين كار اقدام كرده باشد ، چنان كه امروزه در ربودن هواپيماها و قطارها معمول است ، آيا اين عمل نيز نوعى محاربه و افساد در زمين به شمار مىآيد و همان مجازات مقرّر براى محارب را دارد يا خير ؟\r\nظاهراً اين عمل ، يكى از مصاديق محاربه و سعى در ايجاد فساد در زمين است ، زيرا با اين عمل مسلحانه ، هم قصد ارعاب وجود داشته و هم ارعاب و سلب امنيت در خارج محقق شده است . براى صدق محاربه ، شرط نيست كه غرض نهايى آن ، گرفتن اموال كسانى باشد كه مورد ارعاب قرار گرفته‌اند ، بلكه حتى اگر ارعاب ، مقدّمه و پلى باشد براى رسيدن به هدف ديگرى كه مقصود اصلى و نهايى است ، بازهم بر چنين شخصى عنوان محارب و بر عمل او عنوان محاربه و سعى در فساد ، صدق مىكند و بنابراين مشمول آيهء محاربه و بلكه روايات ، واقع مىشود . زيرا اين عمل مصداق سلاح كشيدن به قصد زدن و كشتن و يا ارعاب است هر چند خود ارعاب ، مقصود بالذات نباشند بلكه براى رسيدن به مقصد ديگرى صورت گرفته باشد ، ولى چون آن مقصد نهايى متوقف است بر ارعاب و تجاوز به امنيت و آرامش ديگران ، بدون هيچ اشكالى اين عمل ، محاربه و افساد در زمين خواهد بود .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبرخى گفته‌اند : اين حكم مبتنى بر آن است كه معناى محاربه ، ترساندن مردم و سلب امنيت آنان باشد ، اما اگر معناى محاربه عبارت باشد از غارت كردن و گرفتن اموال مردم آشكارا و با اعمال زور ، در اين صورت ناچار وجود قصد سلب و اخذ مال در صدق محاربه شرط خواهد بود ، اگر چه اين كار ( سلب و اخذ اموال ) به هر سبب تحقق خارجى نيافته باشد . بنابراين در صورتى كه قصد اخذ اموال وجود نداشته باشد ، حكم محاربه جارى نمىشود هر چند ارعاب و سلب امنيت تحقق پيدا كرده باشد .\r\nاين احتمال را از طريق تمسّك به آيهء محاربه نمىتوان دفع كرد - البته بر اين مبنا كه عنوان « محاربة الله و رسوله » در آيه ، اصطلاح خاصى باشد كه معناى حقيقى اوليهء لفظ محاربه از آن اراده نشده باشد - . علاوه بر اين ، برخى عقيده دارند كه از روايات بيانيه كه در تفسير آيهء محاربه وارد شده‌اند نيز مىتوان همين احتمال را استفاده كرد . در اين روايات تعابيرى از قبيل « قطع الطريق » يا « من شهر السلاح و ضرب و اخذ المال » و امثال آن ، آمده است كه ظهور دارند در كسى كه با قهر و غلبه و اعمال زور ، قصد سلب و اخذ مال داشته باشد .\r\nبنابراين روايات مزبور نسبت به غير از اين حالت ، اطلاقى ندارند و كسى را كه اصلًا قصد سلب و اخذ مال نداشته باشد ، در بر نمىگيرند . ادعاى اولويت عرفى و دلالت فحوايى اين روايات نسبت به كسى كه قصد تجاوز به جان و ناموس را دارد كه معلوم است اهميّت آنها نزد شارع ، بيشتر از مال است ، ممنوع است . زيرا اگر چه اهميّت جان و ناموس نزد شارع قطعاً بيش از مال است ، اما انگيزه‌هاى اخذ مال و سرقت ، بيشتر از انگيزه‌هاى تجاوز به جان و ناموس است و شايد همين نكته در وضع مجازات مذكور دخيل بوده باشد . افزون بر اين ، حد اكثر اين دلالت فحوايى آن است كه روايات ياد شده مواردى را كه تجاوز به قصد كشتن يا هتك ناموس باشد در بر مىگيرند ، نه مطلق ناامنى و ارعاب مردم را كه و لو به غرض سياسى يا غرض شخصى ديگرى انجام گرفته باشد .\r\nحاصل اشكال و احتمال مذكور اين است كه مراد از اصطلاح محاربه ، نوعى دزدى و گرفتن اموال مردم است از طريق اعمال زور و به صورت مسلحانه ، نه هر گونه ايجاد ناامنى و ارعاب مردم به هر غرض و هدفى . در فقه اهل سنّت ، از محاربه و رهزنى به « السرقة الكبرى » ( دزدى بزرگ ) تعبير شده است . « 1 »\r\nبا اين همه ، رأى صواب آن است كه از عنوان محاربه - چه رسد به عنوان افساد فى الارض - هم در سخنان فقها و هم در متن ادلّه ، معنايى اعم از معناى مورد ادعا اراده\r\n\r\n\r\n","description":"","footnote":"\r\n( 1 ) الموسوعة الفقهيّة الكويتيّة ، ج 24 ، ص 293 .\r\n","page_name":" 302 ","page_number":302},
  {"content":"\r\n\r\nشده است و مرداد از آن ، مطلق ارعاب مردم و سلب امنيت ايشان است . براى توضيح اين نكته ، معناى محاربه را هم از نظر فقها و هم در متن ادلّه ( آيه و روايات ) اجمالًا بررسى مىكنيم :\r\n\r\nمعناى محاربه از نظر فقها\r\n: در تعاريفى كه فقها از محاربه ارائه داده‌اند - برخى از اين تعاريف را پيش‌تر ذكر كرديم - تصريح شده است به اينكه محاربه عبارت است از « سلاح كشيدن براى ترساندن مردم يا ايجاد فساد در زمين » و اين تعريف اعمّ است از اينكه قصد محارب فقط اخذ مال باشد . علاوه بر اين ، برخى از فقها به صراحت گفته‌اند كه تجاوز به عنف نيز مشمول دلالت آيه محاربه است . فاضل مقداد در تفسير خود بر اين نظر است ، همچنين به نقل از كشف اللثام نيز گذشت كه « و انما يتحقق لو قصدوا أخذ البلاد أو الحصون أو أسر الناس و استعبادهم أو سبي النساء و الذراري أو القتل أو أخذ المال قهراً مجاهرة » بر همين منوال تعابير ديگرى از فقهاى بزرگ ما وجود دارد كه به روشنى نشان مىدهد مراد ايشان از محاربه ، معناى اعم است . تعريف محاربه نزد فقهاى عامه نيز از چنين تعميمى برخوردار است ، در دايرة المعارف فقهى كويت ( الموسوعة الفقهية ) در تعريف محاربه آمده است : « و الحرابة فى الاصطلاح هى البروز لأخذ مال أو القتل أو الارعاب على السبيل المجاهرة مكابرة اعتماداً على القوّة مع البعد عن الغوث . » « 1 » يعنى « محارب در اصطلاح عبارت است از مبارزهء آشكار و زورگويانه براى گرفتن مال يا قتل يا ارعاب مردم با تكيه بر اعمال زور و در جايى كه فريادرسى نباشد . »\r\n\r\nمعناى محاربه در متن ادلّه\r\n: در متن ادلّه نيز با تمسّك به اطلاق آيه و بعضى از روايات گذشته مىتوان اثبات كرد كه معناى اعمّ محاربه مراد است .\r\n\r\nاطلاق آيه\r\n: آنجا كه از آيه بحث مىكرديم گفتيم كه تعبير « محاربة الله و رسوله » از قبيل مجاز در كلمه نيست تا بتوان آن را بر معناى ديگرى كه آن را نمىدانيم حمل كرد سپس به كمك روايات به كشف آن معنا پرداخت . بلكه تعبير « محاربة الله و رسوله » از قبيل مجاز در اسناد است با حفظ معناى حقيقى محاربه ، يعنى محاربهء با خدا و پيامبر به معناى محاربه با آن چيزى است كه خدا و پيامبر بر آن ولايت دارند كه عبارت باشد از مردم و جامعهء انسانى ، و به قرينهء جمله (  وَ يَسْعَوْنَ فِي الْأَرْضِ فَساداً  ) كه عطف بر جملهء اول شده است ، مشخص مىشود كه مراد از محاربه ، همان ايجاد فساد در زمين از طريق اخلال در امنيت و ارعاب مردم است نه هرگونه محاربه‌اى از قبيل محاربهء كافران و باغيان با مسلمانان . بر اساس اين برداشت از آيه ، ديگر نمىتوان از اطلاق آيه نسبت به مطلق\r\n\r\n\r\n","description":"","footnote":"\r\n( 1 ) همان ، ج 17 ، ص 153 .\r\n","page_name":" 303 ","page_number":303},
  {"content":"\r\n\r\nمحاربهء با مردم و ارعاب و سلب امنيت آنان دست برداشت چه اينكه محاربهء مزبور به قصد اخذ مال و سرقت باشد و چه به قصد تجاوز به جان و ناموس و يا به هر غرض شخصى ديگر باشد . بنابراين هرگاه كسى ارعاب مردم و سلب امنيت آنها يا رهزنى را وسيله‌اى قرار دهد براى رسيدن به هدف ديگرى ، مشمول عنوان محارب در آيهء محاربه خواهد بود .\r\n\r\nاطلاق روايات\r\n: از پاره‌اى از رواياتى كه در گذشته ذكر شد ، مىتوان اطلاق معناى محارب را به دست آورد ، از آن جمله است :\r\nروايت معتبرة علىّ بن حسّان كه در آن آمده است : « و من حارب و لم يأخذ المال و لم يقتل كان عليه أن ينفى . . . » « 1 » اين جمله ، مطلق است و شامل مواردى كه محارب از آغاز قصد اخذ مال و قتل را نداشته باشد نيز مىشود . آوردن ديگر شقوق مسأله يعنى « من حارب و أخذ المال و قتل » و « من حارب و قتل و لم يأخذ المال » و « من حارب و أخذ المال و لم يقتل » قبل از اين شق ( من حارب و لم يأخذ المال و لم يقتل ) به معناى تقييد اين شقّ به كسى كه قصد اخذ مال يا قتل را داشته ولى نتوانسته آن را به انجام برساند ، نيست . ادعاى چنين تقييدى ، بىدليل است به ويژه كه ملاحظه مىشود در تمام فقرات روايت ، عنوان « من حارب » موضوع و ميزان مجازات مذكور قرار داده شده است و تكرار اين عنوان ( من حارب ) در تمام شقوق ياد شده بدان معناست كه موضوع حد مذكور ، همانا عنوان محاربه است به هر سببى كه صورت گرفته باشد . روايت خثعمى « 2 » نيز مانند همين روايت است .\r\nدر صحيحهء ضريس از قول امام باقر ( ع ) آمده است : « قال : من حمل السلاح بالليل فهو محارب إلّا أن يكون رجلًا ليس من أهل الريبة . » « 3 » اين تعبير نيز مطلق است و شامل موردى كه حمل سلاح به قصد اخذ مال نباشد هم مىشود . بلكه مىتوان گفت آوردن تعبير « اهل الريبة » به جاى مثلًا « أهل السراق » شاهد بر آن است كه مراد امام ( ع ) مطلق تبهكاران است و نه خصوص دزدان . ظاهر اين حديث ، آن است هر كس به هر طريق موجب ترساندن مردم شود و لو از طريق حمل سلاح در شب - به شرط آنكه از اهل فساد باشد - ملحق به محارب است . اين ظهور روايت ، خود دلالت بر آن دارد كه ملاك محارب بودن ، ارعاب مردم است نه صرف دزدى .\r\nروايت جابر از امام باقر ( ع ) : « قال : من أشار بحديد في مصر قطعت يده ، و من\r\n\r\n\r\n","description":"","footnote":"\r\n( 1 ) وسايل الشيعة ، ج 18 ، ص 537 .\r\n( 2 ) همان ، ج 18 ، ص 534 .\r\n( 3 ) همان ، ص 537 .\r\n","page_name":" 304 ","page_number":304},
  {"content":"\r\n\r\nضرب بها قتل » . « 1 » روايت علىّ بن جعفر « 2 » و روايت سكونى « 3 » - به فرض آنكه اين روايت دربارهء محارب باشد - نيز همانند روايت جابر هستند ، اما هر سه روايت از نظر سند تمام نيستند .\r\nاز همهء اين روايات روشن‌تر روايت احمد بن فضل خاقانى است كه عيّاشى آن را در تفسير خود نقل كرده است . در اين روايت « اخافة السبيل » ( ناامن كردن راهها ) ، ملاك محاربه قرار داده شده است .\r\nحقيقت امر را خدا مىداند ، اما ظاهر روايات آن است كه عنوان محاربهء ، هر گونه ارعاب و سلب امنيت مردم با زور و سركوبى را شامل مىشود چه اينكه اين عمل به قصد گرفتن مال باشد و چه به قصد ديگرى .\r\n\r\nمسأله چهارم\r\n: اگر كسى به قصد محاربه با شخص معينى كه با او دشمنى دارد ، فقط عليه همان شخص ، سلاح بكشد ولى اين عمل او سبب ايجاد ترس و وحشت در ميان مردم و ناامنى شهر و يا راهها شود ، آيا در اين صورت ، عمل مزبور مصداق محاربه خواهد بود ؟\r\nاگر كسى به قصد جنگيدن با شخص معيّنى ، عليه او سلاح بكشد بدون اينكه اين كار او ملازمه‌اى با ارعاب ديگر مردم داشته باشد ، بدون هيچ اشكالى ، اين عمل مصداق محاربه و افساد در زمين نيست . چرا كه در غير اين صورت بيشتر موارد قتل عمد بايد محاربه به شمار آيند در حالى كه روشن است كه چنين نيست . اگر چه گاهى توهّم شده كه صرف سلاح كشيدن حتى اگر براى جنگيدن با شخص معين نيز باشد ، مصداق محاربه است ، اما درست آن است كه چنين عملى ، محاربه نيست به دليل آنچه پيش‌تر گذشت كه مراد از محاربه در آيهء شريفه و در روايات ، مطلق جنگ و زد و خورد نيست ، بلكه مراد ، هر عملى است كه به خاطر اخلال در امنيّت و ايجاد فساد در زمين صورت گرفته باشد و اين فقط در صورتى محقّق مىشود كه جنگ و دشمنى متوجّه نوع باشد نه شخص معين .\r\nاين خصوصيت را كه محاربه بايد متوجّه نوع باشد نه شخص ، از نكات زير استفاده مىكنيم :\r\nالف ؛ اضافه شدن « محاربه » به « الله » و « الرسول » در آيهء شريفه ، به معناى محاربه و افساد در جهات عامّهء مربوط به خدا و پيامبر است كه همان ترساندن مردم و ناامن كردن شهرها و راهها باشد .\r\nب ؛ تقييد محاربه به سعى در فساد زمين (  وَ يَسْعَوْنَ فِي الْأَرْضِ فَساداً  ) ظهور دارد در\r\n\r\n\r\n","description":"","footnote":"\r\n( 1 ) همان ، ص 538 .\r\n( 2 ) همان ، ص 538 .\r\n( 3 ) همان ، ص 538 .\r\n","page_name":" 305 ","page_number":305},
  {"content":"\r\n\r\nفاسد كردن زمين و ناامن كردن آن .\r\nج ؛ تعبيرهايى كه در روايات آمده از قبيل : « شهر السلاح فى مصر أو فى غير مصر من الامصار » و « اخافة الناس » يا « اخافة السبيل » يا « قطع الطريق » يا « حمل السلاح فى الليل مع كونه من أهل الريبة » .\r\nكسى كه در لسان روايات گذشته دقت كند ، اطمينان مىيابد كه مقصود آنها از محاربه ، همان است كه گفتيم نه مطلق سلاح كشيدن براى زدن يا كشتن شخصى معين به جهت دشمنى شخصى ميان دو نفر . بر اين اساس آنچه صاحب جواهر در اين مقام گفته بىوجه است . وى مىگويد :\r\nسخن در يك نكته ديگر باقى است و آن اينكه آيا در تحقّق محاربه ، قصد ارعاب [ عمومى 
  ] به منظور ايجاد فساد شرط است يا شرط نيست ؟\r\nاگر وجود چنان قصدى شرط باشد ، ديگر قصد ارعاب شخص به خصوصى كه از روى دشمنى شخصى يا هر غرض نامشروع ديگرى صورت گرفته باشد ، براى تحقّق محاربه كافى نخواهد بود . و اگر وجود چنان قصدى شرط نباشد چنان كه مقتضاى اطلاق تفسير مزبور بلكه دلالت روايت قرب الاسناد و خبر سكونى همين است ، در اين صورت ، عنوان محاربه بر جنگهايى كه امروزه به جهت اغراض فاسدى ميان گروههاى خاصّى از مردم صورت مىگيرد ، صادق خواهد بود . در سخنان فقهاى شيعه نظر منقّحى در اين باره نيافتم [ و اين شبهه بر طرف نشده است 
  ] و با وجود شبهه ، اجراى حد منتفى مىشود ( الحد يدرأ بالشبهات ) . ولى نظر درست و تحقيقى در اين مسأله آن است كه در همهء صور مذكور با فرض صدق محاربه‌اى كه به وسيلهء آن سعى در افساد زمين محقّق مىشود ، حكم محارب جارى شود . » « 1 »\r\nدو روايتى كه به ادّعاى صاحب جواهر ، اشعار به اطلاق دارند ، علاوه بر اينكه سند آنها تمام نيست - زيرا در سند قرب الاسناد ، عبد اللّه بن حسن وجود دارد و در سند روايت سكونى ، نوفلى واقع شده است - دلالتى نيز بر مدّعاى ايشان ندارند .\r\nروايت قرب الاسناد ؛ اين خبر را قرب الاسناد از عبد اللّه بن حسن از جدّش على بن جعفر از برادرش موسى بن جعفر ( ع ) نقل كرده است كه گفت : سألته عن رجل شهر الى\r\n\r\n\r\n","description":"","footnote":"\r\n( 1 ) جواهر ، ج 41 ، ص 569 .\r\n","page_name":" 306 ","page_number":306},
  {"content":"\r\n\r\nصاحبه بالرمح و السكين فقال : ان كان يلعب فلا بأس . « 1 » « از امام كاظم دربارهء مردى پرسيدم كه با نيزه و كارد به شخصى كه همراهش بود حمله كرد . امام فرمود : اگر بازى مىكرد اشكال ندارد . »\r\nگفته شده كه مفهوم اين روايت ، دلالت بر آن دارد كه اگر شخص مهاجم در كار خود جدّى بود و با اين كار قصد ترساندن شخص همراهش را داشت ، كار او جرم به شمار مىآمد . آوردن عنوان « شهر الرمح و السكين » قرينه‌اى است بر اينكه منظور روايت ياد شده ، « شهر السلاح » است كه عنوان محارب است .\r\nامّا بايد گفت كه مراد از « بصاحبه » ( شخص همراه ) ، در روايت ، دوست يا شخص معينى نيست ، بلكه مراد از آن هر كسى است كه در اين واقعه ، همراه و طرف او بوده است . بنابراين معناى روايت آن است كه هر كس با سلاح خود ، ديگرى را تهديد كند و بترساند ، همين عمل او براى تحقّق محاربه كافى است و اين روايت از اين ناحيه كه طرف محاربه شخص معينى بوده يا عموم مردم ، در مقام بيان نيست تا به اطلاق آن تمسّك شود . روايت فقط در مقام بيان اين جهت است كه تهديد با سلاح براى تحقّق محاربه كافى است .\r\nهمانند اين روايت ، روايتى است كه جابر از امام باقر ( ع ) نقل كرده كه فرمود : « من أشار بحديدة في مصر قطعت يده و من ضرب بها قتل . » « 2 » يعنى « هر كس در شهرى ، با سلاح اقدام به تهديد كند ، دست او قطع مىشود و اگر با سلاح به كسى ضربه‌اى برساند ، مجازات او قتل است . » اين روايت نيز به سبب وجود عمرو بن شمر در سند آن ، ضعيف است .\r\nروايت سكونى ، اين روايت پيش‌تر ذكر شد و دربارهء مردى است كه آتش به خانهء گروهى افكند و در نتيجهء آن ، خانه و اثاث آن سوخت . امام على ( ع ) دربارهء اين مرد فرمود : « انه يغرم قيمة الدار و ما فيها ثم يقتل » يعنى « او خسارت قيمت خانه و اثاث آن را مىپردازد و سپس كشته مىشود . »\r\nپيش‌تر گفتيم كه اين روايت اگر ناظر به مجازات محارب باشد ، ظاهر آن اين است كه آن شخص ، خانهء گروهى را به آتش كشيده نه خانهء شخص معينى را و اين كار با قصد ارعاب آن گروه و محاربهء با آنها و بيرون راندنشان از سرزمينشان سازگارى دارد و چنين كارى قطعاً مصداق محاربه خواهد بود ، زيرا در تحقّق محاربه ، شرط نشده كه محاربه با\r\n\r\n\r\n","description":"","footnote":"\r\n( 1 ) وسايل الشيعة ، ج 18 ، باب 2 از ابواب حدّ المحارب ، ص 528 .\r\n( 2 ) . همان .\r\n","page_name":" 307 ","page_number":307},
  {"content":"\r\n\r\nهمهء مردم باشد بلكه كافى است كه با اهل يك محلّه يا عابران يك راه باشد .\r\nحاصل سخن آن است كه هرگاه محاربه و سلاح كشيدن و ارعاب جنبهء نوعى ( عمومى ) نداشته باشد بلكه متوجّه شخص يا گروه معينى بوده و به جهت دشمنى و انتقام‌گيرى شخصى ميان دو طرف باشد بدون اينكه قصد اخلال در زندگى مدنى و امنيت يك منطقه در ميان باشد ، چنين عملى مصداق محاربهء با خدا و پيامبر و سعى در ايجاد فساد در زمين نخواهد بود . فقط بحث در اين است كه هرگاه چنين عملى همراه باشد با سلب امنيت و ايجاد رعب و وحشت در منطقه به گونه‌اى كه يك درگيرى شخصى ، سبب ارعاب و ناامنى عمومى در آن منطقه شود ، آيا اين عمل مشمول مجازات مقرّر براى محاربه خواهد بود يا نه ؟ شايد نظر صاحب جواهر نيز به چنين حالتى باشد .\r\nدر چنين حالتى ، درست آن است كه عمل مزبور مشمول ادلّهء محاربه خواهد بود ، زيرا عنوان محاربهء با خدا و پيامبر و سعى در افساد زمين ، بر چنين عملى صادق خواهد بود هر چند كه مقصود اصلى محارب از اين عمل ، محاربهء با خدا و پيامبر و . . . نباشد . امّا از آنجا كه با كار او ، محاربهء با خدا و پيامبر و فساد در زمين ، تحقّق خارجى پيدا خواهد كرد و خود او نيز متوجه چنين نتيجه‌اى بوده ، كار او مصداق افساد در زمين و سلب امنيت و محاربهء با خدا و پيامبر خواهد بود و دليلى بر شرط بودن قصدى بيش از اين ، وجود ندارد مثلًا اينكه بايد كارى كه از محارب سر مىزند مقصود اصلى او بوده باشد تا عنوان محاربه بر آن صدق كند .\r\nروشن‌تر از اين حالت ، حالتى است كه محاربهء شخص محارب با دشمنان شخصى خود متوقف بر آن باشد كه با نوع مردم بجنگد و آنان را بترساند و يا دشمنى شخصى و جنگ او با دشمنانش به روشى باشد كه طبعاً به محاربهء با همهء مردم و ارعاب آنان بينجامد . مانند جايى كه دشمن او ميان مردم پنهان شده باشد يا مردم دشمن او را مخفى كرده باشند و او نيز براى دست يا بى به دشمن ، عليه همه مردم سلاح بكشد . در چنين مواردى ، محاربه و افساد قطعاً صادق خواهد بود .\r\nچكيدهء سخن آنكه هرگاه اقدام كسى به محاربه و اعمال زور ، سبب ارعاب مردم و سلب امنيت از زندگى و مال و ناموسشان شود ، چنين ، كارى ، محاربه و افساد در زمين است و مشمول اطلاق آيه و روايات خواهد بود ، چه اينكه همين ارعاب و سلب امنيت مردم ، غرض اصلى شخص محارب باشد و چه اينكه غرض اصلى او چيز ديگرى باشد .\r\nبنابراين برخى از اعمال جنايى كه امروزه صورت مىگيرد مانند ربودن هواپيماها يا حملهء مسلّحانه به بانكها و بازارها و اماكن عمومى ، يا حمله به دشمنان شخصى ولى به گونه‌اى كه موجب ضرب و قتل كسانى شود كه در آنجا حضور دارند ، و به طور كلّى هر عملى\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nكه موجب ارعاب اهالى يك منطقه شود بلكه هر عملى كه بالقوه موجب ارعاب باشد اگر چه ارعاب به علل فعليت نيابد ، از مصاديق محاربهء با خدا و پيامبر و سعى در افساد زمين است به معناى عام كه شرحش گذشت .\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nگفتار ششم پيوند عضو پس از قصاص\r\nمسأله پيوند عضوى كه به حكم قصاص قطع شده باشد ، از ديرباز ميان فقها مورد بحث و اختلاف نظر بوده است . طرح مسأله بدين صورت بوده كه اگر كسى گوش ديگرى را قطع كند سپس گوش جانى را به قصاص قطع كنند ، آنگاه يكى از آن دو ، گوش بريدهء خود را دوباره پيوند بزند ، آيا ديگرى حق دارد آن را براى بار دوم قطع كند يا چنين حقى ندارد ؟ در تفسير روايتى كه در اين باره آمده است اختلاف وجود دارد ، برخى آن را درباره مجنى عليه مىدانند و برخى ديگر درباره جانى . اين اختلاف در تفسير روايت ، منشأ اختلاف آراء در مسأله مذكور شده است .\r\nدر كتاب مقنعه آمده است :\r\n« اگر مردى نرمى گوش مرد ديگرى را بريد و گوش جانى را نيز به قصاص بريدند ، سپس مجنى عليه گوش خود را معالجه كرده و قسمت بريده شده را دوباره پيوند زد ، شخص قصاص شده حق دارد همان قسمت از گوش او را دوباره قطع كند تا به حالت قبل از قصاص برگردد . در هر يك از اعضا و جوارح كه مورد قصاص قرار گيرد و سپس معالجه شده و خوب شود ، همين حكم جارى است و اختصاص به نرمى گوش ندارد .\r\nحاكم مىبايست مهلت دهد تا شخص مجروح خود را معالجه كند و بهبود يابد ، اگر با معالجه خوب شد ؛ جانى را قصاص نكند ولى او را به پرداخت ارش محكوم كند ، اما اگر شخص مجروح علاج نشد ، جانى را به قصاص محكوم كند . » « 1 »\r\nاين عبارت به صراحت مىرساند كه بعد از قصاص جانى ، اگر مجنى عليه عضو\r\n\r\n\r\n","description":"","footnote":"\r\n( 1 ) سلسلة الينابيع الفقهية ، ج 24 ، ص 54 .\r\n","page_name":" 311 ","page_number":311},
  {"content":"\r\n\r\nقطع‌شدهء خود را پيوند زد جانى حق دارد دوباره آن را قطع كند و اين حكم ، اختصاص به گوش ندارد و همه اعضا را در بر مىگيرد .\r\nدر كافى ابو الصلاح حلبى آمده است :\r\n« در مورد هيچ زخم يا قطع عضو يا شكستگى يا دررفتگى تا يأس از بهبود آن حاصل نشود نمىتوان حكم به قصاص كرد ؛ بنابراين اگر در مورد جراحتى حكم به قصاص شود ولى مجروح و جانى هر دو خوب شوند يا هر دو خوب نشوند ، هيچ كدام حقى بر ديگرى ندارد . اما اگر يكى از آن دو خوب شود و زخمش التيام پيدا كند ، قصاص در مورد ديگرى تكرار مىشود . اين در فرضى است كه قصاص به اذن شخص اول انجام گرفته باشد ولى اگر قصاص به اذن او انجام نگرفته باشد ، شخص قصاص شده بايد به كسى كه قصاص به اذن او انجام گرفته رجوع كند نه به مجنى عليه . » « 1 »\r\nشيخ طوسى در نهايه مىگويد :\r\n« اگر كسى نرمى گوش انسانى را قطع كند و او خواهان قصاص شود و او را قصاص كنند ، آنگاه شخص مجنى عليه گوش خود را معالجه كرده و قسمت بريده شده را پيوند بزند شخص قصاص شده حق دارد دوباره نرمى گوش او را قطع كند و به حالت قبل از اجراى قصاص برگرداند . در ديگر اعضا و جوارح نيز همين حكم جارى است . » « 2 »\r\nدر كتاب خلاف نيز آمده است :\r\n« اگر كسى گوش ديگرى را قطع كند ، گوش او قطع خواهد شد . اگر جانى گوش خود را پيوند بزند ، مجنى عليه حق دارد خواستار قطع دوبارهء آن شود و آن را جدا كند .\r\nشافعى مىگويد : « خود مجنى عليه نمىتواند اين كار را انجام دهد ولى حاكم بايد جانى را مجبور به قطع گوش پيوندى كند ؛ زيرا او حامل نجاست است چون گوش جداشدهء او تبديل به مردار شده است ، از اين رو نجس بوده و نماز با آن درست نيست . » دليل ما اجماع شيعه و اخبار ايشان است . » « 3 »\r\nاين عبارت مربوط به موردى است كه جانى گوش خود را كه به حكم قصاص قطع شده بود پيوند بزند و حكم عكس آن كه مجنى عليه گوش خود را پيوند بزند بيان نشده است .\r\nدر كتاب مبسوط هر دو فرض بيان شده است :\r\n« هرگاه گوش كسى را بريده و جدا كنند ، سپس مجنى عليه فوراً گوش بريدهء خود را\r\n\r\n\r\n","description":"","footnote":"\r\n( 1 ) همان ، ص 92 .\r\n( 2 ) همان ، ص 143 .\r\n( 3 ) همان ، ص 37 ، كتاب خلاف ، مسأله 72 .\r\n","page_name":" 312 ","page_number":312},
  {"content":"\r\n\r\nپيوند زده و به حال اول برگرداند با اين حال بايد جانى قصاص شود ؛ زيرا او به سبب جدا كردن گوش ، محكوم به قصاص شده بود و جدا شدن نيز تحقق يافت . اگر جانى بگويد : گوش او را جدا كنيد سپس مرا قصاص كنيد ، برخى گفته‌اند : بايد جدا شود ؛ زيرا او تكه‌اى مردار را به بدن خود پيوند زده است و جدا كردن آن به عهده حاكم و امام است . اگر اين كار انجام گرفت و گوش جانى را نيز به عوض آن بريدند ولى جانى گوش خود را پيوند زد ، در اين صورت اجراى قصاص به جا بوده است ؛ زيرا منشأ حكم قصاص ، جدا شدن گوش مجنى عليه بود و اين كار صورت گرفته بود . اگر مجنى عليه بگويد : گوش او را قطع كنيد ؛ زيرا او گوش خود را بعد از آنكه به حكم قصاص جدا شده بود پيوند زده است فقهاى ما گفته‌اند : گوش او ( جانى ) جدا مىشود ولى علت اين حكم را بيان نكرده‌اند . كسانى گفته‌اند : گوش پيوند زده بنا به امر به معروف و نهى از منكر جدا مىشود و اين رأى با مذهب ما سازگار است .\r\nنزد فقهاى عامه نماز با اين گوش پيوند زده ، صحيح نيست ؛ زيرا اين شخص شىء نجسى را بىآنكه ضرورتى در ميان باشد با خود حمل مىكند ؛ از اين رو نماز با اين گوش صحيح نيست . مقتضاى مذهب ما نيز همين است .\r\nفقهاى عامه همچنين گفته‌اند : هرگاه كسى استخوان شكستهء خود را با استخوان مرده‌اى ترميم كند اگر بيم تلف او نرود بايد آن استخوان را جدا كند و گرنه نماز او صحيح نخواهد بود ؛ ولى اگر بيم تلف او در ميان باشد استخوان مزبور جزء بدن او مىشود و حكم نجاست آن از ميان مىرود . اما بر مذهب ما نماز او صحيح است ؛ زيرا نزد ما استخوان مرده نجس نيست مگر استخوان حيوان نجس العين مانند سگ و خوك . » « 1 »\r\nدر كتاب جواهر الفقه آمده است :\r\n« مسأله : هرگاه مردى گوش مرد ديگرى را قطع كند و مجنى عليه فوراً گوش خود را پيوند بزند و گوش نيز به جاى خود پيوند بخورد آيا با اين حال مجنى عليه حق قصاص دارد ؟\r\nجواب : آرى حق قصاص دارد ؛ زيرا با جدا شدن گوش ، قصاص واجب مىشود و جدا شدن گوش تحقق يافته بود و پيوند آن تأثيرى در اسقاط حق قصاص ندارد ؛ زيرا اين كار ، چسباندن تكه‌اى مردار به بدن است و بر طرف كردن آن از بدن واجب است .\r\nاين مسأله را در مسائل مربوط به نماز آورديم .\r\n\r\n\r\n","description":"","footnote":"\r\n( 1 ) مبسوط ، ص 209 ، مندرج در سلسلة الينابيع الفقهية .\r\n","page_name":" 313 ","page_number":313},
  {"content":"\r\n\r\nمسأله : در همان فرض پيشين ، جانى مىگويد : اگر مىخواهيد مرا قصاص كنيد ، آن قطعه‌اى را كه او پيوند زده است جدا كنيد . آيا جانى حق چنين در خواستى را دارد و آيا مىتواند تا عملى شدن در خواست خود از اجراى قصاص جلوگيرى كند ؟\r\nجواب : گفتيم كه جدا كردن اين قطعه قهراً واجب است چه جانى خواستار آن شده باشد چه نشده باشد . اما اينكه او حق جلوگيرى از قصاص را به جهت انجام اين كار داشته باشد ، درست نيست ؛ زيرا گفتيم كه آنچه موجب قصاص است جدا شدن گوش است و جدا شدن تحقق يافته بود . » « 1 »\r\nدر اين دو مسأله به اين نكته پرداخته شده است كه در صورت پيوند گوش مجنى عليه ، حق قصاص او از جانى ساقط نخواهد شد ولى در هر صورت جدا كردن پيوندى واجب خواهد بود چون مردار است .\r\nدر مهذب ابن براج آمده است :\r\n« اگر كسى گوش ديگرى را ببرد و جدا كند سپس مجنى عليه فوراً آن را پيوند بزند ، باز قصاص جانى واجب خواهد بود ؛ زيرا با جدا شدن گوش ، قصاص واجب خواهد شد . پس اگر جانى بگويد : گوش او را قطع كنيد سپس مرا قصاص كنيد حق خواهد داشت ؛ زيرا مجنى عليه تكه مردارى را به خود پيوند زده است . اگر چنين كردند و پس از آن جانى گوش خود را پيوند زد ، قصاص به جاى خود واقع شده و تمام است . اگر مجنى عليه بگويد : جانى گوش جداشدهء خود را پيوند زد ، گوش او را جدا كنيد ، واجب خواهد بود گوش او را جدا كنند . هر كسى با گوش پيوندزدهء خود نماز بخواند ، نماز او درست نخواهد بود ؛ زيرا او بىآنكه ضرورتى باشد حامل نجاست خارجى است . اما اگر كسى استخوان شكستهء خود را با استخوان مردارى ترميم كند ، در مذهب ما نماز او با آن استخوان درست خواهد بود ؛ زيرا استخوان مرده چون حيات در آن حلول نكرده بود نجس نيست . مردار از آن جهت مردار است كه حيات در آن از ميان رفته است و همان گونه كه گفتيم در استخوان حياتى وجود نداشته تا از ميان برود . » « 2 »\r\nمؤلف در اين عبارات ، به هر دو مطلب پرداخته است و اين نكته را نيز افزوده است كه هر يك از دو طرف ، حق دارند خواهان جدا كردن گوش پيوندزدهء ديگرى شوند وى علت اين حكم را مردار بودن گوش پيوندى ذكر كرده است .\r\nدر كتاب غنيه آمده است :\r\n\r\n\r\n","description":"","footnote":"\r\n( 1 ) سلسلة الينابيع الفقهية ، ج 24 ، ص 155 .\r\n( 2 ) همان ، ص 184 .\r\n","page_name":" 314 ","page_number":314},
  {"content":"\r\n\r\nهرگاه كسى را به سبب ايراد يا شكستن يا قطع عضو ديگرى قبل از اينكه اميد بهبود و ترميم آن از بين برود ، قصاص كنند سپس يكى از آن دو بهبود يابد و نقصش بر طرف شود ولى ديگرى بهبود نيابد ، قصاص در مورد شخص بهبود يافته تكرار مىشود . اين حكم در صورتى است كه قصاص اول به اذن مجنى عليه اجرا شده باشد ؛ اما اگر قصاص بدون اذن او اجرا شده باشد ؛ شخص قصاص شده به كسى كه سبب قصاص او شده بود رجوع مىكند نه به مجنى عليه . » « 1 »\r\nدر كتاب اصباح الشريعه نيز عبارتى به همين معنا آمده است . ظاهر اين عبارت غنيه از آن جهت كه شامل هر دو فرض مىشود ، مانند عبارت كافى أبو الصلاح است .\r\nدر كتاب سرائر اين گونه آمده است :\r\n« اگر كسى نرمى گوش انسانى را قطع كند ، سپس او را به تقاضاى مجنى عليه قصاص كنند ، آنگاه جانى گوش خود را معالجه كرده و قسمت بريده شده را به جاى خود پيوند بزند شخص قصاص‌كننده حق دارد همان قسمت پيوندى را دوباره قطع كند و به حالت قبل از قصاص برگرداند . مجنى عليه نيز همين حكم را دارد چه ظالم باشد چه مظلوم ، چه خود نيز جنايت كرده چه فقط مورد جنايت واقع شده باشد . دليل اين حكم آن است كه چنين شخصى حامل نجاست است و وظيفه همه مردم است كه اين كار منكر دانسته و خواستار قطع آن شوند و اختصاصى به يكى از دو طرف جنايت يا هر دو طرف آن ندارد . همچنين اين حكم اختصاص به گوش ندارد و در مورد ديگر اعضا نيز صادق است ، به شرط آنكه بيم تلف شدن انسان يا بخش عظيمى از بدن او نرود .\r\nجدا كردن عضو پيوندى بر حاكم نيز واجب است ؛ زيرا حامل آن حامل نجاست بوده و با اين حال نماز او صحيح نخواهد بود . » « 2 »\r\nسخن ابن ادريس نيز هر دو فرض را در بر مىگيرد ؛ با اين تعليل كه چون عضو قطع شده مردار است ، پيوند آن جايز نيست .\r\nدر شرايع آمده است :\r\n« اگر گوش انسانى قطع شود و جانى نيز قصاص شود ، سپس مجنى عليه گوش خود را پيوند بزند ، جانى حق دارد آن را جدا كند تا مماثله تحقق يابد . برخى گفته‌اند : براى اينكه گوش قطع شده مردار است . اگر قسمتى از گوش انسان قطع شود نيز همين حكم را دارد . » « 3 »\r\n\r\n\r\n","description":"","footnote":"\r\n( 1 ) همان ، ص 248 .\r\n( 2 ) همان ، ص 372 .\r\n( 3 ) همان ، ج 25 ، ص 454 .\r\n","page_name":" 315 ","page_number":315},
  {"content":"\r\n\r\nدر مختصر النافع نيز مىگويد :\r\n« اگر نرمى گوش قطع شود و جانى هم قصاص شود ، آنگاه مجنى عليه گوش خود را پيوند بزند ، جانى حق دارد آن را جدا كند تا هر دو در عيب مساوى باشند . » « 1 »\r\nسخن محقق در هر دو كتاب ياد شده ، اختصاص به موردى دارد كه مجنى عليه بعد از قصاص جانى ، گوش خود را پيوند بزند و در اين صورت جانى حق خواهد داشت آن را جدا كند .\r\nدر قواعد آمده است :\r\n« اگر گوش قطع شود و تا گرم است مجنى عليه آن را پيوند بزند ، باز قصاص جانى واجب است . جدا كردن يا نكردن گوش پيوندى مجنى عليه ، به اختيار حاكم است . اگر بين هلاك او نرود . جدا كردن آن واجب است و گرنه واجب نيست . همچنين اگر جانى بعد از قصاص ، گوش خود را پيوند بزند مجنى عليه حق اعتراض ندارد .\r\nاگر قسمتى از گوش بريده شود ولى جدا نشود ، در صورتى كه مماثله در قصاص ممكن باشد ، قصاص واجب خواهد بود و گرنه واجب نيست و اگر مجنى عليه آن را پيوند بزند ، امر به جدا كردن آن نمىشود و همچنان حق قصاص دارد . اگر شخص ديگرى گوش او را بعد از پيوند ، قطع كند يا جاى زخم را بعد از التيام آن دوباره زخم كند ؛ بايد قصاص شود و اين حكم به واقع نزديكتر است . » « 2 »\r\nعلّامه در اين عبارت متعرض اين نكته شده است كه با پيوند خوردن گوش مجنى عليه ، حق او براى قصاص ساقط نمىشود اما جدا كردن دوباره آن به اختيار حاكم است .\r\nدر ارشاد الاذهان آمده است :\r\n« بر خلاف گوش ، اگر دندان جانى بعد از قصاص دوباره برويد ، مجنى عليه حق بيرون آوردن آن را ندارد . » « 3 »\r\nظاهر اين عبارت آن است كه اگر جانى گوش خود را بعد از قصاص پيوند بزند ؛ مجنى عليه حق دارد دوباره آن را جدا كند . چنانچه صريح عبارت مذكور آن است كه اگر دندان جانى بعد از قصاص ، دوباره برويد ، مجنى عليه حق بيرون آوردن آن را ندارد . شايد علت اين تفاوت آن باشد كه دندان جديد عين دندان سابق نيست بلكه دندان ديگرى است ؛ بر خلاف گوش كه همان گوش سابق پيوند زده مىشود .\r\n\r\n\r\n","description":"","footnote":"\r\n( 1 ) همان ، ص 470 .\r\n( 2 ) همان ، ص 577 .\r\n( 3 ) همان ، ص 438 .\r\n","page_name":" 316 ","page_number":316},
  {"content":"\r\n\r\nدر كتاب مختلف آمده است :\r\n« ابن جنيد گفته است : اگر مردى گوش مرد ديگرى را قطع كرد و قصاص شد ، سپس گوش خود را پيوند زد ، مجنى عليه حق دارد آن را دوباره قطع كند . اگر مجنى عليه قبل از قصاص ، گوش خود را پيوند بزند ، حق ندارد تقاضاى قصاص كند .\r\nدرست آن است كه او حق قصاص دارد ، زيرا پيوند گوش جدا شده از نظر شارع استقرار ندارد بلكه جدا كردن آن واجب است . بنابراين ، چيزى كه از نظر شارع استقرار ندارد حق قصاص را ساقط نمىكند . » « 1 »\r\nظاهر سخن علامه آن است كه اگر پيوند به گونه‌اى باشد كه استقرار پيدا كند - چنان كه در معالجات امروز چنين است - وجهى دارد كه سبب سقوط قصاص شود .\r\nدر رياض آمده است :\r\n« اگر شخصى نرمى گوش شخص ديگرى را قطع كند و پس از آن قصاص شود ، آنگاه مجنى عليه نرمى گوش خود را پيوند بزند ؛ جانى حق خواهد داشت آن را جدا كند و آن گونه كه در كتاب تنقيح بدان تصريح شده هيچ اختلافى در اين حكم نيست .\r\nمؤلف تنقيح مىگويد « فقط در علت اين حكم اختلاف هست ؛ برخى گفته‌اند : علت اين حكم آن است كه دو طرف در نقص عضو ، با هم مساوى شوند - چنان كه رأى مصنف همين است - و برخى ديگر گفته‌اند : علت اين حكم آن است كه قطع پيوند زده شده ، مردار است و نماز با آن صحيح نيست . نتيجهء اين رأى آن است كه اگر جانى بدين پيوند رضايت دهد و آن را جدا نكند بنابر قول دوم ، حاكم موظف است آن را جدا كند ؛ زيرا صاحب گوش پيوندى حامل نجاستى است كه نماز با آن صحيح نيست . »\r\nرأى نخست ، نظر شيخ طوسى در دو كتاب خلاف و مبسوط است ، وى در كتاب اول صراحتاً و در كتاب دوم ظاهراً ادعاى اجماع كرده است . به نظر من رأى شيخ ، حجت است و نص روايتى كه ريشهء اين مسأله است پشتيبان آن است . روايت اين است :\r\n« ان رجلًا قطع من أذن الرجل شيئاً ، فرفع ذلك الى على ( ع ) فأقاده ، فأخذ الآخر ما قطع من أذنه فردّه على أذنه فالتحمت و برئت ، فعاد الآخر الى على ( ع ) فاستقاده ، فأمر بها ثانية فأمر بها فدفنت و قال ( ع ) : انما يكون القصاص من أجل الشين . مردى قسمتى از گوش مرد ديگرى را قطع كرد ؛ مرافعه نزد على عليه السلام برده شد ، او را قصاص كرد . آن ديگرى ، تكهء بريده شده گوش خود را برداشت و به گوش خود پيوند زد و خوب شد . مرد ديگرى نزد على عليه السلام برگشت و تقاضاى قصاص كرد . امام ( ع )\r\n\r\n\r\n","description":"","footnote":"\r\n( 1 ) مختلف الشيعة ، ص 821 .\r\n","page_name":" 317 ","page_number":317},
  {"content":"\r\n\r\nفرمان داد آن را دوباره قطع كرده و دفن كنند و فرمود : قصاص به جهت عيب و نقص است . » نارسايى سند اين روايت يا ضعف آن ، با عمل اصحاب جبران مىشود .\r\nرأى دوم ، نظر ابن ادريس در سرائر و علامه در تحرير و قواعد شهيد ثانى در مسالك است ؛ اين رأى نيز بعيد نيست . آنچه به ذهن من مىرسد آن است كه ممكن است هر دو تعليل درست باشد ؛ زيرا منافاتى با هم ندارند و بر هر دو نيز دليل هست . بر اين اساس ، حكم جدا كردن گوش پس از پيوند آن ، دو سبب دارد يكى قصاص و ديگرى صحيح نبودن نماز با آن . هرگاه سبب اول ، مثلًا به واسطهء عفو ، منتفى شد ، سبب دوم به قوّت خود باقى است ؛ چنان كه در عبارت تنقيح مثال زده شد . هرگاه سبب دوم منتفى شد چنان كه در مثال آمد ، سبب اول ، مثلًا به قوت خود باقى است . اگر جدا كردن گوش پيوندى ، موجب ضرر باشد در اين صورت زدودن نجاست به حكم شرع واجب نيست . » « 1 »\r\nسخن صاحب رياض نيز در فرضى است كه مجنى عليه بعد از قصاص جانى ، عضو بريده‌شدهء خود را پيوند زده باشد . به نظر وى ، در اين فرض ، جانى حق خواهد داشت دوباره آن را جدا كند و در اين هيچ اختلافى نيست ؛ وى مراد روايت را همين حكم دانسته است . در سخن صاحب رياض به عكس اين فرض اشاره نشده است :\r\nدر مبانى تكملة المنهاج آمده است :\r\n« اگر كسى عضو شخصى مانند گوش او را قطع كند و مجنى عليه او را قصاص كند ، سپس مجنى عليه عضو قطع شده را به جاى خود پيوند بزند و خوب شود ؛ جانى مىتواند آن را جدا كند . عكس اين فرض نيز همين گونه است . » « 2 »\r\nدر مسأله‌اى ديگر از همين كتاب آمده است :\r\n« اگر گوش كسى قطع شود سپس مجنى عليه قبل از قصاص جانى گوش خود را پيوند بزند آيا با اين پيوند ، قصاص ساقط مىشود ؟ رأى مشهور عدم سقوط حق قصاص است ولى رأى روشن‌تر ، سقوط حق قصاص و تبديل آن به ديه است . » « 3 »\r\nدر تحرير الوسيله آمده است :\r\n« اگر گوش كسى قطع شود و آن را پيوند بزند ؛ ظاهر ، عدم سقوط حق قصاص است .\r\nاما اگر جانى پس از قصاص ، گوش خود را پيوند بزند ؛ در روايتى آمده كه بايد دوباره\r\n\r\n\r\n","description":"","footnote":"\r\n( 1 ) رياض المسائل ، ج 2 ، ص 526 .\r\n( 2 ) مبانى تكملة المنهاج ، ج 2 ، ص 162 ، مسألهء 171 .\r\n( 3 ) همان ، مسألهء 172 .\r\n","page_name":" 318 ","page_number":318},
  {"content":"\r\n\r\nقطع شود تا نقص و عيب آن باقى بماند و گفته شده كه بايد حاكم دستور دهد آن را جدا كنند ؛ زيرا مردار و نجس است . روايت مزبور ضعيف است .\r\nاگر با پيوند عضو ، حيات در آن مانند ساير اعضا جريان پيدا كند ؛ ديگر مردار و نجس نيست و نماز با آن صحيح است و نه حاكم و نه شخص ديگرى حق ندارد آن را جدا كند ؛ بلكه اگر كسى با علم و عمد آن را جدا كند محكوم به قصاص و اگر بدون علم و عمد آن را جدا كند محكوم به ديه مىشود .\r\nاگر كسى بخشى از گوش ديگرى را ببرد ولى آن را جدا نكند ، چنانچه مماثله در قصاص آن ممكن باشد ، قصاص مىشود حتى اگر مجنى عليه آن را پيوند بزند بازهم حق قصاص دارد ؛ اما اگر مماثله ممكن نباشد قصاص نمىشود . » « 1 »\r\nتا اينجا مهمترين آراء فقهاى شيعه را كه بدان يافتيم ، در اين مسأله نقل كرديم . روايتى كه به آن استناد شده همان موثقه اسحاق بن عمار است كه متن آن گذشت . اگر چه اين روايت در مورد قطع گوش وارد شده است اما به اعتبار تعليل عامى كه در پايان آن آمده و ظهور اين تعليل در بيان ملاك كلى ، حكم آن عام بوده و همهء موارد قصاص اعضا را در بر مىگيرد . ما بحث خود را در اين مسأله در دو جهت پى مىگيريم :\r\nجهت نخست : عضوى كه پس از قطع شدن پيوند زده شود ، از نظر تكليفى چه حكمى دارد ؟ آيا مردار و نجس است و نماز با آن صحيح نبوده و بايد جدا شود يا چنين نيست ؟\r\nجهت دوم : پيوند عضو قطع شده چه تأثيرى بر حكم قصاص دارد ؟\r\n\r\nجهت نخست : وضعيت قطعه‌اى كه پيوند زده مىشود .\r\nقطعه‌اى كه پيوند زده مىشود ، دو حالت ممكن است پيدا كند : حالت اول آنكه قطعه پيوندى با بدن جوش مىخورد و جزء بدن مىشود و مانند ساير اجزاى بدن ، حيات در آن جريان مىيابد . حالت دوم آنكه قطعهء مزبور مانند اعضاى مصنوعى فقط در ظاهر به بدن متصل مىشود و حيات در آن جريان نمىيابد ؛ مثل آنكه پاره‌اى از استخوان انسان يا دندان يا ناخن او را بردارند و به بدن وصل كنند ؛ اين گونه پيوندها معمولًا فقط در موارد اجزايى كه حيات در آنها جريان ندارد ، صورت مىگيرد .\r\nدر حالت اول ، صحيح آن است كه قطعهء پيوندى جزء زنده‌اى از بدن انسان مىشود و نه مردار است و نه نجس . در اين مقام ، تمسك به اخبارى كه قطعهء جدا شده از بدن زنده را مردار و نجس مىدانند ، نادرست است ؛ زيرا اين اخبار از فرض مورد بحث يعنى پيوند\r\n\r\n\r\n","description":"","footnote":"\r\n( 1 ) تحرير الوسيله ، ج 2 ، ص 495 .\r\n","page_name":" 319 ","page_number":319},
  {"content":"\r\n\r\nقطعهء جدا شده قبل از سرد شدن آن و استمرار حيات دوباره در آن ، منصرف است . اين اخبار ناظر به قطعه‌اى است كه جدا شده باشد و به واسطهء جدا شدن مرده باشد . چنين قطعه‌اى حقيقتاً و عرفاً مردار است .\r\nممكن است به استصحاب نجاست تمسك شود ؛ به اين بيان كه نجاست قطعهء جدا شده به محض جدا شدن و پيش از پيوند ، ثابت است ؛ پس از پيوند نيز همين نجاست استصحاب مىشود . تمسك به استصحاب نجاست نيز بىمورد است ؛ زيرا اولًا ، در اينجا نجاست حالت سابقه معلوم نيست ؛ چرا كه بنا بر استظهار گذشته ، اخبار مربوط به قطعهء جدا شده اگر هم دلالتى بر نجاست قطعه از حين جدا شدن آن داشته باشند ، اين نجاست مشروط به سرد شدن قطعه و عدم استمرار حيات تازه در آن بعد از پيوند است .\r\nدر اين صورت است كه از اول حكم به نجاست آن مىشود نه در صورتى كه قطعهء جدا شده ، پيوند خورده و حيات در آن جريان يافته باشد . بنابراين در فرض مورد بحث ، حالت سابقه براى نجاست محرز نيست .\r\nثانياً ، بر فرض كه ثبوت نجاست قطعهء جدا شده را از حين جدا شدن آن بپذيريم ، باز نمىتوان استصحاب نجاست را جارى كرد ؛ زيرا قطعهء جدا شده فقط به عنوان مردار و به عنوان اينكه قطعه‌اى جدا شده از بدن زنده است و حيات در آن جريان ندارد ، نجس است . حيثيت مرده بودن و حيات حيوانى نداشتن يا حيثيت جدا بودن ، در نظر عرف ، حيثيت تقييديه براى موضوع نجاست است نه حيثيت تعليليه و با اين حال ، اجراى استصحاب نجاست ، بعد از پيوند اين قطعه و جزء بدن شدن و حيات يافتن آن ، ممكن نيست ؛ زيرا موضوع عرفاً تغيير يافته و متعدد شده است . در جاى خود اثبات شده است كه در جريان استصحاب ، احراز وحدت موضوع حكم مستصحب و بقاء آن در دو حالت سابق و لا حق ، شرط است .\r\nاما در حالت دوم يعنى آنكه قطعهء جدا شده ، بعد از پيوند ، حيات نداشته باشد ، بىهيچ اشكالى اين قطعه ، مردار است و همچنان قطعه‌اى جداى از بدن به شمار مىآيد ولى اگر از اجزايى باشد كه حيات در آنها جريان ندارد مثل استخوان و دندان و ناخن و مو ، نجس نيست و دليلى وجود ندارد كه حمل آن در حال نماز ممنوع باشد . بنابراين آنچه فقهاى عامه گفته‌اند كه حاكم يا شخص ديگرى ملزم به جدا كردن چنين قطعه‌اى است ، بىوجه است .\r\n\r\nجهت دوم : پيوند عضو قطعه شده ، چه اثرى بر حكم قصاص دارد ؟\r\nدر اين مقام نيز دو فرض وجود دارد :\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nفرض نخست آنكه قطعهء جدا شده را به بدن مىچسبانند بىآنكه با بدن جوش بخورد و خوب شود . اين گونه پيوند ، فقط براى حفظ ظاهر است مانند آنكه ناخن كسى قطع شود و آن را بردارد و براى حفظ صورت ظاهر آن را به جار خود بچسباند بىآنكه جزء بدن شده و مانند ديگر ناخنها رشد و نمو داشته باشد . پيوند استخوان و پوست نيز - اگر امكان پيوند آنها وجود داشته باشد - از همين قبيل است .\r\nفرض دوم آنكه ، قطعهء جدا شده پس از پيوند ، جزء بدن شده و به حال اول خود برگردد و داراى رشد و نمو بوده و مانند ديگر اجزاى بدن ، حيات داشته باشد .\r\nبررسى فرض نخست : جاى اشكال نيست كه اين گونه پيوند ، هيچ تأثيرى نه سلبى و نه ايجابى بر قصاص ندارد و روايت اسحاق به عمار قطعاً ناظر به اين فرض نيست ؛ زيرا در آن تصريح شده كه قطعاً جدا شده ، پس از پيوند ، با بدن جوش خورده و خوب شده باشد . ظهور اين تعبير در فرض دوم است و بنابراين ، همين فرض بايد موضوع بحث در اين مسأله قرار گيرد .\r\nيك حالت ديگر نيز به فرض نخست ملحق مىشود و آن اينكه مجنى عليه يا جانى ، قطعه‌اى از بدن انسان يا حيوان ديگرى را به جاى عضو قطع‌شدهء خود پيوند بزند و اين قطعه جزء زندهء بدن او شود و نقص عضو او را بر طرف كند . اين فرض نيز با موضوع بحث ما بيگانه است ؛ زيرا اين كار ، افزودن قطعه‌اى كه جزء بدن نبوده به بدن است .\r\nمماثلهء در قصاص به لحاظ اجزاى بدن خود مجنى عليه و جانى است و با اجراى قصاص ، اين مماثله حاصل شده است . اما پيوند عضوى غير از اعضاى بدن خود آنها به جاى عضو قطع شده ، حق هر يك از آن دو است . همچنين فرض مذكور با آنچه مورد نظر ادلهء قصاص است نيز بيگانه است ؛ چرا كه روايت اسحاق دلالت بر آن دارد كه قصاص به خاطر نقص و عيبى كه در بدن مجنى عليه حاصل شده انجام مىگيرد . ظهور اين روايت ناظر به نقص و عيبى است كه در خود اجزاى بدن حاصل شده است نه آنچه ممكن است از خارج به بدن افزوده شده يا خداوند دوباره به او عطا كرده باشد ؛ مانند آنكه مثلًا دست كسى قطع شده باشد و پس از آن ، خداوند از طريق معجزه دست ديگرى به او عطا كند . پس موضوع بحث آن مواردى است كه خود همان جزء قطع شده از بدن دوباره به بدن برگردانده شود .\r\nبررسى فرض دوم : در اين فرض از سه مسأله بحث مىشود :\r\nمسأله اول : اگر جانى يا مجنى عليه عضو قطع‌شدهء خود را بعد از قصاص به حال اول برگرداند ، آيا هر يك از آن دو حق دارد آن را جدا كند ؟\r\nمسأله دوم : اگر مجنى عليه قبل از قصاص جانى ، عضو قطع‌شدهء خود را به حال اول\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبرگرداند ؛ آيا با اين كار ، حق او براى اجراى قصاص ساقط و به ديه يا ارش تبديل مىشود ؟\r\nمسأله سوم : آيا جايز است به مجرد جدا شدن عضو - حتى اگر با پيوند ، امكان علاج آن وجود داشته باشد - جانى را قصاص كرد يا واجب است صبر شود و قصاص به تأخير بيفتد تا وضع علاج روشن گردد ؟\r\n\r\nمسأله اول آيا مىتوان عضوى كه بعد از قصاص پيوند زده شده ، جدا كرد ؟\r\nمسلم است كه اقتضاى اصل اولى ، حرمت اضرار به مسلمان يا قطع عضوى از اعضاى او است مگر اينكه جواز آن با دليل ثابت شده باشد و در باب جنايات عمدى ، ثابت شد كه مجنى عليه حق دارد جانى را قصاص كند . پس لازم است در دو مقام بحث شود : نخست آنكه مقتضاى ادلهء قصاص اعضا چيست و آيا مىتوان از اين ادله به دست آورد كه مجنى عليه يا جانى حق دارد عضوى را كه يكى از آن دو پس از قصاص ، پيوند زده باشد جدا كند ؟ دوم آنكه مقتضاى روايت خاصى كه در اين باب وجود دارد يعنى روايت اسحاق بن عمار چيست ؟\r\nمقام نخست : ظاهر سخن بعضى از فقها آن است كه قصاص اعضا با بريدن و جدا كردن عضو ، محقق مىشود ؛ چنان كه سبب قصاص نيز با جدا كردن عضو ، محقق مىشود . هر دو تعبير در عبارتى كه از مبسوط نقل كرديم و نيز در عبارات ديگران آمده است . مقتضاى اين سخن آن است كه قاعدتاً مجنى عليه بيش از بريدن گوش جانى حق ديگرى ندارد ؛ چه جانى بعد از آن ، گوش خود را پيوند بزند چه نزند . اگر مجنى عليه نيز گوش خود را پيوند بزند ، جانى بعد از قصاص ، حق جدا كردن آن را ندارد . همچنان كه مقتضاى اين سخن در مسألهء دوم - كه خواهد آمد - آن است كه جدا شدن عضو ، براى ثبوت حق قصاص كافى است چه قبل از قصاص ، آن را پيوند بزند چه نزند ؛ زيرا جدا شدن عضو كه سبب قصاص است ، تحقق يافته است . همان گونه كه گذشت در كتاب مبسوط و كتب ديگر به اين نكته نيز تصريح شده است .\r\nدر برابر اين سخن مىتوان گفت : آنچه از آيهء مربوط به قصاص اعضا «  النَّفْسَ بِالنَّفْسِ وَ الْعَيْنَ بِالْعَيْنِ وَ الْأَنْفَ بِالْأَنْفِ وَ الْأُذُنَ بِالْأُذُنِ وَ السِّنَّ بِالسِّنِّ وَ الْجُرُوحَ قِصاصٌ . . .  » برداشت مىشود ، اين است كه مقابله ميان دو عضو انجام گيرد نه ميان دو قطع و دو جدا شدن . بدين معنا كه هر عضوى از مجنى عليه گرفته شود و نقص پيدا كند در عوض آن ، همان عضو از جانى گرفته شده و او نيز ناقص شود . بر اين پايه ، قصاص بدين لحاظ صورت نمىگيرد كه چون جانى ، مجنى عليه را با قطع كردن عضو او آزار داده است ،\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمجنى عليه نيز حق دارد او را با قطع كردن عضو مقابلش آزار دهد ؛ بلكه قصاص به لحاظ خود عضو و نقص حاصل از قطع آن صورت مىگيرد . بنابراين ، مدلول آيه آن است كه مجنى عليه حق دارد جانى را ناقص العضو كند به گونه‌اى كه اگر جانى دوباره آن عضو را پيوند بزند ، مجنى عليه باز حق خواهد داشت دوباره آن را جدا كرده و او را ناقص العضو كند . زيرا خود عضو ، متعلق حق مجنى عليه است . البته نه بدان معنا كه او مالك آن عضو باشد بلكه بدان معنا كه او مالك « گرفتن » آن عضو و ناقص كردن جانى است .\r\nحاصل كلام آنكه آيه به صراحت دلالت بر مقابله ميان خود اعضاى مجنى عليه و جانى دارد ؛ چشم جانى در عوض چشم مجنى عليه و بينى او در عوض بينى وى و گوش او در عوض گوش وى و . . . معناى روشنى كه عرفاً از اين گونه تركيب عبارت فهميده مىشود همانا بدل قرار گرفتن و مقابله ميان اعضاى دو طرف به صورت « دادن و گرفتن » است ؛ اگر يكى چشم ديگرى را گرفت و او را ناقص كرد ، آن ديگرى نيز حق دارد چشم او را بگيرد و وى را ناقص كند . بنابراين ، معناى قصاص اعضا ، قصاص خود اعضا است از حيث وجود و عدم و نقص و عيب حاصل از آن ؛ نه قصاص به لحاظ قطع و جدا شدن عضو از آن جهت كه قطع و زخم است . دو نكته بر اين سخن مترتب است :\r\n1 - نكته اول همان است كه از مسأله آينده به دست مىآيد و آن اينكه مجرد قطع عضو و جدا شدن آن سبب قصاص نمىشود ، حتى نقص و عيب ناشى از قطع عضو هم اگر به صورت موقت باشد و پس از آن عين همان عضو ترميم شود و به حال اول خود برگردد نيز سبب قصاص نمىشود ؛ بلكه آنچه سبب قصاص است عبارت است از نقص عضو دائمى ، يعنى مجنى عليه در مقابل نقص عضوى كه به سبب جنايت جانى برايش حاصل شده ، حق قصاص دارد . بنابراين فقط تا زمانى كه عضوى از مجنى عليه ناقص است ، او حق قصاص خواهد داشت نه بيش از آن . در مسأله آينده بحث بيشترى در اين باره خواهد آمد .\r\n2 - نكتهء دوم كه از همين مسأله نخست به دست مىآيد آن است كه طبق مقتضاى قاعده ، اگر جانى بعد از قصاص ، عضو قطع‌شدهء خود را پيوند بزند ، مجنى عليه حق دارد آن را دوباره جدا كند ؛ زيرا اين عضو جانى در مقابل عضوى است كه از مجنى عليه ناقص شده بود . بنابراين مجنى عليه حق دارد جانى را از آن عضو ناقص كند ، مقتضاى مقابله‌اى كه در آيه بيان شده همين است .\r\nاين هر دو نكته ، اختصاص به مواردى دارد كه عين همان عضو مقطوع ، پيوند زده شده و به جاى خود بازگردانده شود نه عضوى از بدنى ديگر يا از جايى ديگر از بدن همان شخص به جاى عضو مقطوع پيوند زده شود . پيوند چنين عضوى مانع از صدق\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nنقص عضو اصلى كه در عوض عضو مجنى عليه قطع شده ، نيست ؛ اين عضو جديدى است كه متعلق حق مجنى عليه و مشمول مقابله نمىباشد . اين گونه پيوند عضو ، نظير موردى است كه شخص متلف ، مال ديگرى غير از مال تلف شده را به دست آورد ، اين مال ربطى به مال تلف شده كه ذمهء متلف به آن مشمول است ندارد و ما در جاى خود به اين نكته اشاره كرده‌ايم .\r\nيك مطلب ديگر ناگفته مانده و آن اينكه اگر مجنى عليه بعد از قصاص ، عضو مقطوع خود را پيوند بزند ، آيا در اين صورت جانى حق خواهد داشت آن را دوباره جدا كند ؟\r\nاشكالى نيست كه آيهء شريفه ناظر به حق مجنى عليه بر جانى است نه عكس آن ؛ ولى مىتوان ادعا كرد كه عرفاً از آيه ، مقابله فهميده مىشود ؛ يعنى هرگاه عضو جانى در قبال عضو مجنى عليه باشد ، همان عضو مجنى عليه نيز در قبال عضو جانى خواهد بود .\r\nبنابراين وقتى مجنى عليه ، عضو جانى را به قصاص قطع كرد ، بعد از آن ديگر حق ندارد عضو خود را پيوند بزند و معناى اين سخن آن است كه اگر آن را پيوند زد ، جانى حق خواهد داشت آن را قطع كند همان گونه كه او عضو جانى را به قصاص قطع كرده بود .\r\nمقام دوم : روايت خاص مربوط به اين مسأله فقط همان معتبرهء اسحاق به عمار است كه گذشت . در اينكه ضمير كلمهء « فأقاده » به مجنى عليه بر مىگردد يا به جانى ، دو احتمال وجود دارد :\r\nاحتمال نخست : ضمير به كلمه « رجلًا » بر مىگردد كه در آغاز كلام سؤال‌كننده آمده است : « إن رجلا قطع أذن . . . » و مراد از آن همان جانى است . بر اين پايه ، مقصود از « أقاده » ، « أقاده به » به معناى « اقتص منه » است ؛ يعنى او را به سبب جنايتش قصاص مىكنند ؛ چنان كه گفته مىشود : « أقاد القاتل بالقتيل ؛ قاتل در عوض مقتول قصاص شد . » و مقصود از « فأخذ الآخر . . . » نيز مجنى عليه است . بر اساس اين احتمال ، روايت ناظر به فرضى است كه مجنى عليه بعد از قصاص جانى ، گوش خود را پيوند زده باشد .\r\nاحتمال دوم : ضمير به كلمه « رجل » در عبارت « من بعض أذن رجل شيئا » بر مىگردد كه همان مجنى عليه است . بر اين پايه ، مقصود از « أقاد منه » به معناى « اقتص له » است ؛ يعنى به خاطر مجنى عليه ، جانى را قصاص مىكنند ، چنانچه گفته مىشود : « استقاد الأمير فأقاده منه ؛ از امير تقاضاى قصاص كرد و امير به خاطر او ، جانى را قصاص كرد . » مقصود از « ديگرى » در عبارت « فأخذ الآخر » نيز جانى است . بر اساس اين احتمال ، مورد روايت آنجا است كه جانى بعد از قصاص ، گوش خود را پيوند بزند .\r\nسخنان فقها در تفسير اين روايت ، روشن نيست اگر چه معناى ظاهر بيشتر آنها ، حمل روايت بر احتمال اول است ، شايد بدان جهت كه در عبارت « إن رجلا قطع من بعض أذن\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nرجل شيئا » بازگشت ضمير به موضوع محورى كلام سائل يعنى جانى ، ظهور دارد . اين استظهار در صورتى بىاشكال است كه جملهء دوم روايت را ( فرفع ذلك إلى علي ) به صيغهء مجهول بخوانيم ولى اگر آن را به صيغهء معلوم بخوانيم ، فاعل « رفع » ضميرى است كه به « رجل » دوم يعنى مجنى عليه بر مىگردد و در اين صورت ، مناسب است ضميرى كه بعد از آن در جمله « فأقاده » مىآيد نيز به مجنى عليه برگردد .\r\nبه هر حال ، اشكالى نيست كه پاسخ امام كه در ذيل روايت فرمود : « إنما يكون القصاص من أجل الشين » بيان نكته‌اى كلى و قاعده‌اى فراگير در باب قصاص اعضا است و اختصاص به قطع گوش ندارد . اين نكته كلى همان است كه در مقام پيشين گفتيم يعنى آنچه موجب قصاص است و قصاص به جهت آن صورت مىگيرد ، همانا عيب و نقصى است كه به سبب جنايت پديد آمده است نه مجرد قطع و جدا شدن عضو . چرا كه مراد از « شَين » در اينجا همان عيب و نقص جسمى است و مراد از عبارت « من أجل الشين » آن است كه قصاص به سبب عيب و نقص جسمى انجام مىگيرد . عبارت « انما يكون القصاص » نيز ظهور در تعليل دارد يعنى آنچه سبب و موجب قصاص است و در عين حال متعلق حق مجنى عليه بر جانى است ، همانا عيب و نقصى است كه از فقدان عضوى در بدن حاصل مىشود .\r\nهر دو نكته‌اى كه در مقام گذشته بيان كرديم ، از اين نكته كلى به دست مىآيد ؛ يعنى هم اينكه سبب و موجب قصاص اعضا ، صرف قطع و جدا شدن عضو نيست بلكه فقدان آن عضو و ناقص شدن بدن است و هم اينكه به مقتضاى مقابله ، حق مجنى عليه ايجاد همان نقص در بدن جانى است نه صرف قطع و جدا كردن عضو او و اگر جانى دوباره آن را پيوند بزند ، حق مجنى عليه براى ايجاد نقص در بدن او به جاى خود باقى است .\r\nاگر گفته شود : به محض قطع و جدا كردن عضو ، عيب و نقص در بدن حاصل مىگردد و بنابراين به محض قطع عضو مجنى عليه ، قصاص ثابت مىشود .\r\nدر پاسخ مىگوييم : ظاهر تعليل روايت آن است كه قصاص بر مدار فعليت نقص و عيب به هنگام قصاص مىچرخد نه بر مدار حدوث آن و گرنه قطع دوباره عضوى كه جانى يا مجنى عليه پس از قصاص پيوند مىزند ، جايز نبود ؛ زيرا به مجرد قطع اول ، قصاص حاصل شده است ؛ بلكه در اين صورت تعليل مذكور معناى درستى نخواهد داشت . حاصل آنكه ، ظاهر تعليل و معناى آن ، مقابلهء ميان نقص عضو مجنى عليه و جانى است و صرف جدا كردن عضو كفايت نمىكند . برداشت اين معنا از تعليل همچنانكه مقتضى جواز قطع دوبارهء عضو است ، مقتضى آن نيز هست كه موضوع حق قصاص ، بقاى نقص تا هنگام قصاص است نه صرف حدوث نقص سابق حتى اگر عين همان\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nعضو ، ترميم شده و به حال اول خود برگشته باشد ؛ چرا كه در اين صورت ، موضوعى براى مقابله باقى نخواهد ماند .\r\nبحثى كه باقى مىماند اين است كه آيا اين حكم ، اختصاص به مجنى عليه دارد و تنها او حق دارد جانى را از پيوند دوبارهء عضو مقطوع خود بعد از قصاص ، منع كند ؛ يا در عكس اين فرض يعنى در فرضى كه مجنى عليه پيش از قصاص ، عضو مقطوع خود را پيوند بزند نيز ، حكم مزبور صادق است ؟\r\nصحيح آن است كه اگر احتمال نخست را در مورد روايت برگزينيم ، نتيجه آن ثبوت حكم در هر دو صورت است . در صورتى كه مجنى عليه بعد از قصاص ، عضو خود را پيوند بزند ، حكم مزبور به مقتضاى مورد روايت و در صورت عكس ، آن به مقتضاى تعليل ياد شده ، ثابت است . بلكه مىتوان گفت : در صورت عكس ، حكم مزبور به اولويت ثابت است ؛ چرا كه هرگاه جانى بعد از قصاص حق داشته باشد مجنى عليه را از بازگرداندن عضو مقطوع به بدن خود بازدارد ، با آنكه به ناحق و از سر دشمنى عضو او را قطع كرده بود مجنى عليه به داشتن چنين حقى اولى است .\r\nاما اگر احتمال دوم را برگزينيم و واقعهء مورد سؤال را در روايت ، آن بدانيم كه جانى بعد از قصاص ، عضو مقطوع خود را بازگردانده باشد نمىتوان از روايت به دست آورد كه جانى بعد از قصاص ، حق دارد عضو پيوندزدهء مجنى عليه را قطع كند ؛ مگر آنكه ملازمه عرفى را كه در مقام پيشين بيان كرديم يعنى مقابله طرفينى را بپذيريم ، يا از تعبير « ثم جاء الآخر » تعميم را استفاده كنيم ، به اين معنا كه مقصود ، هر يك از آن دو است چه جانى باشد چه مجنى عليه و هيچ‌كدام خصوصيتى ندارند و گرنه خصوصيت جانى بودن يا مجنى عليه بودن بيان مىشد .\r\n\r\nمسأله دوم : پس از پيوند عضو قطع شده ، آيا مجنى عليه حقى براى قصاص يا ديه يا ارش دارد ؟\r\nاز آنچه گفته شد ، پاسخ مسأله دوم نيز روشن مىشود . پيش‌تر چنين استظهار كرديم كه سبب قصاص در اعضا ، قطع بودن عضو است . بنابراين هرگاه قبل از قصاص ، عضو مقطوع پيوند زده شود ، ادلهء قصاص عضو ، شامل آن نمىشود ؛ زيرا با پيوند عضو مقطوع به بدن ، موضوع اين ادله منتفى مىشود . از طرفى تعليل موجود در معتبره اسحاق ، اين مورد را در بر مىگيرد ؛ بنابراين اگر هم ادله قصاص اطلاق داشته باشد ، آن را با ظهور تعليل روايت اسحاق قيد مىزنيم . البته اين سخن منافاتى با آن ندارد كه تا وقتى مجنى عليه ، عضو مقطوع را به بدن خود پيوند نزده باشد ، حق قصاص خواهد داشت .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nگاهى براى اثبات سقوط حق قصاص عضو بعد از بهبود و سلامت آن ، به رواياتى مانند مرسلهء جميل استدلال مىشود :\r\n« عن جميل عن بعض أصحابنا عن أحدهما ( ع ) في رجل كسر يد رجل ثم برأت يد الرجل قال : ليس في هذا قصاص و لكن يعطي الأرش ؛ جميل از برخى از اصحاب از يكى از دو امام باقر يا صادق ( ع ) در مورد مردى كه دست مرد ديگرى را شكست سپس دست آن مرد بهبود يافت ، نقل كرد كه فرمود قصاص ندارد ولى بايد ارزش بپردازد . »\r\nدر مرسله ديگرى نيز به نقل از يكى از دو امام باقر يا صادق ( ع ) آمده است :\r\n« إنه قال : في سن الصبى يضربها الرجل فتسقط ثم تنبت ، قال : ليس عليه قصاص و عليه الأرش ؛ امام ( ع ) در مورد مردى كه به دندان كودكى آسيب رساند و آن دندان افتاد سپس دوباره روييد ، فرمود : بر او قصاص نيست ولى ارش هست . » « 1 »\r\nاشكال اين استدلال علاوه بر ضعف سند روايت و مرسل بودن آن ، اين است كه سقوط قصاص در مورد شكستگى دست از آن روست كه استخوانها به طور كلى قصاص ندارند . « 2 » تعبير « ليس في هذا قصاص » ظهور در نفى قصاص از اين نوع جنايت دارد نه اينكه چون شكستگى خوب شده قصاص ندارد . بنابراين ، روايت مذكور همانند برخى روايات معتبر ديگر است كه مىگويند استخوان قصاص ندارد . دست كم چنين احتمالى مىرود و همين موجب اجمال روايت مىشود .\r\nهمچنين نفى قصاص در مورد دندان كودك كه بعد از جنايت دوباره برويد ، از آن روى است كه دندان ، دندان اصلى نبوده بلكه موقت است و دندان اصلى قصاص دارد .\r\nبنابراين آنچه ما در پى اثبات آن هستيم از اين روايت نيز به دست نمىآيد . تنها راه اثبات مدعا منحصر به همان وجهى است كه بيان كرديم .\r\nبرخى از بزرگان معاصر با تمسك به روايت اسحاق فتوا داده‌اند كه اگر عضو بريده شده ، بهبود يافته و به بدن متصل شود ، قصاص ندارد . « 3 » چنان كه از ظاهر سخنان شيخ مفيد و برخى ديگر از فقهاى پيشين نيز همين نظر به دست مىآمد .\r\nدر گذشته بخشى از اين آراء را ذكر كرديم و در مسأله آينده نيز به بخشى ديگر اشاره خواهد شد . حال جاى اين پرسش است كه آيا در اين صورت ، جانى بايد ديهء عضو را\r\n\r\n\r\n","description":"","footnote":"\r\n( 1 ) وسائل ، ج 19 ، ص 134 - 133 ، باب 14 از قصاص الطرف .\r\n( 2 ) ر . ك . وسائل ، باب 7 از ابواب قصاص النفس و باب 24 از ابواب قصاص الطرف . در برابر اين روايات ، معتبرهء ابو بصير وجود دارد كه دلالت بر ثبوت قصاص در خصوص شكستن بازو دارد ، ر . ك . همان ، باب 13 از ابواب قصاص الطرف ، حديث 4 .\r\n( 3 ) مبانى تكملة المنهاج ، ج 2 ، ص 162 .\r\n","page_name":" 327 ","page_number":327},
  {"content":"\r\n\r\nبپردازد يا فقط محكوم به ارش است و لو ميزان آن با حكومت تعيين شود ؟\r\nبرخى با تمسك به اطلاق ادلهء ديهء قطع عضو ، گفته‌اند : جانى بايد ديه بپردازد ، علاوه بر اطلاق ، دليل داريم كه حق مسلمان نبايد هدر رود .\r\nاما انصاف آن است كه با فرض بهبود و اتصال عضو بريده شده ، نمىتوان ديهء عضو را اثبات كرد ؛ چرا كه ظاهر ادله ديات اعضا آن است كه ديه در برابر فقدان عضو و به عنوان قيمت آن است . بلى اگر عضوى همانند عضو مقطوع از بدن ديگرى به بدن مجنى عليه پيوند زده شود ، اطلاق ادلهء ديات با توجه به نكته‌اى كه گذشت ، شامل آن مىشود ؛ اما با فرض پيوند عين همان عضو مقطوع و به حال اول برگشتن آن بدون هيچ نقصى ، ادلهء ديات اعضا شامل آن نمىشود . همچنين رواياتى كه مىگويند خون و يا حق مسلمان نبايد هدر رود ، ربطى به مقدار ديه و لزوم پرداخت آن از سوى جانى ندارند و فقط هدر نرفتن اصل حق را ثابت مىكنند اما براى تعيين مقدار ديه بايد به ادلهء ديات و ارش رجوع كرد .\r\nبر اين اساس در فرض مذكور فقط ارش واجب است و لو اندازه آن به حكومت [ يعنى به نظر قاضى 
  ] تعيين شود .\r\n\r\nمسألهء سوم : آيا به محض جدا شدن عضو ، جايز است جانى را قصاص كرد ؟\r\nآيا به محض جدا شدن عضو - حتى اگر امكان علاج و پيوند آن وجود داشته باشد - جايز است جانى را قصاص كرد يا جايز نيست ؟ ظاهر عبارت أبو الصلاح حلبى در كافى و شيخ مفيد در مقنعه كه بدانها اشاره شد ، اين است كه تا از بهبود عضو ، يأس حاصل نشود ، قصاص جايز نيست . عبارت كافى چنين است :\r\n« لا يجوز القصاص بجرح و لا قطع و لا كسر و لا خلع حتى يحصل اليأس من صلاحه ؛ تا از بهبود زخم يا قطع يا شكستگى يا دررفتگى ، يأس حاصل نشود ، قصاص جايز نيست . »\r\nعبارت « 1 » مقنعه نيز چنين است :\r\n« و ينبغى أن ينظر الحاكم بالمجروح او المكسور حتى يعالج و يستبرئ حاله بأهل الصناعة فان صلح بالعلاج لم يقتص له لكنه يحكم على الجانى بالارش فيما جناه فان لم يصلح بعلاج حكم له بالقصاص ؛ شايسته است حاكم انتظار بكشد تا مجنى عليه به اهل فن مراجعه كرده و جراحت يا شكستگى خود را علاج كرده و بهبود يابد ؛ اگر با معالجه بهبود يافت حق قصاص ندارد و جانى محكوم به ارش مىشود و اگر با معالجه\r\n\r\n\r\n","description":"","footnote":"\r\n( 1 ) الينابيع الفقهية ، ج 24 ، ص 92 .\r\n","page_name":" 328 ","page_number":328},
  {"content":"\r\n\r\nبهبود نيافت ، حق قصاص خواهد داشت . » « 1 »\r\nشگفت آن است كه در اين عبارات ، زخم و شكستگى و دررفتگى نيز همراه قطع ذكر شده‌اند با آنكه در مورد زخمهايى كه قصاص دارند به هيچ اشكالى ، قصاص متوقف بر بهبود و سلامت زخم نيست ؛ چرا كه زخمها معمولًا بهبود يافته و خوب مىشوند .\r\nشكستگى و دررفتگى استخوان نيز به حكم روايات ، قصاص ندارند . شايد مقصود عبارت اين باشد كه در مورد قصاص زخمها واجب است صبر شود تا مقدار سرايت يا عدم سرايت آن به اطراف معلوم گردد . اما اين توجيه با آنچه در پايان عبارت مقنعه آمده است كه در صورت بهبود زخم با معالجه ، جانى قصاص نمىشود ، تناسب ندارد . مگر آنكه مقصود از زخم ، قطع عضو يا بخشى از آن باشد و در اين صورت ، مدلول عبارت مذكور همان است كه در مسأله پيشين بيان كرديم يعنى سقوط قصاص در صورت پيوند عضو مقطوع و خوب شدن آن . احتمال آن نيز مىرود كه مراد عبارت ، آن فرضى باشد كه قطع و جدايى عضو به طور كامل انجام نگرفته باشد . امكان خوب شدن چنين زخمهايى در آن روزگار هم معمولًا ممكن بوده است .\r\nدر كتاب مختلف آمده است :\r\n« ابن جنيد مىگويد : در قصاص زخمها - نه قصاص نفس - اولى است آن است كه بعد از بهبودى مجنى عليه قصاص انجام گيرد ؛ چون ممكن است زخم به تلف شدن او بينجامد يا از اندازهء اوليه خود گسترده‌تر شود . هرگاه قصاص تا خوب شدن زخم به تأخير افتد ، اندازه زخم كه قصاص به خاطر آن انجام مىگيرد ، معلوم مىشود . اگر مجنى عليه بخواهد مىتواند قبل از خوب شدن زخم ، قصاص كند ، اما اگر بعد از آن زخم او گسترش يافت ، جانى براى اين افزايش نه قصاص مىشود و نه ديه مىدهد . اگر مجنى عليه خوب شد و قصاص كرد ، سپس زخم او برگشت و منجر به تلف او شد قصاص ندارد چون شبهه در ميان است و جانى بايد ديه بپردازد ؛ ارش قصاص قبلى از ديه كم مىشود .\r\nشيخ طوسى در مبسوط مىگويد : نزد كسانى قصاص زخمهاى موضحه جايز است و نزد كسانى ديگر جايز نيست مگر بعد از خوب شدن زخم و اين رأى به احتياط نزديك‌تر است چرا كه بسا چنين زخمى منجر به مرگ و قصاص نفس شود .\r\nسخن ابن جنيد در موارد اينكه مبادرت به قصاص جايز است ، قوى است زيرا حق ثابت مجنى عليه است و از اين رو مشمول « الجروح قصاص » كه در آيهء قصاص اعضا آمده است ، مىباشد ولى اين سخن او درست نيست كه گفته : « اگر زخم گسترده شد ،\r\n\r\n\r\n","description":"","footnote":"\r\n( 1 ) همان ، ص 54 .\r\n","page_name":" 329 ","page_number":329},
  {"content":"\r\n\r\nجانى براى اين افزايش نه قصاص مىشود و نه ديه مىدهد . » بلكه در اين مورد اگر جاى قصاص باشد ، قصاص واجب است و گرنه ديه بر او واجب خواهد بود . همچنين اين سخن او نادرست است كه گفته : « اگر مجنى عليه خوب شد و قصاص كرد ، سپس زخم او برگشت و منجر به تلف او شد ، قصاص ندارد . » بلكه در اين مورد نيز قصاص واجب است ؛ زيرا سبب قصاص كه وقوع جنايت عمدى است ، حاصل است . » « 1 »\r\nعلامه در جاى ديگرى از كتاب مختلف مىگويد :\r\n« شيخ مفيد گفته است : شكستن دست و هر استخوان ديگرى و هر گونه قطع عضوى كه با معالجه خوب شود ، قصاص ندارد و فقط در مواردى كه با معالجه خوب نشود قصاص هست .\r\nشيخ طوسى در نهاية مىگويد : كسى كه عضوى از اعضاى انسان را قطع كند ، اگر مجنى عليه بخواهد ، واجب است قصاص شود . حكم جراحت نيز چنين است مگر آنكه جراحتى باشد كه در قصاص آن بيم هلاك جانى برود ، در جراحاتى از اين قبيل مثل مأمومه و جائفه ، حكم به قصاص نمىشود بلكه حكم به ارش مىشود . شكستن اعضايى كه با معالجه اميد بهبود آنها مىرود نيز قصاص ندارد ، بلكه بايد مهلت داد تا شكستگى آنها چه راست و چه كج ببندد ، آنگاه حكم به ارش مىشود . اگر شكستگى به گونه‌اى باشد كه اميد بهبود آن نرود ، در هر حال بايد جانى را قصاص كرد .\r\nسلار مىگويد ! « اگر جنايت به گونه‌اى باشد كه اغلب در قصاص آن بيم هلاك قصاص شونده برود ، قصاص ندارد بلكه ديه خواهد داشت ؛ اما اگر بيم هلاك نرود ، مجنى عليه ميان قصاص و ديه مخير است . در مورد جناياتى كه بهبود يافته و خوب مىشوند قصاص نيست بلكه فقط حكم به ارش مىشود ، قصاص در مواردى است كه اثر جنايت بهبود نيافته و خوب نشود . »\r\nدرست آن است كه بگوييم : شكستن اعضا و استخوانها قصاص ندارد ، يا از آن رو كه قصاص آنها موجب هلاك مىشود و يا از آن رو كه نمىتوان به آن اندازه‌اى از كيفر كه جانى مستحق آن است دست يافت . در جنايات ديگر غير از شكستگى ، نيز اگر بيم هلاك برود قصاص نيست و اگر بيم هلاك نرود قصاص واجب است چه اثر جنايت بهبود يافته باشد چه نيافته باشد ، به دليل آنكه در آيه به طور عام آمده است : «  وَ الْجُرُوحَ قِصاصٌ  » . حال آنكه سلار هنگام بر شمردن جراحات مىگويد : « در هفت مورد از آنها قصاص هست و در مأمومه و جائفه قصاص نيست . » با آنكه گمان خوب شدن اكثر آنها\r\n\r\n\r\n","description":"","footnote":"\r\n( 1 ) مختلف ، ص 821 .\r\n","page_name":" 330 ","page_number":330},
  {"content":"\r\n\r\nغالب است . اگر مقصود او جناياتى باشد كه مشتمل بر شكستگى است ، رأى او موافق رأى شيخ طوسى و شيخ مفيد است .\r\nأبو الصلاح حلبى مىگويد : « فقط زخمهايى كه اميدى به علاج آنها نباشد - مانند قطع دست و پا و انگشت - موجب قصاص است به شرط آنكه شرايط قصاص فراهم بوده و بيم هلاك شخص قصاص شونده نرود . اما شكستگى و دررفتگى و كوفتگى و زخمهاى التيام يافته و مأمومه و جائفه و شبيه آنها ، هيچ كدام قصاص ندارند . » اين سخن ابو الصلاح همان اشكال پيشين را دارد . » « 1 »\r\nبه نظر ما ، اولا ؛ شكستگى استخوان - چنان كه گذشت - قصاص ندارد و تفصيل اين بحث در جاى خود بايد بيايد . اما زخمهايى كه قصاص دارد بىهيچ اشكالى اجراى آنها متوقف بر خوب نشدن زخم نيست ، چه در غير اين صورت هيچ زخمى قصاص نخواهد داشت . فقط بحث در اين است كه آيا واجب است صبر شود تا زخم خوب گردد يا واجب نيست ؟ وجوب صبر بدان لحاظ است كه مقدار جنايت مشخص شود چرا كه احتمال دارد زخم منجر به مرگ شود يا بر مقدار آن افزوده شده و گسترش يابد . بنابراين اگر قبل از خوب شدن زخم ، جانى قصاص شود ، اين قصاص مانع از آن است كه جانى را بار ديگر براى سرايت و گسترش زخم ، قصاص كنند ؛ زيرا مستلزم جنايت تازه‌اى در ضمن قصاص است . چنان كه گذشت اين بحث در سخن ابن جنيد مطرح شده بود اگر چه علامه با آن مخالفت كرد .\r\nاين بحث خارج از مطلب مورد بحث ما در اينجا است ، چرا كه به محض تحقق زخم ، صرف نظر از سرايت يا عدم سرايت آن ، ادلهء قصاص زخمها شامل آن مىشود و پس از آن جاى اين بحث هست كه اگر زخم اوليه گسترش يافت آيا زخم تازهء زايد ، قصاص دارد يا نه ؟\r\nثانياً ؛ در مورد قصاص اعضاء گفتيم كه موضوع و موجب اين قصاص ، هم به مقتضاى مقابله‌اى كه در ادلهء قصاص آمده است و هم به مقتضاى معتبرهء اسحاق بن عمار ، عبارت است از تحقق نقص و عيب در بدن مجنى عليه . حال جاى اين پرسش است كه آيا واجب است صبر شود تا وضع عضو مقطوع روشن گردد ، اگر ترميم شد و به حال اول خود برگشت ، قصاص نخواهد داشت و اگر معلوم شد كه بهبود نمىيابد آنگاه قصاص مستقر خواهد شد ؟ يا صبر واجب نيست بلكه تا وقتى عضو ، همچنان مقطوع است و به بدن وصل نشده ، مجنى عليه حق قصاص دارد ؛ چرا كه در اين حالت ، نقص و عيب كه موجب\r\n\r\n\r\n","description":"","footnote":"\r\n( 1 ) همان ، 817 .\r\n","page_name":" 331 ","page_number":331},
  {"content":"\r\n\r\nقصاص است تحقق يافته و فقط نهايت امر آن است كه اگر مجنى عليه بعد از قصاص ، عضو خود را پيوند زد ، جانى حق خواهد داشت آن را جدا كند و بالعكس ؟\r\nانصاف آن است كه اگر از ادلهء قصاص اعضا و لو به كمك معتبرهء اسحاق چنين استفاده كرديم كه موضوع و موجب اين گونه قصاص همانا نقصان عضو است نه صرف تحقق قطع و جدا شدن عضو ؛ آنچه عرفاً از اين سخن فهميده مىشود آن است كه موجب قصاص ، عبارت است از استمرار نقص در بدن از ناحيه همان عضو قطع شده . پس بايد در وضع اين عضو تأمل شود و صبر كرد تا نتيجهء معالجهء آن روشن گردد ؛ پيش از روشن شدن نتيجهء معالجه ، قصاص كردن بىجا و نادرست است ، نه اينكه قصاص به جا است ولى در نهايت امر اگر يكى از دو طرف ، عضو مقطوع خود را پيوند زد ديگرى حق دارد آن را دوباره جدا كند .\r\nآرى ، اگر به جاى عضو قطع شده ، عضوى همانند آن از بدنى ديگر پيوند زده شود ، حق قصاص ساقط نخواهد شد ؛ زيرا چنين پيوند عضوى به منزلهء به دست آوردن عضو جديدى است نه ترميم همان عضو سابق .\r\nاز آنچه تاكنون گذشت ، نتايج زير به دست مىآيد :\r\n1 - اگر كسى عضوى از شخص ديگرى را قطع كند - عضوى از اعضايى كه در آنها قصاص هست - و در عوض آن قصاص شود ، سپس يكى از آن دو ، بخواهد عضو مقطوع خود را پيوند بزند و به حال اول برگرداند ، ديگرى كه عضو او همچنان ناقص است حق خواهد داشت او را منع كند و آن را دوباره جدا سازد . آرى اگر عضوى غير از عين همان عضو قطع شده را به بدن خود پيوند بزند ، ديگرى حق نخواهد داشت او را منع كند ؛ چنان كه مثلًا كسى چشم ديگرى را در آورد و او چشم زنده يا مرده‌اى را به جاى آن بكارد ، يا نرمى گوش كسى قطع شود او تكه‌اى از گوشت بدن خود يا بدن ديگرى را با عمل جراحى پلاستيك به جاى آن بگذارد .\r\n2 - اگر كسى عضوى از اعضايى را كه قصاص دارند ، از بدن ديگرى قطع كند و قبل از آنكه قصاص شود ، مجنى عليه عضو قطع شده را پيوند زده و به جاى خود برگرداند ؛ حق قصاص ساقط مىشود و اثبات ديه نيز براى آن مشكل است بلكه پرداخت غرامت بايد به حكومت تعيين شود . اين در صورتى است كه عين همان عضو قطع شده را پيوند زده باشد ، اما اگر عضوى را از خارج بدن خود به دست آورده و به بدن خود پيوند بزند ، حق قصاص يا ديه - چنان كه پيش‌تر اشاره كرديم - براى او محفوظ است .\r\n3 - در موارد قصاص اعضاء واجب است صبر شود تا وضع معالجه و بهبود عضو قطع شده ، روشن گردد ؛ اگر خوب شد ، قصاص منتفى مىشود و اگر خوب نشد ، قصاص\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nمستقر خواهد شد . اين حكم نيز در صورتى است كه علاج با عضوى از بدنى ديگر انجام نگرفته باشد بلكه عين همان عضو قطع شده ، پيوند زده شود ، و گرنه از همان اول ، قصاص مستقر است .\r\n\r\n","description":"","footnote":"","page_name":" 333 ","page_number":333},
  {"content":"\r\n . \r\n","description":"","footnote":"","page_name":" 334 ","page_number":334},
  {"content":"\r\n\r\n\r\nگفتار هفتم حكم بىحس كردن اعضا هنگام اجراى كيفرهاى جسمانى\r\nآيا هنگام اجراى حد يا قصاص ، بىحس كردن عضوى كه مىخواهند آن را قطع كنند يا بىحس كردن بدن شخصى كه محكوم به تازيانه يا رجم شده ، جايز است ؟ اين پرسشى است كه امروزه در پرتو پيشرفتهاى علم طب و فنون جديد جراحى خود نمايى مىكند . پيشرفت دانش پزشكى و فنون جديد جرّاحى اين امكان را فراهم آورده است كه با بىحس كردن بدن يا عضوى از آن ، درد ناشى از ضرب و زخم احساس نشود . بىشك اگر اين كار نسبت به شخصى كه محكوم به حد يا تعزير يا قصاص شده است جايز بوده و حق او شمرده شود ، حتماً آن را مطالبه خواهد كرد ؛ چرا كه درد او را بسيار سبك مىكند .\r\nاين مسأله از مسائل مستحدثه است ، از اين رو نزد فقهاى پيشين مطرح نبوده است و اساساً در زمانهاى گذشته امكان چنين كارى نبوده تا فقها از حكم آن بحث كنند . بنابراين ، بايد باب بحث و استنباط حكم اين مسأله نيز همانند ديگر مسائل مستحدثه ، امروز گشوده شود .\r\nاز آنجا كه اين مسأله هم در باب حدود و تعزيرات و هم در باب قصاص مطرح است و ماهيت و ملاك‌هاى اين دو باب با هم متفاوت است ؛ ضرورى است كه اين بحث را در دو مسأله طرح كنيم : يكى « حكم بىحس كردن اعضا به هنگام اجراى حدود و تعزيرات ، » و ديگرى « حكم بىحس كردن اعضا به هنگام اجراى قصاص . »\r\n\r\nمسألهء نخست : بىحس كردن اعضا هنگام اجراى حد يا تعزير\r\nبراى به دست آوردن حكم اين مسأله بايد ادلهء حدود و تعزيرات را بررسى كرد كه آيا از اين ادله استفاده مىشود كه « دردناك بودن » كيفر حدّ يا تعزير - به اندازه‌اى كه طبيعت\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nآن كيفر اقتضا مىكند - شرطى لازم بوده و بخشى از كيفر است يا چنين نيست ؟ اگر از اين ادله به دست نياورديم كه دردناك بودن كيفر در اجراى حدود و تعزيرات شرط است ، مقتضاى اصل ، جواز بىحس كردن محكوم است . بلكه شايد بتوان گفت : در صورتى كه محكوم ، خواهان بىحس كردن خود بوده و امكان آن نيز فراهم باشد ، اجراى حد بر او بدون بىحس كردن او حرام است ؛ زيرا آزار رساندن به شخص مسلمان جز در موارد كيفرهاى مقرر شرعى ، حرام است و مفروض نيز آن است كه دردناك بودن كيفر و ايجاد درد در محكوم ، جزو اصل كيفر نيست .\r\nاما آنچه از ادلهء حدود و تعزيرات به دست مىآيد اين است كه دردناك بودن كيفر به مقدار متعارف آن ، شرطى لازم بوده و جزو اصل كيفر قرار داده شده است . در نتيجه ، بىحس كردن محكوم هنگام اجراى كيفر به گونه‌اى كه درد تازيانه يا قطع عضو را احساس نكند ، جايز نيست . رأى صحيح همين است و به چند بيان مىتوان آن را تقريب كرد .\r\n\r\nتقريب اول ، استدلال به آيات حدود\r\nبيشتر آيات شريفه‌اى كه متعرض بيان حدود شده‌اند ، بر اين نكته دلالت دارند كه دردناك بودن كيفر و آزردن محكوم ، شرط كيفرهاى مقرر بوده و جزو مفهوم آنها است .\r\nدر آيات مربوط به حد زنا و فحشاء ، تعبير « عذاب » و « ايذاء » آمده است :\r\n الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ .  زن و مرد زناكار را هر يك ، صد تازيانه بزنيد و در اجراى احكام دين خدا نسبت به آنان رحم نورزيد اگر به خدا و آخرت ايمان داريد ، و بايد گروهى از مؤمنان شاهد عذاب كشيدن آنان باشند . « 1 »\r\nممكن است گفته شود كه عنوان « جلد » ( تازيانه ) دلالت صريحى بر شرطيت دردناك بودن و آزار داشتن ندارد . در پاسخ بايد گفت : ذيل آيه صريحاً عذاب كشيدن را بيان كرده است ، بلكه صدر آيه نيز به قرينه «  وَ لا تَأْخُذْكُمْ بِهِما رَأْفَةٌ  » دلالت بر عذاب دارد .\r\nدر آيهء مربوط به لعان آمده است :\r\n وَ يَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّهِ إِنَّهُ لَمِنَ الْكاذِبِينَ .  يعنى اگر چهار شاهد سوگند به اسم الله ياد كردند كه شوهر دروغ مىگويد ، عذاب از زن برداشته\r\n\r\n\r\n","description":"","footnote":"\r\n( 1 ) نور آيهء 2 .\r\n","page_name":" 336 ","page_number":336},
  {"content":"\r\n\r\nمىشود . « 1 »\r\nدر مورد حدّ كنيزان آمده است :\r\n فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ .  يعنى عذاب كنيزان نصف عذاب زنان آزاد شوهردار است . « 2 »\r\nدر مورد لواط و زنا آمده است :\r\n وَ الَّذانِ يَأْتِيانِها مِنْكُمْ فَآذُوهُما فَإِنْ تابا وَ أَصْلَحا فَأَعْرِضُوا عَنْهُما إِنَّ اللَّهَ كانَ تَوَّاباً رَحِيماً .  يعنى : آن دو نفرى را از شما كه مرتكب لواط و زنا شدند ، آزار رسانيد ، پس اگر توبه كردند و اصلاح شدند با آنان كارى نداشته باشيد ، همانا خداوند توبه‌پذير و مهربان است . « 3 »\r\nدر آيهء مربوط به حدّ قذف آمده است :\r\n إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَ الْآخِرَةِ وَ لَهُمْ عَذابٌ عَظِيمٌ .  يعنى : كسانى كه به زنان شوهردار با ايمان بىخبر ، تهمت مىزنند ، در دنيا و آخرت لعنت شده‌اند و عذاب سهمگينى دارند . « 4 »\r\nاستدلال به اين آيه مبتنى بر آن است كه مراد از «  لَهُمْ عَذابٌ عَظِيمٌ  » هم عذاب در دنيا يعنى حد قذف - و عذاب در آخرت باشد .\r\nدر بيان حد سرقت آمده است :\r\n«  وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ وَ اللَّهُ عَزِيزٌ حَكِيمٌ .  يعنى : دست مرد و زنى را كه دزدى كرده‌اند قطع كنيد ، اين سزاى كار آنان و عذابى از جانب خداوند است و خداوند عزيز و حكيم است . « 5 »\r\nآيه‌اى كه حد محاربه را بيان كرد ، نيز دلالت بر شديد بودن كيفر آن دارد ، كيفرهايى مانند كشتن و به صليب كشيدن و بريدن دست و پا در اين آيه همه به صيغهء تفعيل آمده است كه دلالت بر تشديد فعل دارد و آنچه از آن فهميده مىشود شديد كردن كيفر است .\r\nاز بررسى آيات حدود كه ريشهء تشريع اين حدود هستند چنين به دست مىآيد كه\r\n\r\n\r\n","description":"","footnote":"\r\n( 1 ) نور ، آيه 8 .\r\n( 2 ) نساء ، آيهء 25 .\r\n( 3 ) نساء ، آيهء 16 .\r\n( 4 ) نور ، آيهء 23 .\r\n( 5 ) مائده ، آيه 38 .\r\n","page_name":" 337 ","page_number":337},
  {"content":"\r\n\r\nمنظور از تشريع حدّ ، عذاب دادن و آزردن مرتكب است تا بدين وسيله او و بلكه ديگران را از ارتكاب جرم بازدارد . به همين جهت در بعضى از حدود ، واجب است كه مجازات در حضور گروهى از مؤمنان صورت گيرد و ايشان شاهد اجراى حد باشند .\r\nممكن است ادعا شود كه اجراى حد خصوصاً در مواردى مثل قطع عضو ، حتى اگر محكوم را بىحس نيز كنند ، همواره مرتبه‌اى از عذاب و آزار را به همراه دارد و لو به لحاظ آثار بعد از اجرا باشد . بر اين اساس ، مراد از درد و عذابى كه در آيات ياد شده بدان اشاره شده است ، همين مقدار از عذاب است و آيات مذكور دلالتى بر شرطيت عذاب و آزار ، بيش از اين مقدار ندارد .\r\nاين ادعا را نمىپذيريم ، زيرا خلاف ظهور آيات است . ظاهر آيات ياد شده اين است كه نفس حد تازيانه يا قطع عضو ، عذاب و آزار است يعنى عذاب دادن و آزردن محكوم ، با خود حدّ حاصل مىشود نه با آثار و پيامدهاى بعدى آن از قبيل ننگ و بدنامى . بلكه مىتوان گفت ، فهم عرفى و ارتكاز عقلايى در باب كيفرهايى مثل زدن و قطع عضو ، آن است كه در اين كيفرها ، همان جنبهء دردناك بودن و آزار جسمانى آنها مورد نظر است تا از اين طريق ، مجرمان تأديب شده و ديگر مرتكب جرم نشوند و نيز تأديب آنان مايهء تنبّه ديگران شود ، چنان كه در مورد وعدهء عذاب و كيفرهاى اخروى و يا آزار و شكنجه‌هايى كه طاغوت‌ها و زورمداران پيوسته اعمال مىكنند نيز همين غرض مورد نظر است . اين فهم عرفى به آن معنا است كه در اينجا قرينهء عقلى ارتكازى وجود دارد كه ادلهء كيفرهايى مانند تازيانه و رجم را به اين نكته منصرف مىكند كه مراد از اين گونه كيفرها ، آزردن و عذاب دادن محكوم است و صِرف شكل و صورت كيفر مراد نيست . بر اين اساس ، حتى اگر در آيات شريفه ، تعبير « عذاب » و « ايذاء » هم نيامده بود بلكه تعبيرهايى مانند « جَلد » و « قطع » و « ضرب » آمده بود نيز ما به مقتضاى همين قرينهء نوعى و فهم ارتكازى ، از آنها استفاده مىكرديم كه در مقام كيفر دهى ، عذاب داشتن و دردناك بودن كيفر ، شرط است .\r\nبنابراين به مقتضاى طبيعت اين گونه كيفرها ، دردناك بودن و آزار داشتن به اندازهء متعارف ، جزء مفهوم عرفى و ارتكازى آنها است و در اين نكته جاى هيچ ترديدى نيست .\r\n\r\nتقريب دوم ، استدلال به روايات\r\nدر بسيارى از رواياتى كه به بيان كيفيت بعضى از حدود و تعزيرات پرداخته‌اند ، تعبيرهايى هست كه دلالت بر اشتراط درد و عذاب در كيفرهاى جسمانى دارد :\r\nدر معتبره أبو العباس اين تعبير آمده است :\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n« عذاب الدنيا اهون من عذاب الآخرة . يعنى عذاب دنيا آسان‌تر از عذاب آخرت است . » « 1 »\r\nدر روايت مرسله صفوان آمده است :\r\n« المرجوم يفر من الحفيرة فيطلب ؟ قال : لا و لا يعرض له و ان كان اصابه حجر واحد لم يطلب ، فان هرب قبل ان تصيبه الحجارة ردّ يصيبه الم العذاب . يعنى : از امام ( ع ) پرسيده شد : اگر محكوم به رجم از گودال فرار كرد ، آيا بايد برگردانده شود ؟ امام ( ع ) فرمود : نه و اگر حتى يك سنگ هم به او اصابت كرده باشد ، برگردانده نمىشود . اگر قبل از اصابت سنگ فرار كرد ، بايد برگردانده شود تا درد عذاب را بچشد . « 2 »\r\nدر تعبير ديگرى آمده است :\r\n« و ان لم يكن اصابه الم الحجارة ردّ . يعنى اگر درد سنگ را نچشيد بايد برگردانده شود . « 3 »\r\nدر باب پانزدهم از ابواب حد قذف ، روايات پرشمارى دلالت بر آن دارند كه در حد زنا ، ضربه‌ها شديدتر از حد شراب‌خوارى و در حد شراب‌خوارى شديدتر از حد قذف و در حد قذف ، شديدتر از تعزير بايد باشد . واضح است كه منظور از شدت ضربه چيزى نيست جز شديدتر كردن درد و آزار .\r\nدر روايت معتبر حسين بن علاء در مورد كسى كه در خواب با مادر شخص ديگرى محتلم شده و سپس خبر احتلام خود را به گوش آن شخص رسانده بود ، آمده است :\r\nقال امير المؤمنين ( ع ) : ان فى العدل ان شئت جلّدت ظلّه فإن الحلم انّما هو مثل الظلّ و لكنّا سنوجعه ضرباً و جميعاً حتى لا يؤذى المسلمين ، فضربه ضرباً وجيعاً . يعنى : حضرت امير فرمود : عدالت آن است كه اگر بخواهى مىتوانى سايهء او را شلاق بزنى ، زيرا احتلام مثل سايه است ؛ ولى ما او را تنبيه دردناكى خواهيم كرد تا از اين پس مسلمانان را نيازارد . سپس او را به طور دردناكى زد . « 4 »\r\nدر روايت صحيح محمد بن مسلم آمده است :\r\nقال : سألته عن الشارب ، فقال : اما رجل كانت منه زلّة فإنّى معزّره و اما\r\n\r\n\r\n","description":"","footnote":"\r\n( 1 ) وسائل الشيعة ، ج 18 ، ص 376 ، باب 15 از ابواب حد زنا ، حديث 2 .\r\n( 2 ) همان ، ص 377 ، حديث 3 .\r\n( 3 ) همان ، حديث 5 .\r\n( 4 ) همان ، ص 458 ، باب 24 حد قذف ، حديث 1 .\r\n","page_name":" 339 ","page_number":339},
  {"content":"\r\n\r\nآخر يدُ من فانّى كنت منهكه عقوبة لانّه يستحلّ المحرّمات كلّها و لو ترك الناس و ذلك لفسدوا . يعنى : از امام صادق دربارهء شراب‌خوارى پرسيدم ، فرمود : كسى كه لغزشى از او سر زده باشد او را تعزير مىكنم ، اما كسى كه بر اين كار مداومت داشته باشد ، او را به سختى كيفر خواهم داد ، زيرا او همه محرمات را حلال شمرده است . اگر مردم در اين كار به حال خود رها شوند ، تباه خواهند شد . « 1 »\r\nدر روايت ابو بصير آمده است :\r\nسألته عن السكران و الزانى ، قال : يجلدان بالسياط مجرّدين بين الكتفين ، فامّا الحد فى القذف فيجلد على ما به ضرباً بين الضربين . يعنى :\r\nاز امام ( ع ) دربارهء مست و زناكار پرسيدم ، فرمود : آنان را لخت كرده و با تازيانه ميان شانه‌هايشان مىزنند ، اما در حد قذف ، ضربات متوسط است . « 2 »\r\nدر روايات على بن جعفر آمده است :\r\nعن أبيه عن على ( ع ) أنّه سئل عن راكب البهيمة ، فقال : لا رجم عليه و لا حدّ و لكن يعاقب عقوبة موجعة . يعنى : على بن جعفر مىگويد : پدرم فرمود : از على ( ع ) دربارهء با چهارپاى پرسيدند ، فرمود : نه سنگسار مىشود و نه حدى بر او جارى مىشود ، ولى به طور دردناكى كيفر خواهد شد . « 3 »\r\nاستدلال به اين روايات همانند استدلال به آيات گذشته است و نيازى به تكرار آن نيست .\r\n\r\nتقريب سوم ، استشهاد به آراء فقها\r\nفقها در باب حد شراب‌خوارى مىگويند كه در حال مستى حد بر شراب خوار جارى نمىشود ، بلكه بايد مهلت دهند تا هشيار شده سپس حد زده شود .\r\nشيخ طوسى در نهايه :\r\nمست در حال مستى حد زده نمىشود ، بلكه مهلت داده مىشود تا\r\n\r\n\r\n","description":"","footnote":"\r\n( 1 ) همان ، ص 470 ، باب 4 حد مسكر ، حديث 6 .\r\n( 2 ) همان ، ص 474 ، باب 8 حد مسكر ، حديث 1 . در باب 11 از ابواب حد زنا نيز روايات ديگرى همانند اين روايات آمده است .\r\n( 3 ) همان ، ج 18 ، ص 573 ، نكاح البهائم ، باب 1 ، حديث 11 .\r\n","page_name":" 340 ","page_number":340},
  {"content":"\r\n\r\nهشيار شده سپس حد زده مىشود . « 1 »\r\nسلّار در مراسم :\r\nشراب خواران در حال مستى تازيانه زده نمىشود . . . « 2 »\r\nقاضى ابن برّاج در مهذب :\r\nتا وقتى كه شراب خوار ، مست است ، حد بر او زده نمىشود ، پس از هوشيارى او را حد مىزنند . « 3 »\r\nمحقق در شرايع :\r\nشراب خوار را لخت كرده و بر پشت و شانه‌اش مىزنند و بر صورت و عورت او تازيانه زده نمىشود . بر شراب خوار حد زده نمىشود مگر پس از هشيارى . « 4 »\r\nعلامه حلّى در قواعد :\r\nبر شراب خوار در حال مستى حد زده نمىشود ، بلكه تا زمانى كه هشيار شود ، حد به تأخير مىافتد . « 5 »\r\nصاحب جواهر ضمن شرح عبارت شرايع مىگويد :\r\nاختلافى در اين مسأله نيست كه حد بر مست جارى نمىشود تا زمانى كه هشيار گردد . تا اينكه فايدهء حد كه همان بازداشتن از ارتكاب دوبارهء جرم است ، حاصل مىشود . « 6 »\r\nهرگاه نظر فقها نسبت به حالت مستى و ناهشيارى اين چنين است ، نظر ايشان نسبت به حالت بىحسى عمومى و عدم احساس ضرب و درد چگونه خواهد بود ؟ حتماً به طريق اولى بايد اقامهء حد در اين حالت درست نباشد .\r\nاگر چه آراء فقها فى نفسه دليل و مستند شرعى در اين مسأله نيست ، چنان كه تعليل صاحب جواهر نيز بيشتر به بيان حكمت احكام شبيه است و علت اصطلاحى نيست ؛ اما با اين همه ، از اين گونه عبارات فقها مىتوان همان استظهارى را كه در دو تقريب گذشته بيان كرديم به دست آورد . آنچه از اين گونه سخنان فقها بر مىآيد اين است كه اولًا ، در\r\n\r\n\r\n","description":"","footnote":"\r\n( 1 ) نهايه ، ص 712 .\r\n( 2 ) مراسم ، ص 257 .\r\n( 3 ) مهذب ، ج 2 ، ص 536 .\r\n( 4 ) شرايع ، ج 4 ، ص 950 .\r\n( 5 ) قواعد الاحكام ، ج 2 ، ص 263 .\r\n( 6 ) جواهر ، ج 41 ، ص 461 .\r\n","page_name":" 341 ","page_number":341},
  {"content":"\r\n\r\nحدود و تعزيرات ، مقدار متعارفى از درد و شكنجه كه مقتضاى طبيعى كيفرهاى جسمانى است ، شرط شده است . ثانياً ، شرطيت اين مقدار از درد و شكنجه در كيفرها ، ادلهء حدود و تعزيرات به دست آمده است . ثالثاً ، حدود و تعزيرات ، كيفرهايى جسمانى هستند كه هدف از آنها بازداشتن مجرم و ديگران از از ارتكاب جرايم است . بر اين اساس ، فهم فقها ، شاهدى است براى ما بر صحت استظهار ياد شده .\r\nشيخ طوسى در كتاب مبسوط دربارهء كيفيت اجراى حدود مطالبى را به تفصيل آورده است كه به خوبى گوياى نكات مذكور است :\r\nوقتى مقرر شد كيفرى با تازيانه اجرا شود ، سه نكته جاى بحث دارد :\r\nتازيانه چگونه باشد ؟\r\nنحوهء زدن چگونه باشد ؟\r\nمحكوم در چه حالتى باشد ؟\r\nاما تازيانه بايد متوسط باشد نه چندان نو كه بدن را مجروح كند و نه چندان كهنه و پوسيده كه ايجاد درد نكند . از زيد بن اسلم روايت شده كه مردى نزد پيامبر ، اعتراف به زنا كرد . پيامبر تازيانه‌اى خواست ، تازيانه‌اى شكسته و فرسوده آوردند ، فرمود : تازيانه‌اى ديگر بياوريد . تازيانه‌اى نو كه هنوز از آن استفاده نشده بود آوردند ، فرمود : تازيانه‌اى ميان اين دو تازيانه بياوريد . تازيانه آوردند كه مستعمل و نرم شده بود ، آنگاه پيامبر فرمان داد و آن شخص را با آن تازيانه زدند . از على عليه السلام روايت شده كه فرمود :\r\nضرب بين الضربين و سوط بين السوطين ( زدنى ميانه و تازيانه‌اى ميانه ) .\r\nامّا « زدن » بايد ميانه باشد ، نه چندان شديد كه بكشد و نه چندان آهسته كه ايجاد درد نكند و مانع از ارتكاب مجدد نگردد . نه چندان دست را از بالا فرود آورند و نه چندان پايين و كوتاه گيرند كه محكوم احساس درد نكند ، چرا كه على عليه السلام فرموده است : « ضرب بين الضربين و سوط بين السوطين . » از على عليه السلام و از ابن مسعود و ديگران روايت شده كه « لا يرفع يده فى الضرب حتى يُرى بياض ابطه ، يعنى : زننده تازيانه دست خود را چندان بالا نبرد كه سفيدى زير بغلش ديده شود . »\r\nاما حالت مضروب ، اگر مرد است به حالت ايستاده زده شود ، پيراهن او را بيرون نياورند و ضربات بر همهء بدنش پراكنده باشد ، زيرا\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nپيامبر ( ص ) ، زدن را فرمود اما لخت كردن را نفرمود . فقهاى ما گفته‌اند : بر شخص زناكار به همان صورتى كه در حال زنا او را ديده‌اند ، حد زده مىشود ، اگر لخت بوده ، به هنگام اجراى حد هم بايد لخت باشد ؛ اگر لباس بر تنش بود ، با لباس زده مىشود ، اما اگر لباسى بر تن داشته كه مانع از احساس درد باشد مانند پوستين و جبّهء ضخيم ، بيرون آورده مىشود و فقط دو پيراهن بر تن او باقى گذاشته مىشود ، نبايد او را بست و نه بر زمين كشيد و نه پايش را در قيد كرد ، دستان او آزاد گذاشته مىشود تا بتواند خود را نگه دارد ، چرا كه پيامبر ( ص ) به هيچ يك از اين كارها فرمان نمىداد .\r\nاگر مضروب ، زن باشد به حالت نشسته تازيانه زده مىشود زيرا عورت است . بايد لباس او را خوب به دورش بپيچانند تا بدن او نمايان نشود و بايد زنى اين كار را انجام دهد . با ضربات ملايم زده مىشود تا زخمى نشود و خون از بدن او نيايد ، بايد ضربات را بر همهء بدنش فرود آورند و از زدن بر صورت و بر فرج او پرهيز شود ؛ زيرا در روايت آمده است : « اذا جلّد احدكم فليتق الوجه و الفرج ، وقتى كسى حدّ تازيانه زده مىشود بايد از زدن بر صورت و عورت او پرهيز شود . » از على عليه السلام نيز نقل شده كه به زنندهء تازيانه فرمود « اضرب اوجع و اتق و الراس و الفرج ، بزن و دردناك بزن ، و از زدن بر سر و بر عورت بپرهيز . » « 1 »\r\n\r\nاشكال و پاسخ\r\nاشكال : ممكن است اشكال شود كه حد اكثر مفاد هر سه دليل گذشته اين است كه در مورد حدود و تعزيراتى كه از نوع تازيانه و رجم باشند مىتوان به استناد بيانات گذشته ثابت كرد كه در اين كيفرها ، دردناك بودن به اندازهء متعارف ، شرط شده و از اين رو بىحس كردن محكوم جايز نيست چون مانع از احساس درد است . اما نمىتوان اين حكم را به كيفرهايى مثل كشتن و قطع دست نيز تعميم داد ، زيرا آيات و روايات ياد شده به دو مورد « تازيانه » و « رجم » اختصاص دارند و تعدى از اين دو مورد به مواردى مثل كشتن و قطع عضو ، بىدليل است . خصوصاً آنكه كيفرهايى مثل كشتن و قطع دست به خودى خود و با صرف نظر از دردى كه هنگام اجراى آنها احساس مىشود ، حكمت\r\n\r\n\r\n","description":"","footnote":"\r\n( 1 ) المبسوط فى فقه الاماميه ، ج 8 ، ص 69 - 68 .\r\n","page_name":" 343 ","page_number":343},
  {"content":"\r\n\r\nبازدارندگى را به طور كامل دارند و خاصيت بازدارندگى اين كيفرها متوقف بر احساس درد به هنگام اجراى آنها نيست . حاصل آنكه ، دليلى نداريم كه در حدّ قتل ، كيفرى بيش از گرفتن جان قاتل وجود داشته باشد ، يا در حدّ سرقت ، كيفرى بيش از قطع عضو و فقدان آن عضو در جانى وجود داشته باشد كه به خاطر آن ، بىحس كردن محكوم جايز نباشد . به سخنى ديگر ، در حد قتل ، تمام كيفر همانا كشتن قاتل است و يا در حد سرقت ، تمام كيفر همانا قطع دست سارق است و درد كشيدن جزء اين كيفرها نيست تا بىحسى را كه مانع از احساس درد است به هنگام اجراى آنها جايز ندانيم .\r\nنتيجه اين اشكال آن است كه به ناچار بايد در باب حدود ، ميان كيفر تازيانه و رجم و كيفر كشتن و قطع عضو ، تفصيل قائل شويم و در دو مورد نخست ( تازيانه و رجم ) بىحس كردن محكوم را جايز ندانيم و در دو مورد اخير ( كشتن و قطع عضو ) جايز بدانيم .\r\nپاسخ : در مورد حد سرقت و مجازات قطع عضو ، ظاهر آيه آن است كه كلمهء « نكال » كه در لغت به معناى عذاب است ، بر نفس قطع دست حمل شود نه بر نتيجه و اثر آن كه فقدان عضو و بىدست شدن سارق است . حمل لفظ « نكال » در آيه بر نتيجه و اثر قطع عضو نه بر نفس قطع عضو ، خلاف ظاهر آيه است . بنابراين ، آنچه از سياق آيه برداشت مىشود اين است كه درد و عذاب حاصل از قطع دست نيز جزء كيفر است .\r\nاما در مورد حد قتل و كيفر آن يعنى كشتن محكوم - مثلًا مرتد - اگر چه نفس عنوان كشتن و گرفتن جان محكوم ، مستلزم و متضمن اين نيست كه دردناك بودن و احساس درد كردن محكوم نيز در كيفر شرط شده باشد ؛ اما با اين همه ، مىتوان گفت : اگر مقصود آن باشد كه دردناك بودن كيفر و ايجاد درد در محكوم ، شرط كيفر است بدان معنا كه علاوه بر اصل كشتن و گرفتن جان مجرم ، آزار دادن و عذاب كردن او هم لازم و واجب است ، آرى دليلى بر وجود چنين شرطى نيست . اما اگر مقصود آن باشد كه به هنگام اجراى كيفر قتل ، ايجاد درد و عذاب در محكوم حرام است و محكوم حق دارد بخواهد كه او را بىحس كنند و در صورت درخواست او ، اجراى حدّ بر او بدون بىحسى جايز نيست بلكه بىحس كردن محكوم - حتى اگر خود او نيز درخواست نكند - به طور مطلق واجب است ، زيرا چشيدن درد و عذاب خود مجازات ديگرى است افزون بر اصل مجازات مقرر شده و بنابراين به مقتضاى قاعده حرام است . اين ادعا درست نيست ، زيرا مخالف اطلاق ادلهء حدود است . مقتضاى اطلاق ادلهء حدود آن است كه اجراى كيفر قتل يا قطع عضو يا تازيانه بدون بىحس كردن محكوم يا هر عملى كه موجب تخفيف درد او شود ، جايز است . به ويژه با در نظر گرفتن اين نكته كه در همان زمانهاى گذشته نيز تخفيف درد\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبه وسيلهء برخى داروهاى گياهى بىحس‌كننده يا بىهوش‌كننده يا اجراى حد در حال خواب ، ممكن بوده است ولى هيچ‌گاه آن را لازم نمىدانسته‌اند و تمام كيفرهاى جسمانى به نحو متعارف انجام مىگرفت .\r\nحاصل كلام آنكه : اطلاق ادلهء حدود و سيرهء عملى متشرعان و اطلاق فتواها و ارتكازهاى فقهى و متشرعى همگى دلالت بر آن دارند كه در باب حدود و تعزيرات ، اجراى كيفرهاى جسمانى بدون بىحسى ، حتى در صورتى كه محكوم هم آن را در خواست كرده باشد ، حرام نيست ، چه رسد كه او درخواست نكرده باشد . در اين حكم هيچ فرقى ميان حدود گوناگون وجود ندارد . آرى در مواردى مثل حد تازيانه يا رجم يا سوزاندن يا در افكندن از بلندى ، انجام عمل بىحسى حرام است و بايد محكوم از مطالبهء آن منع شود . چرا كه در اين گونه موارد ، از ادلهء آنها استفاده مىشود كه شارع به نوع آزار و عذابى كه عادتاً از اين كيفرها حاصل مىشود نظر داشته و لازم مىدانسته كه محكوم به هنگام اجراى حد ، آن را احساس كند . اما در غير از موارد ياد شده ، حرمت بىحسى يا وجوب منع محكوم از مطالبهء آن ثابت نيست .\r\nاشكال ديگر : هرگاه ثابت شود اجراى حد به صورت دردناك جايز است ، به ناچار ثابت مىشود كه دردناك بودن هم ، بخشى از كيفر است و گرنه جايز نمىبود . بر اين اساس ، جايز بودن اجراى حد به صورت دردناك به آن معنا است كه دردناك بودن كيفر جزء اصل كيفر مقرر است ؛ زيرا پيش‌تر گفته شد كه هر گونه مجازاتى يا هر كيفيتى زايد بر اصل مجازات مقرر شرعى ، به مقتضاى ادلهء اوليه حرام است . پس در اينجا امر داير است بين حرمت وجوب ، زيرا اگر دردناك بودن ، از لوازم كيفر يا داخل در مفهوم آن باشد ، واجب است ، چون حد با تمام اجزايش واجب است ؛ و اگر دردناك بودن ، از لوازم كيفر يا داخل در مفهوم آن نباشد ، حرام است . بنابراين ، وقتى دليل بر جواز آن يعنى بر عدم حرمت آن وجود داشته باشد ، لا محاله وجوب آن ثابت مىشود و بر اين پايه ، براى اينكه حد با تمام كيفيت و اجزاى خود اجرا شود ، منع محكوم از بىحس كردن خود نيز ممكن بلكه واجب خواهد بود .\r\nبه ديگر سخن ، از آنجا كه آزار رساندن به غير مگر در موارد كيفرهاى مقرر ، شرعاً حرام است ؛ معلوم مىشود كه هر آزاررسانى كه حرام نباشد به ناچار بايد كيفر شرعى باشد . بر اين اساس ، دليل عدم حرمت آزاررسانى به محكوم ، بالملازمه دلالت بر آن دارد كه آزاررسانى به محكوم ، جزء كيفر بوده و در نتيجه ، واجب است .\r\nنتيجهء اين سخن آن است كه اطلاق ادلهء حدود و سيرهء متشرعى و فقهى همان گونه كه دلالت بر عدم حرمت آزاررسانى دارند ، بالملازمه دلالت بر وجوب آن خواهند داشت\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nزيرا آزار رساندن به محكوم ، بخشى از كيفر است و اجراى كيفر نيز با همهء اجزاء و لوازم آن واجب است . بر اين پايه ، منع محكوم از بىحس كردن خود نيز واجب خواهد بود .\r\nپاسخ : اين اشكال به رغم ظاهر فنى كه دارد ، وارد نيست زيرا حرمت آزاررسانى به به محكوم همان گونه كه جزئيت آزاررسانى را از كيفر مقرر نفى مىكند ، ملازم بودن آن را با بعضى از مصاديق يا مراتب كيفر مقرر كه حاكم در انتخاب آن مخير است ، نيز نفى مىكند . بنابراين نهايت چيزى كه با اطلاق ادلهء حدود ثابت مىشود آن است كه حاكم در مقام اجراى حد قتل يا قطع عضو ، مخير است كه اين كيفر را به صورت دردناك - به اندازهء متعارف - اجرا كند يا به صورت بىدرد و ملزم نيست كيفر را به صورت بدون درد اجرا كند همچنانكه بر او واجب نيست كه حتماً آن را به صورت دردناك اجرا كند . پس ، كيفر از اين اين جنبه دقيقاً تخييرى است و در نتيجه نه محكوم حق دارد بىحس كردن خود را مطالبه كند و نه بر حاكم واجب است اين كار را انجام دهد . در عين حال ، دليلى بر وجوب منع محكوم از بىحس كردن خودش وجود ندارد ؛ زيرا دردناك بودن كيفر لزوماً جزء كيفر نيست .\r\nآرى ، لازمه تخيير ياد شده آن است كه منع محكوم از بىحس كردن خودش ، جايز باشد ، بدين معنا كه حاكم مىتواند به او اجازهء اين كار را ندهد و يا به او مهلت انجام اين كار را نداده و حدّ را براى انجام عمل بىحسى او را به تأخير نيندازد . حاكم مىتواند حد را فوراً و قبل از آنكه محكوم بدن خود را بىحس كند به اجرا در آورد . بلكه اگر مهلت دادن به محكوم براى بىحس كردن خود ، به معناى تعطيل شدن حد در آن مدت از زمان باشد ، چه بسا بتوان گفت كه حرام است . دليل حرمت آن ، رواياتى است كه هيچ مهلتى را در اجراى حدود جايز نمىدانند . با توجه به آنچه گفته شد ، دربارهء منع محكوم از بىحس كردن خود ، سه احتمال وجود دارد :\r\n1 - منع محكوم از بىحس كردن خود حرام است ؛ زيرا هر چيزى كه سبب تخفيف درد كيفر شود - مثل بىحسى - واجب است چرا كه دردناك بودن كيفر ، امرى زايد بر اصل كيفر مىباشد .\r\n2 - منع او از بىحس كردن خود ، واجب است ؛ زيرا تخفيف درد كيفر حرام است چرا كه دردناك بودن كيفر ، بخشى از اصل كيفر است .\r\n3 - منع او جايز است ؛ زيرا آنچه از ادله و سيره به دست مىآيد اين است كه اجراى حد مقيد به عدم احساس درد نيست و بر حاكم حرام نيست كه حد را به طور دردناك اجرا كند . چه ، در غير اين صورت لازم مىآيد تمام حدودى كه در زمانهاى گذشته اجرا مىشد ، حرام باشد . اگر اجراى حد مقيد به عدم احساس درد مىبود ، لازم بود شارع\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nاطلاق امر به قتل و قطع عضو را مقيد به اين قيد مىكرد . در حالى كه واضح است آنچه از اين اطلاق - حتى اگر به معناى اطلاق مقامى هم باشد - به دست مىآيد اين است كه حدودى كه در زمانهاى گذشته به صورت متعارف اجرا مىشده ، جايز بوده است .\r\nچكيده و نتيجهء بحث : از مجموع آنچه دربارهء حكم « بىحس كردن محكوم هنگام اجراى حد و تعزير » گذشت ، به دست مىآيد :\r\nاولًا : در حدودى مثل تازيانه و رجم و بعضى از قتلها كه شدت كيفر در آنها لحاظ شده است مثل سوزاندن يا از بلندى افكندن ، بىحس كردن محكوم جايز نيست و بايد او را از انجام عمل بىحسى منع كرد . در مورد قطع عضو نيز اگر اين برداشت از آيه درست باشد كه كلمهء « نكال » در آيه ، ظهور در دردناك بودن كيفر دارد ، همين حكم صادق است .\r\nثانياً : در مورد حد قتل و گرفتن جان محكوم و نيز در مورد حد قطع عضو - اگر استظهار مذكور را نپذيريم - اجراى حد بدون بىحس كردن محكوم جايز است ؛ اما منع محكوم از بىحس كردن خود ، واجب نيست . و اللّه العالم .\r\n\r\nمسأله دوم : بىحس كردن محكوم هنگام اجراى قصاص\r\nآنچه اجمالًا از ادلهء تشريع قصاص به دست مىآيد اين است كه بدون شك ، قصاص حقّ خاصى است كه براى مجنى عليه بر جانى قرار داده شده است . همچنين جاى اشكال نيست كه در قصاص ، همگونى و برابرى ( مماثله و مساوات ) در كميت و كيفيت ميان جنايت و كيفر آن لحاظ شده است . با توجه به اين دو مقدمه ، استدلال شده كه در مورد قصاص ، مجنى عليه يا ولىّ او حق دارد هنگام اجراى قصاص ، جانى را از انجام عمل بىحسى بازدارد ؛ زيرا جنايت او به همين گونه و بدون بىحس كردن بود . بلى اگر جنايت با بىحس كردن مجنى عليه صورت گرفته باشد ، جايز است و جانى نيز به هنگام اجراى قصاص ، خواستار بىحس كردن خود شود .\r\n\r\n[ دو اشكال بر استدلال 
  ]\r\nبر اين استدلال دو اشكال شده است :\r\nاشكال اول : دليلى نداريم كه مثليت و همگونى ميان جنايت و كيفر در تمام خصوصيات و اوصاف و اندازهء درد ، شرط شده باشد . آنچه دليل بر آن اقامه شده فقط شرط مماثله در عضو مورد قصاص و نيز در قيمت و ديهء آن است ؛ مثلًا اگر مردى دست زنى را قطع كرد و زن خواست او را قصاص كند ، مقدار تفاوت ديه دست مرد را مىپردازد سپس او را قصاص مىكند . اما دليلى بر شرطيت مماثله بيش از اين اندازه مانند مماثله در اندازهء احساس درد يا مماثله در زمان ( مثلًا قصاص در زمستان سرد يا تابستان گرم صورت گيرد ) ، يا مماثله در مكان ، وجود ندارد . آيه «  . . . فَاعْتَدُوا عَلَيْهِ بِمِثْلِ \r\n\r\n","description":"","footnote":"","page_name":" 347 ","page_number":347},
  {"content":"\r\n\r\n مَا اعْتَدى عَلَيْكُمْ .  » « 1 » ناظر به احكام جنگ با كفار است نه به احكام قصاص و جناياتى كه ميان افراد صورت مىگيرد .\r\nاشكال دوم : دليل داريم كه در باب قصاص ، مماثله و همگونى در مقدار درد و رنج شرط نشده است . پاره‌اى از روايات باب قصاص دلالت بر آن دارند كه قصاص قاتل ، فقط كشتن او است نه شكنجه و مثله كردن او حتى اگر او هنگام ارتكاب جنايت ، چنين كرده باشد . در روايت صحيح حلبى از امام صادق ( ع ) آمده است :\r\nقال : سألناه عن رجل ضرب رجلًا بعصا فلم يقلع عنه الضرب حتى مات أ يدفع الى ولىّ المقتول فيقتله ؟ قال : نعم و لكن لا يترك يعبث به و لكن يجيز عليه بالسيف . حلبى مىگويد : از امام صادق ( ع ) پرسيدم : مردى با عصا مرد ديگرى را زد و آن قدر او را زد تا مُرد ، آيا قاتل به ولىّ مقتول سپرده مىشود تا او را بكشد ؟ امام ( ع ) فرمود : بلى ، اما قاتل را در اختيار نمىگذارند تا با او بازى كند [ با شكنجه او را بكشد 
  ] ، ولى مىتواند او را با شمشير بكشد . « 2 »\r\nنظير اين روايت را موسى بن بكر از امام صادق ( ع ) نيز نقل كرده است :\r\nفى رجل ضرب رجلًا بعصا فلم يرفع العصا عنه حتى مات ، قال : يدفع الى أولياء المقتول و لكن لا يترك يتلذّذ به و لكن يجاز عليه بالسيف . يعنى :\r\nامام كاظم ( ع ) دربارهء مردى كه مُرد ديگرى را با عصا زد و ضربات عصا را از او بر نداشت تا مُرد ، فرمود : قاتل به اولياء مقتول سپرده مىشود ولى اجازه داده نمىشود [ او را بازيچه قرار داده 
  ] و از او لذت ببرند ، بلكه مىتوانند با شمشير او را بكشند . « 3 »\r\nصدر اين روايت ، نهى از مثله كردن و با شكنجه كشتن قاتل در مقام قصاص است و اين نهى ظهور در حرمت مثله كردن دارد كه حرمت آن خود به ادلهء ديگرى ثابت شده است . اما ذيل روايات مذكور ، ظهور در اين نكته دارد كه قصاص‌كننده به جز اينكه قاتل را با شمشير بكشد حق ديگرى ندارد ، از اين رو نمىتواند او را - آن گونه كه او با مقتول كرده بود - با ضربات عصا بزند تا بميرد . بنابراين اگر مماثله در نوع قتل و مقدار درد و رنج حاصل از آن ، حق قصاص كنند مىبود ، در واقعهء مورد سؤال در روايت ، اين كار براى او جايز دانسته مىشد . در حالى كه ظاهر پاسخ امام ( ع ) عدم جواز آن است و ولىّ مقتول در\r\n\r\n\r\n","description":"","footnote":"\r\n( 1 ) بقره ، آيه 194 ، . . . هر كس به شما تعدى كرد همان گونه به او تعدى كنيد .\r\n( 2 ) وسائل ، ج 19 ، ص 95 ، باب 62 از ابواب قصاص النفس .\r\n( 3 ) همان ، ص 96 .\r\n","page_name":" 348 ","page_number":348},
  {"content":"\r\n\r\nمقام قصاص به جز اينكه قاتل را با شمشير بكشد حق ديگرى ندارد . شايد « كشتن با شمشير » از آن رو كه شيوه‌اى متعارف بوده يا آسان‌ترين شيوهء كشتن در آن روزگار بوده ، در روايت مطرح شده است .\r\nاگر چه اين روايت دربارهء قصاص نفس وارد شده‌اند اما مىتوان آنها را به موارد قصاص اعضا و قصاص زخمها نيز تعميم داد ؛ زيرا از اين ناحيه - شرط نبودن مماثله در تمام خصوصيات - از نظر فقهى و عرفى احتمال فرق ميان قصاص نفس و قصاص اعضا وجود ندارد .\r\n\r\nپاسخ دو اشكال ياد شده و تحقيق در حكم مسأله\r\nهيچ يك از دو اشكال ياد شده ، وارد نيست و مىتوان از ادلهء قصاص به دست آورد كه اصل « دردناك بودن يا نبودن » ، از خصوصياتى است كه مماثله در آنها در مقام قصاص ، شرط است . اين خصوصيات يعنى اصل تألم و درد و رنج حاصل از زخم يا قطع يا قتل ، نزد مردم امر بسيارى مهمى است و از لوازم اين جنايت به شمار مىرود و از قبيل خصوصيات فرعى و عارضى غير مهم مثل اينكه جنايت در تابستان يا زمستان ، در شب يا در روز واقع شده باشد ، نيست . اينكه زخم يا قطع يا قتل در مقام قصاص ، براى جانى دردناك باشد يا نباشد ، از امورى است كه قطعاً مورد اهتمام عرف و عقلا است ، بنابراين ، اهمال آن و خارج دانستن آن از حق قصاص ، ممكن نيست . به ويژه با توجه به مبحث ديگرى كه در جاى خود آمده است ، « 1 » اگر پيوند عضوى را كه به حكم قصاص ، قطع شده است ، براى جانى جايز بدانيم در اين صورت بايد بگوييم : مثلًا اگر كسى دست ديگرى را عمداً قطع كرده باشد ، مىتوان در مقام قصاص ، شخص جانى را بىحس كرد و با عمل جراحى دست او را قطع كرد و سپس فوراً آن را پيوند زد . با انجام اين عمل ، قصاص اجرا شده و مماثله نيز تحقق يافته است ؛ زيرا دست جانى در مقابل دست مجنى عليه قطع شده است ! در حالى كه مجنى عليه علاوه بر اينكه دستش قطع شده ، مرارت دردهاى شديد حاصل از قطع را نيز چشيده است ، آيا عرفاً پذيرش چنين سخنى در باب قصاص ، ممكن است ؟\r\nحاصل كلام آنكه : در باب قصاص بايد كيفر از جهت مقدار درد و عذابى كه معمولًا و عرفاً مقتضاى طبيعى جنايت است ، با اصل جنايت ، همگون باشد . لزوم اين همگونى\r\n\r\n\r\n","description":"","footnote":"\r\n( 1 ) رك : به گفتار ششم تحت عنوان : « پيوند عضو پس از قصاص » صص 311 تا 328 همين كتاب . در شماره‌هاى آينده همين مجله به چاپ خواهد رسيد .\r\n","page_name":" 349 ","page_number":349},
  {"content":"\r\n\r\nرا مىتوان هم از خود عنوان قصاص با توجه به مناسبات عرفى و عقلايى حكم و موضوع ، به دست آورد و هم از طريق برخى از ادله‌اى كه حكم قصاص را بيان كرده‌اند ، از آن جمله :\r\n1 - آيه شريفهء :\r\n وَ جَزاءُ سَيِّئَةٍ سَيِّئَةٌ مِثْلُها فَمَنْ عَفا وَ أَصْلَحَ فَأَجْرُهُ عَلَى اللَّهِ إِنَّهُ لا يُحِبُّ الظَّالِمِينَ  ، يعنى : پاداش كار بد ، كار بد است همانند آن ، و كسى كه از حق خود درگذرد و مصالحه كند مزد او با خداوند است ، همانا خداوند ستمگران را دوست نمىدارد . « 1 » اين آيه به قرينهء آمدن كلمهء « عفو » در ذيل آن ، ناظر به قصاص ميان افراد است . در آيه ، از قصاص تعبير به « سيئة » شده با آنكه قصاص ، حق است و سيئه نيست . اين تعبير يا براى بيان تقابل زوجى ميان جنايت و قصاص است ، يا از آن روى است كه عمل قصاص نسبت به شخص مورد قصاص ، عملى بد و ناخوشايند است . در هر صورت معناى آيه آن است كه اگر كسى بخواهد كار بد را با كار بد پاسخ گويد ، واجب است كار او همسان با كار طرف مقابل باشد نه بيشتر از آن . بنابراين ، آيهء شريفه دلالت بر آن دارد كه اندازهء مماثله نيز از حقوق مجنى عليه است و بدون شك ، احساس درد و عذاب در مقابل عدم احساس درد و عذاب به واسطهء بىحسى ، داخل در مقدار مماثله است .\r\n2 - آيهء شريفه :\r\n وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ . \r\nيعنى : اگر مىخواهيد كيفر دهيد ، همان گونه كه كيفر ديديد كيفر دهيد و اگر صبر ورزيد ، آن براى صابران بهتر است . « 2 » استدلال به اين آيه همانند استدلال به آيهء پيشين است .\r\n3 - آيهء شريفه :\r\n . . . فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً .  يعنى :\r\nما براى ولىّ مقتول ، حق سلطه قرار داديم ، پس نبايد در كشتن زياده‌روى كند ، همانا او يارى شده است . « 3 » ظاهر آيه آن است كه حدّ و اندازهء سلطه‌اى كه براى ولىّ مقتول قرار داده شده تا آنجا است كه در كشتن زياده‌روى نكند ، يعنى بيش از قاتل يا غير قاتل را به جاى قاتل نكشد يا\r\n\r\n\r\n","description":"","footnote":"\r\n( 1 ) شورى ، آيه 40 .\r\n( 2 ) نحل ، آيه 126 .\r\n( 3 ) اسراء ، آيه 33 .\r\n","page_name":" 350 ","page_number":350},
  {"content":"\r\n\r\nقاتل را هنگام كشتن مثله نكند . اين معناى ظاهر آيه است ، مفسران نيز آيه را همين گونه تفسير كرده‌اند ، در پاره‌اى از روايات از جمله روايت اسحاق بن عمار از امام صادق ( ع ) نيز همين تفسير از آيه آمده است :\r\n. . . ما هذه الاسراف الذي نهى الله عنه ؟ قال : نهى الله ان يقتل غير قاتله او يمثّل القاتل . يعنى از امام صادق ( ع ) پرسيدند : اين اسرافى كه خداوند در آيه از آن نهى كرده است چيست ؟ امام ( ع ) فرمود : نهى شده از اينكه كسى غير از قاتل را بكشد يا قاتل را مثله كند . « 1 » بنابراين ، آيه شريفه دلالت بر آن دارد كه در مقام قصاص ، كيفر دادن جانى به اندازهء جنايت او كه در كميت و كيفيت آن اسرافى نباشد از حقوق مجنى عليه است و تحت سلطهء شرعى او قرار دارد . جاى اشكال نيست كه اصل درد و عذابى كه مقتضاى جنايت است و نيز در اين محدوده قرار دارد .\r\n4 - از مجموع آيات و رواياتى كه در باب قصاص آمده است مانند : آيهء :\r\n يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى . . .  « 2 » و آيهء :\r\n النَّفْسَ بِالنَّفْسِ وَ الْعَيْنَ بِالْعَيْنِ وَ الْأَنْفَ بِالْأَنْفِ وَ الْأُذُنَ بِالْأُذُنِ . . .  « 3 » سه نكته استفاده مىشود :\r\nالف - در قصاص ، برابرى و همگونى ( مساوات و مماثله ) ميان جنايت و كيفر آن ، معتبر است .\r\nب - مجنى عليه يا ولىّ او حق دارد با جانى مقابلهء به مثل كند .\r\nج - اصل اولى در جنايت عمدى ، مساوات و مماثله كيفر با جنايت است و از اين اصل نبايد تخلف شود مگر در مواردى كه اجراى بدون كم و زياد مساوات و مماثله مانعى داشته باشد ، مانند آنكه در صورت مساوات و مماثله بيم هلاك جانى در ميان باشد ، يا كيفر از جنايت افزون شود ، يا امكان اندازه‌گيرى دقيق مماثله در قصاص اعضا و زخمها وجود داشته باشد . اما در غير اين موارد ، مماثله و مساوات ، حق مجنى عليه است . همه اين نكات تأكيد بر آن دارند كه در قصاص ، مماثلهء در مقدار و در محل زخم و شكستگى و از جمله در اصل احساس درد و عذاب ناشى از زخم و قطع ، از جهات مهم عقلايى به\r\n\r\n\r\n","description":"","footnote":"\r\n( 1 ) وسائل ، ج 19 ، ص 95 باب 62 از ابواب قصاص النفس .\r\n( 2 ) بقره ، آيه 178 .\r\n( 3 ) مائده ، آيهء 45 .\r\n","page_name":" 351 ","page_number":351},
  {"content":"\r\n\r\nشمار مىرود .\r\nروايات نيز همين معنا را تأكيد مىكنند ، در تفسير منسوب به امام عسكرى ( ع ) آمده است :\r\nعن آبائه عن على بن الحسين ( ع ) قال : «  يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى  » يعنى المساواة و ان يسلك بالقاتل فى طريق المقتول المسلك الذي سلكه به من قتله . . . امام عسكرى ( ع ) از پدرانش از امام على بن حسين ( ع ) نقل فرمود : مقصود از آيهء «  يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى . . .  » ، مساوات در قصاص است و اينكه قاتل به همان شيوه‌اى كه او مقتول را كشته است ، كشته شود . « 1 »\r\nدر روايت سكونى از امام صادق ( ع ) آمده است :\r\nقال : رفع الى امير المؤمنين ( ع ) رجل داس بطن رجل حتى احدث فى ثيابه فقضى عليه ان يداس بطنه حتى يحدث فى ثيابه كما احدث ، او يغرم ثلث الدية . امام صادق ( ع ) فرمود : به امير المؤمنين ( ع ) خبر رسيد كه مردى شكم مردى را ماليد تا او لباس خود را آلوده كرد . امام ( ع ) حكم كرد كه شكم آن مرد ماليده شود تا همان گونه كه مرد مضروب لباس خود را آلوده كرده بود ، اين نيز لباس خود را آلوده كند يا به اندازه ثلث ديه به او خسارت بپردازد . « 2 »\r\n\r\nچكيده و نتيجه بحث\r\nاز مجموع مباحثى كه در اين مسأله گذشت ، مىتوان به دست آورد كه در باب قصاص ، مماثله در اصل دردناك بودن و احساس درد كردن به مقدارى كه عادتاً مقتضاى جنايت است ، از حقوق مجنى عليه يا ولى او مىباشد . بنابراين او حق دارد كه خواستار دردناك بودن كيفر باشد و جانى نمىتوانند از آن امتناع ورزد .\r\nاز روايت حلبى كه پيش از اين گذشت ، بيش از اين استفاده نمىشود كه در مقام قصاص ، از مثله كردن قاتل و شكنجه كردن او كه در اثر خشم و تعصب و انتقامجويى غالباً اتفاق مىافتد ، نهى شده است . از اين رو ، امام ( ع ) در واقعهء مورد سؤال ، جايز ندانسته‌اند كه قاتل را با عصا بكشند آن گونه كه او مقتول را كشته بود ؛ زيرا با اين كار ، قاتل\r\n\r\n\r\n","description":"","footnote":"\r\n( 1 ) وسائل ، ج 19 ، ص 39 ، باب 19 از ابواب قصاص النفس .\r\n( 2 ) همان ، ص 138 . باب 20 ابواب قصاص الطرف .\r\n","page_name":" 352 ","page_number":352},
  {"content":"\r\n\r\nدر معرض شكنجه شدن و بازيچه در آمدن قرار مىگرفت ، به ويژه آنكه ، در قصاص‌كننده نمىدانست كه قاتل چگونه و چقدر با عصا مقتول را زده بود تا مرد .\r\nعلاوه بر اين ، روايت ياد شده در خصوص حد قتل و كشتن قاتل وارد شده و بيان مىكند كه در حد قتل ، شرط است كه قاتل را با شمشير بكشند نه به طريق غير متعارفى مثل زدن با عصا ، هر چند اصل جنايت با ضربات عصا اتفاق افتاده باشد . بنابراين ، روايت مذكور دلالت ندارد كه شرط مساوات و مماثله در ساير جهات كه احساس درد از مهمترين آنها است - خصوصاً در قصاص زخمها و اعضا - ساقط است .\r\n\r\n","description":"","footnote":"","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n . \r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n . \r\n","description":"","footnote":"","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n . \r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n . \r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n . \r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n . \r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n . \r\n","description":"","footnote":"","page_name":" 367 ","page_number":367},
  {"content":"\r\n . \r\n\r\n","description":"","footnote":"","page_name":" 368 ","page_number":368}
  ]