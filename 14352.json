[
  {"content":"\r\n\r\nإنس عيره\r\nهو الحى\r\nمهرتابان\r\nيادنامه\r\nومصاحبات تلميذ وعلامه\r\nعالم ربانى علامه سيد محمدحسين طباطبائى تبريزى\r\nأفاض الله علينا من بركات تربته\r\nتأليف\r\nعلامه آية الله سيد محمدحسين حسينى طهرانى\r\nمدظله العالى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n* مهرتابان\r\n* يادنامه ومصاحبات تلميذ وعلامه\r\n* عالم ربانى علامه سيد محمدحسين طباطبائى تبريزى\r\n* علامه آية الله سيد محمدحسين حسينى طهرانى\r\n* تيراژ : 50000 نسخه\r\n* ناشر : انتشارات باقر العلوم عليه السلام\r\n* چاپ وصحافى : گروه گرافيك و حروف چينى كامپيوترى\r\n* كليه حقوق محفوظ است .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nهو الحى\r\nمهرتابان\r\nيادنامه\r\nعالم ربانى علامه سيد محمدحسين طباطبائى تبريزى\r\nأفاض الله علينا من بركات تربته\r\nلمؤلفه القانى\r\nسيد محمدحسين حسينى طهرانى\r\nغفرله\r\nبخش نخست\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ بخش اول 
  ]\r\n\r\n[ مقدمه 
  ]\r\nهجم بهم العلم على حقيقة البصيرة ؛ و با شروا روح اليقين ؛ و استلانوا ما استوعره المترفون ؛ و أنسوا بما استوحش منه الجاهلون ؛ و صحبوا الدّنيا بأبدان أرواحها معلّقة بالمحلّ الأعلى ؛ اولئك خلفاء الله فى أرضه ؛ و الدّعاة إلى دينه .\r\nآه آه ؛ شوقا إلى رويتهم .\r\n( امير المؤمنين عليه السّلام ؛ حكمت 147 از نهج البلاغه ) امواج علم بر اساس حقيقت ادراك و بصيرت بر آنها هجوم برد و به يكباره آنان را احاطه نمود . و جوهرهء ايمان و يقين را بجان و دل خود مسّ كردند .\r\nو آنچه را خوش‌گذران‌ها سخت و ناهموار داشتند ، نرم و ملايم و هنجار انگاشتند . و به آنچه جاهلان از آن در وحشت و ترس بودند ، انس گرفتند .\r\nفقط با بدن خاكى خود همنشين دنيا شدند ، با روح‌هائى كه به بلندترين قلّه از ذروهء قدس عالم ملكوت آويخته بود .\r\nايشانند در روى زمين جانشينان خدا ؛ و داعيان بشر بسوى دين خدا .\r\nآه آه ؛ چقدر اشتياق زيارت و ديدارشان را دارم ؟\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nبسم اللّه الرّحمن الرّحيم و صلّى اللّه على سيّدنا و نبيّنا خاتم النبيّين محمّد و على آله الطّيّبين الطّاهرين و لعنة اللّه على أعدائهم اجمعين من الآن الى قيام يوم الدّين .\r\n ته دلالا فأنت أهل لذاكا * و تحكم فالحسن قد أعطاكا « 1 » \r\n و لك الأمر فاقض ما أنت قاض * فعلىّ الجمال قد ولاكا « 2 » \r\n و تلافى إن كان فيه ائتلافى * بك عجّل به جعلت فداكا « 3 » \r\n و بما شئت فى هواك اختبرنى * فاختيارى ما كان فيه رضاكا « 4 » \r\n فعلى كلّ حالة أنت منّى * بىأولى إذ لم أكن لولاكا « 5 » \r\n و كفانى عزّا بحبّك ذلّى * و خضوعى و لست من أكفاكا « 6 » \r\n و إذا ما إليك بالوصل عزّت * نسبتى عزّة و صح ولاكا « 7 » \r\n فاتّهامى بالحبّ حسبى و أنّى * بين قومى اعدّ من قتلاكا « 8 » « * » \r\nدر سنه يك‌هزار و سيصد و شصت و چهار هجريه قمرية ، اين حقير براى طلبگى و\r\n\r\n\r\n","description":"","footnote":"\r\n* ديوان ابن قارص طبع سنه 1382 هجريه قمريه ص 156\r\n( 1 ) كرشمه و ناز كن كه تو اهليّت آن را دارى ! و فرمان بده كه حسن و نيكوئى اين منصب را به تو داده است !\r\n( 2 ) و امر براى تست ! حال هر چه مىخواهى حكم بنما ! چون جمال تو اين ولايت تو را بر من نهاده است !\r\n( 3 ) و اگر در فنا و تلف شدن من ، پيوند و ائتلاف با تو مىباشد ؛ فدايت شوم ؛ بدين اتلاف زودتر اقدام كن !\r\n( 4 ) و در محبّت و هواى خود بهر چه مىخواهى مرا بيازماى ، كه اختيار من همان چيزيست كه در آن رضاى تست !\r\n( 5 ) پس در هر حالت و بهر صورت ، تو اولويّت دارى به من ، از اولويّتى كه من به خودم دارم ؛ چون اگر تو نبودى من نبودم !\r\n( 6 ) با اينكه از هم‌طرازان ، و هم‌رديفان تو نيستم ؛ و ليكن عزّت و سرافرازى كه در اثر ذلّت و فروتنى به محبّت تو به من مىرسد مرا بس است !\r\n( 7 ) چنان كه نسبت من به ديدار و وصل تو استوار نباشد ؛ و محبّت من صادق و صحيح نباشد ؛\r\n( 8 ) پس همين بس است مرا كه به محبّت تو متّهم هستم ! و در بين آشنايان از زمرهء كشته‌شدگان تو بشمار مىآيم !\r\n","page_name":" 7 ","page_number":7},
  {"content":"\r\n\r\nتحصيل علوم دينيّه به بلدهء طيّبهء قم مشرّف شدم . و در مدرسه مرحوم آيت اللّه حجّت « * » كه بعدا به مدرسهء حجّتيه معروف شد حجره‌اى گرفته ، و بدرس و بحث و مطالعه ادامه مىدادم .\r\nبناى اين مدرسه كوچك بود ؛ و آيت اللّه حجّت چندين هزار متر از زمين مجاور را تهيّه و در نظر داشتند مدرسه را توسعه دهند و بناى عظيمى كه بسبك همان مدارس اسلامى مىباشد ، و حاوى حجرات بسيار و مدرس و مسجد و كتابخانه و سرداب و آب‌انبار و ساير ما يحتاج طلّاب باشد به طرز صحيح و بهداشتى و با فضاى بزرگ و روح‌افزا براى طلّاب بسازند .\r\nهر چه مهندسين از طهران و غير طهران آمدند و نقشه‌هاى متنوّع و مختلفى كشيدند ، مورد نظر آيت اللّه واقع نشد ، تا بالاخره شنيديم : سيّدى از تبريز آمده و نقشه‌اى كشيده است كه مورد نظر و تصويب ايشان قرار گرفته است .\r\nما بسيار شائق و مترصّد بوديم كه اين سيّد را ببينيم .\r\nو از طرفى نيز بسيار شائق بوديم كه درس فلسفه بخوانيم ، و در آن اوان ، عالم جليل فخر الحكماء و الفلاسفه آيت اللّه حاج ميرزا مهدى آشتيانى قدس اللّه نفسه بقم مشرف شده ، و قصد تدريس داشتند و چند ماهى هم توقّف كردند ؛ و به يكى از دوستان عزيز ما قول داده بودند كه درس خصوصى فلسفه را از منظومهء سبزوارى براى ما بگويند ؛ و ما در آستانهء شروع بوديم كه ايشان بغتته از اقامت در قم انصراف حاصل نموده ؛ و بطهران بازگشتند .\r\nدر همين احوال شنيديم : آن سيّدى كه از تبريز آمده و نقشه ساختمان را كشيده است بنام قاضى معروف و در رياضيّات و فلسفه زبر دست ؛ و نيز درس فلسفه‌اى در حوزه شروع كرده است .\r\nاشتياق ما براى ديدار و ملاقات با او زياد شد ؛ و مترصّد بوديم به منزلش برويم و به بهانه‌اى از او ديدار كنيم ؛ تا آنكه يكى از دوستان ما كه در مدرسه رفت و آمد داشت و فعلا از علماى رشت مىباشد يك‌روزه بحجره آمد و گفتند : آقاى قاضى « 1 » از زيارت مشهد بر گشته ؛ بيا بديدنش برويم !\r\n\r\n\r\n","description":"","footnote":"\r\n( 1 ) حضرت علامه طباطبائى در ابتداء ورودشان به قم به قاضى معروف بودند ، چون از سلسلهء سادات قاضى مشهور در آذربايجان هستند ؛ ليكن از نقطهء نظر آنكه ايشان از سادات طباطبائى هستند ، خود ايشان ترجيح دادند كه به طباطبائى معروف شوند .\r\n* آيت اللّه حجّت در نظر داشتند يك درمانگاه و آزمايشگاه متّصل به مدرسه نيز براى طلّاب بسازند ولى به عللى موفّق نشدند .\r\n","page_name":" 8 ","page_number":8},
  {"content":"\r\n\r\n\r\n[ برخورد و اوّلين ملاقات با علّامهء طباطبائى قدس الله نفسه 
  ]\r\nچون به منزل ايشان وارد شديم ؛ ديديم كه اين رجل معروف و مشهور همان سيّدى است كه ما همه‌روزه در كوچه‌ها در بين راه او را مىديديم ، و ابدا احتمال نمىداديم كه او از اهل علم باشد ، فضلا از تبحّر در علوم .\r\nبا عمامهء بسيار كوچك از كرباس آبى رنگ ، و تكمه‌هاى باز قبا ، و بدون جوراب با لباس كمتر از معمول ، در كوچه‌هاى قم تردّد داشت ؛ خانه نيز بسيار محقّر و ساده ما معانقه كرديم و نشستيم و گفتگو و سخن از اطراف و جوانب پيش آمد ؛ ديديم :\r\nنه ، واقعا اين مرد جهانى است كه از علم و درايت و ادراك و فهم ؛ و براى ما خوب مشهود شد كه :\r\n هر آنكو ز دانش برد توشه‌اى * جهانيست بنشسته در گوشه‌اى \r\nدر همان مجلس ، شيفتگى و ارادت به ايشان يكباره اوج گرفت ؛ و تقاضا نموديم يك درس خصوصى فلسفه ، براى ما بيان كنند ، كه آزادانه بتوانيم در بين درس به بحث و گفتگو پرداخته ، و اشكالى در مطلب باقى نماند .\r\nايشان با كمال بزرگوارى پذيرفتند ؛ و چون از حضور ايشان بيرون آمديم ؛ و به ساير دوستانى كه بنا بود با آنها فلسفه بخوانيم رسيديم ، گفتند : آقاى قاضى چطور بود ؟\r\nگفتم : در پاسخ شما بايد همان رباعى را بخوانم كه أبو العلاء معرّى نابينا دربارهء سيد مرتضى گفت ؛ در آن وقتى كه از ملاقات سيّد ، به وطن بازگشته ؛ و از او دربارهء سيّد پرسيده بودند كه او را چگونه يافتى ؟\r\n يا سائلى عنا لمّا جئت أسأله * ألا هو الرّجل العاري من العار\r\nلو جئته لرأيت النّاس فى رجل * و الدّهر فى ساعة و الأرض فى دار « 1 » \r\nبارى ايشان درس فلسفه را براى ما در مدرس مدرسه شروع كردند ؛ و با آنكه بنا بود خصوصى باشد ، طلّاب مطّلع شدند ؛ و در روز اوّل قريب يك‌صد نفر مدرس را پر كردند ؛ و ايشان درس را شروع كردند .\r\n\r\n\r\n","description":"","footnote":"\r\n( 1 ) الكنى و الالقاب طبع صيدا ج 3 ص 161 و معناى شعر اينست : اى پرسش‌كننده از احوالات و كيفيّات سيّد مرتضى آگاه باش كه من چون بخدمتش رسيدم كه از او سؤالهائى بنمايم ؛ او را يافتم مردى كه از انواع عار و ننگ و قذارت مبرّى و پاكيزه بود .\r\nاگر تو به نزد او به روى ؛ هرآينه خواهى ديد كه تمام افراد بشر در يك مرد گرد آمده ؛ و تمام روزگار در يك ساعت ، و تمام بساط زمين در يك خانه جمع شده است .\r\n","page_name":" 9 ","page_number":9},
  {"content":"\r\n\r\nدر عين حالى كه در بين درس نيز به قدر كافى بحث و گفتگو به عمل مىآمد ، و ليكن بعلّت تراكم جمعيّت صلاح نبود كه اشكالات و ايرادات از سطح معمولى درس بالا رود ؛ بنابراين براى روشن شدن بعضى از مطالب ، پيوسته ما پس از خاتمهء درس تا در منزل به همراه ايشان مىرفتيم ؛ و در راه همواره گفتگو بود .\r\nعشق و علاقهء ما به ايشان زياد شد ؛ و چون مردى ساده و بزرگوار و خليق و با حيا و بىآلايش بودند ؛ عينا مانند يك برادر مهربان و رفيق شفيق با ما رفتار مىكردند ؛ عصرها در حجره مىآمدند ؛ و هر روز يكى دو ساعت را علاوه بر درس رسمى ، براى ما گفتگوهائى از قرآن مجيد و معارف الهيّه داشتند .\r\nعلاوه بر درس فلسفه يك دوره از هيئت قديم را براى ما درس دادند ؛ و درس تفسير را نيز براى ما شروع كردند .\r\nبارى عظمت و ابّهت و سكينه و وقار در وجود ايشان استقرار يافته ؛ و درياى علم و دانش چون چشمهء جوشان فوران مىكرد ؛ و پاسخ سؤاالها را آرام آرام مىدادند ؛ و اگر چه بحث و گستاخى ما در بعضى از احيان بحدّ اعلا مىرسيد ؛ ابدا ابدا ايشان از آن خطّه مشى خود خارج نمىشدند ؛ و حتّى براى يك دفعه تن صدا از همان صداى معمولى بلندتر نمىشد ؛ و آن ادب و متانت و وقار و عظمت پيوسته بجاى خود بود و جام صبر و تحمّل لبريز نمىگشت .\r\nو گهگاهى از حالات بزرگان و اولياء خدا و مكتب‌هاى عرفانى براى ما بياناتى داشتند ؛ بالاخصّ از استاد نجف خود در معارف الهيّه و اخلاق : مرحوم سيّد العارفين و سند المتألهين آية اللّه الوحيد آقاى حاج ميرزا على آقاى قاضى رضوان اللّه عليه ، براى ما بيان مفصّلى داشتند ، كه بسيار براى ما دلنشين و دلپسند بود ؛ و مجالس ما با ايشان علاوه بر اوقات دروس رسمى ، در شبانه روز گاهى به دو و سه ساعت مىرسيد .\r\nشيفتگى و عشق و علاقه ما به حضرت ايشان به حدّى رسيد كه براى انس و ملاقات بيشتر ، و استفاده و استفاضهء افزون‌تر ، حجرهء مدرسهء را ترك نموده و در قرب منزل ايشان اطاقى اجاره كرديم و بدانجا منتقل شديم ؛ و بطور مدام و مستمر يكى دو ساعت بغروب مانده و بعضى از اوقات تا پاسى از شب گذشته ، ايشان براى ما از مواعظ اخلاقىّ و عرفانىّ بياناتى داشتند ؛ و در فصل بهار در باغ قلعه كه در قرب منزل بود مىآمدند و براى ما و يكى دو نفر از رفقاى ديگر از سيره و روش فلاسفه الهيّه اسلاميّه و از مسلك علماى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاخلاق و سير و سلوك عرفاى عاليقدر ، بالاخصّ از احوال مرحوم آخوند ملّا حسينقلى همدانىّ و شاگردان مبرّزش چون آقا سيّد احمد كربلائى طهرانىّ ؛ و آقاى حاج ميرزا جواد آقاى ملكى تبريزىّ ؛ و آقا حاج شيخ محمّد بهارى ؛ و آقا سيّد محمّد سعيد حبّوبى و از سيره و روش مرحوم سيّد بن طاوس و بحر العلوم و استاد خود مرحوم قاضى رضوان اللّه عليهم اجمعين بطور مشروح بياناتى داشتند كه راهگشاى ما در معارف الهيّه بود .\r\nو حقّا اگر ما به چنين مردى برخورد نكرده بوديم ، خسر الدّنيا و الآخرة ، دستمان از همه چيز خالى بود فلله الحمد و له المنّه .\r\n\r\n[ رويّه و روش علامهء طباطبائى در دروس 
  ]\r\nبارى تا سنه يك‌هزار و سيصد و هفتاد و يك كه بنجف اشرف براى ادامه تحصيل و استفاده از مدينهء علم : حضرت مولى الموالى امير المؤمنين عليه السّلام مشرّف شديم ؛ پيوسته ذكر و فكرمان علاوه بر دروس رسميّه حوزه از فقه و اصول ، استفاده از محضر پربركت ايشان بود ؛ چه از نقطهء نظر فلسفه ، و چه اخلاق و عرفان ، و چه تفسير قرآن كريم كه بسبك بديعى بيان مىنمودند .\r\nو در اين مدّت از ايشان تقاضا نموديم كه شرح فصوص قيصرّى ؛ و شرح منازل السّائرين ملّا عبد الرزّاق كاشانى را بما درس دهند ؛ و ايشان نيز پيوسته وعده مىدادند ؛ ولى بجاى آنها هميشه از آيات قرآن و شرح و بسط در پيرامون آن سخن به ميان مىآمد تا بالأخره ما دانستيم كه علاقهء زيادى بتدريس آنها را ندارند ؛ ولى يك دورهء تمام از سير و سلوك بيان كردند كه بر نهج و سبك رسالهء منسوب به آيت اللّه علّامه بحر العلوم بود ؛ و براى ما بسار جالب و دلنشين بود .\r\nو نيز در ايّام تعطيل براى طلّاب خصوصى كه تعداد آنان بين ده نفر تا پانزده نفر بود ، مكاتبات آيتين و علمين سيّد العرفاء الإلهيّين سيّد احمد كربلائىّ و شيخ الفقهاء الربّانيّين حاج شيخ محمّد حسين اصفهانى كمپانى رضوان اللّه عليهما را بيان مىفرمودند ؛ و پس از تنقيح بحث ، نظريّهء خود را مفصّلا بيان مىكردند .\r\nاين كتاب مجموعا چهارده مكاتبه است كه دربارهء توحيد ذاتى نگارش يافته و هفت‌تاى آن از آيت اللّه كربلائى در مسلك توحيد بنا بر مذاق عرفاء ؛ و هفت‌تاى ديگر از آيت اللّه اصفهانىّ در مسلك توحيد بنا بر مذاق فلاسفه است ؛ و اين مكاتبات هريك بر ردّ ديگرى نوشته شده ؛ و هريك از اين دو آيتين به تمام معنىالكلمه با تجهيزات استدلالى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعرفانىّ و فلسفىّ خود را مجهز و در اين مكاتبات براى ابطال مدّعاى خصم خود قيام نموده‌اند .\r\nعلّامه طباطبائى نيز بنا بود بعنوان محاكمات بر هريك از اين نامه‌ها تذييلى بنويسند ؛ و تا تذييل ششم را مرقوم داشتند ؛ ولى تتمهء آنها ناتمام ماند .\r\nحقير چون براى ادامه تحصيل بنجف اشرف مشرّف شدم ؛ ايشان ديگر آن تذييلات را تمام نكردند ؛ و تا آخر هم ننوشتند ؛ و با آنكه چندين بار در اوقات شرفيابى تقاضاى اتمام آن را نموديم ؛ و وعده مىنمودند ؛ ليك شواغل و مشاغل و كسالت مزاج مجال و حوصله نمىداد ؛ تا برحمت ايزدى پيوستند .\r\nبارى حضرت علّامه آيتى بود عظيم ؛ نه تنها از نقطهء نظر فلسفه و احاطه به تفسير قرآن كريم ؛ و نه تنها از نقطهء نظر فهم احاديث و پى بردن بحاق معنى و مراد ؛ چه از روايات اصوليّه و چه از روايات فروعيّه و نه تنها از نقطه نظر جامعيّت ايشان در سائر علوم و احاطه بعقل و نقل ؛ بلكه از نقطهء نظر توحيد و معارف الهيّه و واردات قلبيّه ، و مكاشفات توحيديّه ، و مشاهدات الهيّه قدسيّه ، و مقام تمكين و استقرار جلوات ذاتيّه در تمام عوالم و زواياى نفس .\r\nهركس با ايشان مىنشست ؛ و زبان خاموش و سكوت مطلق ايشان را مىنگريست مىپنداشت كه اين مرد در مفكّرهء خود ، هيچ ندارد ؛ ولى چنان مستغرق انوار الهيّه و مشاهدات غيبيّه ملكوتيّه بودند كه مجال تنازل نمىكردند .\r\nو عجيب جامعيّت ايشان بود بين تحمّل آن كوههاى اسرار و بين حفظ ظاهر در مقام كثرت و اعطاء حقّ و عوالم و ذوى الحقوق از تدريس و تربيت طلّاب و محصّلين و دفاع از حريم دين و سنّت الهيّه و قوانين مقدّس اسلام و سنگر ولايت كلّيه الهيّه .\r\nآيت اللّه علّامه طباطبائى گذشته از جامعيّت در علوم ، جامع بين علم و عمل بود ؛ آن هم عملى كه از تراوشات نفسانيّه صورت گيرد و بر اساس طهارت سرّ تحقق پذيرد ؛ جامع بين علوم و كمالات فكريّه و بين وجدانيّات و اذواق قلبيّه و بين كمالات عمليّه و بدنيّه بود ؛ يعنى مرد حقّى بود كه شراشر وجودش بحقّ متحقّق بود .\r\nخطّ نستعليق و شكستهء ايشان از بهترين و شيواترين خطّ اساتيد خطّ بود ؛ گرچه در اين اواخر بعلّت كسالت اعصاب و رعشهء حاصل در دست ؛ دست تكان داشت و خطّ مرتعش بود ولى جوهرهء خطّ حكايت از استادى در اين فنّ را داشت ؛ خودشان\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمىفرمودند : قطعاتى از خطّ زمان جوانى مانده است كه وقتى به آنها نگاه مىكنم در تعجّب مىافتم كه آيا اين خطّ من است ؟\r\n\r\n[ جامعيّت علّامهء طباطبائى در علم و عمل 
  ]\r\nدر علوم غريبه در رمل و جفر وارد بودند ؛ ولى ديده نشد كه عمل كنند .\r\nدر علم اعداد و حساب جمل ابجد و طرق مختلف آن مهارتى عجيب داشتند .\r\nدر جبر و مقابله و هندسهء فصائى و مسطّحه و حساب استدلالى سهمى به سزا داشتند ؛ و در هيئت قديم استاد بودند ؛ به پايه‌اى كه به آسانى مىتوانستند استخراج تقويم كنند ؛ و همان‌طوركه عرض شد يك دورهء از آن را بما درس گفتند .\r\nولى چون رياضيّات را چه از حساب و هندسه و چه از مثلّثات ، اين حقير در مدارس جديده بطور مستوفى خوانده بودم ديگر لزومى نداشت كه نزد ايشان نيز بخوانم .\r\nبارى استاد ما علوم رياضى را در نجف اشرف نزد آقا سيّد ابو القاسم خونسارى كه از رياضىدان‌هاى مشهور عصر بود فرا گرفته بودند ؛ و خود ايشان مىفرمودند : كه براى بعضى از استادان رياضى جامعهء بغداد ( دانشگاه ) مسأله‌اى مشكل پيش مىآمد كه از حلّ آن عاجز مىشدند ، بنجف مىآمدند و به خدمت آقاى سيّد ابو القاسم مىرسيدند ؛ و اشكال خود را رفع مىكردند .\r\nعلّامهء طباطبائى در ادبيّات عرب و معانى و بيان و بديع استاد بودند .\r\nدر فقه و اصول استاد بودند و ذوق فقهىّ بسيار روان و نزديك بواقع داشتند ؛ و دوره‌هائى از فقه و اصول را نزد استادانى چون مرحوم آيت اللّه نائينىّ و مرحوم آيت اللّه كمپانىّ خوانده بودند ؛ و نيز از فقه آيت اللّه اصفهانىّ بهرمند شده‌اند ؛ و مدّت اين دوره‌هاى از درس مجموعا به ده سال كشيده شد .\r\nو استاد وحيد ايشان در فلسفه حكيم متألّه معروف مرحوم آقا سيد حسين بادكوبه‌اى بوده است كه ساليانى دراز در نجف اشرف در معيّت برادرشان مرحوم آيت اللّه آقا حاج سيّد محمد حسن طباطبائىّ الهى نزد او بدرس و بحث مشغول بوده‌اند ؛ و چون اسفار و شفا و مشاعر و غيرها را نزد او خوانده‌اند .\r\nمرحوم حكيم بادكوبه‌اى به ايشان عنايتى خاصّ داشته است و براى تقويت برهان و استدلال ايشان را امر كرده است كه علوم رياضىّ را دنبال كنند .\r\nو امّا معارف الهيّه و اخلاق و فقه الحديث را نزد عارف عاليقدر و كم‌نظير يا بىنظير ، مرحوم آية الحقّ حاج ميرزا علىّ آقا قاضى قدّس اللّه تربته الزكيّة آموخته‌اند ؛ و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدر سير و سلوك و مجاهدات نفسانيّه و رياضيات شرعيّه تحت نظر و تعليم و تربيت آن استاد كامل بوده‌اند .\r\nمرحوم قاضى از بنى اعمام ايشان بوده‌اند ؛ و در نجف اشرف به تربيت شاگردان الهى و وارستگان و شوريدگان جمال الهى و مشتاقان لقاء و زيارت حضرت احديّت ، مشغول و در آن خطّه ، عالم وحيد و يگانه در اين فنّ بوده‌اند ؛ به‌طورىكه ايشان نام استاد را فقط بر او مىبردند ؛ و هر وقت استاد بطور اطلاق مىگفتند مراد مرحوم قاضى است ؛ و گويا در مقابل مرحوم قاضى ؛ تمام اساتيد ديگر با وجود آن مقام و عظمت علمى كوچك جلوه مىكردند .\r\nليكن در مجالس عمومى اگر مثلا سخن از اساتيد ايشان به ميان مىآمد ، از فرط احترام نام قاضى را نمىبردند و او را هم‌رديف ساير اساتيد نمىشمردند ؛ همچنان‌كه در مقالهء مختصر و كوتاهى كه بقلم خود ايشان دربارهء زندگانى ايشان آمده و در مقدمهء مجموعه مقالات و رسائل ايشان بنام بررسىهاى اسلامىّ منتشر شده است نام از مرحوم قاضى در رديف اساتيد به چشم نمىخورد .\r\nكما آنكه از شب‌زنده‌داريهاى ايشان و عبادت‌ها و بيتوته‌ها در مسجد سهله و كوفه به چشم نمىخورد ؛ و در آنجا مرقوم داشته‌اند كه بسيار مىشد ( و به ويژه در بهار و تابستان ) كه شب را تا طلوع آفتاب با مطالعه مىگذراندم .\r\nمعلوم است كه اوّلا بيان عبادت‌ها و مقدار شب‌زنده‌دارى بتهجّد و ذكر و فكر براى عامهء مردم بعنوان مقالهء عمومى چقدر سبك و فاقد ارزش است ؛ آن هم از مثل چنين استادى كه يك‌قدم به طرف شخصيّت طلبى نزديك نشد ؛ و ريشهء خودنمائى و انانيّت در وجودشان بكلّى محترق گشته بود .\r\nو ثانيا جائى كه استاد يكى از شرائط حتميّه پيمودن راه خدا را كتمان سرّ مىشمردند كجا احتمال آن مىرود كه عبادات مستحبّهء خود را كه سرّى بين خود و بين ذات حىّ قيّوم است افشا نموده و در دسترس انظار عمومى بگذارند ؛ پس همان‌طوركه معلوم است در اين عبارت ايشان فريضهء صبح مستثنى است ساير عبادات مستحبّه و لازمه نيز در استثناء مقدّر مندرج است .\r\nو ليكن در جائى كه محلّ مناسب ذكر آن بزرگوار بود از ذكر آن دريغ نداشتند و با تجليل و تكريمى خاصّ بيان مىنمودند ؛ از جمله در تصديرى كه بر تذييلات مرقومه بر\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمكاتبات علمين كربلائىّ و كمپانىّ بعنوان محاكمات نوشته‌اند چنين مرقوم داشته‌اند كه . . . . ( آقاى آقا سيّد احمد كربلائى ) اخيرا در بوتهء تربيت و تهذيب مرحوم آية الحقّ و استاد وقت شيخ بزرگوار آخوند ملّا حسينقلى همدانى قدّس اللّه سرّه العزيز قرار گرفته و ساليان دراز در ملازمت مرحوم آخوند بوده ؛ و از همگنان گوى سبقت ربوده ؛ و بالاخره در صفّ اوّل و طبقهء نخستين تلامذه و تربيت‌يافتگان ايشان مستقر گرديده ؛ و در علوم ظاهرى و باطنى مكانى مكين و مقامى امين اشغال نمود .\r\nو بعد از درگذشت مرحوم آخوند ؛ در عتبهء مقدّسهء نجف اشرف اقامت گزيده و بدرس فقه اشتغال ورزيده ؛ و در معارف الهيّه و تربيت و تكميل مردم ؛ يد بيضا نشان مىداد .\r\nجمعى كثير از بزرگان و وارستگان بيمن تربيت و تكميل آن بزرگوار قدم در دائرهء كمال گذاشته و پشت پاى ببساط طبيعت زده ؛ و از سكّان‌دار خلد و محرمان حريم قرب شدند .\r\nكه از آن جمله است سيّد أجل ، آيهء حقّ ، و نادرهء دهر ، عالم عابد فقيه محدّث شاعر مفلق ، سيّد العلماء الرّبّانيّين مرحوم حاج ميرزا علىّ قاضى طباطبائى تبريزى متولد سال هزار و دويست و هشتاد و پنج هجرى قمرى و متوفاى سال هزار و سيصد و شصت و شش هجرى قمرى ، كه در معارف الهيّه و فقه حديث و اخلاق استاد اين ناچيز مىباشند ، رفع اللّه درجاته السّامية و افاض علينا من بركاته ( تمام شد كلام استاد ما علّامه طباطبائى قدّس اللّه سرّه )\r\n\r\n[ در احوال مرحوم حاج ميرزا علىّ آقاى قاضى استاد علّامهء طباطبائىّ 
  ]\r\nبارى استاد ما نسبت به استاد خود مرحوم قاضى علاقه و شيفتگى فراوانى داشت ؛ و حقّا در مقابل او خود را كوچك مىديد ؛ و در چهرهء مرحوم قاضى يك دنيا عظمت و ابّهت و اسرار و توحيد و ملكات و مقامات مىجست .\r\nمن يك روز به ايشان عطر تعارف كردم ، ايشان عطر را بدست گرفته ؛ و تأمّلى كردند و گفتند : دو سال است كه استاد ما مرحوم قاضى رحلت كرده‌اند ؛ و من تا به حال عطر نزده‌ام ؛ و تا همين زمان اخير نيز هر وقت بنده به ايشان عطرى داده‌ام ؛ در آن را مىبستند و در جيبشان مىگذاردند .\r\nو من نديدم كه ايشان استعمال عطر كنند ، با اينكه از زمان رحلت استادشان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nسى و شش سال است كه مىگذرد و عجيب است تساوى و توازن مدّت عمر علّامه با استادشان مرحوم قاضى ؛ چون مدّت عمر مرحوم قاضى هشتاد و يك سال بود ؛ و مدت عمر علّامه نيز هشتاد و يك سال است .\r\nايشان در سنهء يك‌هزار و سيصد و بيست و يك هجريه قمريّه متولّد شده‌اند ؛ و در صبح يكشنبه هيجدهم محرّم الحرام سنهء يك‌هزار و چهارصد و دو هجريّه قمريّه سه ساعت به ظهر مانده رحلت كرده‌اند ؛ و بنابراين مدّت عمرشان نيز هشتاد و يك سال است ؛ مانند مدّت عمر رسول خدا صلّى اللّه عليه و سلّم و وصيّشان امير المؤمنين صلوات اللّه عليه كه هر دو شصت و سه سال مىباشد .\r\nاستاد علّامه مىفرمودند : چون بنجف اشرف براى تحصيل مشرف شدم ؛ از نقطهء نظر قرابت و خويشاوندى و رحميّت گاهگاهى بمحضر مرحوم قاضى شرفياب مىشدم ؛ تا يك روز در مدرسه‌اى ايستاده بودم كه مرحوم قاضى از آنجا عبور مىكردند ؛ چون به من رسيدند دست خود را روى شانه من گذاردند و گفتند : اى فرزند ! دنيا مىخواهى نماز شب بخوان ؛ و آخرت مىخواهى نماز شب بخوان ! اين سخن آن‌قدر در من اثر كرد كه از آن ببعد تا زمانى كه به ايران مراجعت كردم پنج سال تمام در محضر مرحوم قاضى روز و شب بسر مىبردم ؛ و آنى از ادراك فيض ايشان دريغ نمىكردم ؛ و از آن‌وقتى كه به وطن مألوف بازگشتم تا وقت رحلت استاد پيوسته روابط ما بر قرار بود و مرحوم قاضى طبق روابط استاد و شاگردى دستوراتى مىدادند و مكاتبات از طرفين بر قرار بود .\r\nايشان مىفرمودند : ما هر چه داريم از مرحوم قاضى داريم .\r\nمرحوم قاضى از مجتهدين عظام بود ؛ ولى مقيّد بودند كه در منزل خود درس بگويند ؛ و دوره‌هائى از فقه درس داده‌اند ؛ و نماز جماعت را نيز براى شاگردان خود در منزل اقامه مىنموده‌اند ؛ و نماز ايشان بسيار باطمأنينه بود ؛ و طول مىكشيد ؛ و پس از نماز مغرب كه در اوّل استتار شمس تحت الافق اقامه مىكردند تا وقت عشاء به تعقيبات مغرب مىپرداختند ؛ و قدرى طول مىكشيد .\r\nدر ماه مبارك رمضان شاگردان براى ادراك نماز مغرب به جماعت ايشان مىرفتند ؛ و چون بعضى تا ذهاب حمرهء مشرقيّه از سمت الرّأس مبادرت به نماز نمىكردند ، لذا از ايشان تقاضا مىكردند كه قدرى صبر كنند ؛ و ايشان هم صبر مىكردند ؛ ولى سماور\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nروشن بود و مرحوم قاضى به مجرد استتار قرص ، افطار مىكرده‌اند .\r\nدر دههء اوّل و دوّم ماه رمضان ، مجالس تعليم و انس در شب‌ها بود ؛ در حدود چهار ساعت از شب گذشته شاگردان بمحضر ايشان مىرفتند و دو ساعت مجلس طول مىكشيد ؛ ولى در دههء سوّم مجلس تعطيل بود و مرحوم قاضى ديگر تا آخر ماه رمضان ديده نمىشدند ؛ و هر چه شاگردان بدنبال ايشان مىگشتند در نجف ، در مسجد كوفه ، در مسجد سهله ، و يا در كربلا ، ابدا اثرى از ايشان نبود ؛ و اين رويّهء مرحوم قاضى در همه‌سال بود تا زمان رحلت .\r\nمرحوم قاضى در لغت عرب بىنظير بود ؛ گويند چهل هزار لغت از حفظ داشت ؛ و شعر عربى را چنان مىسرود كه اعراب تشخيص نمىدادند سرايندهء اين شعر عجمى است .\r\nروزى در بين مذاكرات ، مرحوم آيت اللّه حاج شيخ عبد اللّه مامقانى رحمة اللّه عليه به ايشان مىگويد : من آن‌قدر در لغت و شعر عرب تسلّط دارم كه اگر شخص غير عرب ، شعرى عربىّ بسرايد من مىفهمم كه سراينده عجم است ؛ گرچه آن شعر در اعلى درجه از فصاحت و بلاغت باشد .\r\nمرحوم قاضى يكى از قصائد عربى را كه سراينده‌اش عرب بود شروع به خواندن مىكند ؛ و در بين آن قصيده از خود چند شعر بالبداهه اضافه مىكند ؛ و سپس به ايشان مىگويد : كدام يك از اينها را غير عرب سروده است ؟ و ايشان نتوانستند تشخيص دهند .\r\nمرحوم قاضى در تفسير قرآن كريم و معانى آن يد طولائى داشت ؛ و مرحوم استاد ما علّامه طباطبائى مىفرمودند : اين سبك تفسير آيه به آيه را مرحوم قاضى بما تعليم دادند ؛ و ما در تفسير از مسير و ممشاى ايشان پيروى مىكنيم ؛ و در فهم معانى روايات وارده از ائمّه معصومين ذهن بسيار باز و روشى داشتند ؛ و ما طريقهء فهم احاديث را كه فقه الحديث گويند از ايشان آموخته‌ايم .\r\n\r\n[ در تربيت عرفانى علّامهء طباطبائى نزد استاد قاضى رضوان الله عليهما 
  ]\r\nمرحوم قاضى در تهذيب نفس و اخلاق و سير و سلوك در معارف الهيّه ، و واردات قلبيّه ، و مكاشفات غيبيّه ، سبحانيّه ، و مشاهدات عينيّه ، فريد عصر و حسنهء دهر و سلمان زمان و ترجمان قرآن بود .\r\nچون كوهى عظيم سرشار از اسرار الهى بود ؛ و به تربيت شاگردان در اين\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nقسمت همّت مىگماشت و روزها در مجالس خصوصى كه در منزل داشت ، شاگردان ساعتى مجتمع مىشدند ، و آن مرحوم به نصيحت و موعظه و پند و ارشاد مىپرداخت .\r\nجمع كثيرى از اعلام بيمن تربيت او در احقاب مختلف ، در مسير حقيقت قدم برداشتند ؛ و صاحب كمالات و مقامات گشتند ؛ و از وارستگان و پاكان و آزادگان شدند ؛ و بنور معرفت توحيد منوّر ؛ و در حرم امن وارد و عالم كثرت و اعتبار را در هم نور ديدند .\r\nاز جمله استاد گرانمايهء ما علّامهء طباطبائىّ و برادر ارجمندشان آية الحقّ مرحوم حاج سيّد محمّد حسن الهى رحمة اللّه عليهما بودند كه در تمام مراحل و منازل با هم رفيق و شريك بوده و چون فرقدان پيوسته با هم ملازم ، و يار و غمگسار يكديگر بودند .\r\nو از جمله آيات ديگرى چون حاجّ شيخ محمّد تقى آملىّ ؛ و حاجّ شيخ علىمحمّد بروجردىّ ؛ و حاجّ شيخ علىّ اكبر مرندىّ ؛ و حاجّ سيّد حسن مسقطىّ ؛ و حاجّ سيّد احمد كشميرىّ ؛ و حاج ميرزا إبراهيم سيستانىّ ؛ و حاجّ شيخ على قسّام ؛ و وصّى محترم آن استاد حضرت آيت اللّه حاجّ شيخ عبّاس هاتف قوچانى كه هريك از آنان به نوبهء خود ستارگان درخشان آسمان فضيلت و توحيد و معرفتند ؛ شكر اللّه مساعيهم الجميلة .\r\nمرحوم قاضى رضوان اللّه عليه خود در امور معرفت ، شاگرد پدرشان مرحوم آية الحقّ آقاى سيد حسين قاضى كه از معاريف شاگردان مرحوم مجدّد آيت اللّه حاج ميرزا محمّد حسن شيرازى رحمة اللّه عليه بوده‌اند ؛ مىباشند و ايشان شاگرد مرحوم آية الحقّ امام قلى نخجوانى و ايشان شاگرد مرحوم آية الحقّ آقا سيّد قريش قزوينى هستند .\r\nگويند چون مرحوم آقا سيّد حسين قاضى از سامراء از محضر مرحوم مجدّد عازم مراجعت به آذربايجان مسقط الرّاس خود بوده‌اند ؛ در ضمن خدا حافظى مرحوم مجدّد به ايشان يك جمله نصيحت مىكند ؛ و آن اينكه : در شبانه روز يك ساعت را براى خود بگذار ! مرحوم آقا سيّد حسين در تبريز چنان متوغّل امور الهيّه مىگردد ؛ كه در سال بعد چون چند نفر از تجار تبريز بسامرّاء مشرّف شده و شرفياب حضور مرحوم ميرزا شدند ؛ مرحوم ميرزا از احوال آقا سيّد حسين قاضى استفسار مىكنند ؛ آنان در جواب مىگويند :\r\nيك‌ساعتى كه شما نصيحت فرموده‌ايد تمام اوقات ايشان را گرفته ؛ و در شب و روز ايشان\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبا خداى خود مراوده دارند .\r\nولى چون مرحوم قاضى بنجف آمدند در تحت تربيت مرحوم آية الحقّ آقاى سيّد احمد كربلائى طهرانى قرار گرفتند و با مراقبت ايشان طىّ طريق مىنموده‌اند .\r\nمرحوم قاضى نيز ساليان متمادى ملازم و هم‌صحبت مرحوم عابد زاهد ناسك وحيد عصره حاج سيّد مرتضى كشميرى رضوان اللّه عليه بوده‌اند البته نه بعنوان شاگردى ؛ بلكه بعنوان ملازمت و استفاده از حالات ؛ و تماشاى احوال و واردات و البتّه در مسلك عرفانيّه بين اين دو بزرگوار تباينى بعيد وجود داشته است .\r\nامّا طريقهء تربيت آية الحقّ آقاى سيّد احمد كربلائى طبق رويّهء استادشان مرحوم آخوند ملا حسينقلى همدانى ، معرفت نفس بوده و براى وصول به اين مرام ، مراقبه را از اهمّ امور مىشمرده‌اند ؛ و آخوند شاگرد آية الحقّ و فقيه عاليقدر مرحوم آقا سيّد على شوشترى است كه ايشان استاد شيخ مرتضى انصارىّ در اخلاق و شاگرد ايشان در فقه بوده‌اند .\r\n\r\n[ كمالات استاد قاضى رحمة الله عليه 
  ]\r\nمرحوم قاضى شاگردان خود را هريك طبق موازين شرعيّه با رعايت آداب باطنيّه اعمال و حضور قلب در نمازها و اخلاص در افعال بطريق خاصّى دستورات اخلاقى مىدادند ؛ و دل‌هاى آنان را آماده براى پذيرش الهامات عالم غيب مىنمودند .\r\nخود ايشان در مسجد كوفه و مسجد سهله حجره داشتند ؛ و بعضى از شب‌ها را به تنهائى در آن حجرات بيتوته مىكردند ؛ و شاگردان خود را نيز توصيه مىكردند ؛ بعض از شب‌ها را به عبادت در مسجد كوفه و يا سهله بيتوته كنند ؛ و دستور داده بودند كه چنانچه در بين نماز و يا قرائت قرآن و يا در حال ذكر و فكر براى شما پيش آمدى كرد ؛ و صورت زيبائى را ديديد ؛ و يا بعضى از جهات ديگر عالم غيب را مشاهده كرديد ؛ توجّه ننمائيد ؛ و دنبال عمل خود باشيد ! استاد علّامه مىفرمودند : روزى من در مسجد كوفه نشسته و مشغول ذكر بودم ؛ در آن بين يك حوريّهء بهشتى از طرف راست من آمد و يك جام شراب بهشتى در دست داشت ؛ و براى من آورده بود ؛ و خود را به من ارائه مىنمود ؛ همين‌كه خواستم به او توجّهى كنم ناگهان ياد حرف استاد افتادم ؛ و لذا چشم پوشيده و توجّهى نكردم ؛ آن حوريّه برخاست ؛ و از طرف چپ من آمد ؛ و آن جام را به من تعارف كرد ؛ من نيز توجّهى ننمودم و روى خود را برگرداندم ؛ آن حوريّه رنجيده شد و رفت ؛ و من تا به حال هر وقت آن منظره به يادم مىافتد از رنجش آن حوريّه متأثّر مىشوم .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\n[ كيفيّت تربيت مرحوم قاضى قدّس الله نفسه 
  ]\r\nمرحوم قاضى از نقطهء نظر عمل آيتى عجيب بود ؛ اهل نجف و بالاخصّ اهل علم از او داستانهائى دارند ؛ در نهايت تهيدستى زندگى مىنمود با عائله سنگين و چنان غرق توكّل و تسليم و تفويض و توحيد بود كه اين عائله به قدر ذرّه‌اى او را از مسير خارج نمىكرد .\r\nيكى از رفقاى نجفى ما كه فعلا از اعلام نجف است براى من مىگفت : من يك روز بدكّان سبزىفروشى رفته بودم ؛ ديدم مرحوم قاضى خم شده و مشغول كاهو سوا كردن است ؛ ولى به عكس معهود ؛ كاهوهاى پلاسيده و آنهائى كه داراى برگهاى خشن و بزرگ هستند برمىدارد .\r\nمن كاملا متوجّه بودم ؛ تا مرحوم قاضى كاهوها را به صاحب دكّان داد و ترازو كرد ؛ و مرحوم قاضى آنها را در زير عبا گرفت و روانه شد ؛ من كه در آن‌وقت طلبهء جوانى بودم و مرحوم قاضى مرد مسنّ و پير مردى بود به دنبالش رفتم و عرض كردم : آقا من سؤالى دارم ! شما به عكس همه چرا اين كاهوهاى غير مطلوب را سوا كرديد ! ؟\r\nمرحوم قاضى فرمود : آقا جان من ! اين مرد فروشنده ؛ شخص بىبضاعت و فقيرى است ؛ و من گاهگاهى به او مساعدت مىكنم ؛ و نمىخواهم چيزى به او بلا عوض داده باشم تا اوّلا آن عزّت و شرف آبرو از بين برود ؛ و ثانيا خداى ناخواسته عادت كند به مجّانى گرفتن ؛ و در كسب هم ضعيف شود .\r\nو براى ما فرقى ندارد كاهوى لطيف و نازك بخوريم يا از اين كاهوها ؛ و من مىدانستم كه اينها بالاخره خريدارى ندارد ؛ و ظهر كه دكّان خود را مىبندد ؛ به بيرون خواهد ريخت « 1 » ؛ لذا براى عدم تضرّر او مبادرت به خريدن كردم .\r\nبارى شرح فضائل اخلاقى مرحوم قاضى بسيار است و اگر بخواهيم در اينجا ذكر كنيم از متن مطلب خارج مىشويم .\r\nاستاد ما علّامه از طرف پدر از اولاد حضرت امام حسن مجتبى عليه السّلام و از اولاد ابراهيم بن اسماعيل ديباج هستند ؛ و از طرف مادر از اولاد حضرت امام حسين عليه السّلام مىباشند ؛ و لذا در اواخر كتابهائى را كه در شادآباد تبريز نوشته‌اند در آخر كتاب بنام سيّد محمّد حسين حسنى حسينى طباطبائى نويسنده را نام برده و خاتمه داده‌اند .\r\n\r\n\r\n","description":"","footnote":"\r\n( 1 ) در نجف اشرف در آخر بهار و تابستان بعلّت شدّت گرماى هوا دكّان‌ها را از ظهر مىبندند .\r\n","page_name":" 20 ","page_number":20},
  {"content":"\r\n\r\n\r\n[ سلسلهء نسب علّامه طباطبائىّ رضوان الله عليه 
  ]\r\nو سلسلهء نسب ايشان بدين شرح است :\r\nالسيّد محمّد حسين ، بن السيّد محمّد ، بن السيّد محمّد حسين ، بن السيّد على اصغر بن السيّد محمد تقىّ القاضى ، بن الميرزا محمّد القاضى ، بن الميرزا محمّد على القاضى ، بن الميرزا صدر الدّين محمّد بن الميرزا يوسف نقيب الأشراف بن الميرزا صدر الدّين محمّد ، بن مجد الدّين بن السيّد اسماعيل بن الأمير على اكبر بن الأمير عبد الوهّاب بن الأمير عبد الغفّار ، بن السيّد عماد الدّين أمير الحاجّ ، بن فخر الدّين حسن بن كمال الدّين محمّد بن السيّد حسن بن شهاب الدّين علىّ بن عماد الدّين علىّ بن السيّد أحمد بن السيّد عماد بن أبى الحسن علىّ بن أبى الحسن محمّد بن أبى عبد اللّه أحمد بن محمّد الأصغر كه معروف بابن خزاعيّه بوده است بن أبى عبد اللّه أحمد بن إبراهيم الطّباطبا بن اسماعيل الدّيباج بن ابراهيم الغمر بن الحسن المثنّى بن الإمام أبى محمّد الحسن المجتبى بن الإمام الهمام علىّ بن ابى طالب عليه و عليهم السّلام و چون مادر ابراهيم غمر فاطمه دختر حضرت سيّد الشّهداء عليه السّلام بوده است ؛ لذا سادات طباطبائى كه از ابراهيم طباطبا بوده ؛ و او نوهء ابراهيم غمر است همگى از طرف مادر حسينى هستند .\r\nو مرحوم قاضى رضوان اللّه عليه فرزند سيّد ميرزا حسين قاضى ، فرزند ميرزا احمد قاضى ، فرزند ميرزا رحيم قاضى ، فرزند ميرزا تقى قاضى هستند ؛ و اين ميرزا تقى كه جدّ سوّم مرحوم قاضى است همان سيّد محمّد تقى قاضى است كه جدّ سوّم علّامه طباطبائى است ؛ و بنابراين سلسلهء نسب مرحوم قاضى نيز مشخص شد .\r\nمرحوم قاضى در سن بيست و يك سالگى كتاب إرشاد مفيد را تصحيح نموده ( سنهء 1306 هجريه قمريه ) و در 17 شهر ربيع المولود سنه 1308 بدست محمد بن حسين تبريزى نوشته شده و آمادهء طبع گرديده است و در آخر آن ، آن مرحوم سلسلهء شريفهء نسب خود را به همين طريقى كه ما در اينجا آورديم تا حضرت امير المؤمنين عليه السّلام ذكر كرده‌اند .\r\nحقير از حضرت استاد گرامى علّامه طباطبائى راجع بتصحيح ارشاد مفيد بقلم مرحوم قاضى و طبع مصحّحه ايشان و سلسلهء نسب آن مرحوم سؤال كردم ؛ همه را تصديق كردند ؛ و اضافه كردند كه مرحوم ميرزا سيّد تقى طباطبائى قاضى ، جدّ سوم ما و ايشان بوده و از اينجا ببعد ما اشتراك در نسب داريم .\r\nآباء و اجداد علّامه همگى تا چهارده پشت از علماء اعلام بوده‌اند ؛ و نسب\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nششم ايشان كه آقا ميرزا محمّد على قاضى است قاضىالقضات خطّه آذربايجان بوده ؛ و تمام آن ناحيه در تحت نفوذ علمى و فقهى و قضائى ايشان بوده است ؛ و روى همين جهت به قاضى ملقّب ؛ و اين لقب از آن زمان در اولاد و احفاد ايشان مانده است .\r\nعلّامه طباطبائى در سنّ پنج سالگى مادرشان ؛ و در سن نه سالگى پدرشان بدرود حيات مىگويند ؛ و از آنها اولادى جز ايشان و برادر كوچكتر از ايشان بنام سيّد محمّد حسن كسى ديگر باقى نمىماند .\r\nوصّى مرحوم پدر براى آنكه زندگى ايشان متلاشى نگردد وضع آنها را به همان نحوهء سابق سامان مىدهد ؛ و براى آنها يك خادم و يك خادمه معيّن ؛ و پيوسته در امر ايشان مراقبت و نظارت مىنمايد ، تا اين دو كودك كم‌كم رشد و تعليمات ابتدائيّه را به پايان مىرسانند و دروس مقدّماتى را نيز در تبريز به پايان مىبرند ؛ و در تعليم خطّ هر دو برادر مقام شيوائى را حائز مىگردند .\r\nمرحوم استاد مىفرمودند : روزهاى بسيار با برادر از تبريز بيرون مىآمديم و در دامنهء كوهها و تپّه‌هاى سرسبز اطراف ، از صبح تا بغروب به نوشتن خطّ مشغول مىشديم ؛ و سپس با هم بنجف اشرف مشرّف شديم .\r\nدر تمام مراحل و طىّ منازل علمى و عملى ، اين دو برادر با هم بوده و چنان رفيق و شفيق و در سرّاء و ضرّاء با يكديگر پيوسته بودند كه گوئى حقّا يك جان در دو قالبند .\r\nآيت اللّه حاج سيّد محمّد حسن طباطبائى الهى من جميع الجهات مشابه و مماثل استاد ما حضرت علّامه بودند ؛ و در سبك و روش ، وسعهء صدر و همّت عالى و زندگانى عارفانه و زاهدانه بالمعنى الحقيقى ، و دورى از ابناء زمان و اهل دنيا و توأم با تفكّر و تأمّل و ادراك و بصيرت ، و ربط با حضرت احديّت ، و انس و الفت در زواياى خلوت ؛ و از طرفى قدرت وسيع فكرى و شيفتگى بشرع مطهّر ، و خاندان عصمت و ايثار و از خودگذشتگى در خطّ مشى آنان و اعلاء كلمهء حقّ ؛ و خدمت به ابناء نوع از فقراء و مستضعفان ، نمونهء بارز و در خطهء تبريز و آذربايجان معروف و مشهور ؛ و در بين اهالى آن خطّه به قداست و طهارت زبانزد خاصّ و عامّ بوده‌اند .\r\nو حقّا دربارهء اين دو برادر چقدر مناسب و زيباست اشعارى را كه ابو العلاء معرّى دربارهء سيّد مرتضى و سيّد رضىّ در قصيدهء طويله‌اى كه در مرثيهء پدرشان سروده است ؛ انشاء نموده ؛ آنجا كه گويد :\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n أبقيت فينا كوكبين سناهما * فى الصّبح و الظّلماء ليس بخاف « 1 » \r\n متأنّقين و فى المكارم أرتعا * متألّقين بسودد و عفاف « 2 » \r\n قدرين فى الإرداء بل مطرين * فى الإجداء بل قمرين فى الإسداف « 3 » \r\n رزقا العلاء فأهل نجد كلّما * نطقا الفصاحة مثل أهل دياف « 4 » \r\n ساوى الرّضىّ المرتضى و تقاسما * خطط العلا بتناصف و تصاف « 5 » « * » \r\n\r\n[ در محامد و مكارم دو برادر : علّامهء طباطبائىّ و برادر 
  ]\r\nده سال تمام اين دو برادر در نجف اشرف مشرّف و با هم به تحصيل كمال مشغول ؛ و در دروس فقهىّ و اصولىّ و فلسفىّ و عرفانىّ و رياضىّ پيوسته با يكديگر تشريك مساعى داشته‌اند .\r\nو بعلّت ضيق معاش و نرسيدن مقرّرى معهود از ملك زراعتى تبريز ، ناچار از مراجعت به ايران مىگردند . و ده سال در قريهء شادآباد تبريز جز مقدار مختصرى به فلاحت و زراعت اشتغال مىورزند ؛ تا آنكه امور فلاحت تا اندازه‌اى سر و سامان مىگيرد ؛ و استاد علّامه براى حفظ حوزهء علميهء قم از گزند حوادث عقيدتى طلّاب بقم مهاجرت مىكنند . و اخوى ايشان در خود تبريز ساكن شده و در آن سامان بتدريس طلّاب مشغول مىشوند .\r\nآيت اللّه حاجّ سيّد محمّد حسن الهى در حوزهء تبريز بتدريس فلسفه از شفا و اسفار و ساير كتب ملّا صدرا اشتغال مىورزند و احيانا بعضى از عاشقان راه خدا را\r\n\r\n\r\n","description":"","footnote":"\r\n* شرح التنوير بر سقط الزند ابو العلاء معرى ج 2 ص 62 .\r\n( 1 ) تو در ميان ما دو ستاره درخشان از خود به يادگار گذاشتى كه شعاع پرتو آنها در دو وقت صبح روشن و شب تاريك پنهان نيست .\r\n( 2 ) اين دو برادر پيوسته در باغهاى مكارم اخلاق گردش مىكنند ؛ و از مناظرهء دل‌فريب آن خوشايند ؛ و چون برق درخشان به بزرگوارى و عفت اشتهار دارند .\r\n( 3 ) اين دو برادر در به هلاكت رسانيدن دشمنان دين ببحث و مجادله و مخاصمه چون قضاء حتميّه الهيّه هستند ، كه يكباره بر سر آنان فرودآيند ؛ و در بخشش و عطا چون باران ريزان ؛ و در زيبائى چهره و سيماى منظر چون دو ماه تابانند كه در هنگام سياهى شب ظاهر مىشوند .\r\n( 4 ) در مجد و بزرگى به پايه‌اى رسيده‌اند كه اهل نجد با آن فصاحت و بلاغت ، گفتارشان به مثابه اهل دياف كه سخنان ركيك است جلوه مىكند .\r\n( 5 ) رضىّ و مرتضى در فضل و شرف يكسان هستند ؛ و مكارم را بين خود تقسيم كرده‌اند ؛ و عقيدهء خود را نيز در استحقاق آنچه برادر خود از كمالات را حائز شده است پاك نموده ؛ و بحقّ او اعتراف نموده‌اند .\r\n","page_name":" 23 ","page_number":23},
  {"content":"\r\n\r\nدستگيرى مىنمايند ؛ و بسر منزل مقصود رهبرى مىكنند .\r\nايشان نيز بسيار مردى ساده و بىآلايش و متواضع و خليق و عارف باسرار الهيّه و مطّلع از ضماير و مربّى پرارزش بوده‌اند .\r\nاستاد ما از ايشان بسيار تمجيد و تحسين مىنمودند ؛ و فوق‌العاده اظهار علاقه و محبّت مىكردند ؛ و مىفرمودند : در نجف اشرف نسخهء خطّى منطق شفاى بوعلى كه طبع نشده بود بدست ما رسيد ؛ و ما دو برادر تمام آن را با خط خود استنساخ نموديم .\r\nمىفرمودند : برادر ما راجع به تأثير صدا و كيفيّت آهنگ‌ها و تأثير آن در روح و تأثير لالائى براى كودكان كه آنها را بخواب مىبرد ؛ و بطور كلّى از اسرار علم موسيقى ، و روابط معنوى روح با صداها و طنين‌هاى وارده در گوش ، كتابى نوشتند ؛ كه انصافا رسالهء نفيسى بود ؛ و تا به حال در دنياى امروز بىنظير و از هر جهت بديع و بىسابقه بود .\r\nليكن بعد از اتمام رساله ، خوف آن را پيدا كرد كه بدست نااهل از ابناء زمان و حكّام جائر بيفتد ؛ و از آن حكومت‌هاى غير مشروع دنياى امروز استفاده و بهره‌بردارى كنند ؛ لذا آن را به كلّى مفقود كردند .\r\nحقير موفّق بادراك محضر ايشان نشدم ؛ گرچه ايشان مدّتى قريب يك سال نيز بقم مشرّف شده و در آنجا سكونت گزيدند ؛ ليكن اين مصادف با اوقاتى بود كه براى تحصيل بنجف اشرف مشرّف بودم ؛ و چون مراجعت كردم ؛ ايشان به تبريز بازگشت نموده بودند ؛ و پس از چند سالى رحلت كردند .\r\nجنازهء ايشان را به قم آوردند و در جوار مرقد مطهّر بىبى حضرت معصومه سلام اللّه عليها ، در آن طرف پل آهنچى در مقبرهء معروف به أبو حسين مدفون ساختند ؛ و رحلت ايشان تأثيرى عميق در استاد ما گذارد ؛ و موجب پيدايش يا اشتداد كسالت قلبى و اعصاب شد .\r\nو علّت ديگر سكته و در گذشت عيالشان بود كه آن نيز تأثير عميقى در ايشان گذاشت ؛ چون مهر و محبّت اين بانوى بزرگوار ، چون شير و شكر با ايشان در آميخته و زندگانى خوشى كه بر اساس مهر و وفا و صفا پايه‌گذارى شده بود برهم‌زد .\r\nو چنانچه از پاسخ تسليتى كه براى حقير نوشته‌اند پيداست ؛ با آنكه چندين بار در اين نامه ، حمد خدا را بجا آورده و جملات الحمد للّه ، و للّه الحمد تكرار شده است ؛\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nنوشته‌اند : با رفتن او براى هميشه خطّ بطلان به زندگانى خوش و آرامى كه داشته كشيده شد . اين بانوى مؤمن كه او نيز از خاندان طهارت و از بنات اعمام ايشانست دختر مرحوم آيت الله حاج ميرزا مهدىّ آقاى تبريزى بود كه او با پنج برادر خود آقايان : حاج ميرزا محمّد آقا ؛ و آقا حاج ميرزا على اصغر آقا ؛ و آقاى حاج ميرزا كاظم آقا ( داماد مظفّر الدّين شاه ) و آقاى حاج ميرزا رضا ؛ و برادر ديگرى همه از علماء و از فرزندان مرحوم آيت الله آقاى حاج ميرزا يوسف تبريزى بوده‌اند .\r\n\r\n[ در احوال آقاى الهى برادر علّامه طباطبائىّ و زوجة ايشان 
  ]\r\nايشان مىفرمودند : عيال ما زن بسيار مؤمن و بزرگوار بود ؛ ما در معيّت ايشان براى تحصيل بنجف اشرف مشرّف شديم ، و ايام عاشورا براى زيارت بكربلا مىآمديم ؛ پس از پايان اين مدّت چون به تبريز مراجعت كرديم ؛ روز عاشورائى ايشان در منزل نشسته و مشغول خواندن زيارت عاشورا بود ؛ مىگويد :\r\nدلم ناگهان شكست ؛ و با خود گفتم ده سال در كنار مرقد مطهّر حضرت ابا عبد الله الحسين در روز عاشوراء بوديم ؛ و امروز از اين فيض محروم شده‌ايم .\r\nيك‌مرتبه ديدم كه در حرم مطهّر در زاويه حرم بين بالا سر و روبرو ايستاده‌ام ؛ و رو بقبر مطهّر مشغول خواندن زيارت هستم ؛ و حرم مطهّر و خصوصيّات آن بطور سابق بود ؛ ولى چون روز عاشورا بود ، و مردم غالبا براى تماشاى دسته و سينه زنان مىروند ، فقط در پائين پاى مبارك ، مقابل قبر ساير شهداء چند نفرى ايستاده ؛ و بعضى از خدّام براى آنها مشغول زيارت خواندن هستند .\r\nو چون به خود آمدم ديدم در خانهء خود نشسته ؛ و در همان محلّ مشغول خواندن بقيّهء زيارت هستم .\r\nبارى اين بانوى بزرگوار نيز در جوار حضرت معصومه سلام الله عليها در قبرستان مرحوم آيت الله حائرى يزدى در قسمت الحاقى ، دست چپ در يكى از بقعه‌هاى خانوادگى مدفون شده‌اند .\r\nو استاد ما پيوسته در عصرهاى پنجشنبه اوّل به زيارت اين مخدّره و سپس به زيارت اخوى خود در ضمن زيارت اهل قبور مىرفتند .\r\nروش علمى : استاد متفكّر و در تفكّر عميق بودند ؛ هيچ‌گاه از مطلبى به آسانى عبور نمىكردند ؛ و تا بعمق مطلب نمىرسيدند و اطراف و جوانب آن را كاوش نمىنمودند ، دست\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبرنمىداشتند . در بسيارى از مواقع كه يك سؤال بسيط و ساده‌اى از ايشان مىشد ؛ در يك مسئله فلسفىّ و يا تفسيرى و يا روائى و ممكن بود با چند كلمه جواب فورى پاسخ داده شده ، و مطلب تمام شود ؛ ايشان قدرى ساكت مىماندند و پس از آن چنان اطراف و جوانب و احتمالات و مواضع ردّ و قبول را بررسى و بحث مىنمودند - كه حكم يك درسى را پيدا مىكرد .\r\nدر مباحث فلسفىّ از دائرهء برهان خارج نمىشدند ؛ و مواضع مغالطه و جدال و خطابه و شعر را خوب از قياسات برهانيّه جدا مىكردند ؛ و تا مسئلهء به أوليّات و نظائرها منتهى نمىشد دست برنمىداشتند ؛ و هيچ‌گاه مسائل فلسفىّ را با مسائل شهودىّ و عرفانىّ و ذوقىّ ، خلط نمىنمودند ؛ در مسائل فلسفىّ در موقع تدريس يك سخن از مسائل شهودىّ داخل نمىشد ؛ و در اين جهت با صدر المتألهين و حكيم سبزوارى فىالجمله متفاوت بودند .\r\nبسيار دوست داشتند كه در هر رشته از علوم ، بحث از مسائل همان علم شود ؛ و از موضوعات و احكام همان علم بحث و گفتگو شود ؛ و علوم با يكديگر در هم و بر هم نگردند ؛ و بسيار رنج مىبردند از كسانى كه فلسفه و تفسير و اخبار را با هم خلط مىكنند ؛ و چون برهان دستى از آنها نمىگيرد ؛ و در مسئله درمىمانند بروايات و تفسير متوسّل مىشوند و با استشهاد به آنها مىخواهند برهان خود را تمام كنند .\r\nاز مرحوم ملا محسن فيض كاشانى بسيار تمجيد مىكردند ؛ و مىفرمودند : اين مرد جامع علوم است و به جامعيّت او در عالم اسلام كمتر كسى را سراغ داريم ؛ و ملاحظه مىشود كه در علوم مستقلّا وارد شده ؛ و علوم را با هم خلط و مزج نكرده است .\r\nدر تفسير صافى و أصفى و مصفّى كه روش تفسير روائى را دارد ؛ ابدا وارد مسائل فلسفى و عرفانى و شهودىّ نمىگردد ؛ در اخبار كسى كه كتاب وافى او را مطالعه كند مىبيند يك اخبارى صرف است و گوئى اصلا فلسفه نخوانده است ؛ در كتاب‌هاى عرفانى و ذوقى نيز از همان روش تجاوز نمىكند ؛ و از موضوع خارج نمىشود .\r\nبا اينكه در فلسفه استاد و از مبرّزان شاگردان صدر المتألّهين بوده است .\r\nاستاد ما از بوعلى سينا تجليل مىكردند ؛ و او را در فنّ برهان و استدلال فلسفى از مرحوم صدر المتألّهين قوىتر مىشمردند ؛ ولى نسبت بصدر المتألهين و روش فلسفى او ، در دگرگونى فلسفهء يونان و بسبك و روش تازه و نوين چون أصالة الوجود و وحدت و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nتشكيك در وجود و پيدا شدن مسائل جديدى چون قضيّهء إمكان أشرف ، و اتّحاد عاقل و معقول ، و حركت جوهريّه ، و حدوث زمانى عالم بر اين اصل ، و قاعدهء بسيط الحقيقة كلّ الأشياء و نظايرها بسيار معجب و خوشايند بودند .\r\n\r\n[ روش تفكيرى استاد علّامهء طباطبائى در حكمت و فلسفه 
  ]\r\nعلّامه طباطبائى فلسفهء صدر المتألهين « * » را بواقع نزديكتر مىيافتند ؛ و خدمت او را بعالم علم و فلسفه بعلّت تكثير مسائل فلسفه ، كه در اين فلسفه از دويست مسئله به هفتصد مسئله ارتقاء يافت ؛ فوق‌العاده تقدير مىكردند .\r\nو از اينكه صدر المتألهين تنها بدنبال مكتب مشّائين نرفته ؛ و فلسفهء فكرى و ذهنىّ را با اشراق باطنىّ و شهود قلبىّ جمع كرده ؛ و هر دوى آنها را با شرع انور تطبيق نموده است ؛ بسيار تحسين مىكردند .\r\nصدر المتألهين در كتب خود از جمله ، اسفار اربعه و مبدأ و معاد و عرشيّه و بسيارى از رساله‌هاى ديگرش اثبات كرده است كه بين شرع كه حكايت از واقع مىكند ، و بين روش فكرىّ ، و شهود وجدانىّ ، تفاوتى نيست ؛ و اين سه منبع از يك سرچشمه مبدأ مىگيرند ؛ و هريك ديگرى را تأييد و تقويت مىكنند .\r\nو اين بزرگترين خدمتى است كه اين فيلسوف بعالم وجدان و بعالم فلسفه و بعالم شرع نموده است . و براى مستعدّين كمال ، و قبول فيوضات ربّانيّه ، همه راه‌ها را باز و درى را به روى آنان نبسته است .\r\nگرچه اساس و ريشهء اين نظريّه در كلمات معلّم ثانى أبو نصر فارابى ، و بوعلى سينا ، و شيخ اشراق و خواجه نصير الدّين طوسى ، و شمس الدّين بن تركه نيز ملاحظه شده است ؛ ولى آن‌كسىكه موفق به انجام اين مهم شد ، كه بدين طرز عالى و اسلوب بديع اين مقصد را به پايان برساند ، خصوص اين فيلسوف زنده‌دل متشرّع عاليقدر است .\r\nمرحوم استاد معتقدند كه صدر المتألّهين فلسفه را از اندراس و كهنگى بيرون آورد ؛ و روح نوينى در آن بخشيد ؛ و جان تازه‌اى در او دميد ؛ پس مىتوان او را زنده‌كنندهء فلسفهء اسلاميّه دانست .\r\nو از اينها گذشته استاد ما نسبت بمقام زهد ، و بىاعتنائى به دنيا ، و بروش ارتباط\r\n\r\n\r\n","description":"","footnote":"\r\n* و از جمله متفرّدات فلسفه ملّا صدرا يكى مسئلهء واحد بالصرّافه بودن ذات اقدس حق است و ديگر مسئلهء علم حضورى داشتن علّت به معلول خود ؛ بوعلى سينا در كتاب شفا صريحا قائل به وحدت عددى بودن حقّ شده است و نيز علم ذات اقدس حقّ را بموجودات علم حصولى مىداند نه حضورى ملّا صدرا در اين دو مسئله نيز دليل بوعلى را ابطال كرده است . و اين دو مسئله از اهمّ مسائل اعتقادى است .\r\n","page_name":" 27 ","page_number":27},
  {"content":"\r\n\r\nبا خدا ، و تصفيهء باطن ، و رياضيات شرعيّه ، و انزوائى كه صدر المتألّهين داشت و در ( كهك قم ) به تصفيه سرّ مشغول شد و طهارت نفس را أهم از هر چيز شمرد ، بسيار ارزش قائل بوده و تحسين مىنمودند .\r\nو معتقد بودند كه غالب اشكالاتى كه بر صدر المتألّهين و فلسفه او مىشود ؛ ناشى از عدم فهم و عدم وصول ادراك بحاقّ مسائل اوست ؛ گرچه خود ايشان نيز به بعضى از استدلالات او نظرهائى داشتند ؛ ولى من حيث المجموع او را زنده‌كننده فلسفهء اسلاميّه ؛ و از طراز فلاسفهء درجهء اوّل اسلام چون بو علىّ و فارابى مىشمردند ؛ و خواجه نصير الدّين و بهمنيار و ابن رشد و ابن تركه را در رديف فلاسفهء درجهء دوّم مىدانستند .\r\nاستاد ما در مباحث وجود به مسئلهء تشكيك وجود قائل بوده و وحدت عرفاء را نيز قبول داشته و آن را منافى با تشكيك نمىدانستند ؛ بلكه درجه‌اى عالىتر و مقامى رفيع‌تر از تشكيك از نقطهء نظر ديدگاه عارف مىدانستند كه با وجود تشكيك اين وحدت پيدا مىشد . و در حوزهء علميّهء قم دوره‌هائى از فلسفه چه اسفار و چه شفا را تدريس نموده ؛ و يگانه فيلسوف در عالم اسلام شمرده مىشدند ؛ و حتّى در ساليان اخير يك دوره خارج فلسفه را براى بعضى از طلّاب خصوصى تدريس ؛ و محصّل و نتيجهء آن را به صورت دو جلد كتاب بداية الحكمة و نهاية الحكمة تهيّه ، و در استفادهء عموم قرار دادند .\r\nدر اينكه ايشان تنها متخصّص فلسفهء شرق در تمام عالم بوده‌اند بين دوست و دشمن خلافى نيست .\r\nگويند : آمريكا قبل از سى سال ، ايشان را بهتر از آنچه ايرانيان شناختند شناخت ؛ و براى آنكه علّامه را به عنوان لزوم تدريس فلسفهء شرق در آمريكا بدانجا برد ؛ به شاه طاغوتى ايران ( محمّد رضا ) متوسّل شد و شاه ايران از حضرت آية الله العظمى بروجردى رضوان الله عليه اين مهمّ را خواستار شد ؛ و آية الله بروجردىّ هم پيغام شاه را به حضرت علّامه رسانيدند ؛ ولى علّامه قبول نكردند .\r\n\r\n[ بدون ورود در مباحث فلسفيّه ، روايات اصوليّه قابل فهم نيست 
  ]\r\nبارى بر خلاف بسيارى كه معتقدند ، در ابتداء خوبست محصّلين كاملا باخبار و روايات ائمّهء طاهرين عليهم السّلام اطّلاع پيدا كنند ، و سپس فلسفه بخوانند ؛ ايشان مىفرمودند : معناى اين كلام همان كفانا كتاب الله است ؛ روايات ما مشحون از مسائل عقليّه عميقه و دقيقه و مستند به برهان فلسفىّ و عقلىّ است ؛ بدون خواندن فلسفه و منطق و ادراك طريق برهان و قياس كه همان رشد عقلىّ است ، چگونه انسان مىتواند به اين\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nدرياى عظيم روايات وارد شود ؟ و از آنها در امور اعتقاديّه بدون عنوان تقليد و شكّ ، اطمينان و يقين حاصل كند ؟ روايات وارده از ائمّه معصومين غير از روايات وارده از اهل تسنّن است و غير از روايات و اخبار وارده در ساير مذاهب و اديان كه آنها همگى بسيط و قابل فهم عامّه است .\r\nولى ائمّه معصومين عليهم السّلام شاگردان مختلفى داشته‌اند ؛ و بيانات متفاوتى ، بعضى از آنها ساده و قابل فهم عموم است ؛ و غالبا آنچه در اصول عقايد و مسائل توحيد آمده مشكل و غامض است كه براى افراد خاصّى از اصحاب خود كه اهل فنّ مناظره و استدلال بوده‌اند ؛ بيان مىكرده‌اند ؛ و همان شاگردان بر اساس ترتيب قياسات برهانيّه با خصم وارد بحث مىشدند ؛ آن وقت چگونه مىتوان بدون اتكاء به عقل و مسائل عقليّه و ترتيب قياسهاى اقترانىّ و استثنائىّ تحصيل يقين نمود ؟\r\nاز باب نمونه و مثال ما در اينجا يكى از اين مباحث را مىآوريم ؛ و آن مبحث توحيد ذات پروردگار است :\r\nيكى از مسائل مهمّ اسلام كه آن را از ساير مذهب‌ها و مكتب‌ها متمايز مىكند ، مسئلهء توحيد است و اين مسئله در عين واقعيّت ، به اندازه‌اى غامض است كه ادراك آن براى ساير ملل و مكاتب آسان نبوده ؛ و هر چه گفته‌اند و نوشته‌اند و متفكّران آنها تحقيق و تدقيق نموده‌اند ؛ با وجود اعتراف اجمالى بتوحيد ؛ مع‌ذلك ملّيّين و إلهيّين آنها از توحيد عددى ذات اقدس حضرت احديّت قدمى فراتر نگذارده‌اند .\r\nاين مسئله از اهمّ مسائل قرآن كريم است ؛ و بلكه اسّ و اساس معارف قرآن و تجلّىگر اصالت قرآن ؛ و روشنگر تمام معارف و اخلاق و احكام وارده در قرآن است ؛ و بر همين اصل قرآن با ساير اديان و مذاهب تحدّى نموده ؛ و آنان را ببحث فرا خوانده است ؛ و نه تنها بر عليه وثنيّين و ثنويّين و مشركين و ماديّين و طبيعيّين بمبارزه و مخاصمه برخاسته است ؛ بلكه بر عليه اديان آسمانى كه دستخوش تحريف شده ؛ و آن اصالت توحيد را به شكل محرّف و مسخ‌شده‌اى بيان مىكنند ، بجدال برخاسته و آنان را به محاجّه دربارهء وحدت ذات حقّ مىخواند .\r\nوحدت ذات حقّ جلّ و عزّ ، وحدت عددى نيست ؛ بلكه وحدت بالصّرافة است .\r\nيعنى صرف الوجود است ، و محض الوجود است ؛ كه با تصوّر چنين وحدتى ، وجود ديگرى مماثل آن ، قابل تصوّر نيست .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو البته وجودى كه صرف و محض باشد ، بىنهايت است ازلا و ابدا ، ذاتا و صفة ، و شدّة و كثرة و سعة ؛ به‌طورىكه در هر مرحله اگر وجود ديگرى فرض شود ؛ آن وجود داخل در آن وجود صرف بوده ، و بنا بر اين ديگر فرض غيريّت و بينونت و استقلال ؛ معنى ندارد و كلّما فرضته ثانيا عاد اوّلا .\r\nلذا در روايت داريم : واحد لا بعدد ؛ قائم لا بعمد .\r\nاين حقيقت در قرآن كريم بطور روشنى در همه جاى قرآن به چشم مىخورد ؛ و تعليم قرآنى تمام اقسام وحدت‌هاى عددى و جنسىّ و نوعىّ را از ذات اقدس او نفى مىكند ؛ و به جنگ تثليث مىرود ؛ و آنان كه أقانيم را كه عبارتند از ( اب و ابن و روح ) كه مراد ( ذات و علم و حياة ) است ؛ در عين اينكه سه‌تا است ، يكى مىشمرند ؛ مثل انسانى كه زنده و عالم است ؛ در عين آنكه يك انسان است سه‌تا است : ذات ، و علم و حيات انسان ؛ مردود و باطل مىشمرد ؛ و اين وحدت را لايق ذات حق نمىداند .\r\nقرآن كريم براى خداوند وحدتى قائل است كه با آن وحدت ، فرض هر گونه كثرتى چه در ذات و چه در صفات باطل است ؛ و هر چه از كثرت در اين باب فرض شود ، عين همان ذات واحد بوده است ؛ چون خداوند حدّ ندارد ؛ و ذات او عين صفات اوست ؛ و هر صفتى كه فرض شود ، عين صفت ديگرى است ؛ كه براى او بطور لا يتناهى و غير محدود و غير محصور و غير متعيّن فرض شده است .\r\nتعالى الله عمّا يشركون ؛ و سبحانه عمّا يصفون .\r\nو به همين سبب است كه هرجا كه در قرآن كريم نام قهّاريّت خدا برده مىشود ؛ اوّلا خدا را به وحدت توصيف مىكند و سپس به قهّاريّت ؛ براى آنكه اين معنى را برساند كه وحدت او به طوريست كه براى هيچ‌كس مجال آن را نمىگذارد كه براى او وجود مماثلى بتواند فرض كند ؛ تا چه رسد به آنكه از دائرهء فرض ، خارج و در عالم وجود تحقّق گيرد . و به مرحلهء واقعيّت و ثبوت برسد :\r\nدر آيات زير توجه كنيد :\r\n  أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ ، ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ   ( آيهء 40 و 41 از سوره 12 يوسف ) آيا صاحب اختياران و مدبّران جدا جدا بهترند ؛ يا الله كه او واحد و قهّار است ؟\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nشما غير از ذات اقدس او چيزى را نمىپرستيد مگر نام‌هائى را كه شما و پدرانتان بر آنها گذارده‌ايد ! توصيف خداوند را به وحدت قاهره كه هر شريك مفروضى را مقهور مىكند ؛ براى هر معبودى غير از ذات اقدس او غير از اسم چيزى را باقى نمىگذارد .\r\n أَمْ جَعَلُوا لِلَّهِ شُرَكاءَ خَلَقُوا كَخَلْقِهِ فَتَشابَهَ الْخَلْقُ عَلَيْهِمْ قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ  ( آيه 16 از سوره 13 رعد ) آيا براى خداوند شريكانى قرار دادند ؛ كه آنها نيز مانند خلقت خدا خلق كنند ؛ و در اين صورت خلق بر آنها مشتبه گردد ؟ بگو خداوند خالق هر چيزيست ؛ و اوست واحد قهّار .\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  ( آيهء 16 از سوره 40 غافر ) پادشاهى و صاحب اختيارى امروز براى كيست ؟ براى خداوند واحد قهّار است .\r\nچون ملكيّت مطلقهء الهيّه براى غير او ، مالكى نمىگذارد الّا آنكه نفس آن مالك و ما يملك او را ملك طلق خدا قرار مىدهد .\r\nاز اين وحدت ذات اقدس احديّت ، حضرت مولى الموحدين أمير المؤمنين عليه افضل الصّلاة و السّلام پرده برداشتند ؛ و در بسيارى از خطب و كلمات آن حضرت بطور مشروحى وحدت بالصّرافه خدا را بيان مىكند .\r\nاز جمله خطبهء اوّل از نهج البلاغه : أوّل الدّين معرفته و كمال معرفته التّصديق به ؛ و كمال التّصديق به توحيده ؛ و كمال توحيده الإخلاص له ؛ و كمال الإخلاص له نفى الصّفات عنه تا آخر خطبه .\r\nو از جمله خطبهء شصت و سوّم : الحمد لله الّذى لم يسبق له حال حالا فيكون أوّلا قبل أن يكون آخرا ؛ و يكون ظاهرا قبل أن يكون باطنا ؛ كلّ مسمّى بالوحدة غيره قليل ؛ و كلّ عزيز غيره ذليل تا آخر خطبه .\r\nو از جمله خطبهء صد و پنجاهم : الحمد لله الدّالّ على وجوده بخلقه ؛ و بمحدث ؛ خلقه على ازليّته ؛ و باشتباههم على ان لا شبه له ؛ لا يستلمه المشاعر ؛ و لا يحجبه السّواتر ؛ لافتراق الصّانع و المصنوع ؛ و الحادّ و المحدود و الرّبّ و المربوب الأحد لا بتأويل عدد\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو الخالق لا بمعنى حركة و نصب تا آخر خطبه .\r\nو از جمله خطبهء صد و شصت و يكم : الحمد لله خالق العباد ؛ و ساطح المهاد ؛ و مسيل الرهاد و مخصب النّجاد ؛ ليس لأوّليّته ابتداء ؛ و لا لأزليّته انقضاء هو الأوّل لم يزل و الباقى بلا أجل خرّت له الجباه ؛ و وحّدته الشّفاه تا آخر خطبه .\r\nو از جمله خطبهء صد و هشتاد و چهارم : ما وحّده من كيّفه ؛ و لا حقيقته أصاب من مثّله و لا إيّاه عنى من شبّهه ؛ و لا صمده من أشار إليه و توهّمه تا آخر خطبه .\r\nو از جمله خطبهء آن حضرت در جواب ذعلب كه گفت : يا امير المؤمنين هل رأيت ربّك ؟\r\nفقال عليه السّلام : ويلك يا ذعلب لم أكن لأعبد ربّا لم أره اين خطبه طويل است و شامل مطالب بسيار عالى دربارهء توحيد بالصّرافه است ؛ و آن را صدوق در خصال با اسناد خود از آن حضرت نقل مىكند .\r\nو از جمله خطبهء آن حضرت است كه در احتجاج طبرسىّ آمده است : دليله آياته ؛ و وجوده إثباته و معرفته توحيده ؛ تمييزه عن خلقه ؛ و حكم التّمييز بينونة صفة لا بينونة عزلة ؛ تا آنكه مىفرمايد : ليس بإله من عرف بنفسه ؛ هو الدّالّ بالدّليل عليه ؛ و المؤدى بالمعرفة إليه .\r\nبارى اين مطالب را استاد علّامه طباطبائىّ بطور مشروح در تفسير الميزان ج 6 از صفحه 96 تا 108 آورده‌اند ؛ و سپس در بحث تاريخىّ مىفرمايند : گفتار به اينكه عالم صانعى دارد ؛ و پس از آن گفتار به اينكه او واحد است ؛ از قديم‌ترين مسائلى است كه در بين مفكّرين نوع بشرى بوده ؛ و فطرت مركوزه در بشر آنها را به چنين عقيده‌اى فرا مىخوانده است . حتّى مذهب بت‌پرستان كه بناى آن بر شرك است ؛ اگر در حقيقتش دقّت شود معلوم مىشود كه اصل آن بر اساس توحيد صانع بوده ؛ و كمك‌كارانى نيز براى خود قرار مىداده‌اند ( ما نعبدهم الّا ليقرّبونا الى الله زلفى ) و اگر چه اين اصل از مجراى خود منحرف شد ؛ و بازگشتش باستقلال و اصالت خدايان در آمد ؛ و اصالت خدا بر كنار رفت .\r\nو سرشت انسان كه او را دعوت به توحيد مىكند ؛ اگر چه او را دعوت به خداى يگانه و واحدى مىكند كه در عظمت و كبرياء چه در ناحيهء ذات و چه در ناحيهء صفت غير محدود است ؛ الّا اينكه الفت انسان و انس او در ظرف زندگى ، به وحدت‌هاى عددى از يك طرف ؛ و ابتلاء ملّيّون و الهيّون به بت‌پرستها و دوگانه شناس‌ها كه مجبور بودند شرك\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو تثليث و دوگانه‌پرستى را بردارند ، از طرف ديگر ؛ كه بالملازمه نفى شرك عددى ، اثبات وحدت عددى براى خداوند مىنمود ؛ وحدت عدديّه خداى را در اذهان مسجّل كرد و حكم فطرت غريزه‌اى مغفول عنه بماند .\r\nو به همين جهت است كه آنچه از كلمات بزرگان از فلاسفهء الهييّن از مصر قديم و يونان و اسكندريّه و غيرهم نقل شده است ؛ و همچنين افرادى كه بعد از آنها آمده‌اند ؛ وحدت عددى ذات حقّ است ؛ حتّى آنكه شيخ الرّئيس أبو على سينا در كتاب شفا تصريح به وحدت عددى ذات حقّ مىكند ؛ و بعد از او فلاسفهء اسلام كه آمدند تا حدود سنهء يك‌هزار از هجرت نبويّه ، همگى قائل به وحدت عددى حقّ شدند و با حثين از متكلّمين نيز آنچه در احتجاجات خود آورده‌اند زياده بر وحدت عددى نيست ؛ در عين آنكه همهء آنها ادلّه و براهين خود را از قرآن كريم آورده‌اند ؛ امّا از اين قرآن غير از وحدت عددى نفهميده‌اند .\r\n\r\n[ بدون ورود در مباحث فلسفيّه ، روايات اصوليّه قابل فهم نيست 
  ]\r\nاين محصّل آنچه اهل بحث در اينجا گفته‌اند .\r\nو امّا آنچه قرآن كريم دربارهء معناى توحيد مىگويد ، اوّلين گامى است كه در تعليم معرفت اين حقيقت برداشته شده است ؛ ليكن اهل تفسير و بطور كلّى تمام كسانى كه با قرآن كريم سر و كار داشته‌اند ؛ چه از صحابهء رسول الله ؛ و چه از تابعين ؛ و چه از كسانى كه بعد از آنها آمده‌اند ؛ همگى اين بحث شريف را دنبال ننموده و مهمل گذارده‌اند .\r\nاين كتاب‌هاى جوامع احاديث ، و اين كتاب‌هاى تفسير است ، كه همگى در مرأى و منظر ماست ؛ و در تمام آنها اثرى از اين حقيقت به چشم نمىخورد ؛ نه با بيانى كه شرح آيات قرآن را دهد ؛ و نه با طىّ طريق برهان و استدلال .\r\nو نديديم ما كسى كه بتواند از پردهء اين حقيقت برقع بر افكند ؛ مگر آنچه در كلام امام علىّ بن ابى طالب عليه افضل السّلام بخصوص ديده شده است ؛ آرى كلام علىّ اين در بسته را گشود و پرده را برداشت ؛ و با بهترين و روشن‌ترين راهى و واضح‌ترين طريقى از براهين ، حجاب را از رخ آن برداشت .\r\nو عجيب آنست كه بعد از علىّ اين كلام دربارهء اهل فلسفه و تفسير و حديث ديده\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنشده تا بعد از هزار سال از هجرت در كلام فلاسفهء اسلام * آمد ؛ و آنها خود گفتند كه ما اين حقيقت را از علىّ گرفته‌ايم .\r\nو اين سرّ آن بود كه ما نمونه‌هائى از آن كلمات على را ذكر كرديم ؛ چون اين گونه سلوك احتجاجىّ برهانىّ در كلام غير از او ديده نشده است ؛ كه همهء آنها مبنى بر صرافت وجود و احديّت ذات اقدس خداست جلّت عظمته .\r\nو سپس علّامه در پاورقى فرمودند : در اينجاست كه مرد ناقد خبير و متدبّر متفكّر عميق از آنچه از بعض از علماء اهل بحث و گفتگو صادر شده است : كه اين خطبه‌هاى حضرت امير المؤمنين كه در نهج البلاغه آمده است انشاء حضرت نيست ؛ و از ساختگىهاى سيّد رضىّ است ؛ سر انگشت تعجّب بدندان بايد بگزد .\r\nو اى كاش من مىفهميدم كه چگونه ساختگى بودن مىتواند در اين موقف علمى دقيقى كه افهام علماء حتّى پس از آنكه عليّ بن ابى طالب درش را باز كرد ؛ و پرده‌اش را بر گرفت ؛ قدرت و قوّت وقوف بر آن را نيافت ؛ راه پيدا كند ؟ و قرون متماديه بعد از افكار مترقّى در طول هزار سال در راه سير تكاملى فكرى نتواند به آن برسد ؛ و غير از عليّ بن ابى طالب نه صحابه و نه تابعين نتوانستند اين بار را حمل كنند ؛ و بر اين حقيقت واقف گردند ؛ و طاقت ادراك آن را داشته باشند .\r\nآرى كلام اين گونه افرادى كه نهج البلاغه را به ساختگى بودن مىخواهند از صحنه خارج كنند ، با بلندترين آهنگ ، فرياد مىزند : كه آنان چنين پنداشته‌اند كه حقايق قرآنيّه و اصول عاليهء علميّه ، جز مفاهيم عامّه كه در دست همه است چيز دگرى نيست ؛ و فقط تفاضل بالفاظ فصيح و بيان بليغ است .\r\nما اين نمونه را در اينجا آورديم تا معلوم شود كه آنچه در خطب و روايات آمده مطالب مبتذل عامّى نيست ؛ بلكه بسيارى از آنها نياز به فهم قوىّ و برهان قويم دارد ؛ و بر همين اساس استاد علّامه طباطبائى تقويت فكر و تصحيح قياس و بطور كلّى منطق و فلسفه را لازم ؛ و قبل از رجوع به اين خزائن علميّهء أهل بيت عليهم السّلام ؛ فلسفه را مشكل‌گشا و راهنماى وحيد اين باب مىدانستند .\r\n\r\n\r\n","description":"","footnote":"\r\nمراد از فلسفه اسلام بعد از هزار سال از هجرت صدر المتألهين است كه او در كتاب‌هاى خود قائل به وحدت بالصرافه بودن ذات حق شد و اين معنى را با بلغ وجهى بثبوت رسانيد و كلام ابن سينا را در توحيد عددى بودن ذات حق نفى كرد صدر المتألّهين در حدود سنهء 979 هجريه قمريه در شيراز متولد شده است .\r\n","page_name":" 34 ","page_number":34},
  {"content":"\r\n\r\nو از اين گذشته ، حجّيت روايات براى ما بواسطهء برهان عقلىّ است ؛ و رجوع باخبار و تعبّد به آن و اسقاط ادلّه عقليّه ، موجب تناقض و خلف مىشود ؛ و اين محال است .\r\nو به عبارت ساده ، اخبار وارده قبل از رجوع بعقل و ترتيب قياس حجيّتى ندارند ؛ و بعد از رجوع بعقل ، ديگر ميزى و فرقى بين اين قياس عقلىّ و ساير ادلّهء عقليّه نيست ؛ و در اين صورت ملتزم شدن بمفاد اخبار و نفى ادلّهء عقليّه ، موجب تناقض و ابطال مقدّمه با نتيجه بدست آمدهء از آنست .\r\n\r\n[ تعليقهء علّامهء طباطبائى بر بحار الانوار علّامهء مجلسىّ قدّس الله سرّهما 
  ]\r\nعلّامه طباطبائى قدّس الله تربته به كتاب بحار الانوار جدّ ما * مرحوم علّامه مجلسى بسيار ارج مىنهادند و آن را بهترين دائرة المعارف شيعه از نقطه نظر جمع اخبار مىدانستند ؛ و بالاخصّ از كيفيّت تفصيل فصول و تبويب ابواب آن كه بر نهج مطلوب ، در هر كتابى ابواب را مرتّبا احصا فرموده است ؛ و سپس در هر بابى به ترتيب ، آيات مناسب را از سورهء حمد تا آخر قرآن آورده ؛ و سپس به تفسير اجمالى اين آيات به ترتيب پرداخته است ؛ و پس از آن جميع رواياتى كه در اين باب از معصومين عليهم السّلام وارد شده است ؛ مرتّبا بيان كرده است ؛ و در ذيل هر روايت ؛ و نيز در آخر باب اگر نيازى بشرح و بيان داشته ، بيانى از خود ايراد نموده است .\r\nو معتقد بودند كه علّامهء مجلسىّ يك نفر حامى مذهب و احياءكنندهء آثار و روايات ائمّه عليهم السّلام بوده ؛ و مقام علمى وسعهء اطّلاع ، و طول باع او ، قابل تقدير ؛ و\r\n\r\n\r\n","description":"","footnote":"\r\nجده پدرى ما يعنى مادر پدر اين حقير ، خواهر علامه خبير مرحوم آيت الله آقاى ميرزا محمد طهرانى صاحب كتاب مستدرك البحار بوده است . و مادر او كه مادر علامه آقا ميرزا محمد طهرانى و جدهء بزرگ ماست از نواده‌هاى عالم متضلع مير محمد صالح حسينى خاتون‌آبادى داماد علامه ملا محمد باقر مجلسى بوده است كه دختر او را كه بنام فاطمه بيگم بوده است به ازدواج خود در آورده و بنابراين علامه مجلسى جد اعلاى مادرى ما خواهد شد ؛ و چون مرحوم علامه سيد مهدى بحر العلوم و مرحوم آيت الله بروجردى از نواده‌هاى دخترى مجلسى اول ملا محمد تقى هستند از دخترش آمنه بيگم كه با مرحوم ملا محمد صالح مازندرانى ازدواج كرده است بنابراين آمنه بيگم عمه بزرگ مادرى ما از طرف پدر مىشود و مرحوم بحر العلوم و آيت الله بروجردى رضوان الله عليها از بنى عمات ما يعنى از عمه‌زادگان ما هستند .\r\n","page_name":" 35 ","page_number":35},
  {"content":"\r\n\r\nاز كيفيّت ورود در بحث و جرح و تعديل مطالب واردهء در مرآت العقول ، علميّت اين مجتهد خبير معلوم مىشود ؛ كه زحمات او تا چه حدّ قابل تقدير است .\r\nو ليكن مع‌ذلك با وجود اجتهاد و بصيرت در فنّ روايات و احاديث ، در مسائل عميقهء فلسفيّهء وارد نبوده است ؛ و مانند شيخ مفيد ، و سيّد مرتضى ، و خواجه نصير الدّين طوسى ، و علّامهء حلّى كه از متكلّمين شيعه و پاسداران و حافظان مكتب بوده‌اند ؛ نبوده است .\r\nو بنابراين در بعضى از بياناتى كه دارد دچار اشتباه گرديده است ؛ و اين امر موجب تنزّل اين دائرة المعارف مىگردد ؛ و بر اين اصل بنا شد در بحارالانوارى كه طبع جديد مىشود ؛ ايشان يك دوره مرور و مطالعه نموده ؛ و هرجا كه نياز به بيان دارد تعليقه بنويسند ؛ تا اين كتاب پرارزش ، با اين تعليقات مستواى علمى خود را حفظ كند .\r\nاين امر عملى شد ؛ و ايشان تا جلد ششم از طبع جديد را تعليقه نوشتند ؛ ليكن به لحاظ يكى دو تعليقه‌اى كه صريحا در آنجا نظر علّامهء مجلسىّ را ردّ كردند ؛ اين امر براى طبقه‌اى كه تا اين اندازه حاضر نبودند نظريّات مجلسىّ مورد ايراد واقع شود خوشايند نشد ؛ و متصدّى و مباشر طبع ، بنا به الزامات خارجيّه ، از ايشان تقاضا كرد كه در بعضى از مواضع قدرى كوتاه‌تر بنويسند ؛ و از بعضى از ايرادات صرف نظر كنند .\r\nعلّامه حاضر نشدند ؛ و فرمودند : در مكتب شيعه ارزش جعفر بن محمّد الصّادق از علّامه مجلسىّ بيشتر است ؛ و زمانى كه داير شود به جهت بيانات و شروح علّامه مجلسىّ ، ايراد عقلىّ و علمىّ بر حضرات معصومين عليهم السّلام وارد گردد ؛ ما حاضر نيستيم آن حضرات را به مجلسى بفروشيم .\r\nو من از آنچه به نظر خود در مواضع مقرّر ، لازم مىدانم بنويسم ؛ يك كلمه كم نخواهم كرد .\r\nلذا بقيّهء مجلّدات بحار ، بدون تعليقهء علّامه طباطبائىّ طبع شد ؛ و اين اثر نفيس فاقد تعليقات علّامه گرديد .\r\nو ما دو تعليقه از تعليقات علّامه را كه آنها باعث تعطيل تعليقات شد در اينجا مىآوريم ؛ و قضاوت را بعهدهء خوانندگان و اهل تحقيق مىگذاريم .\r\nأوّل تعليقهء صفحهء 100 از جلد اوّل كه چون علّامهء مجلسى معانى مختلفى را از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنزد خود براى عقل نموده است ؛ ايشان اين معانى را ردّ نموده ، و مىگويند : آنچه را كه او - كه رحمت خدا بر او باد - معانى مختلفى براى عقل ذكر مىكند ، بادّعاء اينكه اين معانى در اصطلاح ، معانى عقل هستند ؛ چنانچه بر شخص خبير و مطّلع در اين ابحاث پوشيده نيست ؛ نه منطبق است به اصطلاح اهل بحث ؛ و نه منطبق است بر آنچه عامّه مردم از غير اهل بحث ، آن را معانى عقل مىشمرند .\r\nو آنچه او را در اين واقعه افكنده است دو چيز است :\r\nاوّل : سوء ظنّ به بحث‌كنندگان در معارف عقليّه از راه استدلالات عقليّه و براهين فلسفيّه .\r\nدوّم : آن راهى را كه خود او در طريق فهم معانى اخبار پيش گرفته ، و پيموده است ؛ و آن اينست كه جميع روايات را از طريق بيان ، در مرتبهء واحدى دانسته است ؛ و آن همان مرتبه‌ايست كه افهام عامّه مردم بدان دسترسى دارند ؛ به اين دعوى كه اين مرتبه همان منزله‌ايست كه معظم اخبارى كه جواب سؤالهاى مردم را كه از ائمّه عليهم السّلام كرده‌اند ؛ مشخّص مىسازد .\r\nدرحالىكه مىدانيم در اخبار ، مطالب عاليهء و نفيسه‌ايست كه به حقائقى اشاره دارد كه بدانها غير از افهام عاليه و عقول خالصه كسى دسترسى ندارد .\r\nو در يك سطح قرار دادن اخبار ، موجب شده است كه معارف عاليه‌اى كه از ائمّه عليهم السّلام افاضه شده است ، اختلاط پذيرد ؛ و بيانات عاليه بعلّت تنزّل آنها به‌منزله‌اى كه منزلهء آنها نيست فاسد گردد ؛ و بيانات ساده نيز بعلّت عدم تعيّن و تميّز ، ارزش خود را از دست بدهد .\r\nهريك از سؤال‌كنندگان از راويان احاديث ، در سطح واحدى از فهم و ادراك نبوده‌اند ؛ و هر حقيقتى نيز در سطح واحدى از دقّت و لطافت نمىباشد ؛ و كتاب خدا و سنّت رسول خدا مشحون است از اين كلام كه معارف دينى داراى مراتب مختلفى هستند ؛ و براى هر مرتبه افراد خاصّى مىباشند .\r\nالغاء كردن و ناديده گرفتن مراتب ؛ موجب از بين رفتن معارف حقيقيّه خواهد شد .\r\nدوّم تعليقهء صفحهء 104 از جلد اوّل ، كه بعد از آنكه علّامه مجلسىّ قول بعقول مجرّده را ردّ مىكند و مىفرمايد : تجرّد عقول عقلا محال است ؛ و تجرّد اختصاص بذات\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nواجب دارد ؛ و كلام فلاسفه را فضول قلمداد مىكند ؛ و بعد از آنكه گفته است : و بنا بر آنچه گفته‌اند ممكنست كه مراد از عقل همان نور پيغمبر باشد كه از آن انوار ائمّه عليهم السّلام منشعب شده است ؛ علّامه طباطبائىّ در اينجا تعليقه دارند كه :\r\nرجوع فلاسفه بر ادلّهء عقليّه فضول نيست ؛ بلكه آنها اوّلا اثبات كرده‌اند كه حجيّت ظواهر دينيّه متوقّف است بر برهانى كه عقل اقامه مىكند ؛ و عقل نيز از اعتماد و اتّكائش به مقدّمات برهانيّه ، فرقى بين مقدّمه‌اى و مقدّمه ديگرى نمىگذارد .\r\nبنابراين اگر برهان بر امرى اقامه شد ، عقل اضطرارا بايد او را قبول كند .\r\nو ثانيا ظواهر دينيّه متوقّف است بر ظهورى كه در لفظ بوده باشد ؛ و اين ظهور دليل ظنّى است و ظنّ نمىتواند با علم و يقينى كه از اقامهء برهان بر چيزى حاصل شده ، مقاومت كند .\r\nو امّا مسئلهء تمسّك به برهان عقلى در مسائل اصول دين و سپس عزل كردن عقل را در اخبار آحادى كه در معارف عقليّه وارد شده است و عمل نكردن به آن ، نيست مگر از قبيل باطل كردن مقدّمه بسبب نتيجه‌اى كه از همان مقدّمه استنتاج مىشود ؛ و اين تناقض صريحست - و اللّه الهادى - پس اگر اين ظواهر بخواهند حكم عقل را ابطال كنند ؛ أوّلا مفاد حكم خود را كه حجّيتشان مستند به حكم عقل است ابطال كرده‌اند .\r\nو راه استوار و احتياط دينى براى كسانى كه گامى متين در ابحاث عميقهء عقليه نگذارده‌اند ، اينست كه به ظاهر كتاب و ظاهر اخبار مستفيضه عمل كنند ؛ و علم بواقع امر را به خدا ارجاع دهند ؛ و از ورود در ابحاث عميقهء عقليّه اثباتا و نفيا خوددارى كنند .\r\nأمّا اثباتا چون اثباتش ، مظنّهء ضلال و گمراهى است ؛ و در آن هلاكت دائميّه است .\r\nو أمّا نفيا چون در آن منقصت گفتار بدون علم مىباشد ؛ و يارى كردن دين به آن چيزى است كه خدا نمىپسندد ؛ و مبتلا شدن به تناقض در آراء ؛ همان‌طوركه مؤلّف رحمة الله عليه بدين مناقضه‌گوئى دچار شده است ؛ چون در مباحث مبدأ و معاد در هيچيك از آراء اهل نظر اشكالى وارد نكرده است ، مگر آنكه خود بدان دچار شده است ، كه عين آن اشكال يا شديدتر از آن را قبول كند ؛ و ما در مواضع خود بدان اشاره خواهيم كرد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو اوّل آنها در همين مسئله است كه بر حكماء الهيّه در گفتارشان به وجود مجرّدات عقليّه طعن زده است ؛ و آنگاه خود جميع آثار تجرّد را براى انوار پيغمبر و ائمّه عليهم السّلام اثبات نموده است ؛ و متنبّه نگرديده است كه اگر تحقّق موجود مجرّد غير از خداوند در خارج محال باشد ، حكم محاليّت آن به تغيير اسم تفاوت نمىكند و تسميهء آن عقل مجرّد را به نور و طينت و نحوهما تبديلى در استحاله نمىدهد . تمام شد كلام استاد .\r\nو افراد مطّلع بر قياس و برهان ميدانند كه يكايك از جملات اين حكيم الهى در اين بيان ، برهانىّ و استدلاليست ؛ و آنگاه سرّ كلام او كه مىگويد : مراجعه بظواهر روايات ، قبل از رجوع به ادلّهء عقليّه در حكم كفانا كتاب الله است ، چه مىباشد .\r\nاجتهاد در مذهب شيعه ، موجب نگهدارى دين از اندراس و كهنگى و عدم تعبّد به آرائى مىشود كه در يك‌زمان در نزد بعضى از اصول مسلّمه شمرده مىشده ؛ و در زمان ديگر بطلانش از بديهيّات مىگردد .\r\nو عدم تعبّد به غير قول خدا و رسول خدا و معصومين عليهم السّلام در احكام فرعيّه ، موجب سدّ باب اجتهاد و وقوع در مهالك و مزالى است كه عامّه بدان دچار شده‌اند ؛ و امّا در احكام اصوليّه تعبّد و تقليد بطور كلّى معنى ندارد ؛ و عقل و نقل حاكم بلزوم رجوع به ادلّهء عقليّه هستند و علّامه رحمة الله عليه در اين مسئله نقل اجماع فرموده است .\r\n\r\n[ اهتمام علّامهء طباطبائى در جمع بين فلسفه شرق و غرب 
  ]\r\nعلّامه طباطبائى پس از تدريس يك دوره فلسفه در قم از اسفار اربعه مرحوم صدر المتألهين قدّس سرّه در صدد بر آمدند بين فلسفهء شرق و فلسفهء غرب را تطبيق و توفيق دهند ؛ و معتقد بودند كه بحث‌ها اگر بر پايه برهان و شكل‌هاى قياسات صحيحه پايه‌گذارى شود ، محال است دو نتيجهء مختلف دهد ، خواه در هر مكتبى كه بخواهد بوده باشد ؛ و بنابراين بايد بدنبال سرّ اختلاف فلسفه شرق و غرب رفت ؛ و مواضع ضعف را روشن ساخت .\r\nو اصولا معتقد بودند كه علوم تجربى گرچه تحقّق آن در خارج بر اساس تجربه واضحست ؛ ليكن بايد ريشه و اصل نتيجه اين تجربه را دريافت ؛ و در منشأ و علّت آن كاوش كرد .\r\nمثلا بايد ديد چه علّتى در حرارت موجود است كه مىتواند ايجاد قوّه و انرژى سينيتيك بكند ؛ و دستگاه مكانيكى را به حركت در آورد ؛ و بالعكس چه علّتى در انرژى سينيتيك موجود است كه مىتوان از آن بهرهء حرارتى و انرژى حرارتى گرفت ؛ و نيز چه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسبب و علّتى در انرژى الكتريكى موجود است كه مىتوان آن را تبديل به كار نموده ؛ و از آن بهره‌بردارى كرد ؛ و چرخ‌هاى ماشين آلات را به كار انداخت ؛ و بالعكس چه سببى در انرژى مكانيكى موجود است ، تا با به كار انداختن چرخهاى ماشين ، مىتوان بوسيلهء دينام از آن بهره‌بردارى انرژى الكتريكى نمود ؟\r\nو بالأخره بايد روشن شود كه در تمام اين موارد تبديل و تبدّل انرژىها ، كه بر اساس فورمول‌هاى دقيق مقدار بعضى از آنها تبديل به مقدار معيّن از انرژى ديگر مىگردد ، بر چه پايه و علّتى است ؟ و چه رابطه و جامع بين آنها موجود است ؟ و باز بايد روشن شود كه ثبوت مسائل تجربى بر اساس تجربه است ؛ و آن منافات با مسائل فلسفىّ و ادلّهء عقلىّ كه بر اساس تفكّر عقلىّ و برهان است ندارد ؛ و هريك از آنها راه خود را طىّ مىكنند و معارض و مزاحم يكديگر نخواهند بود .\r\nبراى اين منظور جلساتى در شب‌هاى تعطيل پنجشنبه و جمعه دائر نمودند كه چند نفر از طلّاب كه بعضى از آنها نيز آشنائى با علوم جديده داشتند ؛ در آن شركت داشتند ؛ و بحقير نيز امر فرمودند كه در آن جلسات حضور داشته باشم .\r\nاين جلسات مدّتى طول كشيد و نتيجهء بحث در مجموعه‌اى بنام متافيزيك بنا بود منتشر گردد كه اين حقير بنجف اشرف مشرّف شدم ؛ و آن جلسه كار خود را ادامه مىداد ؛ و بعدا نيز بعضى از دوستان با كمال علم و ادب چون مرحوم حاجّ شيخ مرتضى مطهّرى رحمة الله عليه بدان پيوستند ؛ و بالنتيجه كتابى بسيار نافع كه حلّ بسيارى از مسائل خلافى را مىنمود ؛ و جلوى مغالطات بسيارى از فرنگىمآبان را مىگرفت تنظيم و بنام اصول فلسفه و روش رئاليسم آماده و جلد اوّل و دوّم را با پاورقىهاى مفيد و آموزندهء آن شهيد مغفور طبع ؛ و خود حضرت استاد مؤلّف براى حقير بنجف اشرف ارسال فرمودند .\r\nو سپس بتدريج جلد سوّم و پنجم نيز بطبع رسيد ؛ و مرحوم شهيد آيت الله مطهّرى مىفرمود : پاورقىهاى جلد چهارم نيز جمع‌آورى شده ؛ و فقط مجالى مىطلبم تا آنها را مرتّب و منظّم ساخته و در دسترس علاقمندان قرار گيرد . رحمة الله على استادنا الاكرم و على صديقنا المكرّم و على من غبر منهم من اخواننا الماضين بمحمدّ و آله الطاهرين .\r\nامّا روش تفسيرى علّامهء طباطبائى قدّس سرّه : ايشان در هنگامى كه تبريز بودند ؛ تفسيرى بر قرآن كريم از اوّل قرآن تا سورهء اعراف را نوشتند ؛ البته تفسيرى مختصر\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبود ؛ و از روى همان تفسير و نوشته‌هاى جمع‌آورى بطلّاب تدريس مىنمودند ؛ ولى بعدا بنا شد تفسيرى بطور تفصيل كه شامل تمام نيازمنديهاى روز بوده ؛ و جهات تاريخىّ و فلسفىّ و اخلاقىّ ؛ و بحث‌هاى اجتماعى و روائىّ در آن رعايت گردد ؛ به سبك نوينى بنويسند .\r\n\r\n[ دربارهء تدوين تفسير الميزان و كيفيّت آن 
  ]\r\nخداوند اين توفيق را نصيب ايشان نمود ؛ و تفسيرى بنام الميزان فى تفسير القرآن در بيست مجلّد نوشتند ؛ شروع اين تفسير در حدود سنهء 1374 و ختم آن در شب قدر 23 رمضان از سنهء 1392 هجريّه قمريّه بوده است ؛ و در عين نوشتن ؛ به طلّاب حوزه علميّه قم تدريس مىنمودند و بسيارى از افاضل محصّلين و طلاب از محضر درس ايشان بهرمند مىشدند .\r\nاوّلين مزيّت كه مهم‌ترين مزيّت آنست ، همان تفسير آيات به آيات است ؛ بدين معنى كه قرآن را با خود قرآن تفسير كند ؛ چون طبق رواياتى كه داريم : إنّ القرآن يفسّر بعضه بعضا آيات قرآن همه از يك مبدأ نازل شده ، و كلام واحدى است كه سبقت و لحوق بعضى از آيات بر بعضى ديگر ، دخالت در معناى كلّى مستفاد از آيه ندارد و بنابراين تمام قرآن حكم يك كلام ، و يك خطابه‌ايست كه از متكلّم واحدى ايراد شده ؛ و هر جملهء از آن مىتواند قرينه و مفسّر هريك از جملات ديگر آن بوده باشد ؛ و بنابراين اگر در معانى بعضى از آيات خفائى به نظر برسد ؛ با ملاحظه و تطبيق و تقارن با آيات ديگر كه در اين موضوع يا مشابه آن وارد است ؛ اين خفاء از بين مىرود .\r\nبناى اين تفسير بر اينست كه آيات را با خود آيات تفسير كند ؛ و معناى قرآن را از خود قرآن بدست آورد ؛ و بر آن اساس معانى مستفاده از خارج سنجيده ؛ و موافقت يا مخالفتش با قرآن مشاهده گردد ؛ نه آنكه اوّل معنائى را كه در ذهن است آن را اصل و محور قرار داده ؛ و سپس سعى شود كه آن معنى را با آيات قرآنيّه ؛ تطبق دهيم ؛ و به‌عبارت‌ديگر به قرآن قالب بزنيم .\r\nو تطبيق دهيم ؛ كما اينكه بسيارى از تفاسير بر اين رويّه بوده ؛ و در حقيقت تفسير نيستند ؛ بلكه تطبيق معانى ذهنيّه و مدركات خارجيّه ، يا علوم فلسفيّه و علميّه و اجتماعيّه و تاريخيّه و روايات وارده با قرآن كريم است .\r\nو معلومست كه با روش تطبيق بكلّى ، آيات مفهوم و محتوا و اعتبار خود را از دست مىدهد ؛ زيرا هريك از صاحبان علوم از نحوى گرفته تا فيلسوف ، و عالم علوم\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nتجربيّه و طبيعيّه حتّى اطبّاء و أهل هيئت و نجوم ؛ مىخواهند علوم خود را بر قرآن فرودآورده ؛ و از قرآن سندى و شاهدى براى خود دريافت دارند .\r\nو چه بسا بعضى از آنان تفسيرهاى تمام بطور دوره ؛ و بعضى تفسيرهاى موضوعى در اين گونه امور نوشته‌اند .\r\nاين گونه عمل ، در حقيقت ؛ قرآن را مسخ مىكند ؛ و به‌عبارت‌ديگر قرآن را مىكشد ؛ و فاقد ارزش و اعتبار مىكند .\r\nمعناى قرآن را بايد از خودش گرفت ؛ و در الميزان اين روش بنحو اكمل رعايت شده است .\r\nو ديگر از مختصات اين تفسير مراعات معانى كليّه براى الفاظ موضوعه است ؛ نه خصوص معانى جزئيه طبيعيّه و مادّيهء مأنوسهء با ذهن انسان ؛ و ديگر آنكه موارد جرى و تطبيق را مشخّص و از متن مدلول مطابقى آيات جدا مىكند .\r\nو ديگر از مختصّات اين تفسير ، ورود در بحث‌هاى مختلف ، علاوه بر بيانهاى قرآنيّه است : بحث‌هاى روائىّ ، اجتماعىّ ، تاريخىّ ، فلسفى ، علمىّ كه هريك جداگانه ، بدون آنكه مطالب در هم آميخته و موضوعات با يكديگر خلط و مزج شوند ، رعايت شده است .\r\nو بر همين پايه ، بطور مستوفى از مسائل امروز جهان و آراء و افكار ، و مكتب‌ها و ايده‌ها بحث كافى شده ؛ و با قانون مقدّس اسلام تطبيق ؛ و مواقع جرح و تصويب و ردّ و ايراد ؛ و يا نفى و اثبات مشخّص گرديده است ؛ و از اشكالات و ايرادهاى وارده بر قانون مقدّس اسلام كه از ناحيه مكتب‌هاى شرقىّ و غربىّ و الحاد و كفر ناشى شده ؛ و به سرزمين‌هاى اسلامى سرايت كرده است ؛ بنحو اكمل پاسخ داده ؛ و مواضع ضعف و نقاط ابهام و مغلطه را روشن ساخته است .\r\nو بطور كلّى قرآن را طبق آيات قرآن :\r\n  إِنَّهُ لَقَوْلٌ فَصْلٌ وَ ما هُوَ بِالْهَزْلِ   ( آيهء 13 از سورهء 86 طارق ) و يا آيهء :   وَ إِنَّهُ لَكِتابٌ عَزِيزٌ - لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ   ( آيهء 41 و 42 از سوره 41 فصّلت ) و نظاير اين آيات ، ميزان و محور حقّ و اصالت و واقعيّت قرار داده ؛ و بقيّهء آراء و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمذاهب را با آن مىسنجد ؛ و روشنگر موارد خطا و اشتباه و مغالطه‌هاى مكتبى و ايده‌هاى آنان مىباشد .\r\n\r\n[ مزاياى تفسير الميزان بر ساير تفاسير 
  ]\r\nو ديگر از خصوصيّات اين تفسير پاسدارى از مكتب تشيّع است ؛ كه با بحث‌هاى دقيق و عميق و نشان دادن مواضع آيات ، اين مهمّ را ايفاء كرده است ؛ و بالسانى رسا و بليغ ، بدون آنكه حميّت‌هاى جاهلىّ را برانگيزد ؛ و آتش عصبيّت را دامن زند ؛ از روى نفس آيات قرآن ، و تفسيرى كه قابل ردّ و انكار نباشد ؛ و نيز به‌وسيله رواياتى كه از خود عامّه نقل شده ؛ چون تفسير الدّرّ المنثور و غيره در هر موضوعى از موضوعات ولائى ، مطلب را روشن ، و ولايت عامّه و كلّيهء حضرت امير المؤمنين علىّ بن ابى طالب و ائمّهء طاهرين صلوات الله عليهم اجمعين را برهانىّ و مبيّن مىنمايد .\r\nو نيز نسبت به مفسّرين عصرى مصرى عامّه ، بدون آنكه نامى از آنها برده شود مطلب آنها را نقل كرده و به موارد ضعف و تزييف مىپردازد ؛ و مواقع خطا و اشتباه را مبرهن مىكند .\r\nدر مسائل اخلاقى بطور مبسوط و در مسائل عرفانى بطور دقيق و لطيف با اختصار مىگذرد و با يك جملهء كوتاه يك عالم ، علم را نشان مىدهد و به لقاء الله و وطن ( اصلّى ) ، انسان را دعوت مىكند .\r\nدر اين تفسير بين معانى ظاهريّه و باطنيّه قرآن ، و بين عقل و نقل جمع شده و هريك حظّ خود را ايفاء مىكنند .\r\nاين تفسير بقدرى جالب است ؛ و به اندازه‌اى زيبا و دلنشين است كه مىتوان بعنوان سند عقائد اسلام و شيعه به دنيا معرّفى كرد ؛ و به تمام مكتب‌ها و مذهب‌ها فرستاد ؛ و بر اين اساس آنان را بدين اسلام و مذهب تشيّع فرا خواند ؛ كما آنكه خود به خود اين مهمّ انجام گرفته و الميزان در دنيا انتشار يافته ؛ و در قلب پاريس و آمريكا رسيده ؛ و به كشورهاى اسلامىّ نسخ زيادى از آن ارسال شده ؛ و مورد بحث و تدقيق قرار گرفته است ؛ و موجب فخر و مباهات شيعه و سرافرازى آنان در مجامع علمى گرديده است .\r\nاين تفسير در نشان دادن نكات دقيق و حسّاس ؛ و جلوگيرى از مغالطهء كلمات معاندين ؛ و نيز در جامعيّت منحصر بفرد است ؛ و حقّا مىتوان گفت : از صدر اسلام تاكنون ؛ چنين تفسيرى برشته تحرير در نيامده است . و استاد ما جامع علوم و وارث زبر علماء حقّه و مقام جامعيّت را در مضمار اين فنون و علوم حائز گرديده‌اند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nفلله درّه و عليه أجره ، فأمّا إن كان من المقرّبين فروح و ريحان و جنّة نعيم\r\n امشب كه نقل مجلس ما گفتگوى اوست * ساقى بيار باده كه امشب شبى نكوست\r\nمطرب بساز ساز كه از پنجهء قضا * بر ما خوش است هر چه كه تقدير كرده دوست\r\nشادى و غصّه هر دو بر اهل دل يكيست * چون در امور هر چه بما مىرسد ز اوست\r\nزاهد حديث حورى و غلمان چه مىكنى * آنجا كه عقل محو تماشاى روى اوست\r\nفرق ميان ما و تو اى شيخ اين بس است * مادر خيال مغز و توئى در هواى پوست\r\nگفتم بدل كه سرّ غنچهء لعل لبش بگو * گفتا خموش باش كه اين نكته تو بتوست\r\nسرو چمن مگر قد بالاش ديده است * كو مانده پاى در گل و بىبر كنار جوست\r\nذوقى بجرم آنكه بتا آشناى توست * هر دم به سنگ طعنهء اغيار روبروست \r\nاين ناچيز با آنكه بيش از سى دوره از تفاسير مهمّ شيعه و سنّى را در دسترس و مورد مطالعه دارم ، هيچ‌گاه مانند الميزان تفسيرى دلنشين‌تر و لذّت‌بخش‌تر و جامع‌تر نديده‌ام ؛ و كأنّه با تفسير الميزان بقيّهء تفاسير كم‌وبيش منعزل مىگردند ؛ و جاى خود را به الميزان مىدهند .\r\nو در اين حقيقت اين حقير متفرّد نيستم ؛ بلكه بسيارى از علماء اعلام و متفكّرين عظام و اهل بحث و تحقيق اين مطلب را ارائه كرده‌اند ؛ و يا زمزمهء آن را دارند .\r\nدوست و صديق راستين و هم دورهء طلبگى ما : إمام موسى صدر خلّصه الله من أيدى الفجرة و اطال الله بقائه ؛ از عالم وحيد و نويسندهء معروف و متضلّع خبير لبنان :\r\nشيخ جواد مغنيه نقل مىكرد : كه او مىگفت : از وقتى كه الميزان بدست من رسيده است ؛ كتابخانهء من تعطيل شده ؛ و پيوسته در روى ميز مطالعهء من الميزان است .\r\nاين حقير روزى به حضرت استاد عرض كردم : هنوز اين تفسير شريف در حوزه‌هاى علميّه جاى خود را چنان كه بايد باز نكرده است ؛ و به ارزش واقعىّ آن پى نبرده‌اند ؛ اگر اين تفسير در حوزه‌ها تدريس شود ؛ و روى محتويات و مطالب آن ، بحث و نقد و تجزيه و تحليل ، به عمل آيد ؛ و پيوسته اين امر ادامه يابد ؛ پس از دويست سال ارزش اين تفسير معلوم خواهد شد .\r\nدر دفعهء ديگرى عرض كردم : من كه به مطالعهء اين تفسير مشغول مىشوم ؛ در بعضى از اوقات كه آيات را بهم ربط مىدهيد ؛ و زنجيروار آنها را با يكديگر موازنه ؛ و از\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nراه تطبيق معنى را بيرون مىكشيد . جز آنكه بگويم در آن هنگام قلم وحى و الهام الهى آن را بر دست شما جارى ساخته است ، تعبير ديگرى ندارم ! ايشان سرى تكان داده ، و مىفرمودند : اين فقط حسن نظر است ؛ ما كارى نكرده‌ايم ! ديگر از مؤلّفات ايشان ؛ كتاب توحيد است كه شامل سه رساله است :\r\n1 - رساله در توحيد 2 - رساله در أسماء الله سبحانه 3 - رساله در أفعال الله سبحانه ، اين كتاب را با رسالهء وسائط و با كتاب انسان ، كه آن نيز شامل سه رساله است 1 - الإنسان قبل الدّنيا 2 - الإنسان فى الدّنيا 3 - الإنسان بعد الدّنيا مجموعا در يك مجلّد جمع‌آورى و تحرير شده ؛ و بنام هفت رساله معروفست .\r\nو ديگر از مؤلّفات ايشان ؛ رساله الولاية است كه آخرين سير انسانى را بدرگاه حضرت احديّت و فناى او را در ذات ؛ و حيازت او را بمقام عبوديّت مبرهن مىنمايد .\r\nو ديگر رسالهء النّبوّة و الإمامة مىباشد .\r\nتمام اين رساله‌ها كه مجموعا 9 رساله است ؛ همگى عربىّ و خطّى است ؛ و تا به حال بطبع نرسيده است ؛ و كرارا از ايشان تقاضاى طبع آنها شده است ؛ و ايشان طبع آن را موكول بيك دوره مطالعه و تجديد نظر مىنمودند .\r\nو ديگر كتاب شيعه در إسلام ؛ و ديگر كتاب قرآن در إسلام ؛ و ديگر كتاب وحى يا شعور مرموز است .\r\n\r\n[ طلوع تفسير الميزان در حوزه‌هاى علميّه و در مجامع علمى در سراسر جهان 
  ]\r\nعلّامهء طباطبائى معتقد بودند كه اسلام راستين در اروپا و آمريكا نرفته است ؛ زيرا تمام مستشرقينى كه از آنجا براى تحقيق در اسلام به سرزمين‌هاى اسلامى آمده‌اند ، همگى با اهل تسنّن و در ممالك عامّه‌نشين چه در آفريقا و مصر و چه در سوريا و لبنان و حجاز و پاكستان و افغانستان رفت و آمد داشته ؛ و بالاخصّ در كتاب خانه‌هاى معتبر از تواريخ اهل تسنّن چون تاريخ طبرى و تاريخ ابن كثير و سيرهء ابن هشام و تفاسير آنان ؛ و كتاب‌هاى حديث چون صحيح بخارىّ و ترمذىّ و نسائىّ و ابن ماجه و ابن داود و موطّأ مالك و غيرها استفاده نموده ؛ و آنان را مصادر اسلام‌شناسى خود قرار داده‌اند ؛ و به دنيا اسلام را از دريچه و ديدگاه عامّه بطور كلّى معرّفى كرده‌اند ؛ و بر اين اساس شيعه را يك فرقهء منشعب از اسلام ميدانند ؛ و بنابراين به مصادر تحقيقىّ از تفاسير و تواريخ و كتب شيعه در حديث و فلسفه و كلام عطف نظرى ننموده‌اند ؛ و روى اين زمينه‌ها شيعه در دنيا معرّفى نشده است ؛ درحالىكه شيعه فقط تنها فرقه‌ايست كه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتجلىگاه اسلام راستين است ؛ و تشيّع ، حقيقت پيروى از سنّت رسول خدا كه در ولايت متجلّى است مىباشد ؛ شيعه يگانه فرقه‌ايست كه بدنبال رسول خدا حركت كرده ؛ و قولا و عملا اسلام را در خود تحقّق بخشيده‌اند .\r\nچون مواضع نقد و تزييف و غشّ و تحريف ، در تواريخ و كتب عامّه زياد است ؛ و در آن كتب مطالبى به رسول خدا نسبت داده شده است كه سزاوار مقام پيامبرى نيست ؛ و عصمت را نيز از آن حضرت نفى كرده‌اند ؛ لذا اسلام با چهرهء واقعى خود در غرب تجلّى ننموده ؛ و موجب گرايش آنها بدين اسلام نشده است ؛ و ليكن در شيعه مطلب بخلاف است ؛ سراسر كتب شيعه ، رسول الله را معصوم و از خطا و گناه و لغزش‌ها مصون ؛ و مطالب خلاف مقام پيامبرى را به آن حضرت نسبت نمىدهد .\r\nعلاوه شيعه ائمّه طاهرين را معصوم و آنان را سزاوار خلافت مىداند ؛ بخلاف كتب عامّه از تفاسير و تواريخ و كتب حديث كه همه آنها مشحون از جواز ولايت غير معصوم ؛ بلكه امام جائر ؛ بلكه لزوم اطاعت از اوست ؛ و بر همين اساس خلافت پاك رسول الله ، تبديل به يك امپراطورى عظيم نظير امپراطورى ايران و روم گشت ؛ و خلفاى بنى اميّه و بنى عباس ، با چهرهء خلافت رسول‌اللّهى تمام فجايع و قبايح را مرتكب مىشدند ؛ روى اين اساس اروپائيان به اسلام هنوز گرايش پيدا نكرده‌اند .\r\nاما اگر آنها بدانند و بفهمند كه اين سيره بر خلاف سنّت رسول خداست ؛ و اسلام واقعىّ براى هدم اساس اين گونه حكومت‌ها آمده است ؛ باسلام حتما مىگروند .\r\nملاقات علّامهء طباطبائىّ و مصاحبات ايشان با كربن با لزوم مشقّات بسيار براى ايشان كه مجبور بودند براى اين منظور از قم به طهران مسافرت كنند ؛ آن هم با اتوبوس‌هاى معمولى ؛ همه براى شناسانيدن واقعيّت شيعه و معرّفى چهرهء واقعى ولايت ؛ و بدست آوردن حقيقت تشيّع و علائم شيعه بودن و غير ذلك صورت گرفت .\r\nو اين عمل حقيقتا خدمتى بزرگ بود ؛ هانرى كربن علاوه بر آنكه مطالب را كاملا ضبط و ثبت مىنمود ؛ و در اروپا انتشار مىداد ؛ و حقيقت تشيّع را معرّفى مىكرد ؛ خودش در سخنرانيها و كنفرانسها جدّا دفاع و پشتيبانى مىنمود ؛ و در پاريس كاملا در صدد معرّفى بود .\r\nكربن معتقد بود كه در دنيا يگانه مذهب زنده و اصيل كه نمرده است مذهب شيعه است ؛ چون قائل بوجود امام حىّ و زنده است و اساس اعتقاد خود را بر اين مبنى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمىگذارد ؛ و با اتّكاء و اعتماد به حضرت مهدىّ قائم آل محمّد : محمّد بن الحسن العسكرى پيوسته زنده است .\r\nچون كليميان دينشان با فوت حضرت موسى مرد ؛ و عيسويان با عروج حضرت عيسى ، و ساير طبقات مسلمانان با رحلت حضرت محمّد ؛ ولى شيعه زمامدار و امام و صاحب ولايت خود را كه متّصل بعالم معنى و الهامات آسمانيست زنده مىداند ؛ و اين مذهب شيعه ، فقطّ زنده است .\r\nكربن خود بتشيّع بسيار نزديك بود ؛ و در اثر برخورد و مصاحبت با علّامه و آشنائى به اين حقائق بالاخصّ ، اصالت اعتقاد به حضرت مهدىّ دگرگونى شديد در او پيدا شده بود .\r\nعلّامه مىفرمودند : غالبا دعاهاى صحيفهء مهدويّه را مىخواند ؛ و گريه مىكرد .\r\n\r\n[ مصاحبه‌هاى علّامهء طباطبائى با هانرى كربن كرسىّدار شيعه‌شناسى 
  ]\r\nآشنائى و مصاحبه‌هاى كربن با علّامهء طباطبائى از سال يك‌هزار و سيصد و هفتاد و هشت هجريّه قمريّه شروع شد ؛ و متجاوز از بيست سال ادامه پيدا كرد .\r\nاين حقير در روز جمعهء 18 شعبان المعظّم يك‌هزار و سيصد و نود و نه هجريّه قمريّه كه به خدمت استاد علّامه در مشهد مقدّس رسيدم و در آن‌روز راجع به كربن نيز مذاكراتى شد ؛ اينجانب فرمايشات ايشان را ضبط و فعلا براى خوانندگان گرامى در اينجا مىآورم :\r\nعلّامهء فرمودند :\r\nمسيوهانرى كربن استاد شيعه‌شناس دانشگاه سور بن\r\n henrycorbinprofe sseur lecoledeshoutes - etudes ( sorbonne ) \r\nقريب يكى دو ماه است كه فوت كرده است ؛ و مجالس عديده‌اى راجع به تحقيق مذهب شيعه با ما داشت .\r\nمرد سليم النّفس و منصفى بود ؛ او معتقد بود كه در ميان تمام مذاهب عالم ، فقط مذهب شيعه است كه مذهبى پويا و متحرّك و زنده است ؛ و بقيّهء مذاهب بدون استثناء عمر خود را سپرى كرده‌اند ؛ و حالت ترقّب و تكامل را ندارند .\r\nكليميان قائل به امام و ولّى زنده‌اى نيستند ؛ و همچنين مسيحيان و زردشتيان ؛ و اتّكاء به مبدأ حياتى ندارند و بواسطهء عمل به تورات و انجيل و زند و اوستا اكتفا نموده ؛ و تكامل خود را فقط در اين محدوده جستجو مىكنند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو همچنين تمام فرق اهل تسنّن كه فقط تكامل خود را در سايهء قرآن و سنّت نبوى ميدانند .\r\nأمّا شيعه ، دين حركت و زندگى است ؛ چون معتقد است كه حتما بايد امام و رهبر امّت زنده باشد ؛ و تكامل انسان فقط به وصول بمقام مقدّس او حاصل مىشود ؛ و لذا براى اين منظور از هيچ حركت و پويائى و عشق دريغ نمىكند .\r\nمىفرمودند : روزى به كربن گفتم : در دين مقدّس اسلام تمام زمين‌ها و مكان‌ها ، بدون استثناء محل عبادت است ؛ اگر فردى بخواهد نماز بخواند ؛ يا قرآن بخواند ؛ يا سجده كند ؛ يا دعا كند در هرجا كه هست مىتواند اين اعمال را انجام دهد ؛ و رسول الله فرموده است : جعلت لى الأرض مسجدا و طهورا ؛ ولى در دين مسيح چنين نيست ؛ عبادت فقط بايد در كليسا انجام گيرد ؛ و در موقع معيّن ؛ عبادت در غير كليسا باطل است .\r\nبنابراين اگر فردى از مسيحيان در وقتى از اوقات حالى پيدا كرد ؛ مثلا در نيمه‌شب در خوابگاه منزل خود ؛ و خواست خدا را بخواند ؛ چه كند ؟\r\nاو بايد صبر كند ؛ تا روز يكشنبه ، كليسا را چون باز كنند ؛ بيايد در آنجا ؛ و براى دعا در آنجا حضور بهم رساند ؟ اين معنى قطع رابطهء بنده است با خدا .\r\nكربن در پاسخ گفت : بلى اين اشكال در مذهب مسيح هست ؛ و الحمد لله دين اسلام در تمام ازمنه و امكنه و حالات ؛ رابطهء مخلوق را با خالق خود محفوظ داشته است .\r\nو فرمودند : اگر در دين مقدّس اسلام انسان حاجتمند ، حالى پيدا كند ؛ طبق همان حال و حاجت ، خدا را مىخواند ؛ چون خدا اسماء حسناتى دارد چون غفور و رحيم و رازق و منتقم و غيرها ؛ و انسان طبق خواست و حاجت خود ، هريك از اين اسماء را مناسب ديده ؛ خدا را بدان اسم و صفت ياد مىكند .\r\nمثلا اگر بخواهد خدا او را بيامرزد ؛ و از گناهش در گذرد ؛ بايد از اسم غفور و غفّار و غافر الذّنب استفاده كند .\r\nأمّا در دين مسيح خدا اسماء حسنا ندارد ؛ فقط لفظ خدا و إله و اب براى اوست بنابراين اگر شما مثلا حالى پيدا كرديد ! و خواستيد خدا را بخوانيد ؛ و مناجات كنيد ؛ و او را با أسماء و صفاتش ياد كنيد ! و با اسم خاصّى از او حاجت خود را بطلبيد ! چه خواهيد كرد ؟\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدر پاسخ گفت : من در مناجات‌هاى خود ، صحيفهء مهدويّه عليه السّلام را مىخوانم .\r\nعلّامه مىفرمودند : كربن كرارا صحيفهء سجّاديّه عليه السّلام را مىخواند ؛ و گريه مىكرد .\r\nمصاحبات علّامه طباطبائىّ با كربن به چهار زبان فارسىّ و عربىّ و فرانسه و انگليسىّ منتشر شد ؛ و اوّلين دورهء آن در فارسى بنام مكتب تشيّع سالانهء دوّم نيز منتشر و تجديد چاپ شد .\r\nو اينك كتابهائى از علّامه بنام كتاب شيعه ؛ و كتاب رسالت تشيّع در دنياى امروز و كتاب پرسش‌هاى اسلامى ، و كتاب اسلام و انسان معاصر منتشر شده ، و مىشود .\r\nو ديگر از مؤلّفات ايشان ، كتاب حكومت در اسلام است كه به فارسىّ بوده و به عربىّ نيز ترجمه شده است و ديگر كتاب سنن النّبى است كه با اضافاتى توسّط يكى از فضلاء طبع و منتشر شده است .\r\nو چند رساله در اعتباريّات و برهان و مغالطه و تحليل و تركيب و مشتقّ و غير ذلك است مىباشد كه هنوز طبع نشده است .\r\nأمّا روش عرفانىّ و اخلاقىّ استاد :\r\n آنچه مىدانم از آن يار بگويم يا نه * و آنچه بنهفته ز اغيار بگويم يا نه\r\nدارم اسرار بسى در دل و در جان مخفىّ * اندكى ز آن همه بسيار بگويم يا نه\r\nسخنى را كه در آن بار بگفتم با تو * هست اجازت كه در اين بار بگويم يا نه\r\nمعنى حسن گل و صورت عشق بلبل * همه در گوش دل خار بگويم يا نه\r\nوصف آن‌كس كه در اين كوچه و اين بازار است * در سر كوچه و بازار بگويم يا نه « 1 » \r\n\r\n\r\n","description":"","footnote":"\r\nكتاب شيعه عبارتست از مصاحبه‌هاى علامه با كربن در سال 1338 هجرى شمسى و كتاب رسالت تشيع در دنياى امروز عبارت از مصاحبه‌هاى ايشان با اوست در سالهاى 1339 و 1340 هجرى شمسى .\r\nو ديگر رساله‌اى عربى است در باب حكومت در اسلام كه بنام الحكومة فى الاسلام مىباشد و ديگرى رساله‌اى در اعجاز و رساله‌اى عربىّ بنام علىّ و الفلسفهء إلا الهيّه مىباشد كه اين رساله نيز به فارسى ترجمه شده است و ديگر حواشى نفيسى بر كتاب أسفار اربعه ملّا صدرا كه در طبع اخير آن به صورت تعليقات در ضمن نه جلد انتشار يافته است و ديگر حاشيه‌اى بر كفاية الاصول مىباشد .\r\n( 1 ) ديوان مغربى ص 119\r\n","page_name":" 49 ","page_number":49},
  {"content":"\r\n\r\nمن چه گويم درباره كسى كه عمرم و حياتم و جانم و نفسم با اوست ؛ من اگر خداشناس باشم يا پيغمبرشناس ؛ و يا امام‌شناس ، همه اينها به بركت رحمت و لطف اوست .\r\nيعنى از وقتى كه خداوند او را بما عنايت كرد ، همه چيز را مرحمت كرد ؛ او همه چيز بود ؛ بلند بود و كوتاه بود در عين بلندى كوتاه ؛ در عين اوج و صعود ؛ در حضيض و نزول .\r\nبا ما طلبه‌هاى عجول و گستاخ ، نرم و ملايم ؛ مانند پدر بلندقامتى كه خم مىشود و دست كودك را مىگيرد ، و پا به پاى او راه مىرود ؛ استاد با ما چنين مىكرد ؛ او با ما مماشاة مىنمود ؛ و با هر كدام از ما طبق ذوق و سليقه ، و اختلاف شدّت و حدّت ؛ و تندى و كندى او راه مىرفت ؛ و تربيت مىنمود .\r\nو با آنكه اسرار الهيّه در دل تابناك او موج مىزد ، سيمائى بشّاش و گشاده ، و وارفته و زبانى خموش و صدائى آرام داشت ؛ و پيوسته به حال تفكّر بود و گاهگاهى لبخند لطيف بر لب‌ها داشت .\r\n بحسن خلق و وفا كس بيار ما نرسد * تو را در اين سخن انكار كار ما نرسد\r\nاگر چه حسن‌فروشان به جلوه آمده‌اند * كسى به حسن و ملاحت بيار ما نرسد\r\nبحقّ صحبت ديرين كه هيچ محرم راز * به يار يك‌جهت حق‌گزار ما نرسد\r\nهزار نقش برآيد ز كلك صنع و يكى * بدلپذيرى نقش نگار ما نرسد\r\nهزار نقد به بازار كائنات آرند * يكى به سكّه صاحب عيار ما نرسد\r\nدريغ قافلهء عمر كان‌چنان رفتند * كه گردشان بهواى ديار ما نرسد « 1 » \r\nآرى ، اى استاد عزيز ! بعد از تو بايد همان جمله‌اى را گفت كه حضرت سجّاد عليه السلام بر سر قبر پدر گفت :\r\nأمّا الدّنيا فبعدك مظلمة ؛ و أمّا الآخرة فبنور وجهك مشرقة\r\n\r\n[ آداب و اخلاق و طرز تواضع و خشوع علّامه طباطبائىّ 
  ]\r\nاين مرد جهانى از عظمت بود ؛ عينا مانند يك بچّه طلبه در كنار صحن مدرسه\r\n\r\n\r\n","description":"","footnote":"\r\n( 1 ) حافظ طبع پژمان حرف دال ص 80 .\r\n","page_name":" 50 ","page_number":50},
  {"content":"\r\n\r\nروى زمين مىنشست و نزديك بغروب در مدرسه فيضيّه مىآمد ؛ و چون نماز برپا مىشد ، مانند ساير طلّاب نماز را به جماعت مرحوم آيت الله آقاى حاج سيّد محمد تقى خونسارى مىخواند .\r\nآن‌قدر متواضع و مؤدّب و در حفظ آداب سعى بليغ داشت كه من كرارا خدمتشان عرض كردم : آخر اين درجه از ادب شما و ملاحظات شما ما را بىادب مىكند ! شما را به خدا فكرى به حال ما كنيد ! از قريب چهل سال پيش تا به حال ديده نشد كه ايشان در مجلس به متّكا و بالش تكيه زنند ؛ بلكه پيوسته در مقابل واردين ، مؤدّب ، قدرى جلوتر از ديوار مىنشستند ؛ و زيردست ميهمان وارد . من شاگرد ايشان بودم ؛ و بسيار به منزل ايشان مىرفتم ؛ و به مراعات ادب مىخواستم پائين‌تر از ايشان بنشينم ؛ ابدا ممكن نبود .\r\nايشان برمىخاستند ؛ و مىفرمودند : بنابراين ما بايد در درگاه بنشينيم يا خارج از اطاق بنشينيم ! در چندين سال قبل در مشهد مقدّس كه وارد شده بودم ؛ براى ديدنشان به منزل ايشان رفتم ؛ ديدم در اطاق روى تشكى نشسته‌اند ( بعلّت كسالت قلب طبيب دستور داده روى زمين سخت ننشينند ) ايشان از روى تشك برخاستند و مرا به نشستن روى آن تعارف كردند ؛ من از نشستن خوددارى كردم ؛ من و ايشان مدّتى هر دو ايستاده بوديم ؛ تا بالأخره فرمودند :\r\nبنشينيد ، تا من بايد جمله‌اى را عرض كنم ! من ادب نموده و اطاعت كرده نشستم ؛ و ايشان نيز روى زمين نشستند ؛ و بعد فرمودند : جمله‌اى را كه مىخواستم عرض كنم ، اينست كه : آنجا نرم‌تر است .\r\nاز همان زمان طلبگى ما در قم كه من زياد به منزلشان مىرفتم ؛ هيچ‌گاه نشد كه بگذارند ما با ايشان به جماعت نماز بخوانيم ؛ و اين غصّه در دل ما مانده بود كه ما جماعت ايشان را ادراك نكرده‌ايم ؛ و از آن زمان تا به حال ، مطلب ازاين‌قرار بوده است ؛ تا در ماه شعبان « 1 » امسال كه بمشهد مشرّف شدند و در منزل ما وارد شدند ما اطاق ايشان را در كتابخانه قرار داديم تا با مطالعه هر كتابى كه بخواهند روبرو باشند ؛ تا موقع نماز\r\n\r\n\r\n","description":"","footnote":"\r\n( 1 ) يعنى آخرين ماه شعبانى كه گذشته است و آن در يك‌هزار و چهارصد و يك هجريّه قمريّه مىباشد .\r\n","page_name":" 51 ","page_number":51},
  {"content":"\r\n\r\nمغرب شد ؛ من سجّاده براى ايشان و يكى از همراهان كه پرستار و مراقب ايشان بود پهن كردم ؛ و از اطاق خارج شدم كه خودشان به نماز مشغول شوند ؛ و سپس من داخل اطاق شوم ؛ و به جماعت اقامه شده اقتدا كنم ؛ چون مىدانستم كه اگر در اطاق باشم ، ايشان حاضر براى امامت نخواهند شد .\r\nقريب يك ربع ساعت از مغرب گذشت ؛ صدائى آمد ؛ و آن رفيق همراه مرا صدا زد چون آمدم گفت : ايشان همين‌طور نشسته و منتظر شما هستند كه نماز بخوانيد .\r\nعرض كردم : من اقتدا مىكنم ! گفتند : ما مقتدى هستيم ! عرض كردم : استدعا مىكنم بفرمائيد نماز خودتان را بخوانيد ! فرمودند : ما اين استدعا را داريم .\r\nعرض كردم : چهل سال است از شما تقاضا نموده‌ام كه يك نماز با شما بخوانم تا به حال نشده است ؛ قبول بفرمائيد ؛ با تبسّم مليحى فرمودند : يك سال هم روى آن چهل سال .\r\nو حقّا من در خود توان آن نمىديدم كه بر ايشان مقدّم شده ؛ و نماز بخوانم ؛ و ايشان به من اقتدا كنند ؛ و حال شرم و خجالت شديدى به من رخ داده بود .\r\nبالأخره ديدم ايشان بر جاى خود محكم نشسته و به هيچ‌وجه من الوجوه تنازل نمىكنند ؛ من هم بعد از احضار ايشان صحيح نيست خلاف كنم ، و به اطاق ديگر بروم ؛ و فرادى نماز بخوانم .\r\nعرض كردم : من بنده و مطيع شما هستم ؛ اگر امر بفرمائيد اطاعت مىكنم ! فرمودند : امر كه چه عرض كنم ! امّا استدعاى ما اين است ! من برخاستم و نماز مغرب را بجاى آوردم ؛ و ايشان اقتدا كردند ؛ و بعد از چهل سال علاوه بر آنكه نتوانستيم يك نماز با ايشان اقتدا كنيم امشب نيز در چنين دامى افتاديم .\r\nخدا مىداند آن وضع چهره و آن حال حيا و خجلتى كه در سيماى ايشان توأم با تقاضا مشهود بود ، نسيم لطيف را شرمنده مىساخت و شدّت و قدرتش جماد و سنگ را ذوب مىكرد .\r\n خلق يخجل النّسيم من اللّطف * و بأس يذوب منه الجماد \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n جلّ معناك أن يحيط به الشّعر * و يحصى صفاته النّقّاد « 1 » \r\n\r\n[ مسلك عرفانى علّامه طباطبائىّ 
  ]\r\nمسلك عرفانى استاد ، مسلك استاد بىعديلشان مرحوم آية الحقّ سيّد العارفين حاجّ ميرزا على آقاى قاضى ؛ و ايشان در روش تربيت مسلك استادشان آقاى سيّد احمد كربلائى طهرانى ؛ و ايشان نيز مسلك استاد خود را مرحوم آية الحقّ آخوند ملا حسينقلى در جزينى همدانى رضوان الله عليهم اجمعين را داشته‌اند كه همان معرفت نفس بوده است ؛ كه ملازم با معرفت ربّ بوده ؛ و بر اين اصل روايات بسيارى دلالت دارد .\r\nو آن بعد از عبور از عالم مثال و صورت ؛ و بعد از عبور از عالم نفس خواهد بود كه عند الفناء عن النّفس بمراتبها يحصل البقاء بالرّبّ ؛ و تجلّى سلطان معرفت وقتى خواهد بود كه از آثار نفسانيّه در سالك هيچ باقى نمانده باشد .\r\nو از شرائط مهمّ حصول اين معنى مراقبه است كه در هر مرحله از مراحل ، و در هر منزله از منازل بايد به تمام معنىالكلمه حفظ آداب و شرائط آن مرحله و منزل را نمود ؛ و الّا بجاى آوردن عبادات و اعمال لازم ، بدون مراقبه حكم دوا خوردن مريض با عدم پرهيز و استعمال غذاهاى مضرّ است كه مفيد فايده نخواهد شد .\r\nو كليّات مراقبه كه بر حسب منازل مختلف ، جزئيّات آن متفاوت است ، در پنج چيز خلاصه مىشود :\r\n صمت و جوع و سهر و عزلت و ذكرى بدوام * ناتمامان جهان را كند اين پنج تمام \r\nمرحوم استاد به دو نفر از علماء اسلام بسيار ارج مىنهادند و مقام و منزلت آنان را به عظمت ياد مىكردند : اوّل سيّد اجلّ علىّ بن طاوس اعلى اللّه تعالى مقامه الشّريف ؛ و به كتاب اقبال او اهميّت مىدادند و او را سيّد اهل المراقبه مىخواندند .\r\nدوّم سيّد مهدىّ بحر العلوم اعلى اللّه تعالى مقامه و از كيفيّت زندگى و سلوك علمىّ و عملىّ و مراقبات او بسيار تحسين مىنمودند ؛ و تشرّف او و سيّد بن طاوس را به خدمت حضرت امام زمان ارواحنا فداه كرارا و مرارا نقل مىنمودند ؛ و نسبت به نداشتن هواى نفس ، و مجاهدات آنان در راه وصول به مقصود ، و كيفيّت زندگى و سعى و اهتمام\r\n\r\n\r\n","description":"","footnote":"\r\n( 1 ) سفينة البحار ج 1 ص 437 از صفىّ الدّين حلّى شاگرد محقّق حلّى در ضمن قصيده‌ايست كه دربارهء امير المؤمنين سروده است و معناى آن اينست : اخلاق‌هائى دارى كه از شدّت لطافت ، نسيم را شرمنده نمايد ؛ و بأس و شدّتى كه از آن جماد ذوب گردد معناى تو بزرگتر است از آنكه بتواند شعر او را در بر گيرد ؛ و حسابگران نمىتوانند صفات و مزاياى معناى تو را به شمارش آورند .\r\n","page_name":" 53 ","page_number":53},
  {"content":"\r\n\r\nدر تحصيل مرضات خداى تعالى ، معجب بوده و با ديدهء ابّهت و تجليل و تكريم مىنگريستند .\r\nرسالهء سير و سلوك منسوب به سيّد بحر العلوم را اهميّت مىدادند ؛ و به خواندن آن توصيه مىنمودند ؛ و خودشان چندين دوره از آن را براى رفقاى خصوصى از طلّاب شوريده و وارسته از طالبان حقّ و لقاء الله با شرح و بسطى نسبتا مفصّل بيان مىفرمودند .\r\nبهترين كتاب اخلاق را در مختصرات كتاب طهارة الإعراق تاليف ابن مسكويه مىدانستند ؛ و بهترين آنها را در متوسّطات جامع السّعادات تأليف حاجّ ملّا مهدى نراقى ؛ و بهترين آنها را در مطوّلات كتاب إحياء الاحياء تأليف ملّا محسن فيض كاشانى مىدانستند .\r\nمىفرمودند : آنچه را كه در روضات الجنّات در ترجمهء احوال خواجه نصير الدّين طوسىّ آورده است كه اخلاق ناصرى از كتاب طهارة الاعراق گرفته شده ؛ و ابن مسكويه آن را از علماى هند اخذ كرده است ، صحيح نيست ؛ چون ابن مسكويه از معاصرين ابو على سينا بوده ؛ و كتاب فلسفه هم دارد كه صددرصد عين فلسفه يونانى است ؛ و ابدا با فلسفهء هندى ربطى ندارد ؛ و كتاب اخلاق او كه طهارة الاعراق است طبق مذاق هنديان نيست .\r\nو امّا نراقى « * » از فقهاء و عرفاء و فلاسفهء درجهء اوّل و از نقطهء نظر سعه فكرى و اطّلاع بر علوم رياضى و هيئت كم‌نظير است ؛ و در اخلاق مقام والائى را دارد ؛ و بسيار جاى تعجّب است كه اين مرد هنوز شناخته نشده و با اين كمالات و مقامات عديده در غيبت مانده است ؛ و اخيرا بعضى از مصنّفات او را بطبع رسانيده و بناست كه بقيّهء آثار جليله او را نيز بطبع برسانند .\r\nو امّا فيض كه اشهر من الشمس است ؛ و كتاب مهجّةالبيضاى او كه در احياء احياء العلوم نوشته است از زمرهء نفيس‌ترين كتب شيعه است ؛ رضوان الله عليهم اجمعين .\r\nبارى فرق روشن علّامهء طباطبائى با سايرين اين بود كه اخلاقيّات ايشان ناشى از تراوش باطن ، و بصيرت ضمير ، و نشستن حقيقت سير و سلوك در كمون دل و ذهن ، و متمايز شدن عالم حقيقت و واقعيّت از عالم مجاز و اعتبار ، و وصول به حقايق عوالم ملكوتى بود ؛ و در\r\n\r\n\r\n","description":"","footnote":"\r\n* حاج ملّا مهدى نراقى يكى از پنج نفر مسمّاى به مهدىّ هستند كه در يك‌زمان واقع و از اعلام و اساطين شيعه در اقطار عالم بشمار مىآمدند و به مهادى خمسه مشهور بودند و آنان عبارتند از : سيّد مهدىّ بحر العلوم و سيّد مهدىّ قزوينى و حاج ملّا مهدىّ نراقى و حاج ميرزا مهدىّ شهرستانى و آقا سيد مهدىّ خراسانى شهيد و مرحوم حاج ملّا مهدىّ نراقى جدّ اعلاى مادرى ماست از طرف مادر يعنى پدر مادر مادر مادر مادر حقير است و بنابراين فرزندش حاج ملّا أحمد نراقى دائى جدّهء اعلاى ما و فرزند او حاج ملّا محمّد دائىزادهء جدّهء اعلاى ماست .\r\n","page_name":" 54 ","page_number":54},
  {"content":"\r\n\r\nواقع تنازل مقام معنوى ايشان در عالم صورت و عالم طبع و بدن بوده است ؛ و معاشرت و رفت و آمد و تنظيم ساير امور خود را بر آن اصل نموده‌اند .\r\nولى مسلك اخلاقى غير ايشان ناشى از تصحيح ظاهر و مراعات امور شرعيّه و مراقبات بدنيّه بود ، كه بدين‌وسيله مىخواهند دريچه‌اى از باطن روشن شود ؛ و راهى بسوى قرب حضرت احديّت پيدا گردد ؛ رحم الله الماضين منهم اجمعين .\r\nعلّامهء استاد داراى روحى لطيف ، و ذوقى عالى ، و لطافتى خاصّ بودند ؛ در اشعار عرب به شعرهاى ابن فارض بخصوص به نظم السّلوك آن كه معروف به تائيّه كبرى است علاقه‌مند بودند .\r\nو در اشعار فارسى ديوان خواجه حافظ شيرازى را مىستودند ؛ و از اشعار عرفانىّ فارسىّ و عربىّ ، گهگاهى براى دوستان غزلى آرام آرام مىخواندند . و دربارهء اينكه سالك بايد يكسره همّ و غمّ خود را به خدا مصروف دارد ؛ و در صدد زياده‌طلبى و فضيلتى ابدا نبوده باشد ؛ بلكه بايد همّش خدايش باشد ، و توشهء راهش همان ذلّ عبوديّت ، و راهنماى او محبّت او بوده باشد ؛ كرارا اين اشعار را مىخواندند ؛ و مىفرمودند : شاعر در نشان دادن راه فنا و نيستى غوغا كرده است :\r\n روت لى أحاديث الغرام صبابة * بإسنادها عن جيرة العلم الفرد\r\nو حدّثنى مرّ النّسيم عن الصّبا * عن الدّوح عن وادى الغضا عن ربى نجد\r\nعن الدّمع عن عينى القريح عن الجوى * عن الحزن عن قلبى الجريح عن الوجد\r\nبأنّ غرامى و الهوى قد تحالفا * على تلفى حتّى أوسّد فى لحدى « 1 » \r\nعلّامه داراى قريحهء شعر بوده و غزل‌هاى عرفانىّ آبدار كه توأم با وجد و حال و سراسر عشق و اشتياق است مىسروده‌اند ؛ و ما براى نمونه يك غزل از آن را در اينجا مىآوريم :\r\n\r\n\r\n","description":"","footnote":"\r\n( 1 ) اين اشعار را نيز در الميزان ج 1 ص 379 آورده‌اند ؛ و معناى اشعار اينست :\r\nداستان‌هاى عشق سوزان را ، محبّت آتشين براى من از همسايگان و مجاوران كوه فرد روايت كرد ؛ با سند متّصل خود ؛ و با سند ديگر حديث كرد براى من مرور نسيم ، از باد صبا ، از سايبان‌هاى وسيع و گسترده وادى غضا كه از درختان محكم و استوار است ؛ از بلندىهاى سرزمين نجد ، از اشك ريزان من ، از چشم قرحه‌دار من ، از شدّت عشق و وله من از غصّه و اندوه من ، از دل زخم‌دار من ، از بىتابى محبّت و اشتياق من ؛ به اينكه عشق سوزان من با ميل و هواى من دست بهم داده ، و سوگند ياد كرده‌اند كه مرا تلف كنند ؛ و تا زمانى كه من سر در بالش گور .\r\nننهم دست بر ندارند .\r\n","page_name":" 55 ","page_number":55},
  {"content":"\r\n\r\n مهر خوبان دل و دين از همه بىپروا برد * رخ شطرنج نبرد آنچه رخ زيبا برد\r\nتو مپندار كه مجنون سر خود مجنون گشت * از سمك تا به سهايش كشش ليلى برد\r\nمن به سر چشمهء خورشيد نه خود بردم راه * ذرّه‌اى بودم و مهر تو مرا بالا برد\r\nمن خس بىسروپايم كه به سيل افتادم * او كه مىرفت مرا هم به دل دريا برد\r\nجام صهباز كجا بود مگر دست كه بود * كه درين بزم بگرديد و دل شيدا برد\r\nخم ابروى تو بود و كف مينوى تو بود * كه بيك جلوه ز من نام و نشان يك جا برد\r\nخودت آموختيم مهر و خودت سوختيم * با برافروخته‌روئى كه قرار از ما برد\r\nهمه ياران به سر راه تو بوديم ولى * خم ابروى تو مرا ديد و ز من يغما برد\r\nهمه دل‌باخته بوديم و هراسان كه غمت * همه را پشت سر انداخت مرا تنها برد \r\n\r\n[ تواضع علّامهء طباطبائىّ نسبت به معصومين عليهم السّلام 
  ]\r\nحضرت استاد ، علاقه و شيفتگى خاصّى نسبت به ائمّهء طاهرين صلوات الله و سلامه عليهم اجمعين داشتند وقتى نام يكى از آنها برده مىشد ، اظهار تواضع و ادب در سيمايشان مشهود مىشد ؛ و نسبت به امام زمان ارواحنا فداه تجليل خاصّى داشتند ؛ و مقام و منزلت آنها و حضرت رسول الله و حضرت صديقه كبرى را فوق تصوّر مىدانستند ؛ و يك نحو خضوع و خشوع واقعىّ و وجدانىّ نسبت به آنها داشتند ؛ و مقام و منزلت آنان را ملكوتى مىدانستند ؛ و به سيره و تاريخ آنها كاملا واقف بودند .\r\nدر بسيارى از مطالب كه دربارهء آنان سؤال مىشد چنان بيان و تشريح داشتند كه گويا آن سيره را امروز مطالعه كرده‌اند ؛ و يا در مصدر وحى و تشريع نشسته‌اند ؛ و از آنان مىگيرند ؛ و بدين عالم مىدهند .\r\nدر تابستانها از قديم الايام رسمشان اين بود كه به زيارت حضرت ثامن الأئمّة عليه السّلام مشرّف مىشدند .\r\nو دوران تابستان را در آنجا مىماندند ؛ و ارض اقدس را بر ساير جاها مقدّم مىداشتند ؛ مگر در صورت محذور .\r\nدر ارض اقدس هر شب بحرم مطهّر مشرّف مىشدند ؛ و حالت التماس و تضرّع داشتند .\r\nو هر چه از ايشان تقاضا مىشد كه در خارج از مشهد چون طرقبه و جاغرق سكونت خود را بعلّت مناسب بودن آب‌وهوا قرار دهند ؛ و گهگاهى براى زيارت مشرّف گردند ؛ ابدا قبول نمىكردند ؛ و مىفرمودند : ما از پناه امام هشتم جاى ديگر نمىرويم .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nنسبت به قرآن كريم نيز بسيار بسيار خاضع و خاشع بودند ؛ آيات قرآن را غالبا از حفظ مىخواندند ؛ و مواضع آيات را در سوره‌هاى مختلف نشان مىدادند ؛ و آيات مناسب آن آيه را نيز تلاوت مىنمودند ؛ جلسات بحث‌هاى قرآنى آن فقيد سعيد بسيار جالب و پرمحتوى بود .\r\n\r\n[ وضع تحمّل و بردبارى علّامهء طباطبائىّ در شدائد و گرفتارىها 
  ]\r\nو أمّا وضع معيشت ايشان ، چنانچه از شجرهء آنان پيداست از خاندان محترم و معروف و سرشناس آذربايجان بوده‌اند ؛ و ممرّ معاش ايشان و برادرشان از كودكى منحصر به زمين زراعتى كه در قريهء شادآباد تبريز بوده و از نياكان بعنوان ارث منتقل شده بود ؛ و چنانچه از نوشتجات ايشان در دوران توطّن و اقدام به فلاحت و زراعت براى ممرّ معاش در تبريز پيداست . آن رساله‌هاى خطّى ( كتاب توحيد و كتاب انسان و رسالهء وسائط و رسالهء ولايت ) را در قريهء شادآباد نوشته‌اند .\r\nايشان مىفرمودند : اين ملك ، دويست و هفتاد سال است كه ملك طلق آباء و اجداد ما بوده است و يگانهء وسيلهء ارتزاق از راه كشاورزى مىباشد ؛ و چنانچه مورد غصب و تعدّى واقع مىشد ، بطور كلّى رشتهء معاش ايشان مختل مىگشت ؛ و در مضيقه واقع مىشدند .\r\nچون علّامهء طباطبائىّ با وجود داشتن مقام فقاهت و علميّت و واجديّت مقام مرجعيّت بعلّت اهتمام به امور علميّه و تربيت طلّاب ، از نقطه نظر معنويت و اخلاق و تصحيح عقيده ، و بعلّت دفاع از سنگر اسلام و حريم تشيّع ؛ ديگر مجالى و حالى براى تدوين رساله و فتوى و استفتاء را نداشتند . و از به دو امر عمدا مسير خود را در غير اين طريق قرار داده بودند .\r\nو چون از اين‌طرف اين امور بكلّى مسدود بود ؛ و از طرف ديگر ايشان به هيچ‌وجه سهم امام را قبول نمىكردند ؛ معلومست كه وضع معيشت و زندگى ايشان در صورت فقدان منافع فلاحت و زراعت كه عايدشان مىشد ؛ از يك طلبهء ساده پائين‌تر خواهد بود ؛ چون آن طلبه ، و اگر چه از شهر و يا ده براى او مقرّرى نرسد لا اقلّ از سهم امام استفاده مىكند .\r\nو آن منافع زراعت هم در صورت وصول ، فقط براى امرار مقدار ضرورت از معاش بحدّ اقل بود .\r\nو طبعا رجال علم و دانش از قديم الايّام بدين محذور مبتلا بودند :\r\nمرحوم آيت الله شيخ جواد بلاغىّ نجفىّ كه فخر اسلام بود ؛ و علوم و مؤلّفات او جهان دانش را روشن كرد در نجف اشرف در خانه محقّرى روى حصير زندگى مىكرد ؛ و براى طبع كتابهاى خود بر عليه ماديّين و طبيعيّين و يهوديان و مسيحيان ؛ كه حقّا سند\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمباهات و افتخار عالم اسلام بود ؛ مجبور مىگردد خانهء مسكونى خود را بفروشد .\r\nاستاد استاد ما : مرحوم قاضى رضوان الله عليه در نجف اشرف با وجود عائله سنگين ، چنان در ضيق معيشت زندگى مىنمود كه داستان‌هاى او براى ما ضرب المثل است .\r\nدر خانهء او غير از حصير خرمائى چيزى نبود ؛ و براى روشن كردن چراغ نفتى در شب به جهت نبودن لامپا و يا نفت در خاموشى چه بسا بسر مىبردند .\r\nمرحوم آيت الله علّامه حاج شيخ آقا بزرگ طهرانىّ ؛ هيچ ممرّ معاشى نداشت ؛ و از حال ايشان كسى با خبر نبود ؛ صدسال بعلم و اسلام و تشيّع خدمت كرد ؛ و مجاهدات ارزنده و آثار نفيس و بىنظيرى از خود به يادگار گذاشت كه امروز مورد استفادهء تمام اهل تحقيق و تتبّع و محور مراجعات نويسندگان است .\r\nاين مرد شب و روز مشغول نوشتن و زحمت كشيدن و جمع‌آورى اسناد و مدارك نوشتجات بود .\r\nوضع خانهء او عينا مانند يك طلبهء معمولى ساده و بلكه پائين‌تر ؛ و شدائدى كه تحمّل نموده است فوق تصوّر است .\r\nعلّامه امينى صاحب الغدير تا قبل از مشهوريّت و معروفيّت ؛ در تنگى معاش بسر مىبرد ؛ و حتّى براى طبع اوّل دورهء الغدير با مشكلاتى مواجه شدند .\r\nو اين يك نقص بزرگ در دستگاه روحانيّت فعلى از نقطهء نظر كيفيّت ادارهء امور مالى است .\r\nچرا بايد افرادى كه در رشته‌هاى خاصّى چون فلسفه و عرفان و كلام و تفسير و حديث و تاريخ و رجال و غيرها عمرى را مىگذرانند ؛ و با وجود سرمايه‌هاى سرشار فقهىّ ؛ بعلل كمك باسلام ، و نياز جامعه بدين علوم و پر كردن مواضع ضعف ، و بعلّت پاسدارى و سنگربانى از حريم مكتب ، بايد حتّى از يك زندگى ساده و معمولى محروم ؛ و براى امرار معاش و حفظ آبرو و حيثيّت دچار هزار اشكال گردند .\r\nبودجهء صندوق مسلمين كه بعنوان سهم امام به حوزه‌ها ارسال مىشود ، از عطف توجّه به چنين افرادى دريغ ؛ و قبول سهم امام براى چنين كسانى بتوسّط متصدّيان و مباشران ، موجب قبول ذلّ استخفاف و تحقير و تسليم در برابر دستگاه مديره باشد .\r\nاز اجازه و تصديق مقام اجتهاد و فقاهت افراد والامقامى كه داراى مزاياى\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاخلاقى و روحىّ ، علاوه بر جنبه‌هاى علمى هستند ، چون ملازم با تصديق شخصيّت و استقلال امور آنهاست ؛ خوددارى شود .\r\nو بافراد بىسواد و بىاحتياط و متجرّى ، بعنوان جباية و جمع‌آورى سهم امام اجازه‌هاى طويله و مطوّله و ملقّب بالقاب و آداب داده شود ؛ كه مركز حكمرانى از مقرّ خود تكان نخورد و در وصول آن بدست افراد غير واجد شرائط ، كه در مزاياى روحىّ و اخلاقىّ از سطح معمولى مردم پائين‌ترند ، بملاك ادّعاى علم و اعلميّت و فقه و افقهيّت و ورع و اورعيّت خللى پديدار نگردد .\r\nفيا للاسف بهذه السّيرة الرّديّة المردية المبيدة للعلم و العلماء و الفقه و الفقهاء و چون به‌آن‌ها گفته شود : بچه دليل ؟ بچه آيه ، بچه روايت ، شما مىگوئيد : سهم امام مقلّد بايد بدست مرجع يا نائب او بخصوصه برسد ؟ در كدام كتاب فقه و خبر و تفسير چنين مطلبى را ديده‌ايد ؟ اين چه سنّت‌ها و بدعت‌هائى است كه مىنهيد ؟\r\nمىگويند : فلان و به همان گفته‌اند . شما كه ادّعاى اجتهاد مىكنيد ! چرا در اينجا فقط مقلّد صرف فلان و به همان شده‌ايد ؟\r\nعلّامه استاد ، زندگانى بسيار ساده و بىتجمّل در حدّ اقل ضرورت زندگى داشتند ؛ و با وجود كسالت قلبى و كسالت اعصاب و كبر سنّ ، فقطّ و فقطّ بعلّت حمايت از دين ، و نشر فرهنگ اسلام ؛ براى ملاقات و مصاحبه با آن مستشرق فرانسوى ، هر دو هفته يك‌بار بطهران مىآمدند ؛ و اين رفت و آمد نيز مستلزم رنجهائى بود .\r\nاينست وضع زندگى يك فيلسوف شرق ؛ بلكه يگانه فيلسوف عالم با آنكه آن‌طور كه بايد ما از وضع داخلى آن بزرگ مرد پرده بر نداشتيم ؛ زيرا معتقديم بحث در اين گونه امور سزاوار مقام عفّت و شرف نيست .\r\nاينست زندگانى اولياى خدا :\r\nصبروا أيّاما قصيرة ، أعقبتهم راحة طويلة « 1 » يكايك از صفات و نعوت متّقيان كه مولى الموالى امير مؤمنان عليه السّلام دربارهء آنان در خطبهء همّام بيان مىفرمايند ، در اين مرد الهى مشاهده و محسوس و ممسوس و ملموس بود :\r\nأرادتهم الدّنيا فلم يريدوها ؛ و أسرتهم ففدوا انفسهم منها « 2 »\r\n\r\n\r\n","description":"","footnote":"\r\n1 و 2 از فقرات خطبهء همّام است كه خطبهء 191 از نهج البلاغه است : ايّام كوتاهى در دنيا به مشقّت و سختى با\r\n","page_name":" 59 ","page_number":59},
  {"content":"\r\n\r\nاينست زندگى وارستگان و آزادگان از اسارت نفس امّاره ، و به پرواز درآمدگان در حريم قضا و مشيّت الهيّه ؛ و سر سپردگان به عالم تفويض و تسليم و رضا ؛ چقدر استاد ما از اين شعر خوشايند بودند كه :\r\n منم كه شهرهء شهرم بعشق ورزيدن * منم كه ديده نيالوده‌ام به بد ديدن\r\nوفا كنيم و ملامت كشيم و خوش باشيم * كه در طريقت ما كافرى است رنجيدن\r\nبمىپرستى از آن نقش خود بر آب زدم * كه تا خراب كنم نقش خود پرستيدن\r\nبه پير ميكده گفتم كه چيست راه نجات * بخواست جام مى و گفت راز پوشيدن « * » \r\nو آنگاه با اين مشكلات ، و ردّ و ايرادها ، يك دنيا از عظمت و وقار و سكينه و آرامش در او متحقّق بود .\r\nاينجاست كه خوب زندگانى ائمّه معصومين ما ، رخ خود را نشان مىدهد زيرا امثال طباطبائيها مىتوانند به خوبى روشنگر و آيه و نماينده آن ارواح پاك باشند ؛ و چون آينهء درخشان و صيقلى ، آن ذوات طهارت را حكايت كنند ؛ و اينانند كه آيات الهيّه و حجج ربانيّه مىباشند .\r\nو به همين علّت مهاجرت علّامه طباطبائى بقم ، و تحمّل اين همه مشكلات ، و دورى از وطن مألوف ، براى احياى امر معنويّت و اداء رسالت الهى در نشر و تبليغ دين ؛ و رشد افكار طلّاب ؛ و تصحيح عقائد حقّه و نشان دادن راه مستقيم تهذيب نفس و تزكيهء اخلاق ؛ و طهارت سرّ و تشرّف به لقاء الله ؛ و ربط با عالم معنى مىباشد ؛ چنان كه آن فقيد سعيد فرمودند : من وقتى از تبريز به قم آمدم ؛ و درس اسفار را شروع كردم ؛ و طلّاب بر درس گرد آمدند ؛ و قريب به يك‌صد نفر در مجلس درس حضور پيدا مىكردند ؛ حضرت آية الله بروجردى رحمة الله عليه أوّلا دستور دادند كه شهريّهء طلّابى را كه به درس اسفار مىآيند قطع كنند .\r\nو بر همين اساس چون خبر آن به من رسيد ، من متحيّر شدم كه خدايا چه كنم ؟\r\n\r\n\r\n","description":"","footnote":"\r\nپاى راستين و استقامت ، ثبات به خرج داده ، و در نتيجه بدنبال آن در آخرت زمان‌هاى درازى را در راحتى بسر مىبرند - دنيا بسوى آنان رو آورد ، ولى آنها از دنيا اعراض كردند ؛ و دنيا خواست آنان را اسير خود كند ، آنها خود را رهانيده و آزاد كردند .\r\n* از حافظ شيرازى است ديوان حافظ طبع پژمان حرف نون ص 177\r\n","page_name":" 60 ","page_number":60},
  {"content":"\r\n\r\nاگر شهريّهء طلّاب قطع شود ، اين افراد بدون بضاعت كه از شهرهاى دور آمده‌اند و فقط ممرّ معاش آنها شهريّه است چه كنند ؟\r\nو اگر من بخاطر شهريّهء طلّاب ، تدريس اسفار را ترك كنم لطمه بسطح علمى و عقيدتى طلّاب وارد مىآيد ؟\r\nمن همين‌طور در تحيّر بسر مىبردم ؛ تا بالأخره يك روز كه به حال تحيّر بودم و در اطاق منزل از دور كرسى مىخواستم بر گردم چشمم بديوان حافظ افتاد كه روى كرسى اطاق بود ؛ آن را برداشتم و تفأل زدم كه چه كنم ؟ آيا تدريس اسفار را ترك كنم ؛ يا نه ؟ اين غزل آمد :\r\n من نه آن رندم كه ترك شاهد و ساغر كنم * محتسب داند كه من اين كارها كمتر كنم\r\nمن كه عيب توبه‌كاران كرده باشم بارها * توبه از مى وقت گل ديوانه باشم گر كنم\r\nچون صبا مجموعهء گل را به آب لطف شست * كج‌دلم خوان گر نظر بر صفحهء دفتر كنم\r\nعشق در دانه است و من غوّاص و دريا ميكده * سر فروبردم در آنجا تا كجا سر بر كنم\r\nلاله ساغرگير و نرگس مست و بر ما نام فسق * داورى دارم بسى يا ربّ كرا داور كنم\r\nبازكش يكدم عنان اى ترك شهرآشوب من * تاز اشك و چهره ، راهت پرزروگوهر كنم\r\nمن كه از ياقوت و لعل اشك دارم گنجها * كى نظر در فيض خورشيد بلنداختر كنم\r\nعهد و پيمان و فلك‌رانيست چندان اعتبار * عهد با پيمانه بندم شرط با ساغر كنم\r\nمن كه دارم در گدائى گنج سلطانى بدست * كى طمع در گردش گردون دون‌پرور كنم\r\nگرچه گردآلود فقرم شرم باد از همّتم * گر به آب چشمه خورشيد دامن تر كنم\r\nعاشقان را گر در آتش مىپسندد لطف دوست * تنگ چشمم گر نظر در چشمهء كوثر كنم\r\nدوش لعلش عشوه‌اى مىداد حافظ را ولى * من نه آنم كز وى اين افسانه‌ها باور كنم « 1 » \r\nبارى ديدم عجيب غزلى است ؛ اين غزل مىفهماند كه تدريس اسفار لازم ، و ترك آن در حكم كفر سلوكى است .\r\n\r\n[ پيام آية الله بروجردى به علّامه و جواب ايشان 
  ]\r\nو ثانيا يا همان روز يا روز بعد ، آقاى حاج احمد خادم خود را به منزل ما فرستادند ؛ و بدين گونه پيغام كرده بودند : ما در زمان جوانى در حوزه علميّهء اصفهان نزد مرحوم جهانگيرخان اسفار مىخوانديم ؛ ولى مخفيانه چند نفر بوديم ؛ و خفية بدرس ايشان\r\n\r\n\r\n","description":"","footnote":"\r\n( 1 ) ديوان حافظ پژمان حرف ميم ص 157\r\n","page_name":" 61 ","page_number":61},
  {"content":"\r\n\r\nمىرفتيم ؛ و امّا درس اسفار علنى در حوزهء رسمى به هيچ‌وجه صلاح نيست ؛ و بايد ترك شود ! من در جواب گفتم : به آقاى بروجردى از طرف من پيغام ببريد كه اين درس‌هاى متعارف و رسمى را مانند فقه و اصول ، ما هم خوانده‌ايم ؛ و از عهدهء تدريس و تشكيل حوزه‌هاى درسى آن بر خواهيم آمد و از ديگران كمبودى نداريم .\r\nمن كه از تبريز بقم آمده‌ام فقطّ و فقطّ براى تصحيح عقائد طلّاب بر اساس حقّ ؛ و مبارزهء با عقائد باطلهء ماديّين و غيرهم مىباشد ؛ در آن زمان كه حضرت آية الله با چند نفر خفية به درس مرحوم جهانگيرخان مىرفتند ؛ طلّاب و قاطبهء مردم به حمد الله مؤمن و داراى عقيدهء پاك بودند ؛ و نيازى به تشكيل حوزه‌هاى علنى اسفار نبود ؛ ولى امروزه هر طلبه‌اى كه وارد دروازهء قم مىشود با چند چمدان ( جامه‌دان ) پر از شبهات و اشكالات وارد مىشود .\r\nو امروزه بايد به درد طلّاب رسيد ؛ و آنها را براى مبارزهء با ماترياليست‌ها و ماديّين بر اساس صحيح آماده كرد ؛ و فلسفهء حقّهء اسلاميّه را بدانها آموخت ؛ و ما تدريس اسفار را ترك نمىكنيم .\r\nولى در عين حال من آيت الله را حاكم شرع مىدانم ؛ اگر حكم كنند بر ترك اسفار ، مسئله صورت ديگرى به خود خواهد گرفت .\r\nعلّامه فرمودند : پس از اين پيام ؛ آيت الله بروجردى ، ديگر به هيچ‌وجه متعرّض ما نشدند ؛ و ما سالهاى سال بتدريس فلسفه از شفا و اسفار و غيرهما مشغول بوديم .\r\nو هر وقت آيت الله برخوردى با ما داشتند بسيار احترام مىگذاردند و يك روز يك جلد قرآن كريم كه از بهترين و صحيح‌ترين طبع‌ها بود بعنوان هديه براى ما فرستادند .\r\nبارى من چه گويم از فضائل مردى كه حقّا در اينجا غريب بود ؛ در غيبت آمد و در غيبت رفت . و سربسته و مهر كرده كسى او را نشناخت .\r\nعلّامهء طباطبائىّ كه رضوان خدا بر او باد ؛ براى مخلصين از شاگردان و ارادتمندان خود ملجأ و پناهى بود كه در حوادث روزگار به دو روى مىآوردند ؛ و او چون چراغ تابان روشنگر راه و مبيّن خطرات و مفرّق حقّ از باطل بود ؛ و در كشف مسائل علميّه و رفع مجهولات ، دستگير و راهنما بود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاين حقير نه تنها در همان ايّامى كه در قم مشغول تحصيل بودم از كانون فيض و علمش بهرمند مىشدم ؛ و تا سرحدّى كه خود را بنده و خانه‌زاد مىدانستم ؛ بلكه پس از تشرّف بنجف اشرف نيز پيوسته باب مراسلات مفتوح بود ؛ و نامه‌هاى جذّاب روشنگر راه بود .\r\nو پس از مراجعت از نجف تا به حال وقتى نشد كه خود را بىنياز از تعليم و محضر پرفيضش ببينم .\r\n\r\n[ علّامهء طباطبائىّ تا ابد زنده است 
  ]\r\nدر هر مجلسى كه خدمتشان مىرسيدم آن‌قدر افاضه رحمت و علم و دانش بود ؛ و آن‌قدر سرشار از حال و وجد و سرور و توحيد بود كه از شدّت حقارت در خود احساس شرمندگى مىنمودم ؛ و معمولا هر دو هفته يك‌بار بقم شرفياب مىشدم ؛ و ساعات زيارت و ملاقات با ايشان براى من بسيار ارزنده بود .\r\nدرست بخاطر دارم شبى در طهران كه به كتاب سير و سلوك منتسب بمرحوم آية الله بحر العلوم نجفى اعلى الله تعالى درجته ، شرح مىنوشتم ؛ دچار اشكالى شدم ؛ هر چه فكر كردم ، مسئله حلّ نشد ؛ و تلفن خودكار در شهرهاى ايران هنوز دائر نشده بود ؛ لذا شبانه براى اين مهمّ عازم قم شدم قريب نيمه‌شب بود كه وارد بقم شدم ؛ و در مهمانخانهء بلوار شب را بصبح آوردم . صبحگاه پس از تشرّف بحرم مطهّر و زيارت قبر حضرت معصومه سلام الله عليها ، به خدمت استاد رسيدم و تا قريب ظهر از محضر پربركتشان بهرمند شدم ؛ و نه تنها آن مسئله بلكه بسيارى از مسائل ديگر را حلّ كردند ؛ و جواب دادند . من هر وقت به خدمتشان مىرسيدم ، بدون استثناء براى بوسيدن دست ايشان خم مىشدم ؛ و ايشان دست خود را لاى عبا پنهان مىكردند ؛ و چنان حال حيا و خجلت در ايشان پيدا مىشد كه مرا منفعل مىنمود .\r\nيك روز عرض كردم : ما براى فيض و بركت و نياز ، دست شما را مىبوسيم چرا مضايقه مىفرمائيد ! ؟ سپس عرض كردم : آقا شما اين روايت را كه از حضرت امير المؤمنين عليه السّلام وارد است كه من علّمنى حرفا فقد صيّرنى عبدا « * » آيا قبول داريد ! ؟\r\n\r\n\r\n","description":"","footnote":"\r\n* در اينجا روايت شريفى را مرحوم صدوق در كتاب توحيد خود در ص 174 با اسناد خود از ابو الحسن موصلى از حضرت صادق عليه السّلام روايت مىكند كه جاء حبر من الاحبار الى أمير المؤمنين عليه السلام فقال له يا أمير المؤمنين متى كان ربّك ؟ فقال له : ثكلتك امّك ! و متى لم يكن حتّى يقال : متى كان ؟ كان ربّى قبل القبل بلا قبل ؛ و يكون بعد البعد بلا بعد و لا غاية و لا منتهى لغايته انقطعت الغايات عنه فهو منتهى كلّ غاية ؛ فقال :\r\nيا امير المؤمنين فنبيّ أنت ؟ فقال : ويلك انّما أنا عبد من عبيد محمّد صلّى الله عليه و آله و سلّم .\r\n","page_name":" 63 ","page_number":63},
  {"content":"\r\n\r\nفرمودند : بلى روايت مشهورى است ؛ و متنش نيز با موازين مطابقت دارد .\r\nعرض كردم : شما اين همه كلمات به ما آموخته‌ايد ؛ و بكرّات و مرّات ما را بنده خود ساخته‌ايد ! از ادب بنده اين نيست كه دست مولاى خود را ببوسد ! ؟ و بدان تبرّك جويد ؟\r\nبا تبسم مليحى فرمودند : ما همه بندگان خدائيم ! بارى چيزىرا كه تصوّر نمىكرديم ، ارتحال اين مرد بود ؛ مرگ اين رجل الهى مرگ عالم است ؛ چون علّامه عالم بود ؛ گرچه او زنده است ، همهء مردم زنده مرده ؛ و او زنده است .\r\nالنّاس موتى و أهل العلم أحياء « * »\r\n أحبّاى أنتم أحسن الدّهر أم أسا * فكونوا كما شئتم أنا ذلك الخلّ « 1 » \r\n إذا كان حظّى الهجر منكم و لم يكن * بعاد فذاك الهجر عندى هو الوصل « 2 » \r\n و ما الصّدّ إلّا الودّ ما لم يكن قلى * و أصعب شىء غير إعراضكم سهل « 3 » \r\n و صبرى صبر عنكم و عليكم * أرى أبدا عندى مرارته تحلو « 4 » \r\n أخذتم فؤادى و هو بعضى فما الّذي * يضرّكم لو كان عندكم الكلّ « 5 » \r\n نأيتم فغير الدّمع لم أر وافيا * سوى زفرة من حرّ نار الجوى تعلو « 6 » \r\n حديثى قديم فى هواها و ما له * كما علمت بعد و ليس لها قبل « 7 » \r\n\r\n\r\n","description":"","footnote":"\r\n* از ديوان منسوب به امير المؤمنين عليه السّلام است : تمام مردم مردگانند و فقط اهل علم زندگانند .\r\n( 1 ) شما محبوبان من هستيد ، خواه روزگار نيكوئى كند و خواه بدى ! شما هر قسم كه مىخواهيد بوده باشد ! من همان دوستدار پيشين هستم .\r\n( 2 ) اگر بهرهء من از شما همان هجران باشد و اين هجر ، طرد كردن و دور زدن نباشد ؛ اين هجران در نزد من وصال است .\r\n( 3 ) و نيست منع كردن مگر از روى دوستى ؛ اگر از روى تباغض نباشد ؛ و سخت‌ترين چيز براى من ، غير از اعراض شما از من ، آسان است .\r\n( 4 ) صبر من از شما ( كه همان امساك من از شما باشد ) صبر من است ؛ و امّا صبر من بر شما ( كه همان تحمّل آزارهاى شما باشد ) چنين مىيابم كه تلخيهايش ، شيرين است !\r\n( 5 ) شما دل مرا ربوديد ؛ درحالىكه دل من جزئى از من است ! اگر من همهء مرا مىربوديد ، براى شما چه ضررى داشت ! ؟ .\r\n( 6 ) شما از برابر ديدگان من رفتيد ؛ و من جز اشك روان چيزىرا كافى نمىيابم ، مگر شعله‌هاى سوزانى كه از حرارت آتش اشتياق بالا مىزند !\r\n( 7 ) گفتگوى من در عشق‌ورزى با او قديم است ؛ و همان‌طورىكه خود او هم مىداند بعدى ندارد ؛ و قبل از او هم نبوده است .\r\n","page_name":" 64 ","page_number":64},
  {"content":"\r\n\r\n حديثى قديم فى هواها و ما له * كما علمت بعد و ليس لها قبل\r\nو حرمة عهد بيننا عنه لم أحل * و عقد بأيد بيننا ما له حلّ « 8 » \r\n لأنت على غيظ القوى و رضى الهوى * لدىّ و قلبى ساعة منك ما يخلو « 9 » \r\n ترى مقلتى يوما ترى من أحبّهم * و يعتبنى دهرى و يجتمع الشّمل « 10 » \r\n و ما برحوا معنى أراهم معى فإن * نأوا صورة فى الدّهر قام لهم شكل « 11 » \r\n فهم نصب عينى ظاهرا حيثما سروا * و هم فى فؤادى باطنا أينما حلّوا « 12 » \r\n لهم أبدا منّى حنوّ و إن جفوا * ولى أبدا ميل إليهم و إن ملّوا « * » « 13 » \r\nبارى هيچ روزى را به خود نمىديدم كه تو از دنيا به روى ، و من زنده باشم ؛ و در سوك تو بنشينم ! و به ياد تو نامه بنويسم .\r\nآرى از آن عالم قدس نگران حال مهجوران هستى ! و با آن مهر و لطف و صفا و وفا كه در دنياى طبع و كثرت ، دستگيرى از آنان مىنمودى ! كجا در آن عالم تجرّد و وحدت غافل از آنها خواهى بود ! ؟\r\n پيش ازينت بيش ازين غمخوارى عشّاق بود * مهرورزى تو با ما شهرهء آفاق بود\r\nياد باد آن صحبت شبها كه در زلف توام * بحث سرّ عشق و ذكر حلقهء عشّاق بود\r\nاز دم صبح ازل تا آخر شام ابد * دوستى و مهر بر يك عهد و يك ميثاق بود \r\n\r\n\r\n","description":"","footnote":"\r\n( 8 ) و سوگند به حرمت عهدى كه با او داريم و من از او برنمىگردم ؛ و سوگند به پيمانى كه با دست دادن بسته‌ايم ، و قابل انفكاك نيست .\r\n( 9 ) كه هرآينه تو در دو صورت غيظ دورى ، و محبّت نزديكى ، در نزد من هستى ! و دل من ساعتى از تو خالى نيست !\r\n( 10 ) آيا چنين گمانى براى ديدار مردمك چشم من نيست كه روزى ببيند كسانى را كه من آنها را دوست دارم ؟\r\nو روزگار ديگر سختىهاى خود را از من بر دارد ؛ و اجتماع ما با ياران به آسانى صورت پذيرد ؟\r\n( 11 ) و پيوسته در عالم معنى مىبينم كه آنها با من هستند ؛ و اگر به صورت دور مىباشند ، در ذهن من پيوسته شمايلى از آنها برپاست .\r\n( 12 ) و ايشان پيوسته در مقابل چشمان من هستند در ظاهر هرجا بروند ؛ و ايشان در دل من هستند در باطن هر كجا كه داخل شوند .\r\n* منتخبى از اشعار لاميّهء ابن فارص است از ص 135 تا ص 139 از ديوان او .\r\n( 13 ) از طرف من دائما نسبت به ايشان عطوفت و مهر است گرچه جفا كنند ؛ و از طرف من دائما بسوى آنها ميل است گرچه ملول باشند .\r\n","page_name":" 65 ","page_number":65},
  {"content":"\r\n\r\n حسن مهرويان مجلس گرچه دل مىبرد و دين * عشق ما در لطف طبع و خوبى اخلاق بود\r\nسايهء معشوق اگر افتاد بر عاشق چه شد * ما به او محتاج بوديم او بما مشتاق بود\r\nپيش ازين كاين سقف سبز و طاق مينا بر كشد * منظر چشم مرا ابروى جانان طاق بود « * » \r\n\r\nبحث كلّى پيرامون عقل و قلب و شرع\r\nهر فرد از افراد بشر در خود دو كانون از ادراك و فهم را مىيابد ؛ يكى را عقل و ديگرى را قلب و وجدان گويند .\r\nبا قوّهء عاقله انسان پى بمصالح و مفاسد خويش برده و تميز بين محبوب و مكروه ، و حقّ و باطل مىدهد و با قلب و وجدان كه آن را نيز مىتوان سرشت و فطرت و يا احساس نهانى و ادراك سرّى گفت . راهى براى ارتباط خويش با جهان هستى و علّت پيدايش او و عالم ، و تجاذبى بين او و مبدأ المبادى و غاية الغايات ، يافت .\r\nو البتّه اين دو عامل مهمّ ادراك هر دو در انسان موجود بوده و هريك مأموريّت خود را در افق ادراك و فهمى خاصّ دنبال مىكند و هريك مستغنى از ديگرى نبوده و با فقدان هريك ، عالمى از مدركات به روى انسان بسته مىگردد .\r\nدربارهء لزوم قوّهء عاقله ، و عدم استغناء انسان از آن ، آيات و رواياتى وارد است :\r\nو ما در اينجا فقطّ بذكر چند نمونه از آيات و روايات اكتفا مىكنيم .\r\nامّا از آيات :\r\n أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ  ( آيهء 10 از سورهء 21 أنبياء ) « 1 » چون در اينجا مفروض است كه مشركين بواسطهء عبادت از غير خدا ، از پيروى قلب و وجدان استفاده مىكرده و خود را مرتبط به خداوند مىديده‌اند ؛ غاية الامر بعلّت عدم تعقّل ، دچار انحراف و دگرگونى در طرز تشخيص و تطبيق شده و به محكوميّت قوّهء فكريّه ، آن خداوند را متجلّى و مقيّد در خصوص ارباب انواع و مظاهر آنها از اصنام و بت‌ها مىشناختند .\r\n صُمٌّ بُكْمٌ عُمْيٌ فَهُمْ لا يَعْقِلُونَ  ( آيهء 171 از سورهء 2 بقره ) آنانند كرانند و لالانند و كورانند پس ايشان تعقّل نمىكنند .\r\n\r\n\r\n","description":"","footnote":"\r\n* از حافظ شيرازى طبع پژمان حرف دال ص 111 .\r\n( 1 ) اف باد بر شما و بر آنچه غير از خدا مىپرستيد ! آيا شما تعقّل نمىكنيد ! ؟\r\n","page_name":" 66 ","page_number":66},
  {"content":"\r\n\r\nچون در اينجا از قوّهء عاقله بهره‌گيرى نمىكنند ، مثل آنست كه حسّ باصره و سامعه ندارند و نيز گنگ و لال مىباشند .\r\n أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ  ( آيهء 22 از سورهء انفال ) « 1 »   فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ   ( آيهء 20 از سورهء 39 زمر ) « 2 » زيرا معلوم است استماع سخن ، و پس از آن تميز بين حقّ و باطل و بين نيكو و نيكوتر از وظائف قواى فكريّه است ؛ و لذا در آخر آيه آنان را صاحبان مغز و جوهره كه همان عقل است خوانده است .\r\n وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ  ( آيهء 171 از سورهء 2 بقره ) « 3 » چون كفّار طبق غريزهء خود ، دينى را پسنديده‌اند و پيروى از آن نموده‌اند ؛ گرچه پرسيدن اصنام باشد و ليكن بعلّت آنكه از قوّهء عاقلهء خود مددى نمىگيرند ، پيوسته آن غرائز و احساسات درونى را بتخيّلات واهيه و اوهام بىپايه منحرف نموده ؛ و طرفى از آن نيروى وجدان خود نمىبندند . و عينا مانند كسى كه از گفتار چيزى جز همان صوت و صدا ادراك نمىكند ، آنان نيز از سخن حقّ و گفتار توحيد چيزى جز بعضى از مفاهيم به گوششان نمىخورد . و حقيقتى را ادراك نمىنمايند ؛ و بر جان آنان نمىنشيند ؛ پس در حقيقت آنان كرانى هستند و لالانى و كورانى كه ابدا تعقّل ندارند . و امّا از روايات :\r\nدر كافى از عدّه‌اى از اصحاب از احمد بن محمّد از بعضى از كسانى كه مرفوعا از حضرت صادق عليه السّلام نقل كرده‌اند روايت مىكند كه قال : قال رسول الله صلّى الله عليه و آله و سلّم :\r\n\r\n\r\n","description":"","footnote":"\r\n( 1 ) اى پيغمبر ! آيا تو مىتوانى افراد كر را بشنوايانى و اگرچه آنان صاحب تعقل نباشند ! ؟\r\n( 2 ) اى پيغمبر ! بشارت بده بندگان مرا ؛ آنان كه گفتار را مىشنوند و گوش فرا مىدهند و سپس از نيكوتر آن پيروى مىنمايند ؛ آنان كسانى هستند كه خداوند ايشان را هدايت فرموده ؛ و ايشانند خردمندان .\r\n( 3 ) و مثل آن كسانى كه كافر شدند مثل كسيست كه چون با او سخن گويند ، از آن گفتار هيچ نفهمد ، مگر صدائى و ندائى كه به گوشش بخورد ( مانند بهايم و چهارپايان ) آنان كرانند و گنگان و كوران پس ايشان تعقّل نمىكنند .\r\n","page_name":" 67 ","page_number":67},
  {"content":"\r\n\r\nإذا رأيتم الرّجل كثير الصّلاة كثير الصّيام فلا تباهوا به حتّى تنظروا كيف عقله . « 1 » و نيز در كافى از عدّه‌اى از اصحاب از احمد بن محمّد مرسلا روايت مىكند كه قال قال ابو عبد الله عليه السّلام : دعامة الإنسان العقل الحديث « 2 » و نيز در كافى از علىّ بن محمّد از سهل بن زياد از اسماعيل بن مهران از بعضى از رجال او از حضرت صادق عليه السّلام روايت مىكند كه فرمود : العقل دليل المؤمن « 3 » و دربارهء لزوم قلب و وجدان ، و عدم استغناء از آن نيز آيات و رواياتى وارد است :\r\nامّا از آيات :\r\n أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  ( آيهء 46 از سورهء 22 حجّ ) « 4 » چون روى اين خطاب با كسانيست كه داراى عقل و شعور هستند ؛ و ليكن بواسطه متابعت از هواى نفس امّاره ، دل‌هاى خود را خفه نموده ؛ و وجدان خود را در زير حجاب‌هاى معصيت و گناه مختفى و قلب‌هاى خود را كور كرده‌اند .\r\n إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ  ( آيهء 80 از سورهء 27 نمل ) « 5 » در اينجا خداوند كسانى را كه نيروى وجدان و نور باطن خود را خراب كرده‌اند به مردگان تشبيه مىكند بلكه حقيقتا آنها را مرده قلمداد مىنمايد ؛ و ناشنوايانى مىداند كه پيوسته در گريزند و ابدا گفتار حقّ و سخن استوار در گوش آنان اثرى نمىگذارد .\r\n\r\n\r\n","description":"","footnote":"\r\n( 1 ) اصول كافى طبع حروفى ج 1 ص 26 : رسول خدا فرمود : چون ديديد مردى را كه نماز بسيار مىخواند و روزه بسيار مىگيرد ، او را بزرگ مشماريد تا اينكه بدست آوريد عقلش بر چه پايه‌ايست ! .\r\n( 2 ) همين سند ص 25 : حضرت صادق عليه السّلام فرمودند : ستون و نگاهدارندهء انسان عقل اوست .\r\n( 3 ) اصول كافى از طبع حروفى ج 2 ص 25 : عقل راهنما و رهبر مؤمن است .\r\n( 4 ) آيا آنان در روى زمين سير نمىكنند ( تا اينكه بواسطهء مشاهدهء آيات الهيّه اعتبار گيرند ) و براى آنان دلهائى باشد كه با آن تعقّل كنند ؛ يا گوش‌هائى باشد كه با آن بشنوند ؛ چون اين چشم‌هاى واقع در سر كور نمىشود ؛ و ليكن كورى اختصاص به چشم‌هائى دارد كه در سينه‌ها مستقر است .\r\n( 5 ) اى پيامبر ؛ تو چنين قدرت ندارى كه مردگان را بشنوايانى ! و نه آنكه به كسانى كه كرند و قوّهء سامعه ندارند سخنت را بشنوايانى ؛ درحالىكه آنان پشت نموده ؛ و پا بفرار گذاشته‌اند .\r\n","page_name":" 68 ","page_number":68},
  {"content":"\r\n\r\n إِنَّ اللَّهَ يُسْمِعُ مَنْ يَشاءُ وَ ما أَنْتَ بِمُسْمِعٍ مَنْ فِي الْقُبُورِ  ( آيهء 22 از سوره 35 فاطر ) « 1 »  قَدْ يَئِسُوا مِنَ الْآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ  ( آيهء 13 از سوره 60 ممتحنه ) « 2 »  أَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمى  ( آيهء 19 از سوره 13 رعد ) « 3 » در اين آيات نيز خداوند افرادى را كه نور باطن خود را تاريك و راه آخرت را به خود بسته‌اند ؛ چون كسانى مىداند كه مرده و در ميان قبور زندگى دارند يا آنكه نابينا هستند ؛ اين آيات راجع باختفاء نور قلب است نه عدم متابعت از قوّهء تعقّليّه و فكريّه .\r\nو امّا روايات در اين باب از حدّ احصاء خارج است و ما براى نمونه چند روايت مىآوريم :\r\nدر كافى از علىّ بن ابراهيم از پدرش از ابن فضّال از پدرش از ابو جميله از محمّد حلبى از حضرت صادق عليه السّلام دربارهء گفتار خداوند عز و جل : فطرة الله الّتى فطر النّاس عليها روايت شده است كه آن حضرت فرمود : مراد از فطرت ، توحيد است ؛ فطرهم على التّوحيد . « 4 » و نيز در كافى از علىّ بن ابراهيم از محمّد بن عيسى بن عبيد از يونس از جميل روايت شده است كه گفت :\r\nسألت أبا عبد الله عليه السّلام عن قوله عزّ و جلّ : هو الّذى أنزل السّكينة فى قلوب المؤمنين ؛ قال : هو الايمان . قال : و أيّدهم بروح منه ؛ قال : هو الإيمان و عن قوله : و ألزمهم كلمة التّقوى ؟ قال : هو الإيمان . « 5 » و نيز در كافى از علىّ بن ابراهيم از محمّد بن عيسى از يونس از عبد الله بن مسكان از حضرت صادق عليه السّلام درباره گفتار خداوند تعالى : حنيفا مسلما وارد شده\r\n\r\n\r\n","description":"","footnote":"\r\n( 1 ) ترجمه : بدرستى كه خداوند مىشنواياند كسى را كه بخواهد و تو شنواينده نيستى كسانى را كه در قبرها هستند .\r\n( 2 ) ترجمه : بدرستى كه آنان از آخرت نااميدند همچنان‌كه كافران كه مصاحبان قبرها هستند نااميدند .\r\n( 3 ) ترجمه : آيا كسى كه مىداند آنچه را كه بسوى تو از جانب پروردگارت نازل شده است حقّ است مانند كسى است كه نابيناست ؟ .\r\n( 4 ) اصول كافى طبع حروفى ج 2 ص 13 .\r\n( 5 ) همين مدرك ص 15 ترجمه : جميل بن درّاج مىگويد : من از حضرت صادق عليه السّلام از معناى سكينه در آيه سؤال كردم فرمودند : مراد ايمان است ؛ و از روح سؤال كردم كه در اين آيه است فرمودند : مراد ايمان است .\r\nو از كلمهء تقوى وارد در آيهء سؤال كردم ؛ فرمودند : مراد ايمان است .\r\n","page_name":" 69 ","page_number":69},
  {"content":"\r\n\r\nاست كه حضرت فرمودند : خالصا مخلصا ليس فيه شىء من عبادة الأوثان . « 1 » در اين روايات ملاحظه مىشود كه پاكى دل از زنگار كدورت‌هاى طبيعت و هوا و هوس و ايمان به خدا و فطرت توحيدى ، همان روشنى و نور باطن است كه منبع ادراك قلب و گرايش وجدان بعوالم ملكوت و جبروت و لاهوت مىباشد .\r\nپس از مجموعهء آنچه ذكر شد ، استفاده شد كه هر دو كانون از ادراك در انسان موجود ؛ و هر دو لازم است هم كانون تفكّر عقلىّ و هم كانون احساس و عواطف و شهود قلبىّ و وجدانىّ .\r\nشهود قلبىّ موجب ايمان و ربط انسان از حقيقت و واقعيّت خودش بذات بارى تعالى شأنه مىباشد و بدون آن هزار گونه تفكّرات عقليّه و فلسفيّه و ذهنيّه او را خاضع و خاشع نمىنمايد ؛ و پس از يك سلسله استدلال‌هاى صحيح بر اساس برهان صحيح و قياسات صحيحه باز تزلزل روحى و وجدانى موجود ؛ و هرگز از سراى انسان رخت بر نمىبندد و او را بعالم آرامش و اطمينان و سكينه نمىرساند .\r\nتفكّر عقلىّ موجب تعادل و توازن عواطف و احساسات باطنى مىشود ؛ و جلوى گرايش‌هاى متخيّلانه و واهمه‌هاى واهيه را مىگيرد ؛ و آن شهود و وجدان را در مسير صحيح جارى مىسازد .\r\nاگر تفكّر عقلىّ نباشد آن شهود از مجراى صحيح منحرف مىگردد ؛ و ايمان به موهومات و متخيّلات مىآورد و در اثر مواجهه با مختصر چيزى كه قلب را جذب كند ، مجذوب مىشود ؛ و پيوسته بدان مبتلا و دچار مىگردد .\r\nو از آنچه ذكر شد مىتوان نزاع بين عقل و عشق و تقدّم هريك را بر ديگرى به خوبى دريافت كه اصل اين نزاع بىمورد است ؛ وظيفهء عشق و وظيفهء عقل دو وظيفه جداگانه و متمايز و هريك در صف خاصّ و مجراى بخصوصى قرار دارند ؛ و در دو موطن و دو محلّ از ادراك متمكّن هستند ؛ و هر دو لازم است و اعمال هريك را در صورت ضايع گذاشتن و مهمل نهادن ديگرى غلط است .\r\nشرع نيز هر دو موضوع را تقويت مىكند ؛ و به مدد هر كدام كه ضعيف گردد\r\n\r\n\r\n","description":"","footnote":"\r\n( 1 ) اصول كافى طبع حروفى ج 2 ص 15 ترجمه : آن دلى كه خالص و مخلص باشد ؛ و در آن هيچ‌چيزى از عبادت بت‌ها نبوده باشد .\r\n","page_name":" 70 ","page_number":70},
  {"content":"\r\n\r\nمىرود ؛ چون عقل و قلب و شرع هر سه از يك حقيقت و واقعيّت حكايت مىكنند ؛ و سه ترجمان براى معناى واحدى هستند .\r\nبنابراين محالست كه حكم شرع مخالف با حكم عقل و فطرت باشد ؛ و يا حكم عقل مخالف با حكم فطرت و يا شرع باشد و يا حكم فطرت مخالف با حكم عقل و يا شرع بوده باشد .\r\nاين سه امر مهمّ مانند زنجير پيوسته يكديگر را محافظت نموده و براى برقرارى و ثبات ديگرى مىكوشند .\r\n شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ  الآية ( آيهء 14 از سوره 42 شورى ) « 1 »  وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ لِكُلٍّ جَعَلْنا مِنْكُمْ شِرْعَةً وَ مِنْهاجاً  الآية ( آيه 48 از سوره 5 مائده ) « 2 »  ثُمَّ جَعَلْناكَ عَلى شَرِيعَةٍ مِنَ الْأَمْرِ فَاتَّبِعْها وَ لا تَتَّبِعْ أَهْواءَ الَّذِينَ لا يَعْلَمُونَ  ( آيهء 18 از سوره 45 جاثيه ) « 3 » در كافى از ابو عبد الله اشعرىّ از بعضى از اصحاب ما مرفوعا از هشام بن حكم روايت است كه قال : قال لى أبو الحسن موسى بن جعفر عليهما السّلام ؛ إلى أن قال :\r\nيا هشام إنّ للّه على النّاس حجّتين ؛ حجّة ظاهرة و حجّة باطنة ؛ فأمّا الظاهرة فالرّسل و الأنبياء و الأئمّة عليهم السّلام ؛ و أمّا الباطنة فالعقول . « 4 »\r\n\r\n\r\n","description":"","footnote":"\r\n( 1 ) خداوند شريعتى را كه براى شما قرار داده است همان چيزى است كه به نوح سفارش كرد ؛ و آن چيزى است كه ما وحى آن را به تو فروفرستاديم ! و آن چيزى است كه ما سفارش كرديم به ابراهيم و موسى و عيسى : اينكه دين را بپاىداريد ! و در آن متفرّق و متشتّت نگرديد !\r\n( 2 ) و ما كتاب را بحقّ بر تو فروفرستاديم كه تصديق‌كننده و مسيطر بر كتب آسمانى ديگرى است كه قبلا فرستاده شده است ؛ پس طبق آنچه خدا بر تو نازل كرده ميان مردم حكم كن و از آراء آنان بعد از حقّى كه بسوى تو آمده است پيروى مكن ! ما براى هر امّت از شما شريعت و منهاجى قرار داديم .\r\n( 3 ) و پس از آن ما تو را بر آبشخور از امر قرار داديم ؛ از آن پيروى كن ؛ و از آراء و افكار كسانى را كه نمىدانند پيروى مكن !\r\n( 4 ) حضرت موسى بن جعفر عليهما السّلام به من گفت : اى هشام ! از براى خداوند بر عهدهء مردم دو حجّت است :\r\nيكى حجّت ظاهر و ديگرى حجّت باطن .\r\nامّا حجّت ظاهر پس همان رسل و أنبياء و ائمّه عليهم السّلام هستند ؛ و امّا حجّت باطن پس عقلهاى مردم است .\r\n","page_name":" 71 ","page_number":71},
  {"content":"\r\n\r\nو نيز در كافى از محمّد بن يحيى مرفوعا قال : قال لى أمير المؤمنين عليه السّلام :\r\nمن استحكمت لى فيه خصلة من خصال الخير احتملته عليها و اغتفرت فقدما سواها ؛ و لا أغتفر فقد عقل و لا دين لأنّ مفارقة الدّين مفارقة الأمن ؛ فلا يتهنّأ بحياة مع مخافة ؛ و فقد العقل فقد الحياة ، و لا يقاس إلّا بالأموات . « 1 » بارى در آيات قرآن كريم و اخبار معصومين سلام الله عليهم اجمعين به هر سه موضوع از تقويت عقل و تقويت قلب و لزوم متابعت شرع تأكيد شده است ؛ و در دعاها و مناجات‌ها تقويت هر سه را از ذات اقدس حضرت احديّت خواستار شده‌اند .\r\nامير المؤمنين عليه السّلام در ضمن ادعيهء خود در نهج البلاغه بدرگاه خداوندى عرضه مىدارد :\r\nالحمد لله الّذي لم يصبح بى ميّتا و لا سقيما ؛ و لا مضروبا على عروقى بسوء ؛ و لا مأخوذا بأسوإ عملى ؛ و لا مقطوعا دابري ؛ و لا مرتدّا عن دينى ؛ و لا منكرا لربّى ؛ و لا مستوحشا من إيمانى ؛ و لا ملتبسا عقلى ؛ و لا معذّبا به عذاب الأمم من قبلى . « 2 » استاد ما علّامهء طباطبائى قدّس الله سرّه در هر سه موضوع در درجهء كمال ، بلكه در ميان اقران حائز درجهء اوّل بودند :\r\nامّا از جهت كمال قوّهء عقليّه و حكمت نظريّه ، متّفق عليه بين دوست و دشمن ؛\r\n\r\n\r\n","description":"","footnote":"\r\n( 1 ) امير المؤمنين عليه السّلام فرمودند : كسى را كه حقا دريابم كه در او يك خصلت از خصلت‌هاى نيكو استوار است ، من تمام نيكوئيها را بر آن خصلت حمل مىكنم ؛ و فقدان ساير خصلت‌ها را ناديده مىگيرم .\r\nو ليكن من فقدان دين و فقدان عقل را نمىتوانم ناديده بگيرم .\r\nچون هرجا دين نباشد ، امنيّت نيست ؛ و معلوم است كه زندگانى با وجود نگرانى و ترس گوارا نمىباشد .\r\nو فقدان عقل همان فقدان حيات است ؛ و نبايد كسانى را كه عقل ندارند به چيزى سنجيده شوند مگر با مردگان\r\n( 2 ) نهج البلاغه ج 1 خطبه 213 : سپاس از آن خدائيست كه مرا مرده داخل در صبح نكرد ؛ و نه مريض ؛ و نه آنكه بر رگ‌هاى من به بدى زده شده است ؛ و نه پشت من از فرزند مقطوع گرديده است ؛ و نه مرتدّ از دين خود شده‌ام ؛ و نه آنكه منكر پروردگار گرديده‌ام ؛ و نه آنكه از ايمان خود به وحشت افتاده‌ام ؛ و نه آنكه عقل من شوريده و خراب شده باشد ؛ و نه آنكه مانند امّت‌هاى سالفه به عذاب‌هاى آنان مبتلا شده باشم . و همان‌طوركه ملاحظه مىشود حضرت در اينجا شكر و سپاس كمال عقل و ثبات در دين و برقرارى ايمان قلبى را نموده‌اند .\r\n","page_name":" 72 ","page_number":72},
  {"content":"\r\n\r\nو همان‌طوركه گفته شد در جهان اسلام بىنظير بودند ؛ و امّا از جهت كمال قوّهء عمليّه و حكمت عمليه و سير باطنى در مدارج و معارج عوالم غيب و ملكوت و وصول به درجات مقرّبين و صدّيقين ؛ دو لب بسته و خاموش ايشان حتّى در زمان حيات كه كتمان سرّ را از اعظم فرائض مىدانستند به ما اجازه نمىدهد كه بيش ازين در اين مرحله كشف پرده كنيم .\r\nالّا آنكه ، همان‌طوركه ذكر شد اجمالا مىگوئيم : علّامه در دنيا غائب بود غائب آمد و غائب رفت .\r\n وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا  ( آيهء 15 از سوره 19 مريم ) « 1 » و امّا از جهت شرع ، خود يك فقيه متشرّع بودند كه در رعايت سنن و آداب به تمام معنىالكلمه بذل توجّه داشتند ؛ و حتّى از بجا آوردن كوچك‌ترين مستحبّات دريغ نمىنمودند ؛ و به آورندگان شرع مبين بديده تعظيم و تجليل و تبجيل مىنگريستند .\r\nو نسبت به بعضى از صوفيّه كه بشرع مقدّس آن‌طور كه بايد و شايد اهميّت نمىدهند معترض و از آنان انتقاد مىنمودند ؛ و روش آنان را مقرون به خطا و غير مصيب بسر منزل مقصود مىدانستند .\r\nو اين جملهء رسالهء منسوب به بحر العلوم آنجا كه مىفرمايد :\r\n« و اما استاد عام شناخته نمىشود مگر به مصاحبت او در خلاء و ملاء و معاشرت باطنيّه و تماميّت ايمان جوارح و نفس او ؛ و زينهار بظهور خوارق عادات ؛ و بيان دقايق نكات ؛ و اظهار خفاياى آفاقيّه ؛ و خباياى أنفسيّه ؛ و تبدّل بعضى از حالات خود بمتابعت او فريفته نبايد شد ؛ چه إشراف بر خواطر و اطّلاع بر دقايق و عبور بر نار و ماء و طىّ زمين و هوا و استحضار از آينده و امثال اينها در مرتبهء مكاشفهء روحيّه حاصل مىشود ؛ و از اين مرحله تا سر منزل مقصود راه بىنهايت است ؛ و بسى منازل و مراحل است ؛ و بسى راهروان اين مرحله را طىّ كرده ؛ و از آن پس از راه افتاده به وادى دزدان و ابالسه داخل گشته ؛ و از اين راه بسى كفّار را اقتدار بر بسيارى از امور حاصل . » بسيار مورد پسند و تحسين ايشان بود ؛ و كرارا بر روى آن تكيه مىنمودند ؛ و براى\r\n\r\n\r\n","description":"","footnote":"\r\n( 1 ) راجع به حضرت يحيى است كه : و سلام بر او باد در روزى كه از مادر متولّد شد و در روزى كه مىميرد و در روزى كه زنده مبعوث مىگردد .\r\n","page_name":" 73 ","page_number":73},
  {"content":"\r\n\r\nشاگردان خود توضيح و شرح مىداده و علّت عدم وصول بواقع را بدون رعايت شرع مطهّر بيان مىفرمودند .\r\nاستاد علّامه بالاخصّ به قرآن كريم بسيار تواضع و فروتنى داشتند و آيات قرآنيّه را كم‌وبيش حفظ بودند . و يك نوع عشقبازى با آيات در اثر ممارست و مزاولت پيدا كرده ؛ و فى اناء اللّيل و أطراف النّهار خواندن قرآن را بهترين و عالىترين كار خود مىدانستند ؛ و با مرور به آيه‌اى به آيهء ديگر منتقل شده و از آن به ديگرى و همين‌طور در يك عالمى از بهجت و مسرّت ، تمشاى اين جنّات قرآنى فرومىرفتند .\r\nعلّامه نيز نسبت به برخى از متنسّكين كه بعنوان مقدس‌مآبى ، شرع را دستاويز خود قرار داده ؛ و بعنوان حمايت از دين و ترويج شرع مبين تمام اصناف از اولياء خدا را كه با مراقبه و محاسبه سر و كار داشته و احيانا سجده طولانى انجام مىدادند بباد انتقاد گرفته ؛ و اوّل كارشان مذمّت و نقد بر بعضى از بزرگان عرفان چون خواجه حافظ شيرازى و مولانا محمّد بلخى رومى صاحب كتاب مثنوى بوده است ؛ بشدّت تعييب و تعيير مىنمودند ؛ و اين طرز تفكّر را ناشى از جهالت و خشكى و خشگ‌گرائى مىدانستند كه از آن روح شريعت بيزار است .\r\nو بدگوئى از فلسفه و عرفان را كه دو ستون عظيم از اركان شرع مبين است ناشى از جمود فكرى و خمود ذهنى مىگفتند ؛ و مىفرمودند : از شرّ اين جهّال بايد به خداوند پناه برد ؛ اينان بودند كه كمر رسول الله را شكستند .\r\nآنجا كه فرموده است : قصم ظهرى صنفان : عالم متهتّك و جاهل متنسّك « 1 » و همچنين نسبت به كسانى كه داراى قوّهء عقليّه بوده و حكمت و فلسفه را خوانده بودند ولى در امور شرعيّه ضعيف بودند ؛ اعتنائى نداشتند و مىفرمودند : حكمتى كه بر جان ننشيند و لزوم پيروى از شريعت را بدنبال خود نياورد حكمت نيست .\r\n\r\n[ خطبهء امير المؤمنين عليه السّلام در تفسير آيه رجال لا تلهيهم تجارة و لا بيع عن ذكر الله 
  ]\r\nبارى در اينجا كه مىخواهيم ديگر اين رسالهء شريفه را به پايان بريم چقدر مناسب\r\n\r\n\r\n","description":"","footnote":"\r\n( 1 ) دو طائفه كمر مرا شكستند : اوّل عالم بىباك دوم جاهل مقدّس مآب و نظير اين كلام را امير المؤمنين عليه در خصال باب الاثنين بيان كرده‌اند كه : قطع ظهرى رجلان من الدّنيا : رجل عليم اللّسان فاسق ؛ و رجل جاهل القلب ناسك . هذا يصدّ بلسانه عن فسقه و هذا بنسكه عن جهله ؛ فاتّقوا الفاسق من العلماء و الجاهل من المتعبّدين اولئك فتنة كلّ مفتون فإنى سمعت رسول الله ( ص ) يقول : يا على هلاك امّتى على يدى [ كلّ 
  ] منافق عليم اللسان .\r\n","page_name":" 74 ","page_number":74},
  {"content":"\r\n\r\nاست يكى از خطبات نهج البلاغه را كه امير المؤمنين عليه السّلام در وقتى كه آيهء شريفهء :\r\nرجال لا تلهيهم تجارة و لا بيع عن ذكر الله را قرائت مىنمودند دربارهء رجال الهى و اولياى خدا و بيان مشخّصات و متمايزات احوال آنان بيان نموده‌اند بياوريم ؛ تا هم به بركت اين خطبهء عاليهء عليّه كه فرمايش مولى الموحّدين و قائد الغرّ المحجّلين است اين يادنامه خاتمه يابد ؛ و هم دانسته شود كه تمام اين آثار و صفات در استاد علّامه طباطبائى قدّس الله تربته الشّريفة و افاض علينا من بركاته المنيفة جمع بود ؛ و كأنّه مولى الموالى حكايت از ايشان و نظائر ايشان از شاگردان مكتب توحيد و مدرس ولايت و عارفان بحقّ را بيان مىفرمايد :\r\nو ما برح لله عزّت آلاؤه فى البرهة بعد البرهة و فى أزمان الفترات عباد ناجاهم فى فكرهم ؛ و كلّمهم فى ذات عقولهم ؛ فاستصبحوا بنور يقظة فى الأسماع و الأبصار و الأفئدة يذكّرون بايّام الله ؛ و يخوّفون مقامه بمنزلة الأدلّة فى الفلوات .\r\nمن أخذ القصد حمدوا إليه طريقه ؛ و بشّروه بالنّجاة ؛ و من أخذ يمينا و شمالا ذمّوا إليه الطّريق ؛ و حذّروه من الهلكة ؛ و كانوا كذلك مصابيح تلك الظلمات و أدلّة تلك الشّبهات .\r\n\r\n\r\n","description":"","footnote":"\r\nترجمه : و هميشه براى خداوند - عزّت آلاؤه - در طول زمانهاى دراز از دهور و ايّام يكى پس از ديگرى و در ايام فترت‌ها بندگانى بوده است كه خداوند با الهام و القاء مطالب با افكار و انديشه‌هاى آنان بطور راز سخن مىگفته است و با اصول عقليّه و بنياد تفكريّه آنان تكلّم مىنموده است ؛ و بنابراين آنان با نور بيدارى و بصيرت در گوشها و چشم‌ها و دل‌هاى خود چراغ هدايت و معرفت افروختند ؛ به ياد مىآورند روزهاى خدا را و مىترسانند از مواقف حضور در پيشگاه حقّ ؛ و به منزلهء راهنمايانى هستند كه در بيابانهاى دور گمشدگان را هدايت مىكنند كسى كه راه راست را در پيش گرفت او را مىستايند و بشارت به نجات مىدهند ؛ و كسى كه راه كج را در پيش گرفت او را تنقيد مىكنند و از هلاكت بر حذر مىدارند ؛ و آنان همچنين چراغهاى درخشان واديهاى اين ظلمات و راهنمايان اين شبهات هستند .\r\nآرى براى ذكر خدا و ياد خدا مردمى هستند كه بعوض اشتغال به دنيا و زينت‌هاى آن بذكر خدا مشغول شده‌اند و هيچ تجارت و معامله‌اى آنان را از ياد خدا بازنمىدارد . با ياد خدا ايّام زندگانى دنيوى خود را مىگذرانند و با نداى بلند ، طنين آهنگ منع و زجر خود را در گوش‌هاى غافلان مىدمند و آنها را از اتيان محرّمات الهيّه بر حذر مىدارند ؛ مردم را به عدالت امر مىكنند ، و خود نيز به عدالت رفتار مىكنند ؛ و از كار زشت بازمىدارند و خود نيز بيكار زشت دست نمىآلايند . و چنان با قدمى استوار پا در ميدان نهاده‌اند كه گوئى تمام عالم را در هم پيچيده و در دل آخرت قرار گرفته‌اند ؛ و آنچه در پشت پرده است مىبينند ؛ و مثل آنان بر پنهان و خفاياى اهل برزخ در دوران مكث در آن عالم اطّلاع دارند ؛ و قيامت با تمام وعده‌ها و وعيدها بر آنها تجلّى كرده است ؛ و آنان پردهء غيب را براى مردم اين جهان پس زده‌اند حتّى مثل آنكه آنان مىبينند چيزهائى را كه مردم نمىبينند و مىشنوند چيزهائى را\r\n","page_name":" 75 ","page_number":75},
  {"content":"\r\n\r\nو إنّ للذّكر لاهلا أخذوه من الدّنيا بدلا فلم تشغلهم تجاره و لا بيع عنه يقطعون به أيّام الحياة و يهتفون بالزّواجر عن محارم الله فى أسماع الغافلين و يأمرون بالقسط و يأتمرون به ؛ و ينهون عن المنكر و يتناهون عنه .\r\nفكأنّما قطعوا الدّنيا إلى الآخرة و هم فيها فشاهدوا ما وراء ذلك فكأنّما اطّلعوا عيوب أهل البرزخ فى طول الإقامة فيه ؛ و حقّقت القيامة عليهم عداتها .\r\nفكشفوا غطاء ذلك لأهل الدّنيا حتّى كأنّهم يرون ما لا يرى النّاس ؛ و يسمعون ما لا يسمعون .\r\nفلو مثّلتهم لعقلك فى مقاومهم المحمودة ، و مجالسهم المشهودة ؛ و قد نشروا دواوين أعمالهم ؛ و فرغوا لمحاسبة أنفسهم عن كلّ صغيرة و كبيرة أمروا بها فقصّروا عنها و حمّلوا ثقل أوزارهم ظهورهم فضعفوا عن الاستقلال بها فنشجوا نشيجا و تجاوبوا نحيبا ، يعجّون إلى ربّهم من مقاوم ندم و اعتراف لرأيت أعلام هدى و مصابيح دجى قد حقّت بهم الملائكة ؛ و تنزّلت عليهم السّكينة ؛ و فتحت لهم أبواب السّماء و اعدّت لهم مقاعد الكرامات فى مقام اطّلع الله عليهم فيه ؛ فرضى سعيهم ؛ و حمد مقامهم ؛ يتنسّمون بدعائه روح التّجاوز ؛ رهائن فاقة إلى فضله و اسارى ذلّه لعظمته ؛ جرح طول الأسى قلوبهم و طول البكاء عيونهم .\r\n\r\n\r\n","description":"","footnote":"\r\nكه مردم نمىشنوند ؛ و اگر تو مقام‌هاى پسنديده و مجلس‌هاى شايستهء آنان را در عقل خود تمثيل كنى كه گوئى ديوان اعمال خود را در مقابل خود گشوده ، و از محاسبهء نفس خود از هر صغيره و كبيره‌اى كه بجاى آورده‌اند فارغ شده و از آنچه بانها امر شده ، كوتاهى كرده و بارهاى گناه خود را بر دوش كشيده و از تحمّل و نگاهدارى آن فرومانده‌اند ؛ و آواز گريه آنان بزارى بلند گشته ؛ و گريه گلوگير آنها شده ؛ و يكدگر را بگريه و زارى پاسخ داده‌اند ؛ و فرياد خود را از روى ندامت و پشيمانى به پروردگارشان بلند نموده‌اند ؛ در آن تمثيل عقلىّ و تصوير ذهنى ايشان را چنان خواهى يافت كه نشانه‌هاى هدايتند و چراغهاى رخشان در ظلمات جهالت به‌طورىكه فرشتگان الهى گرداگرد آنها را فرا گرفته ؛ و مقام آرامش و سكينه بر آنها فرودآمده است ؛ و درهاى آسمان به روى آنها گشوده شده و مراتب وصول بدرجات عاليه و منازل فوز و كرامت در مقام منيعى كه خداوند بر آنها در آن مقام مطّلع است مهيّا گرديده است ؛ پس خداوند از سعى آنها راضى شده است و مقام و منزلت آنان را پسنديده و ستوده است ؛ آنان به دعائى كه نموده‌اند نسيم عفو و مغفرت را استشمام نموده‌اند ؛ همه آنها گروگان فقرند بفضل خدا ؛ و اسيران ذلّتند در برابر عظمت خدا ؛ طولانى شدن زمان غم و هجران دل‌هاى آنها را مجروح نموده است ؛ و بدرازا كشيدن گريه چشمانشان را متورّم و قريحه‌دار كرده است ؛ در هر موردى از رغبات الهيّه براى آنان دست كوبنده و دعاى مستجابى است ؛ آنها مىخواهند از كسى كه مكانهاى وسيع عالم براى او تنگى نمىكند و رغبت‌كنندگان به او نااميد نمىگردند ؛ پس تو براى خودت از خودت حساب بكش ! چونكه براى نفوس غير از تو ، حسابگرانى غير از تو\r\n","page_name":" 76 ","page_number":76},
  {"content":"\r\n\r\nلكلّ باب رغبة إلى الله منهم يد قارعة يسألون من لا تضيق لديه المنادح ؛ و لا يخيب عليه الرّاغبون فحاسب نفسك لنفسك فإنّ غيرها من الأنفس لها حسيب غيرك . « 1 »\r\n\r\n[ رحلت علّامهء طباطبائىّ و كيفيّت رحلت و تشييع و دفن ايشان 
  ]\r\nحالات استاد در چندين سال آخر عمر بسيار عجيب بوده است پيوسته متفكّر و در هم رفته و جمع شده به نظر مىرسيد ؛ و مراقبهء ايشان شديد بود و كمتر تنازل مىنمودند ؛ و تقريبا در سال آخر عمر غالبا حالت خواب و خلسه غلبه داشت ؛ و چون از خواب برمىخاستند فورا وضو مىگرفتند و رو به قبله چشم بهم گذارده مىنشستند .\r\nدر روز سوّم ماه شعبان ( ميلاد حضرت سيّد الشّهداء عليه السّلام ) يك‌هزار و چهارصد و يك هجريّه قمريّه در اتّفاق مخدّره مكرّمه زوجهء خود و يكى از طلّاب محترم كه اهل فلسفه و سلوك بود و براى رعايت حال ايشان به همراه آمده بود به مشهد مقدّس حضرت ثامن الحجج عليه الصّلاة و السّلام مشرّف شدند ؛ و بيست و دو روز اقامت نمودند .\r\nو به جهت مناسب بودن آب‌وهوا تابستان را در دماوند طهران اقامت جستند ؛ و در همين مدّت يك‌بار ايشان را بطهران آورده و در بيمارستان بسترى نمودند ؛ ولى ديگر شدّت كسالت طورى بود كه درمان بيمارستانى نيز نتيجه‌اى نداد .\r\nتا بالأخره به بلدهء طيّبه قم كه محلّ سكونت ايشان بود برگشتند ؛ و در منزلشان بسترى شدند ؛ و غير از خواصّ از شاگردان كسى را بملاقات نمىپذيرفتند .\r\nيكى از شاگردان مىگويد : روزى به عيادت رفتم ؛ درحالىكه حالشان سنگين بود ، ديدم تمام چراغ‌هاى اطاق‌ها را روشن نموده ؛ و لباس خود را بر تن كرده با عمامه و عبا و با حالت ابتهاج و سرورى زائد الوصف در اطاق‌ها گردش مىكنند ؛ و گويا انتظار آمدن كسى را داشتند .\r\nاز يكى از فضلاء قم كه از اساتيد بنده‌زاده هستند نقل شد كه مىگفت : من در روزهاى آخر عمر علّامه عصرها به منزل ايشان مىرفتم تا أوّلا اگر چيزى در منزل نياز داشته باشند تهيّه كنم ؛ و ثانيا قدرى ايشان را در صحن منزل راه ببرم .\r\nروزى به منزل ايشان رفتم و پس از سلام عرض كردم : آقا به چيزى احتياج داريد ؟\r\n\r\n\r\n","description":"","footnote":"\r\nهستند\r\n( 1 ) نهج البلاغه خطبه 220\r\n","page_name":" 77 ","page_number":77},
  {"content":"\r\n\r\nايشان چند مرتبه فرمودند : احتياج دارم ! احتياج دارم ! احتياج دارم ! من متوجّه شدم كه گويا منظور علّامه مطلب ديگرى است ؛ و ايشان در افق ديگرى سير مىكنند ؛ و سپس بدرون اطاقى راهنمائى شدم علّامه هم وارد همان اطاق شدند و درحالىكه دائما چشمشان بسته بود و باز نمىكردند به اذكارى مشغول بودند كه من نتوانستم بفهمم به چه ذكرى اشتغال دارند ؛ تا اينكه موقع نماز مغرب رسيد ؛ من ديدم علّامه در همان حالى كه چشمانشان بسته بود بدون اينكه به آسمان نظر كنند مشغول اذان گفتن شدند ؛ و سپس شروع كردند به خواندن نماز مغرب .\r\nمن از كنار اطاق دستمال كاغذى برداشته و در مقابل ايشان روى دست قرار دادم تا بر آن سجده كنند . ايشان بر روى آن سجده نكردند ؛ با خود گفتم شايد ازاينجهت كه دستمال كاغذى در دست من است و به جائى اتكاء و اعتماد ندارد سجده نمىكنند ؛ به اندورن رفتم و چيز مرتفعى براى سجده آوردم ؛ و مهر را بر روى آن قرار دادم ؛ ايشان بر آن سجده كردند ؛ تا اينكه نمازشان خاتمه يافت .\r\nحال ايشان روز بروز سخت‌تر مىشد ؛ تا ايشان را در قم به بيمارستان انتقال دادند ؛ و در وقت خروج از منزل به زوجهء مكرّمهء خود مىگويند : من ديگر برنمىگردم ! قريب يك هفته در بيمارستان بسترى مىشوند ؛ و در دو روز آخر كاملا بىهوش بودند تا در صبح يكشنبه هيجدهم شهر محرّم الحرام يك‌هزار و چهارصد و دو هجريّه قمريّه سه ساعت به ظهر مانده به سراى ابدى انتقال و لباس كهنه تن را خلع و به خلعت حيات جاودانى مخلّع مىگردند *\r\n\r\n\r\n","description":"","footnote":"\r\nبراى اطّلاع و شركت بزرگان و اخيار از ساير شهرستان‌ها مراسم تدفين بروز بعد موكول شد و جنازهء ايشان را در روز نوزدهم محرّم دو ساعت به ظهر مانده از مسجد حضرت امام حسن مجتبى عليه تا صحن مطهّر حضرت معصومه سلام الله عليها با حضور اقشار مختلف از مردم و تشييع هزاران نفر از طلّاب كه در غم و حزن عميق فرورفته بودند آوردند و حضرت آية العظمى حاج سيّد محمّد رضا گلپايگانى دامت بركاته بر ايشان نماز گذاردند و در بالا سر قبر مطهّر حضرت معصومه در قرب قبر مرحوم آية الله حائرى يزدى دفن كردند ؛ و بر حسب ارادهء حضرت ايزد متعال قبر ايشان مجاور قبر مرحوم والد حقير آية الله حاج سيّد محمّد صادق طهرانى قرار گرفت به‌طورىكه بين اين دو قبر فاصله‌اى نيست و قبر مرحوم والد مقدّم و در طرف قبلهء ايشان قرار دارد . رحمة الله عليهما رحمة واسعة\r\n","page_name":" 78 ","page_number":78},
  {"content":"\r\n\r\n داديم بيك جلوهء رويت دل و دين را * تسليم تو كرديم همان را و همين را\r\nما سير نخواهيم شد از وصل تو آرى * لب تشنه قناعت نكند ماء معين را\r\nمىديد اگر چشم ترا لعل سليمان * مىداد در اوّل نظر از دست نگين را\r\nدر دائرهء تاجوران راه ندارد * هر سر كه نسائيده بپاى تو جبين را\r\nو حياة أشواقى اليك و تربة الصّبر الجميل * ما استحسنت عينى سواك و ما صبوت إلى خليل « 1 » \r\n قلبى يحدّثنى بأنّك متلفى * روحى فداك عرفت أم لم تعرف\r\nمالى سوى روحى و باذل نفسه * فى حبّ من يهواه ليس بمسرف « 2 » \r\n يا مانعى طيب المنام و مانحى * ثوب السّقام به و وجدى المتلف\r\nفالوجد باق و الوصال مماطلى * و الصّبر فان و اللّقاء مسوّفى\r\nو حياتكم و حياتكم قسما و فى * عمرى به غير حياتكم لم أحلف\r\nلو أنّ روحى فى يدىّ و وهبتها * لمبشّرى بقدومكم لم أنصف « 3 » \r\n\r\n\r\n","description":"","footnote":"\r\n( 1 ) ابن فارض ص 182 ترجمه : سوگند بجان و زندگى اشتياقهائى كه بسوى تو دارم ؛ و سوگند به تربت پاك شكيبائى نيكوى من ؛ كه ديدگان من ابدا جز تو كسى را نپسنديد و نيكو نشمرد ؛ و من بسوى دوستى و خليلى ميل نكردم و گرايش ننمودم .\r\n( 2 ) ترجمه : دل من چنين گواهى مىدهد ؛ و با من گفتگوئى دارد كه تو كشندهء من هستى ! جان من به فداى تو دانستى يا ندانستى ؟ ! غير از جان من و روح من چيزى را ندارم كه تقديم كنم ؛ و كسى كه جان خود را در راه محبوبى كه عشق به او مىورزد بذل كند اسراف نكرده است اى محبوبى كه خواب خوشگوار را از من ربوده‌اى ! و لباس مرض و كسالت را بر اندام من پوشانيده‌اى ! و عشق و محبّت سوزان خود را كه آهنگ هلاك مرا كرده است به من عنايت نموده‌اى ! عشق سوزان من باقيست ؛ و وصال پيوسته بتأخير مىافتد ؛ و شكيبائى تمام شده است ؛ و لقاى تو همواره مرا به زمان‌هاى بعدى وعده مىدهد .\r\nو به حيات شما سوگند ياد مىكنم ؛ و به حيات شما سوگند ياد مىكنم ؛ سوگند اكيد و استوار ؛ و من در تمام مدّت عمر و زندگانى خويش به غير از حيات شما به چيزى سوگند نخورده‌ام ! كه اگر بشارت‌دهندهء مقدم شما بر من ، مژدهء قدوم شما را بياورد ؛ و در آن حال روح من در دست من باشد ؛ و من آن روح را به مژدگانى آن بشارت‌دهنده تقديم كنم ؛ راه انصاف را نپيموده‌ام و از عهده شكرانه بر نيامده‌ام .\r\n( 3 ) ديوان ابن فارض منتخب از اشعارى از ص 151 و 152 مىباشد\r\n","page_name":" 79 ","page_number":79},
  {"content":"\r\n\r\nبارى چون اين حقير قريب دو سال است كه در مشهد مقدّس رضوى عليه السّلام اقامت گزيده و بار نياز را در آستان ملائك پاسبان اين امام همام فرودآورده‌ام ؛ و طبعا در هنگام رحلت اين استاد بزرگوار در بلدهء مقدّسهء قم نبوده‌ام ؛ عشق و شوق به ياد و ذكر و فكر اين استادى كه حقا بر بنده ناچيز حقّ حيات دارد مرا بر آن داشت كه در اين ايّام كه پيوسته به ياد او بوديم ؛ مطالب محرّره را كه بخاطر مىآمد در اين سطور نگاشته و بعنوان مهر تابان كه يادنامه‌اى از آن خورشيد فروزان علم و معرفت است تقديم طالبان بصيرت و عاشقان لقاء حضرت احديّت بنمايم . تا با مرور و مطالعه ، دست از طلب نداشته و با هر سعى و كوشش و با هر كدّ و جهدى هست اين راه را به پايان برسانند ؛ و معرفت ذات احدى را به فناى در آن اسم مقصود و هدف خود قرار دهند ؛ و ثواب اين رساله را اگر مورد قبول باشد بروح انور آن كانون علم و تقوى هديه مىنمايم .\r\nو لله الحمد و له الشّكر بخش اول اين رساله كه مدّت تأليف آن بيست روز انجاميد ، در شب أربعين آن فقيد سعيد كه مصادف با شب رحلت حضرت رسول اكرم خاتم النّبيّين صلّى اللّه عليه و آله و سلّم : بيست و هشتم شهر صفر الخير يك‌هزار و چهارصد و دو هجريّه قمريّه پايان پذيرفت و له الحمد فى الاولى و الآخرة و آخر دعوانا أن الحمد لله ربّ العالمين و سلام على المرسلين و خاتم النّبيّين محمّد و آله الطّيّبين الطّاهرين و على أوليائه المقرّبين .\r\nاللهمّ اعل درجة الاستاذ الأكرم و احشره مع محمد و آله المعصومين و أفض علينا من بركاته و لا تكلنا الى أنفسنا طرفة عين أبدا فى الدّنيا و الآخرة برحمتك يا أرحم الرّاحمين .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nهو الحىّ مهر تابان و مصاحبات تلميذ و علّامه عالم ربّانى علّامه سيّد محمّد حسين طباطبائىّ تبريزىّ أفاض اللّه علينا من بركات تربته لمؤلّفه الفانى سيّد محمّد حسين حسينىّ طهرانىّ غفر له\r\n\r\nبخش دوم\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\n[ مقدّمه 
  ]\r\nبسم اللّه الرّحمن الرّحيم بهترين تحيّات وافره و صلوات زاكيه از آن رسول الله خاتم النّبيّين محمّد بن عبد الله باد كه لواى حمد را بر افراشته و مقام شفاعت كبرى را حائز گشته ؛ و سرخيل پيامبران اوّلين و آخرين در مقام قرب حضرت احديّت آمده است ؛ و بر وصىّ گرامش حضرت خاتم الوصيّين و يعسوب الدّين امير المؤمنين علىّ بن ابى طالب ؛ و يازده فرزند أمجد و ممجّد او باد ؛ بالاخصّ قطب دائره امكان صاحب العصر و الزّمان حجّة ابن الحسن العسكرىّ واسطهء فيض الهى و منبع افاضهء انوار ملكوت بر عالم ناسوت عجّل الله تعالى فرجه الشّريف باد كه حامل اعباء ولايت كلّيهء الهيّهء ، و جاذب ارواح صدّيقين و مقرّبين به آخرين درجهء قرب و كمالست .\r\nو بهترين الطاف خفيّهء الهيّه و رحمات منزلهء قدسيّهء ، بر روح پاك استاد اعظم ، آيت الله مكرّم ، مكرم سعيد تازه گذشته : حضرت استاد علّامهء طباطبائى باد كه رحمة الله عليه رحمة واسعة و اسكنه فى دار القدس و الرّفيق الأعلى ؛ و أفاض علينا من بركاته بمحمّد و آله .\r\nاز آنجائى كه مرحوم استاد پيوسته مجلسشان پرفيض ؛ و حاوى همه گونه بهره‌منديها و استفاده‌ها بود ؛ و اين حقير از سابق الايّام ، آثار مترشّحهء از اين مجلس را مغتنم مىشمرده و ثبت و ضبط مىنمودم و بالاخصّ در مدّت چهار ماه از صفر المظفّر تا جمادى الاولى يك‌هزار و چهارصد هجريّه قمريّه كه آن مخدوم معظّم در طهران اقامت داشتند ؛ و در غالب از روزها يكى دو ساعت از آثار مجلسشان بهرمند مىشدم و مطالب مورد سؤال و پرسش را يادداشت مىكردم ؛ اينك به نظر آمد برخى از آن سؤال و جواب‌ها را كه مىتوان در دسترس استفادهء عموم قرار داد ، در اينجا جمع نموده ، و چون سؤال‌ها از اين ناچيز و جواب‌ها از حضرت ايشان است بعنوان مصاحبات تلميذ و علّامه تحرير و تقديم ارباب بصيرت نمايم . و بيده ازمّة الأمور و به استعين ؛ و لا حول و لا قوّة إلا بالله العلىّ العظيم .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nابحاث قرآنى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\n[ در تفسير آيهء عبس و تولّى أن جاءه الأعمى 
  ]\r\nبسم اللّه الرّحمن الرّحيم علّامه : حضرت رسول الله صلّى اللّه عليه و آله و سلّم انس و علاقهء شديدى به قرآن كريم داشتند ؛ به‌طورىكه عادت آن حضرت چنين بود كه اگر كسى يك آيه از قرآن مجيد در نزد آن حضرت مىخواند ، حضرت آيهء بعد را بدنبال آن مىخواندند ؛ و از طرفى آن حضرت مركز رحمت و مودّت بودند .\r\nيك نفر از افرادى كه مهدور الدّم بود يعنى بواسطه تخطّى و جنايتى كه نموده بود و حضرت حكم قتلش را صادر مىكردند ؛ به حضرت امير المؤمنين عليه السّلام متوسّل شد ، و عرض كرد : يا علىّ چكنم تا حضرت رسول الله مرا عفو كنند ! ؟\r\nامير المؤمنين عليه السّلام فرمودند : به خدمت آن حضرت مشرّف شو ! و اين آيه را تلاوت كن :\r\n تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ . \r\nآن مرد چنين كرد ؛ و حضرت رسول فورا بدون تأمّل آيه بعد را قرائت كردند :\r\n لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ . \r\nو اين آيه به منزله حكم عفو درباره آن شخص قرار گرفت . « 1 » تلميذ : دربارهء فاعل فعل عبس و تولّى أن جاءه الأعمى در بعضى از تفاسير سنّىها وارد است كه مراد ، رسول الله است ؛ و خطاب         « وَ ما يُدْرِيكَ لَعَلَّهُ يَزَّكَّى - أَوْ يَذَّكَّرُ فَتَنْفَعَهُ الذِّكْرى أَمَّا مَنِ اسْتَغْنى فَأَنْتَ لَهُ تَصَدَّى - وَ ما عَلَيْكَ أَلَّا يَزَّكَّى - وَ أَمَّا مَنْ جاءَكَ يَسْعى - وَ هُوَ يَخْشى - فَأَنْتَ عَنْهُ تَلَهَّى »         « * » راجع به آن حضرت بوده ؛ و چون بعنوان\r\n\r\n\r\n","description":"","footnote":"\r\n( 1 ) آيه اول همان جمله‌اى است كه چون برادران گناهكار يوسف بيوسف رسيدند و برادر خود را شناختند از روى خجلت و شرمندگى با اين جمله تقاضاى عفو كردند ؛ يعنى سوگند به خدا كه حقّا خداوند ترا بر ما برگزيد ؛ و اختيار و انتخاب كرد ؛ و بدرستى كه ما از گناهكاران هستيم ! ( آيهء 91 سوره 12 يوسف ) و آيه دوم همان پاسخى است كه يوسف به آنها مىدهد ؛ و با آن پاسخ حكم عفو آنان را صادر مىكند و معناى آن چنين است : هيچ ملامت و سرزنش بر شما امروز نيست ؛ خداوند شما را مورد مغفرت خود قرار مىدهد ؛ و او ارحم الرّاحمين است ( آيهء 92 از سوره يوسف )\r\n* روى خود را ترش نمود و درهم پيچيده و اعراض كرد چون آن مرد نابينا بسوى او آمد و تو چه مىدانى شايد او تزكيه نمود و داراى نفس پاك و صفات نيكو باشد يا به ياد خدا آيد و اين ياد خدا و ذكر خدا براى او نافع گردد ؛ امّا آن‌كسىكه بواسطه ثروت و غرور و اعتبار و جاه خود را مستغنى مىبيند تو به او توجه مىكنى در صورتى كه اگر ايمان نياورد و پارسا نگردد و تزكيه نفس ننمايد ، تو مورد مؤاخذه قرار نخواهى گرفت ؛ اما آن‌كسىكه بسوى تو مىشتابد و مرد با تقوى و خدا ترس مىباشد تو از توجه به او خوددارى مىكنى و به غير او مىپردازى .\r\n","page_name":" 84 ","page_number":84},
  {"content":"\r\n\r\nمؤاخذه است معلوم مىشود كه آن گرفتگى چهره و روى گردانيدن از آن حضرت صادر شده است .\r\nعلّامه : چنين نيست ؛ زيرا :\r\nأوّلا نظير اين گونه خطاب‌ها در قرآن كريم بسيار است كه عنوان مؤاخذه و خطاب متوجّه به رسول الله است درحالىكه مسلّما فاعل آن فعل مورد مؤاخذه ، آن حضرت نبوده‌اند .\r\nمانند آيه 67 از سورهء أنعام :  وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ  ( و چون به بينى كسانى را كه در آيات ما خوض مىكنند و به بحث و انتقاد و استهزاء مىپردازند ؛ از آنها اعراض كن و با آنها ، همنشين مشو ؛ به جهت آنكه از اين بحث و انتقاد دست بدارند و در مطلب ديگرى خوض كنند و به بحث و انتقاد اشتغال يابند ؛ و اگر شيطان تو را به فراموشى انداخت و با آنان همنشين شدى و به بحث و گفتگو پرداختند ؛ بمجرّد آنكه متنبّه شدى و متذكّر گرديدى ؛ ديگر بعد از اين تذكّر با گروه ستم‌پيشگان منشين ) .\r\nزيرا اگر اين آيهء را با آيه 139 از سورهء نساء :  وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذاً مِثْلُهُمْ إِنَّ اللَّهَ جامِعُ الْمُنافِقِينَ وَ الْكافِرِينَ فِي جَهَنَّمَ جَمِيعاً . \r\n( و بدرستى كه حقّا در كتاب خدا براى شما چنين حكمى فرودآمد كه اگر شنيديد كه جماعتى نشسته‌اند و بآيات الهيّه كفران مىشود و مورد استهزاء و مسخره قرار مىگيرد ؛ پس با آنان منشينيد ؛ تا آنكه در مطلب ديگرى خوض و گفتگو كنند ! و بدرستى كه حقّا خداوند تمام منافقان و كافران را در جهنّم گرد مىآورد ) تطبيق و مقايسه كنيم به خوبى روشن است كه آيهء دوّم ناظر به آيهء اوّل است و در آن صريحا بيان دارد كه سابقا در كتاب خدا چنين حكمى نازل شده است .\r\nو چون در آيهء دوّم خطاب به مؤمنين است معلوم مىشود كه در آيهء اوّل هم كه آيهء دوم نزولش را بيان مىكند و دلالت بر نزول چنين حكمى دارد ، خطاب به مؤمنين است ، گرچه در ظاهر لحن سخن ، خطاب را برسول اكرم متوجّه ساخته و با صيغهء مخاطب مفرد بيان كرده است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو علّت اينكه خداوند حكم را براى مؤمنين و افراد مردم مىآورد و در ظاهر خطاب را متوجّه رسول الله مىكند نيز روشن است ؛ چون آن حضرت مأمور تبليغ جميع امّت بوده‌اند و از دريچهء نفس آن حضرت مردم مورد تكليف قرار مىگرفته‌اند فلذا تحمّل اين خطاب‌ها و تكليف‌ها بر رسول الله است .\r\nو اين معنى در عرف و محاورات اهل لسان و در بلاغت و فصاحت ادبيّات شايع و ذايع است كه سلطان در نحوهء خطاب‌ها در بسيارى از موارد ، وزير را مورد خطاب قرار مىدهد ؛ درحالىكه جميع انحاء تكاليف مورد خطاب متعلّق به رعيّت است .\r\nدر آيهء 44 از سوره 16 نمل داريم :\r\n وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  ( و ما ذكر و قرآن را بسوى تو فروفرستاديم تا اينكه براى مردم روشن و آشكارىسازى آنچه را بسوى ايشان فرودآمده است ؛ و اميد است كه ايشان تفكّر كنند ! ) در اين آيه به خوبى معلوم است كه احكام و تكاليف حقّا بسوى خود مردم نازل مىشود ؛ و رسول الله دريچه و واسطه براى القاء اين احكام و خطاب‌ها به مردم هستند .\r\nو امّا آن‌كسىكه بآيات خدا كفر مىورزيده و استهزاء مىنموده است و ليد بن مغيرة مىباشد كه خداوند داستان او را در سورهء المدّثر بيان مىفرمايد :\r\n                    ذَرْنِي وَ مَنْ خَلَقْتُ وَحِيداً وَ جَعَلْتُ لَهُ مالًا مَمْدُوداً وَ بَنِينَ شُهُوداً وَ مَهَّدْتُ لَهُ تَمْهِيداً ثُمَّ يَطْمَعُ أَنْ أَزِيدَ كَلَّا إِنَّهُ كانَ لِآياتِنا عَنِيداً سَأُرْهِقُهُ صَعُوداً إِنَّهُ فَكَّرَ وَ قَدَّرَ فَقُتِلَ كَيْفَ قَدَّرَ ثُمَّ قُتِلَ كَيْفَ قَدَّرَ ثُمَّ نَظَرَ ثُمَّ عَبَسَ وَ بَسَرَ ثُمَّ أَدْبَرَ وَ اسْتَكْبَرَ فَقالَ إِنْ هذا إِلَّا سِحْرٌ يُؤْثَرُ إِنْ هذا إِلَّا قَوْلُ الْبَشَرِ سَأُصْلِيهِ سَقَرَ وَ ما أَدْراكَ ما سَقَرُ لا تُبْقِي وَ لا تَذَرُ لَوَّاحَةٌ لِلْبَشَرِ عَلَيْها تِسْعَةَ عَشَرَ .                    \r\n( آيات 11 تا 30 از سورهء 74 المدّثّر ) ( واگذار مرا با آنكه من او را تنها خلق كردم ؛ و براى او مال فراوان و گسترده‌اى قرار دادم ؛ و فرزندانى كه همه حاضر و پشت و پناه او شمرده مىشدند ؛ و از هر جهت اسباب و وسائل بزرگى را براى او آماده كردم .\r\nو بااين‌حال او طمع زيادتى داشت ؛ نه ؛ چنين نيست ! كه ديگر زياد كنم ؛ چون او بآيات ما دشمن بود ؛ من او را بشدّت مىگيرم و از عقبات و كريوه‌هاى صعب العبور بالا مىبرم !\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاو در آيات ما فكر كرد ؛ و بر اين اساس تقدير نمود ؛ و در معانى و نظم قرآن ؛ و تقديم تأخير ؛ براى استنتاج مطلوب خود سنجش و اندازه‌گيرى كرد ؛ سپس كشته باد وليد چگونه سنجش كرد ؟ و سپس كشته باد وليد چگونه سنجش كرد ؟ و براى رضاى خاطر معاندين و هم‌قطارانش ، نظر كرد ؛ و سپس روى خود را در هم فشرده و به حالت عبوس و گرفتگى روى در هم كشيد ؛ و پس از آن پشت نموده و ادبار كرد ؛ و گفت : اين قرآن نيست مگر يك سحر انتخاب‌شده و قوىّ پايه ؛ اين قرآن نيست مگر كلام آدمى .\r\nمن او را در ميان سقر آتش مىزنم ؛ اى رسول ما ! مىدانى سقر چيست ؟ ! آتشى است كه دست ردّ بر سينه كسى نمىنهد ؛ و همه را در كام خود فرومىبرد ؛ و چيزى را باقى نمىگذارد و رها نمىكند . پوست بدن را سياه و سوخته مىكند ؛ و بر آن آتش دوزخ نوزده فرشته عذاب مأموريّت پاسدارى و محافظت دارند .\r\nآرى وليد « 1 » اين گونه كلمات كفريّات را گفت و قرآن را سحر قوىّ خواند .\r\nوليد و أبو جهل و رفقايشان بدورهم مىنشستند ؛ و قرآن را بباد مسخره مىگرفتند .\r\nچون آيه عليها تسعة عشر نازل شد ؛ ابو جهل از روى تمسخر به طائفه قريش گفت :\r\nمادرهايتان به عزايتان بنشينند ! من شنيده‌ام ابن أبى كبشة ( منظور رسول الله است ) مىگويد : پاسداران و موكّلان بر جهنّم نوزده نفرند ؛ و شما جماعتى هستيد ! آيا ده نفر ده نفر از شما نمىتوانند مجتمعا بر پاسداران دوزخ حمله كنند ؛ و بر هريك از خزنهء جهنّم هجوم آورند ؛ و او را با شدّت بگيرند ؛ و اين جهنّمى را كه محمّد مىگويد ؛ از اين نوزده پاسبان آسوده كنند ؟ ! أبو الأسد بن اسيد بن كلده جمحىّ گفت : چون من مردى شجاع هستم و پهلوانى شايسته‌ام من به تنهائى از عهدهء هفده تن از آنها برمىآيم و شما نيز از شر آن دو تن ديگر مرا كفايت كنيد ! در سورهء انعام و سورهء نساء كفر و استهزاء و خوض در آيات را كه از وليد و يارانش سر زده بود بازگو مىكند ؛ و بمؤمنين مىگويد : با چنين مردم فاسقى منشينيد ! و به كفريّات آنان گوش فرا ندهيد !\r\n\r\n\r\n","description":"","footnote":"\r\n( 1 ) و مخفى نباشد كه اين وليد بن مغيره است و يكى از آن دو نفر رجل عظيمى است كه مشركين گفتند چرا قرآن بر يكى از اين دو نفر نازل نشده است ؛ و اين وليد غير از وليد بن عقبة أبى معيط است كه درباره او آيهء نبأ نازل شده است .\r\n","page_name":" 87 ","page_number":87},
  {"content":"\r\n\r\nدر سورهء انعام به صورت خطاب به رسول الله اين حكم آمد ؛ و معلوم است كه مراد مسلمين بوده‌اند .\r\nو در سورهء نساء به صورت خطاب به مسلمين آمده ؛ و يادآورى حكم واردشده در سورهء انعام را مىنمايد ؛ و معلوم است كه سورهء نساء بعد از سورهء انعام نازل شده است ؛ و خطاب واحد به مسلمين را در سورهء انعام ، به صورت خطاب به رسول خدا ؛ و در سورهء نساء به صورت خطاب بجميع مسلمانان بيان مىفرمايد .\r\nثانيا در چند آيه بعد خداوند مىفرمايد :        قُتِلَ الْإِنْسانُ ما أَكْفَرَهُ مِنْ أَيِّ شَيْءٍ خَلَقَهُ مِنْ نُطْفَةٍ خَلَقَهُ فَقَدَّرَهُ ثُمَّ السَّبِيلَ يَسَّرَهُ ثُمَّ أَماتَهُ فَأَقْبَرَهُ ثُمَّ إِذا شاءَ أَنْشَرَهُ كَلَّا لَمَّا يَقْضِ ما أَمَرَهُ        .\r\n( كشته باد اين انسان كه تا اين درجه كفر و عناد مىورزد ؛ خداوند او را از چه چيز آفريده است ؟ خداوند او را از نطفه آفريده است و سپس او را صورت‌بندى و تقدير نموده است ؛ و پس از آن راه را بر او آسان كرد و سپس او را بميرانيد و به خاك قبر سپرد ؛ و پس از آن هر وقت خدا بخواهد او را برمىانگيزد ؛ چنين نيست كه مردم كافر گمان مىكنند كه بدون بجاى آوردن اوامر الهيّه كار انسان انجام مىيابد ) و تمام مفسّرين شيعه و سنّى اتّفاق دارند كه ظاهر اين نفرين از خدا راجع به همان كسى است كه چهرهء خود را درهم كشيده و روى گردانيد ؛ يعنى در ظاهر سياق عبارت آيه همان فاعل عبس و تولّى است كه كفران نموده و هيچ‌گاه امر خدا را اطاعت نكرده است .\r\nو اين نحو از خطاب ابدا راجع برسول الله نيست ؛ و از مطالعهء خطابات قرآنيّه نسبت به رسول خدا اين حقيقت مكشوف است ؛ و لذا همان مفسّرين سنّى مذهب كه فاعل عبس و تولّى را رسول الله گرفته‌اند ، در اينجا مجبور شده‌اند رفع يد از اين ظهور نموده ، و چنين ادّعا كنند كه اين فقرات راجع به آن حضرت نيست ؛ و در موقع ديگر نازل شده ؛ و سپس اين دو جزو از سوره بهم پيوسته است .\r\nو معلوم است كه چنين ادعائى جز ساقط كردن قرآن را از درجهء بلاغت چيز ديگرى نيست ؛ و اين ناشى از ارجاع ضمير عبس و تولّى به رسول الله است .\r\nثالثا همه اتّفاق دارند از شيعه و سنّى بر آنكه سورهء نون و القلم كه از سور عتائق است « * » با بقيّه عتائق همه در مكّه نازل شده است ؛ و بالخصوص سورهء نون و القلم بعد از\r\n\r\n\r\n","description":"","footnote":"\r\n* چند سوره‌اى كه در ابتداى بعثت نازل شده است عتائق نامند جمع عتيقه يعنى قديمى شده و مرور زمان بر آن خورده .\r\n","page_name":" 88 ","page_number":88},
  {"content":"\r\n\r\nسورهء علق و سورهء المدّثّر و سورهء المزّمّل نازل شده ؛ و در ابتداى بعثت رسول الله بوده است .\r\nو خداوند در اين سوره به آيهء  وَ إِنَّكَ لَعَلى خُلُقٍ عَظِيمٍ  ( 1 ) ( و بدرستى كه حقّا تو از اخلاق عظيمى برخوردار هستى ) آن حضرت را مىستايد ؛ و به جهانيان معرّفى مىكند .\r\nاين اخلاق آن حضرت در ابتداى بعثت بوده است ؛ چگونه متصوّر است كه پس از بعثت و گذشتن زمانى كه بحسب طبيعت و عادت بايد اخلاق عالىتر گردد ؛ از آن حضرت چنين عملى سرزند ؟ و به مجرّد ديدن شخص نابيناى مؤمن و متّقى كه ابن امّ مكتوم بوده است ، حضرت به ملاحظهء تمايل سران قريش باسلام ، و جلب قلوب مترفين و مستكبرين از عرب ، روى ترش نموده و چهرهء خود را متغيّر سازند ؛ و روى خود را بگردانند .\r\nما چنين اخلاقى را نه تنها در پيامبر اسلام ، بلكه در ساير أنبياء و اولياى خدا ، و بلكه در ساير طبقات مؤمنين متّقى و متعهّد و مراقب سراغ نداريم .\r\nو من چنين مىدانم كه فاعل عبس و تولّى عثمان بن عفّان بوده است كه در اثر آمدن ابن امّ مكتوم نابينا به نزد رسول الله متغيّر شد و چهره گردانيد ؛ و روايات هم شاهد اين معنى است ؛ چه در آنها وارد است كه كان رجلا من بنى اميّة ؛ تمام شد كلام علّامه تلميذ : در كتاب صلاة جواهر در باب استحباب قراءة السورة بعد الحمد فى النّوافل فرمايد : روى الكلينى بسنده إلى سعد الإسكاف أنّه قال قال رسول الله صلّى اللّه عليه و آله :\r\nأعطيت السّور الطّوال مكان التّوراة ، و السّنن مكان الإنجيل ، و المثانى مكان الزّبور ؛ و فضّلت بالمفصّل ثمان و ستّين سورة ؛ و هو مهيمن على سائر الكتب .\r\n( به من سوره‌هاى بزرگ بجاى كتاب تورات داده شده است ؛ و سوره‌هاى سنن بجاى انجيل ؛ و مثانى بجاى زبور ؛ و من تفضيل داده شدم بر آنها به سوره‌هاى مفصّل كه شصت و هشت سوره است )\r\n\r\n[ مراد از سوره‌هاى طوال و مئين و مفصّل در قرآن كريم 
  ]\r\nمراد در اين روايت از سوره‌هاى طوال ، و سنن ، و مثانى و مفصّل چيست ؟\r\nعلّامه : مراد از سور طوال هفت سوره بزرگ از اوّل قرآن بوده است كه رسول خدا صلّى اللّه عليه و آله و سلّم آنها را طوال ناميد ؛ و عبارتند از بقرة ، آل عمران ، نساء ، مائدة ، أنعام ، أعراف ، و يونس و ليكن عثمان در وقت جمع‌آورى قرآن سوره أنفال و توبه را بر\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nسورهء يونس مقدّم داشت ؛ چون عثمان سورهء توبه را كه بسم الله الرحمن الرحيم ندارد سورهء مستقل نمىداند و آن را از متمّمات سورهء انفال مىداند ؛ و بنابراين اين دو سوره كه در نزد او يك سوره بودند ، از سوره‌هاى طوال محسوب مىشده است .\r\nولى چون به عثمان اعتراض كردند كه رسول الله سورهء يونس را بعد از سورهء اعراف قرار دادند ؛ و او را جزء طوال شمرده‌اند ، عثمان جوابى نداشت كه بگويد ؛ و گفت : من از اين قرار داد رسول خدا مطّلع نبودم .\r\n\r\n[ مراد از متشابه و مثانى در قرآن كريم 
  ]\r\nو أمّا سنن كه در اين روايت آمده من جائى نديده‌ام ؛ و آنچه در بعضى از روايات آمده است مئين است يعنى سوره‌هائى كه در حدود صد آيه هستند ؛ و شايد هم سنن در اين روايت همان مئين بوده و به‌وسيله كتابت تحريف « 1 » شده است .\r\nو مشهور آنست كه قرآن را به سه قسمت تقسيم مىكنند سور طوال سور مئين سور مفصّلات غاية الامر از سورهء نبأ ( عمّ يتساءلون ) تا آخر قرآن را هم سور قصار مىگويند .\r\nو أمّا مثانى من به ياد ندارم كه بر بعضى از سور قرآن اطلاق شده باشد ؛ زيرا ثنى يثنى يعنى خم شدن و برگشتن ؛ و چون بسيارى از آيات قرآن ناظر بر بعضى از آيات ديگر است ، گويا مثل اينكه اين آيات دو مرتبه ذكر شده است : يكى معناى خود آيه ؛ و يكى نظرى كه به آيه ديگر دارد ؛ و آن آيهء قبل نيز دو مرتبه ذكر شده است : يكى خود آيهء ؛ و يكى اين آيهء ديگر كه راجع به آنست ؛ و معناى آن را در خود بازگو مىكند .\r\nو چون تمام آيات قرآن ناظر بر يكديگر است ؛ و هر آيه‌اى ، معناى آيهء ديگرى را متضمّن است ؛ بنابراين تمام قرآن را مىتوان مثانى « 2 » گفت .\r\nچنانچه در آيهء 22 از سورهء 39 زمر وارد است كه :\r\n اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّهِ يَهْدِي بِهِ مَنْ يَشاءُ ، وَ مَنْ يُضْلِلِ اللَّهُ فَما لَهُ مِنْ هادٍ . \r\n\r\n\r\n","description":"","footnote":"\r\n( 1 ) عبارت سنن در جواهر طبع حاج موسى ملفّق آمده است ؛ ولى در طبع حروفى نجف همان لفظ مئين را ثبت كرده‌اند ؛ و چون باصل آن در كافى مراجعه شد : كافى طبع حروفى ج 2 اصول ص 601 آنجا نيز مئين ضبط شده است\r\n( 2 ) در تعليقهء ص 601 از ج 2 اصول كافى طبع حروفى از وافى نقل كرده است كه : سور طول بر وزن صرد هفت سوره اوّل قرآن بعد از فاتحه است بنابراينكه انفال و توبه را سورهء واحده بگيريم ( به جهت آنكه هر دو درباره غزوات حضرت رسول الله صلّى اللّه عليه و آله وارد شده است و به همين جهت آن دو را قرينتين مىگويند و بين آن\r\n","page_name":" 90 ","page_number":90},
  {"content":"\r\n\r\n( خداوند قرآن را كه بهترين حديث و گفتار است به صورت كتابى فروفرستاد كه آياتش هريك با ديگرى مشابهت دارد ؛ و آيات مكرّره دارد كه بواسطهء آن پوست بر بدن كسانى كه از خدا ترس و خشيت دارند به لرزه در ميايد ؛ و پس از آن پوست‌هاى بدن و دل‌هاى آنان بذكر خدا آرام مىگيرد و نرم و ملايم مىگردد .\r\nاينست همان هدايت خدا كه هركس را كه بخواهد به آن رهبرى مىكند ؛ و كسى را كه گمراه كند ديگر از براى او هيچ رهبرى نخواهد بود ) .\r\nدر اين آيهء مباركه به تمام كتاب منزّل و أحسن الحديث كه قرآنست مثانى اطلاق شده است .\r\nو امّا متشابه كه در اين آيهء ذكر شده است به معناى يشبه بعضه بعضا يعنى تمام اين كتاب از يك سنخ بوده ؛ و تمام آن باتمام آن شباهت دارد .\r\nو اين معنى غير از متشابهى است كه در قبال محكم آمده است در آيهء مباركه وارده در سوره 3 آل عمران :\r\n هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ . \r\n( اوست آن‌كسىكه بسوى تو كتاب را فروفرستاد بعضى از آن آيات محكم هستند كه آنها اساس قرآن مىباشند و بعضى ديگر متشابه مىباشند ) زيرا محكم آنست كه معنايش واضح و روشن است ؛ و متشابه آنست كه چنين نيست و احتياج به تأويل و تفسير دارد .\r\nتلميذ : حروفات مقطّعه كه در اوائل بعضى از سوره‌ها آمده است مانند الم و حم و غيرها آيا تا به حال معناى واقعىّ آن معلوم شده است ؛ به‌طورىكه بطور اطمينان انسان بتواند\r\n\r\n\r\n","description":"","footnote":"\r\nدو نيز بسم الله الرحمن الرحيم نيامده است يا آنكه سورهء هفتم را سوره يونس بگيريم ؛ و مثانى هفت سوره بعد از اين هفت سوره است و آنها را مثانى گويند چون مثنى و مثانى مانند معنى و معانى به معناى دنبال و پشت سر در آمدن است و گاهى اوقات مثانى بر جميع سوره‌هاى قرآن چه طوال آن و چه قصار آن اطلاق مىشود و امّا مئين از سوره بنى اسرائيل است تا هفت سوره و آنها را مئين گويند به جهت آنكه آيات هريك از آنها در حدود صد آيهء است اين‌طور در بعضى از تفاسير آمده است تمام شد كلام وافى و ليكن معنائى را كه وافى براى مثانى نموده است تمام نيست چون ثنى يثنى همان‌طوركه در لغت آمده و علّامه فرمودند به معناى عطف توجّه و عطف چيزى بر چيزى مانند خم كردن و كج كردن است نه مطلق عقب در آمدن .\r\n","page_name":" 91 ","page_number":91},
  {"content":"\r\n\r\nآنها را معنى تفسير كند ؟ ! علّامه : اجمالا مىتوان گفت كه اين حروف يك نوع ارتباط خاصّى با مطالب واردهء در آن سوره دارد ؛ و بنابراين سوره‌هائى كه در حروف مقطّعه اوائل آنها مشتركند از يك سنخ از مطالب بحث و بيان دارند : سوره‌هاى الف و لام و ميم ( الم ) در قرآن كريم در شش مورد است :\r\n1 - سورة 2 بقره :    الم ذلِكَ الْكِتابُ لا رَيْبَ فِيهِ هُدىً لِلْمُتَّقِينَ    .\r\n2 - سورة 3 آل عمران :    الم اللَّهُ لا إِلهَ إِلَّا هُوَ الْحَيُّ الْقَيُّومُ    .\r\n3 - سورة 29 عنكبوت :    الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ    .\r\n4 - سورة 30 روم :     الم غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ     .\r\n5 - سورة 31 لقمان :    الم تِلْكَ آياتُ الْكِتابِ الْحَكِيمِ    .\r\n6 - سورة 32 سجده :    الم تَنْزِيلُ الْكِتابِ لا رَيْبَ فِيهِ مِنْ رَبِّ الْعالَمِينَ    .\r\nدر اين شش سورهء مباركه همان‌طوركه ملاحظه مىشود سوره‌هاى آل عمران و بقره پشت سر هم قرار دارند ؛ و چهار سورهء عنكبوت و روم و لقمان و سجده نيز به ترتيب در پشت سر هم قرار گرفته‌اند .\r\nو سوره‌هاى حا ميم ( حم ) دار كه آنها را حواميم گويند ، هفت سوره است :\r\n1 - سورة 40 مؤمن :    حم تَنْزِيلُ الْكِتابِ مِنَ اللَّهِ الْعَزِيزِ الْعَلِيمِ    اين سوره را غافر نيز گويند .\r\n2 - سورة 41 سجده :    حم تَنْزِيلٌ مِنَ الرَّحْمنِ الرَّحِيمِ    و اين سوره را سورهء فصّلت نيز گويند .\r\n3 - سورة 42 شورى :     حم عسق كَذلِكَ يُوحِي إِلَيْكَ وَ إِلَى الَّذِينَ مِنْ قَبْلِكَ اللَّهُ الْعَزِيزُ الْحَكِيمُ     .\r\n4 - سورة 43 زخرف :     حم وَ الْكِتابِ الْمُبِينِ إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ     .\r\n5 - سورة 44 دخان :     حم وَ الْكِتابِ الْمُبِينِ إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ     .\r\n6 - سورة 45 جاثيه :    حم تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ    .\r\n7 - سورة 46 أحقاف :    حم تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ    .\r\nتمام سوره‌هائى كه حم دارند يك سنخ هستند و داراى مضمون و مطلب واحدى هستند و در قرآن كريم پشت سر هم قرار گرفته‌اند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nهمچنان‌كه سوره‌هاى الم همه يك سنخ بوده و داراى مضمون و مطلب واحدى هستند و سوره‌هاى مسبّحات كه با يسبّح و سبّح شروع مىشود پنج عدد است : سورهء حديد ، حشر ، صفّ ، جمعة و تغابن ؛ و سورهء أعلى كه با سبّح بفعل امر شروع مىشود جزء مسبحات نيست گرچه در روايتى وارد شده است ؛ و ليكن در روايت معتبره مسبحات را همان پنج سوره تعيين كرده است .\r\nو در روايت است كه رسول الله صلّى اللّه عليه و آله و سلّم اين پنج سوره را هر شب قبل از خواب مىخواندند .\r\nو از سبب قرائت اين سوره‌ها از آن حضرت سؤال كردند ؛ حضرت در جواب فرمودند : در هريك از اين سوره‌ها آيه‌ايست كه به منزلهء هزار آيهء از قرآنست .\r\nو در روايت وارد شده است كه هركس مسبّحات را شب قبل از خواب بخواند ، نمىميرد مگر آنكه حضرت رسول اكرم صلّى اللّه عليه و آله و سلّم را قبل از مردن مىبيند ؛ و آن حضرت محلّ و مقام وى را در بهشت به او نشان مىدهند .\r\nتلميذ : اين مسئله بسيار عجيب است كه رسول الله با آنكه خطّ نداشتند و آيات را خود نمىنوشتند اين سوره‌ها و ساير سوره‌ها را بعد از نزول بدون يك كلمه يا يك حرف كم‌وبيش مىخواندند .\r\nمعلوم است كه بمجرّد آنكه وحى نازل مىشد ، حضرت كتّاب وحى را مىخواستند ؛ و به آنها بازگو نموده ، و آنها مىنوشتند ؛ و در تمام مدّت عمر آن حضرت ديده نشد كه قلمى بدست گيرند و چيزى بنويسند .\r\nاصولا آيا مىتوان اين را شدّت قوّهء حافظه ناميد ؟\r\nآيا در تمام دوران بشريّت چنين امرى نظيرش ديده شده است ؟ آيا سخنگو و خطيبى گرچه ماهرترين و پرحافظه‌ترين خطباى جهان باشد ، بدون ضبط سخنان خود به نوشتن ، و يا به آلت ضبط صوت ، توانسته است فقط دو دقيقه عين عبارات انشاء شده خدو را در هنگام خطابه و سخن گفتن ، بعدا بدون يك حرف پس و پيش يا كم و زياد بازگو كند ؟ اين خود يك معجزه بسيار عجيب و غريب و آشكارى است .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nعلّامه : آرى مطلب همين‌طور است كه مىگوئيد ! رسول اللّه آيات قرآن را بدون يك حرف پس و پيش ، و يا كم و زياد مىخواندند ؛ و حتّى چه بسا مردم قرآن را كه از حفظ مىكردند ، در نزد رسول الله تصحيح مىنمودند .\r\nو از قرآن گذشته آن حضرت عين عباراتى را كه سالها قبل فرموده بودند ، در موضع حاجت بازگو مىكردند كأنّه اين عبارت را در همين ساعت فرموده‌اند .\r\nدر هنگام رحلت آن حضرت كه حضرت فاطمه سلام الله عليها بسيار ناراحت بود ؛ و گريه مىكرد ؛ و وا سوأتاه مىگفت و وا سوأة أبى مىگفت كه بقول ما فارسى زبانان واويلايش بلند بود ؛ حضرت به او فرمودند : اى فاطمه اين‌طور سخن مگو ! همان كلمات را بگو كه من در مرگ ابراهيم فرزندم گفتم : القلب يحزن ؛ و العين تدمع و لا نقول إلّا حقّا و إنّا بك يا إبراهيم لمحزونون .\r\n( دل غصّه‌دار است ؛ و چشم اشكبار ؛ و ما سخنى غير از حقّ نمىگوئيم ؛ و اى ابراهيم ما دربارهء تو اندوهناك هستيم ) ببينيد : پيغمبر اكرم صلّى اللّه عليه و آله و سلّم در حال سكرات موت كه مرض از هر جانب بر او غالب شده و حال عادى آن حضرت را تبديل به سنگينى و انقلاب نموده است ؛ در آن حال شديد ، عين عباراتى كه سالها قبل در مرگ ابراهيم فرموده ، بازگو مىكند ؛ اين عجيب معجزه‌اى است .\r\nآرى اين احاطهء بر ملكوت است و سيطره بر عالم معنى و ربطى به قوّهء حافظهء مادّيه ندارد ؛ يعنى قوّه حافظه‌اى كه در بدن و به بدن تعلّق دارد ؛ گرچه اصل قوّهء حافظه مجرّد است .\r\nتلميذ : چقدر تفاوت است بين اين كلام شما كه حتّى يك جملهء عادى رسول الله را در حال شدّت مرض مرگ دقيقا بررسى نموده و حكايتش را از متن واقع مبيّن ساخته‌ايد ؛ و بين قول عمر كه گفت : قد غلبه الوجع إنّ الرّجل ليهجر .\r\n( درد بر اين مرد غالب شده است و بنابراين اين مرد هذيان مىگويد )\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nعلّامه : سوره‌هاى مبدوّ به ألف لام را ( آلر ) در قرآن شش عدد است :\r\n1 - سوره 10 يونس :   الر تِلْكَ آياتُ الْكِتابِ الْحَكِيمِ .  \r\n2 - سوره 11 هود :   الر كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ .  \r\n3 - سوره 12 يوسف :   الر تِلْكَ آياتُ الْكِتابِ الْمُبِينِ .  \r\n4 - سوره 13 رعد :   المر تِلْكَ آياتُ الْكِتابِ وَ الَّذِي أُنْزِلَ إِلَيْكَ مِنْ رَبِّكَ الْحَقُّ وَ لكِنَّ أَكْثَرَ النَّاسِ لا يُؤْمِنُونَ .  \r\n5 - سوره 14 ابراهيم :   الر كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ .  \r\n6 - سوره 15 حجر :   الر تِلْكَ آياتُ الْكِتابِ وَ قُرْآنٍ مُبِينٍ   .\r\nاين شش سوره نيز پشت سر هم قرار گرفته و همگى داراى لحن مخصوص و لهجهء مشخّص هستند .\r\nو سوره‌هاى مبدوّ به طا سين ( طس ) سه سوره است :\r\n1 - سوره 26 شعراء :    طسم تِلْكَ آياتُ الْكِتابِ الْمُبِينِ .   \r\n2 - سوره 27 نمل :   طس تِلْكَ آياتُ الْقُرْآنِ وَ كِتابٍ مُبِينٍ .  \r\n3 - سوره 28 قصص :    طسم تِلْكَ آياتُ الْكِتابِ الْمُبِينِ .   \r\nاين سوره‌ها نيز داراى لهجهء مخصوص هستند ؛ و پشت سر هم قرار دارند .\r\nو سوره 7 اعراف مبدوّ به ألف لام ميم صاد ( المص ) است و داراى لحن و لهجهء سوره‌هاى الف لام ميم دار ؛ و لحن و لهجهء سوره صاد ( ص ) است . و بنابراين داراى هر دو مشخصات است .\r\nزيرا همان‌طوركه گفتيم حروف مقطّعه در اوائل سور قرآن بطور اجمال و رمز اشاره به تمام مطالب وارده در آن سوره را دارد ؛ پس از جهت آنكه الم دارد با سوره‌هاى الم دار مشترك و لحن و لهجهء آن را دارد ؛ و از جهت آنكه ص دارد ، لحن و لهجهء سورهء ص را دارد .\r\nو سورهء 19 مريم مبدوّ به كاف ها يا عين صاد ( كهيعص ) است ؛ و يك سبك و لهجهء مخصوص دارد .\r\nو سورهء 50 ق شكل خاصّى دارد كه آن شكل و لهجه در تمام قرآن مشخّص است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو همچنين سوره طاها ( طه ) و ياسين ( يس ) گرچه بسيارى طه را حرف واحد گرفته‌اند ؛ و از اسامى رسول الله شمرده‌اند ؛ و همچنين در يس گفته‌اند كه يك كلمه و از اسامى رسول الله است و شاهد بر اين آيهء 130 از سورهء 37 صافّات است كه در آنجا چنين است :\r\nو سلام على إل‌ياسين كه ال مخفّف أل است ؛ و در قرائت شاذه نيز همين آيه ، آل ياسين قرائت شده است .\r\nپس ممكنست گفته شود كه در سورهء يس يا حرف ندا و سين از اسامى رسول الله بوده باشد ؛ كما اينكه ممكنست گفته شود كه مانند ساير حروف مقطّعه قرآن ، ى و س دو حرف بوده و اشاره و رمزى بمطالب مطويّه در اين سوره بوده باشد ؛ و منافات ندارد كه اين اشاره و رمز نيز با رسول الله يك نوع اسم و يا علامتى بوده باشد ؛ كما اينكه در سوره طه ( طه ه ) دو حرف بوده ؛ و علاوه بر اشاره به محتواى سوره ، يك نوع اسم و علامتى براى رسول الله باشد .\r\nو سورهء 42 شورى كه مبدوّ به حا ميم عين سين قاف ( حمعسق ) مىشود از مزايا و لهجهء حواميم داراست ؛ و از لهجهء سوره مريم كه در مقطّعات آن عين آمده است ؛ و از لهجهء سورهء يس كه در آن سين آمده است ؛ و از لهجهء سورهء ق نيز برخوردار باشد .\r\nو بطور كلّى چون حروف مقطّعه اجمالا از محتواى تمام سوره خبر مىدهد ؛ بايد با يك حساب و نظر دقيق اين سوره‌ها را مورد بررسى قرار داد ؛ و از قياس سور هريك را با ديگرى و با ساير سور ، اين مطالب را استنتاج نمود ؛ گرچه اين بررسى بسيار مشكل و دقيق است : ولى نتائج مهمّه‌اى را در بر دارد .\r\nاز جمله اعجاز قرآن در اين لهجات مختلف ؛ و ربط اين حروف با مطالب محتويهء سوره‌هاى قرآن كريم است و الحمد لله ربّ العالمين .\r\nتلميذ : مراد از أحقاف در اين آيهء مباركه وارد در سوره 46 احقاف چيست ؟ :\r\n وَ اذْكُرْ أَخا عادٍ إِذْ أَنْذَرَ قَوْمَهُ بِالْأَحْقافِ وَ قَدْ خَلَتِ النُّذُرُ مِنْ بَيْنِ يَدَيْهِ وَ مِنْ خَلْفِهِ أَلَّا تَعْبُدُوا إِلَّا اللَّهَ إِنِّي أَخافُ عَلَيْكُمْ عَذابَ يَوْمٍ عَظِيمٍ  ( آيهء 21 ) علّامه : قريه‌هائى بوده است بين سرزمين عراق و بين سرزمين يمن كه در آنجا هود پيغمبر ، مردم را كه قوم عام بودند دعوت كرد ، و نپذيرفتند ؛ و خداوند آنان را با\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nفرستادن بادهاى سموم هلاك كرد و فعلا از آن سرزمين‌ها چيزى باقى نيست و همه از بين رفته‌اند .\r\nتلميذ : در آيهء آخر از سورهء طلاق وارد است :\r\n اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً  « 1 » مراد از اين فقرهء و من الأرض مثلهنّ چيست ؟ و چگونه از زمين مانند آسمانها هفت عدد آفريده شده است ؟\r\n\r\n[ در تفسير آيهء خلق سبع سماوات و من الأرض مثلهنّ 
  ]\r\nعلّامه : در تفسير اينكه از زمين مثل هفت آسمان خداوند خلق فرموده است ، دو قسم وارد شده است : اول آنكه همان‌طوركه آسمانها را خداوند هفت عدد آفريده است ؛ زمين را نيز مانند آسمانها هفت عدد آفريده است ؛ و بنابراين هفت آسمان و هفت زمين داريم .\r\nدوّم آنكه خلق فرمود از زمين ، موجودى را كه آن مانند هفت آسمان است ؛ و آن انسان است و اين گونه تفسير ظاهرا به ابن عبّاس نسبت داده شده است .\r\nو چون گفته‌اند كه در انسان سبع شداد با جميع قوايش موجود است ؛ و همه در تحت تسخير انسان است بنابراين مىتوان گفت كه انسانى كه داراى هفت آسمان است ، و همه در وجود او منطوى است ؛ از زمين آفريده شده است و اين تفسير قدرى بحسب ظاهر بعيد به نظر مىرسد ؛ گرچه تعبير از انسان به « و من الارض » بعدى ندارد ، چون اصل خلقت او از روئيده شدن از زمين است ؛ و پس از روئيده شدن از زمين رشد پيدا مىكند و بمقام تجرّد روحى و نفسى مىرسد .\r\n\r\n\r\n","description":"","footnote":"\r\n( 1 ) آيهء 12 از سوره 65 طلاق : خداوند آن كسى است كه هفت آسمان را بيافريد ؛ و از زمين نيز مثل آن هفت آسمان بيافريد ؛ و امر خدا بتدريج و مهلت در بين آنها فرودمىآيد ؛ تا بدانيد كه حقّا خداوند بر هر چيزى تواناست ؛ و اينكه خداوند بر هر چيزى احاطهء علمى دارد .\r\n","page_name":" 97 ","page_number":97},
  {"content":"\r\n\r\n وَ اللَّهُ أَنْبَتَكُمْ مِنَ الْأَرْضِ نَباتاً  ( آيهء 17 از سورهء 71 نوح ) ( و خداوند شما را رويانيد از زمين رويانيدنى ) و در هر حال همان تفسير اوّل به نظر اقرب است ؛ و شواهدى از روايات و ادعيه نيز بر آن دلالت دارد .\r\nتلميذ : در رسالهء معاد ( الانسان بعد الدّنيا ) مىفرمائيد كه در آيهء مباركه :\r\n يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ  « 1 » در تفسير قمى از حضرت سجّاد عليه السّلام در اين فقره از گفتار خدا : يوم تبدّل الأرض غير الأرض چنين تفسير شده است كه : يعنى بأرض لم تكتسب عليها الذّنوب ، بارزة ليس عليها جبال و لا نبات كما دحاها اوّل مرّة ؛ و يعيد عرشه على الماء ، كما كان أوّل مرّة ، مستقلّا بعظمته و قدرته . « 2 » و پس از بيان اين مطلب در حاشيه مىفرمائيد : قوله مستقلا بعظمته و قدرته ، تفسير لكون عرشه على الماء ؛ و له شواهد من الكتاب تدلّ على أنّ الماء إشارة إلى منبع كلّ حيوة و قدرة إن تحيى نقوش الخلقة ظهرت الموجودات ؛ و إذا انمحت عاد العرش على الماء « 3 » آيا مراد از ماء همان وجود منبسط است ؟\r\n\r\n\r\n","description":"","footnote":"\r\n( 1 ) آيهء 48 از سورهء 14 ابراهيم\r\n( 2 ) روز قيامت روزى است كه زمين تبديل به غير از اين مىشود و همچنين آسمانها و جملگى در پيشگاه خداوند قهار حاضر و ظاهر مىشوند مراد از تبديل زمني زمينى است كه به روى آن ديگر گناه نمىشود ؛ و ظاهر و بارز است نه در آن كوهى است و نه نباتات و درختانى ، همچنان‌كه زمين در ابتداى آنكه خداوند آن را بگسترد چنين بود ؛ و در آن حال عرش خدا يعنى محل قدرت خدا و حكمرانى خدا بر آب بازگشت مىكند همچنان‌كه در وهلهء اول نيز چنين بود و خداوند در عظمت و قدرت مستقل مىگردد .\r\n( 3 ) گفتار حضرت سجّاد كه در عظمت و قدرت مستقلّ مىشود تفسير بودن عرش خدا بر آب است . و از براى اين معنائى را كه نموديم شواهدى از قرآن كريم وارد است كه دلالت دارد بر آنكه آب اشاره به منبع هر حيات و قدرتى است ؛ اگر نقش‌ها و صورتهاى موجودات جلوه كند و زنده شود ؛ تمام موجودات ظاهر مىگردند ؛ و اگر محو گردد ؛ و صورتها از بين برود عرش دوباره بر آب برمىگردد .\r\n","page_name":" 98 ","page_number":98},
  {"content":"\r\n\r\nعلّامه : قرآنست ؛ و بنحو جزم نمىتوان چيزى گفت ؛ بحسب ظاهر آيهء ، آنچه كه قوّت الهى است و عرش الهى است و حالا حكومت مىكند ، و پيش مىرود ؛ در آن‌روز هم بجاى همين موجودات امروزى كار خود را ماء كه همان قدرت و حيوة است انجام مىدهد ؛ ولى آن حقيقت قدرت و حيوة بچه صورت است ، ما نمىدانيم .\r\nدر هر حال سياق آيهء اين را مىرساند كه يك واقعيّت وسيعى بوده كه بجاى عالم در وهلهء اوّل ، آن تحت حكومت عرش خدا واقع بوده ؛ و عرش خدا بر آن حكومت مىنموده است ؛ و پس از آن ، از آن واقعيّت وسيع اين نقوش پيدا شد ؛ و سپس اين نقوش نيز محو مىشود و از بين مىرود ؛ و عالم دوباره به همان واقعيّت وسيع و بدون صور و نقوش برمىگردد .\r\nآن حقيقت وسيع آيا نفس رحمانيّه است ؛ يا فيض مقدّس و يا وجود منبسط و يا نور نبيّك يا جابر ؟ احتمالات مختلفى است .\r\nتلميذ : آيا احتمالات مختلفى است ؛ يا عبارات مختلف و واقعيّتش يك امر واحد است ؟\r\nعلّامه : براى ما احتمالات مختلف است ؛ و براى گوينده عبارات .\r\nگوينده مىداند چه خبر بوده است ؟ ما بيچاره‌ايم ؛ چه خبر داريم ؟ از كتاب چه مىدانيم ؟\r\n\r\n[ در تفسير آيهء و ضرب بينهم بسور له باب باطنه فيه الرّحمة 
  ]\r\nتلميذ : در تفسير آيهء شريفه :\r\n فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ .  « 1 » در رسالهء معاد مىفرمائيد : اين حجاب و ديوار چيز واحدى است ، كه داراى ظاهر و باطنى است غاية الامر رحمت خدا براى كسانيست كه بفوز و رستگارى در باطن آن قرار گرفته‌اند ؛ و عذاب خدا براى كسانيست كه در ظاهر آن به هلاكت رسيده‌اند ؛ و مثل آنكه اگر انظار آنان از ظاهر عبور كند و به باطن برسند به نعمت و نعيم خدا مىرسند ؛ و رحمت الهيّه آنان را در زير پوشش خود خواهد گرفت .\r\nو مثل اينكه در مقابل مؤمنان و كافران يك چيز بيشتر نيست و فقط اختلاف در\r\n\r\n\r\n","description":"","footnote":"\r\n( 1 ) آيهء 13 از سوره حديد : و ميان بهشتيها و جهنّميها ديوارى زده مىشود كه داراى درى است و در باطن آن در رحمت است و در ظاهر آن از جانبش عذاب است .\r\n","page_name":" 99 ","page_number":99},
  {"content":"\r\n\r\nناحيهء ادراك آنهاست ؛ همچنان‌كه در دنيا نيز اين‌چنين بوده‌اند .\r\nو آن چيز واحد ؛ همان راهى است كه بسوى خدا مىپيمايند ؛ ليكن مؤمنان اين راه را در دنيا به راه راست كه همان صراط مستقيم است مىپيمايند ؛ و غير مؤمنان از راه بيراه مىگردند ؛ و طريق انحراف مىپيمايند . و از همين جهت است كه خداوند سبحانه قبل از آيهء اعراف مىفرمايد :\r\n  وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ   « 1 » پس سبيل الى الله يعنى راه بسوى خدا واحد است ؛ و يكى بيش نيست ؛ و آن براى خداست و بسوى خداست . سالك بسوى خدا آن راه را با استقامت و راستى مىپيمايد ؛ و غير سالك الى الله آن را كج مىكند و بطور انحراف و اعوجاج طى مىنمايد ؛ و اين معنى بطور تصريح و اشاره در قرآن كريم مكرّرا وارد شده است :\r\nخداوند سبحانه مىفرمايد :  يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  « 2 » و نيز مىفرمايد :  أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى  « 3 »\r\n\r\n\r\n","description":"","footnote":"\r\n( 1 ) آيهء 44 و 45 از سورهء اعراف : همنشينان بهشتى به همنشينان جهنّمى ندا در مىدهند : كه آنچه را پروردگار ما بما وعده فرمود ، آن را حقّ و استوار يافتيم ؛ پس آيا شما هم آنچه را پروردگارتان بشما وعده داد ، حقّ و استوار يافتيد ؟ در پاسخ مىگويند : آرى ! پس از آن اعلام كننده‌اى در ميان آنان اعلام مىكند كه دور باش و لعنت خدا بر ستمكاران است . آن كسانى كه از راه خدا مردم را بازمىدارند ؛ و آن راه كج و منحرف مىجويند ؛ و ايشان البتّه آن كسانى هستند كه به آخرت كافرند .\r\n( 2 ) آيهء 7 از سورهء 30 روم : از ظاهر زندگى دنيا چيزى ميدانند و لكن از آخرت ( كه باطن دنياست ) ايشان غفلت دارند .\r\n( 3 ) آيهء 8 از سورهء 30 روم : آيا آنان در نفس‌هاى خود تفكر نمىكنند كه آنچه هست از موجودات آسمانى و زمينى ، خداوند آنها را نيافريده است مگر بحقّ و اجل معيّن و مقدّرى .\r\n","page_name":" 100 ","page_number":100},
  {"content":"\r\n\r\n\r\n[ در اينكه مراد از نعمت در هر جاى قرآن كه آمده است ولايت است 
  ]\r\nو تا اينجا كه مىفرمايد : و از بليغ‌ترين آياتى كه در اين باب وارد شده است ؛ گفتار خداوند سبحانه و تعالى است كه مىفرمايد :\r\n  أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ جَهَنَّمَ يَصْلَوْنَها وَ بِئْسَ الْقَرارُ .   « 1 » چون سابقا گذشت كه مراد از نعمت ، ولايت است ؛ و ولايت همان راه بسوى خداست و مقابل اين راه كفر است كه همان دار بوار و خانه هلاكت و آتش گرفتن بجهنّم و استقرار در آن مكان ناشايسته است .\r\nپس غايت سير كافران بوار و هلاك است كه همان جمودشان بر ظاهر و اعراضشان از باطن بوده باشد . و معلومست كه ظاهر از بين رونده و نابود شونده است ؛ و باطن ثابت و استوار است .\r\nچرا اين آيه را از أبلغ آيات واردهء در اين باب دانسته‌ايد ؟\r\nعلّامه : چند آيه در قرآن كريم در اطراف كلمهء نعمت وارد شده است ؛ و از آيات چنين استفاده مىشود كه مراد از نعمت ، ولايت است : ولايت اهل بيت است ؛ يعنى راهى را كه اهل بيت بسوى حضرت پروردگار پيموده‌اند و سبيل آنان إلى الله تعالى بوده باشد ، كه همان مقام عبوديّت محضه مىباشد .\r\nيكى از آن آيات همين آيه است كه در آن تبديل نعمت به كفر و ورود در جهنّم و استقرار در دوزخ نشان داده شده است ؛ پس حقيقت نعمت همان صراط مستقيم و اقصر فاصله‌ايست كه بنده بسوى خدايش مىپيمايد ؛ و بمقام عبوديّت مطلقه و محضه نائل مىگردد ؛ و تبديل اين نعمت بكفر ، تبديل اين صراط مستقيم ، به پيمودن راههاى معوج و منحرف و كج است كه آن را از مقصد دور مىكند و بالنّتيجه به دوزخ مىافكند .\r\nو از اين آيه شايد صريح‌تر و بليغ‌تر آيهء وارده در سورهء تكاثر است كه  ثُمَّ لَتُسْئَلُنَّ يَوْمَئِذٍ عَنِ النَّعِيمِ  كه بنحو عجيب و غريب در عين حال روشن و واضح دستگاه كثرت را بر مىچيند و بعالم وحدت دعوت مىكند . و از نعيم كه همان ولايت است انسان را مورد مؤاخذه و پرسش قرار مىدهد .\r\n\r\n\r\n","description":"","footnote":"\r\n( 1 ) آيهء 28 و 29 از سورهء 14 ابراهيم : آيا نظر نيندوختى بسوى كسانى كه نعمت خدا را بكفر مبدّل ساخته و قوم خود را در خانه و دار هلاكت و نابودى كه جهنّم است داخل ساختند ! ؟ آنان در جهنّم آتش مىگيرند و بسيار محلّ و مقرّ بدى براى آنانست .\r\n","page_name":" 101 ","page_number":101},
  {"content":"\r\n\r\n         بِسْمِ اللَّهِ الرَّحْمنِ الرَّحِيمِ أَلْهاكُمُ التَّكاثُرُ حَتَّى زُرْتُمُ الْمَقابِرَ كَلَّا سَوْفَ تَعْلَمُونَ ثُمَّ كَلَّا سَوْفَ تَعْلَمُونَ كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ ثُمَّ لَتُسْئَلُنَّ يَوْمَئِذٍ عَنِ النَّعِيمِ .          « 1 » در ذيل اين سوره در تفسير از حضرت صادق عليه السّلام نقل شده است كه فرمودند : مراد از نعيم ، بقول ما نان و پنير و امثال اينها نيست ؛ مراد از نعيم مراحل عبوديّت و اخلاص در توحيد و راه ولايت است .\r\nدر مجلسى كه آن حضرت با ابو حنيفه برخورد داشته‌اند ؛ از او مىپرسند كه مراد از نعيم چيست كه در اين آيه مورد سؤال و مؤاخذه واقع مىگردد ؟\r\nابو حنيفه مىگويد : مراد همين نعمت‌هائى است كه از اغذيه و فواكه و امثالهما ، خداوند به مردم داده است .\r\nحضرت به او مىفرمايد : آيا بعيد نيست از كريمى كه اين‌همه نعمت‌ها را در مقابل مردم و در زير دست و پاى مردم قرار دهد ؛ كه بخورند و بنوشند و سير شوند و سيراب گردند ؛ و بعدا كه مىخواهند بيرون بروند ، مأمورى داشته باشد كه از مردم بازپرسى به عمل آورد ، كه چه خورديد و چه آشاميديد ؟ و آنان را مورد مؤاخذه و سؤال قرار دهد ؟ و آنان در جواب بگويند : مثلا ما نان و خرما و امثال اينها را خورده‌ايم ؛ بلكه مراد از نعيم ولايت ما اهل بيت است يعنى از مردم سؤال مىشود كه تا چه اندازه راه سلوك الى الله خود را با راه و روش و سيره و منهاج ائمهء خودتان تطبيق نموديد ؟ و تا چه مقدار از مقام عبوديّت محضه و مطلقه برخوردار شديد ؟\r\nو مراد از جنّة النّعيم كه در قرآن وارد است نيز همين بهشت است ؛ يعنى بهشت ولايت كه همان بهشت مخلصين و مقرّبين از اولياى خدا و واصلين بمقام توحيد ذاتى و مندك‌ّشدگان در عوالم ربوبى و صفات جمال و جلال الهى است ؛ بهشت آنان كه شوائب وجودى خود را بطور كلّى بباد نسيان سپردند ؛ و همه را تسليم حقّ كردند .\r\n\r\n\r\n","description":"","footnote":"\r\n( 1 ) سورهء 102 از قرآن كريم : افزون طلبى و كثرت بينى شما را از ديدار ( جمال حقّ و وجود مطلق و وحدت لايزالى ) بازداشت تا جائى كه عمرتان سپرى شد و به ديدار و زيارت خوابگاههايتان و قبرهايتان رفتيد ! نه چنين است ؛ شما به زودى خواهيد دانست ! و پس از اين ، نه چنين است ؛ شما به زودى خواهيد دانست ! نه چنين است ؛ اگر شما بطور علم يقينى مىدانستيد هرآينه جحيم را مىديديد ! و سپس آن را بطور عين اليقين مشاهده مىكرديد ! و سپس در آن وقت از نعيم ، مورد بازرسى و مؤاخذه قرار مىگرفتيد !\r\n","page_name":" 102 ","page_number":102},
  {"content":"\r\n\r\nبا تمام اين شواهد و قرائت حاقّيهء داخليّه و عارضهء خارجيّه ، ما نعمت را كنايه از ولايت دانستيم ؛ گرچه بحسب ظاهر مراد مطلق نعمت است ؛ ليكن در حقيقت بايد مراد نعمت ولايت باشد .\r\nالبته در اين تفسير : تفسير نعمت به ولايت نمىخواهيم از ضميمه نمودن روايات وارده اين معنى را بدست آوريم ؛ بلكه مىخواهيم از خود آيات و شواهد موجود در آنها اين استفاده را نموده باشيم .\r\nملاحظه كنيد بعد از اينكه بطور كلّى تكاثر را ملهى دانست ؛ و در صورت پيدايش علم اليقين و عين اليقين آن را حجيم و آتش سوزنده شمرد ؛ بقرينهء مقابله نعيم را كه همان مقام توحيد است كه در عبد تجلّى مىكند و از آن به عبوديّت محضه تعبير مىگردد بزرگترين سرمايهء قابل مؤاخذه و مورد پرسش قرار مىدهد ، كه بايد ديدگان خود را از تكاثر يعنى زياده و بسيار بينى در هم كشيد و به نعيم كه يگانه بينى و وحدت وحدت‌گرائى است بازگشت نمود .\r\n    كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ ثُمَّ لَتُسْئَلُنَّ يَوْمَئِذٍ عَنِ النَّعِيمِ     ؛ از خود آيه فى حد نفسها استفاده مىشود كه نعيم مطلب بسيار نفيس و ارزنده‌ايست ؛ بلكه نفيس‌ترين و باارزش‌ترين مهمّات و اهداف عالم خلقت بايد بوده باشد ؛ و همان‌طوركه حضرت فرمودند : از واقعيّت وجود يك شخص از اوّل عمر تا آخر عمر اين همه نعمت‌هاى خدائى را كه ديده و مصرف كرده ، از آنها سؤال شود ، اين بحسب ظاهر از مفاد خود آيه خيلى بعيد است .\r\nيعنى افراد بشر بايستى در دنيا از تمام مواهبى كه خداوند به آنها عنايت فرموده است ، آن نعمت حقيقىّ و واقعىّ ؛ آن ولايت كه ربط بين عالم خلقت و ذات پروردگار است ؛ بين مخلوق و خالق است ؛ بين حادث و قديم است ؛ بين ممكن الوجود و واجب الوجود است ؛ آن را با كد وسعىّ جستجو نموده و آن را بدست بياورند .\r\nاگر آن بدست آمد أهدى سبيلا است ، و گرنه إضلال است .\r\nهمه مردم در دنيا زيست مىكنند ، معاشرت مىنمايند ، نكاح مىكنند ، غذا مىخورند ، استراحت مىكنند ، مىخوابند در مشاغل مانند هم باغبانى و زراعت و تجارت و صناعت مىكنند ؛ ولى يك عدّه فقط نظر به ظاهر اين امور دارند ، و از باطن اعراض دارند ؛ اينها بدّلوا نعمة اللّه كفرا هستند ؛\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nيك عدّه در بين اين امور متكاثره و كثيره دنبال آن حقيقت واحده هستند ، اين مىشود نعيم .\r\n\r\n[ در تفسير آيهء متاعا لكم و لأنعامكم 
  ]\r\nتلميذ : در سورهء عبس وارد است كه   وَ فاكِهَةً وَ أَبًّا مَتاعاً لَكُمْ وَ لِأَنْعامِكُمْ   « 1 » ( خداوند از زمين براى شما ميوه و آب را رويانيد كه آنها براى بهرمند شدن شما و بهرمند شدن چهارپايانتان مىباشد ) در روايت از حضرت امير المؤمنين عليه السّلام است كه جملهء متاعا لكم و لأنعامكم جمله تفسيريّه براى جمله سابقه و فاكهة و أبا مىباشد و بنابراين معناى آب روشن خواهد بود كه چون غذا براى چهارپايان است مراد از آن همان علوفه‌ايست كه مورد استفاده آنها قرار مىگيرد . « 2 » نظير اين جملهء متاعا لكم و لأنعامكم در سورهء نازعات آمده است :\r\n   أَخْرَجَ مِنْها ماءَها وَ مَرْعاها وَ الْجِبالَ أَرْساها مَتاعاً لَكُمْ وَ لِأَنْعامِكُمْ .    « 3 » ( خداوند از زمين ، آب و گياهش را بيرون آورد ؛ و كوهها را ثابت و استوار كرد ، درحالىكه براى بهرمند شدن شما و چهارپايانتان مىباشد ) .\r\nبا آنكه معلومست كه در اين آيه صحيح نيست جملهء متاعا لكم و لأنعامكم را تفسير براى جملهء و الجبال أرسيها بگيريم آيا عدم امكان جملهء تفسيريّه گرفتن در اينجا ، ضررى بجمله تفسيريّه گرفتن در جملهء واقعه در سوره عبس وارد نمىآورد ؟\r\nعلّامه : راجع به آيهء وارده در سوره عبس در روايت وارد است كه از ابو بكر\r\n\r\n\r\n","description":"","footnote":"\r\n( 1 ) آيهء 31 و 32 از سورهء 80 عبس .\r\n( 2 ) در تفسير الميزان ج 20 ص 319 وارد است كه در ارشاد مفيد چنين وارد است كه از ابا بكر دربارهء اين آيه شريفه : و فاكهة و أبا سؤال كردند ؛ معناى اب را از قرآن نمىشناخت و گفت : كدام آسمان بر من سايه مىافكند ؟ يا كدام زمين مرا حمل مىكند ؟ يا آنكه من چكنم اگر در كتاب خدا چيزى را بگويم كه نمىدانم ؟ امّا فاكهه معنايش را مىدانيم ؛ و امّا اب را خدا داناتر است .\r\nاين جريان به امير المؤمنين عليه السّلام رسيد ؛ حضرت فرمود : سبحان اللّه ؛ آيا ندانست كه مراد از ابّ گياه و علفى است كه حيوانات بر آن مىچرند ؟ و اينكه گفتار خداى تعالى ، اعتناء و توجّه خداوند است بر مخلوقاتش در آنچه به آنها غذا مىرساند ؛ و در آنچه براى چهارپايانشان آفريده است كه موجب حيات نفوس و قوّت اجساد مخلوقات است .\r\n( 3 ) آيهء 31 تا 33 از سوره 79 نازعاتست .\r\n","page_name":" 104 ","page_number":104},
  {"content":"\r\n\r\nپرسيدند : معناى ابّ چيست ؟ نتوانست پاسخ گويد ؛ و اين را از جملهء اعتراضات به ابو بكر به حساب آورده‌اند ؛ كه با آنكه عرب عرباء بود ، چگونه معناى ابّ را نفهميد ؟\r\nابّ عبارت است از علوفه‌اى كه بحيوانات مىدهند مثل يونجه و امثاله كه غالبا حيوانات با آن مردم سازند و يا شايد مقدارى وسيع‌تر گرفته شود ؛ و به معناى غذاى انسان و غذاى حيوانات كه غالبا علوفه است استعمال شود .\r\nو در سوره عبس خيلى روشن است كه جملهء متاعا لكم و لأنعامكم تفسير براى جمله و فاكهة و أبّا است ؛ بنا بر لفّ و نشر مرتب ؛ چون معناى فاكهة واضح است و از طرفى مىدانيم كه فاكهه متاع براى چهارپايان نيست بلكه متاع از براى خصوص انسان است . بنابراين متاعا لكم تفسير براى و فاكهة واقع مىشود ؛ و طبعا جملهء و لأنعامكم تفسير براى و أبّا خواهد شد ؛ پس معلوم مىشود كه ابّ علوفهء حيوانات است .\r\nو امّا در سورهء نازعات جملهء متاعا لكم و لأنعامكم تفسير براى جملهء أخرج منها ماءها و مرعاها است نه بنحو لفّ و نشر مرتّب و يا مشوّش ؛ بلكه اجمالا تفسير آنست كه از آب و گياهى كه از زمين مىرويد ؛ خداوند متاع شما و متاع چهارپايانتان را معيّن و مقدّر فرموده است .\r\nچون مرعى در لغت به معناى رعى بالكسوت كه به معناى گياه است ؛ و اختصاص به گياه حيوانات ندارد ؛ و يا مصدر ميمى است ؛ و آن هم به همين معنى است ؛ و امّا جملهء و الجبال أرسيها جملهء استطراديّه است كه بين جمله مفسّر و مفسّر واقع شده و براى بيان استحكام زمين كه از تمايل و ميدان بازايستد ، و بهم نپاشد ، آمده است كه با كوههاى استوار و ثابت ، اين زمين را حفظ فرمود ؛ تا بتواند گياه دهد و آب از خود خارج كند ؛ تا خوراك شما و چهارپايان فراهم آيد ؛ اينست آنچه به نظر مىرسد و الله اعلم .\r\n\r\n[ در خطابات قرآنيّه كه مصدر به لفظ قل است 
  ]\r\nتلميذ : در بسيارى از آيات قرآن ، او امرى كه به رسول الله صلّى اللّه عليه و آله و سلّم مىشود ، مصدّر به لفظ قل است ؛ مانند   قُلْ هُوَ اللَّهُ أَحَدٌ   « 1 » ؛   قُلْ أَعُوذُ بِرَبِّ النَّاسِ   « 2 » ؛   قُلْ أَعُوذُ بِرَبِّ الْفَلَقِ   « 3 » ؛   قُلْ يا أَيُّهَا الْكافِرُونَ   « 4 » ،   قُلْ إِنَّ الْأَوَّلِينَ وَ الْآخِرِينَ لَمَجْمُوعُونَ  \r\n\r\n\r\n","description":"","footnote":"\r\n( 1 ) سورهء اخلاص 112 از قرآن ؛ آيهء 1 : بگو : اوست الله اوست يگانه\r\n( 2 ) آيهء 1 از سوره 114 ناس : بگو : پناه مىبرم به پروردگار مردم\r\n( 3 ) آيهء 1 از سوره 113 فلق : بگو : پناه مىبرم به پروردگار شكافتگى ( وجود از عدم و يا نور از ظلمت و يا غير آن )\r\n( 4 ) آيهء 1 از سوره 109 كافرون : بگو : اى جماعت كافران\r\n","page_name":" 105 ","page_number":105},
  {"content":"\r\n\r\n إِلى مِيقاتِ يَوْمٍ مَعْلُومٍ  « 5 » ؛  قُلْ إِنَّما أَنَا بَشَرٌ مِثْلُكُمْ  « 6 » ؛  قُلْ أَطِيعُوا اللَّهَ وَ الرَّسُولَ  « 7 » ؛   قُلْ إِنَّ الْأَوَّلِينَ وَ الْآخِرِينَ لَمَجْمُوعُونَ إِلى مِيقاتِ يَوْمٍ مَعْلُومٍ   « 8 » ؛  قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى  « 9 » .\r\nو بسيارى ديگر از آيات قرآن كه خود يك ستون معظمى را تشكيل مىدهند .\r\nو معلومست كه در اين خطاب‌ها آنچه مورد امر خداوند قرار گرفته است و رسول خدا بدان مؤتمر بوده‌اند خود قول نيست ؛ بلكه مقول قول است ؛ يعنى چون به رسول الله خطاب شد : قل هو الله أحد ؛ پيغمبر مأمور است كه بگويد هو الله أحد ؛ نه قل هو الله أحد ؛ و گرنه بامر خدا رفتار ننموده است ؛ و مقول قول را كه همان نفس مأمور به است ، انجام نداده است .\r\nو در اين مطلب ابدا جاى شبهه و ترديد نيست ؛ مثلا اگر كسى به ما امر كند كه در ميان مردم برو ! و بگو : خدا يگانه است ! ما بايد در ميان مردم برويم و بگوئيم : خدا يگانه است ؛ نه آنكه بگوئيم : بگو : خدا يگانه است .\r\nزيرا قول در اينجا بعنوان واسطه و حكايت از نفس مأمور به كه متعلّق آنست مىباشد ؛ نه آنكه خودش بعنوان استقلال نگريسته شده ؛ و مورد خطاب امر قرار گرفته باشد ؛ و بنابراين در همين مثال اگر انسان بگويد : خدا يگانه است متعلّق امر را بجاى آورده است و اگر بگويد : بگو : خدا يگانه است متعلّق امر را بجاى نياورده است ؛ و در حقيقت مأمور به نفس متعلّق است ، نه به زبان آوردن متعلّق .\r\nو بنا بر آنچه گفته شد ؛ رسول الله صلّى اللّه عليه و آله و سلّم بايد به مردم بگويد :\r\nخدا يگانه است : هو الله أحد ؛ و همچنين در ساير آيات بايد متعلّق قول را به مردم بگويد ؛\r\n\r\n\r\n","description":"","footnote":"\r\n( 5 ) آيهء 49 از سورهء 56 واقعه بگو : بدرستى كه تمام مردم اوّلين و آخرين در وعده‌گاه روز معيّن گرد هم خواهند بود .\r\n( 6 ) آيهء 110 از سورهء 18 كهف ؛ بگو : اينست و جز اين نيست كه من بشرى همانند شما هستم .\r\n( 7 ) آيهء 32 از سورهء 3 آل عمران ؛ بگو : از خدا و از رسول خدا پيروى نمائيد .\r\n( 8 ) آيهء 95 از سورهء 3 آل عمران ؛ بگو : خدا راست گفت پس شما از آئين ابراهيم كه گرايش به راستى دارد پيروى كنيد !\r\n( 9 ) آيهء 77 از سورهء 4 نساء ؛ بگو : بهرهء دنيا اندك است ؛ و آخرت براى افرادى كه تقوى پيشه مىگيرند مورد اختيار و پسند است .\r\n","page_name":" 106 ","page_number":106},
  {"content":"\r\n\r\nدرحالىكه مىبينيم در تمام قرآن كريم لفظ قل هم آمده ؛ و عين آنچه را كه به پيغمبر خطا شده است ، در قرآن منعكس گرديده است .\r\nعلّامه : بحث در دو مورد است :\r\nاوّل در قضيّهء امر خدا به آن حضرت ؛ و مأمور بودن او ؛ و بجا آوردن مأمور به در خارج .\r\nو البتّه معلومست كه در اين قضيّه ؛ رسول الله بامر خداوند مؤتمر بوده و متعلّق امر را كما كان بجاى مىآورده‌اند ؛ و مثلا در همين خطاب‌هائى كه در اوّل آن با قل شروع شده است ؛ رسول اكرم صلّى الله عليه و آله و سلّم متعلّق قول را اتيان مىنموده‌اند .\r\nمانند ساير اوامرى كه به آن حضرت مىشده است گرچه با لفظ قل نبوده است ؛ مثل اين خطاب :\r\n  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ   « 1 » در اين صورت آن حضرت طبق اين امريّه الهيّه ، اعلان توحيد را جهارا مىنمودند ؛ و از مشركان اعراض مىنموده‌اند ؛ و يا مثلا در قضيّهء قل هو الله أحد به مردم مىفرموده‌اند :\r\nاوست خداوند ؛ اوست يگانه .\r\nدوّم در حكايت قرآن از اوامر الهيّه ؛ و اين قضيّه ، داستان ديگرى است ؛ زيرا همان‌طوركه مىدانيم قرآن وحى آسمانى است ؛ و بدون كم‌وبيش حتّى يك كلمه و يك حرف بايد آن وحى را بازگو كند .\r\nو بنابراين ، قرآن عين آنچه را كه برسول الله خطاب شده است بيان مىكند ؛ و اينست معناى قرآنيّت .\r\nو اگر در قل هو الله أحد يا قل أعوذ بربّ النّاس ، لفظ قل از آن انداخته شود ؛ و گفته شود : هو الله احد و أعوذ بربّ النّاس ، ديگر آن قرآن نيست ؛ و كلام خدا نيست ؛ بلكه كلام پيغمبر است كه مىگويد : خدا يگانه است .\r\nو چون قرآن مجيد ، نفس وحى است ؛ نمىتواند بدون لفظ قل بوده باشد ؛ همچنان‌كه در ساير اوامر الهيّه كه مصدّر به لفظ قل نباشد مانند همين آيهء قريب الذكر :\r\n\r\n\r\n","description":"","footnote":"\r\n( 1 ) آيهء 94 و 95 از سورهء 15 حجر : به آنچه به تو امر شده است جهارا و علنا اعلان كن و از مشركان اعراض كن ؛ ما تو را از شر استهزاءكنندگان كفايت خواهيم نمود .\r\n","page_name":" 107 ","page_number":107},
  {"content":"\r\n\r\n فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  مىبينيم كه عين لفظ امر آمده و قرآن كريم آن را حكايت نموده است .\r\nو از اين گذشته در خطاب‌هاى الهيّه و مطالب قرآنيّه ، رسول اكرم صلّى اللّه عليه و آله و سلّم عنوان آئينه و مرآت براى خطاب بجميع امّت ، و بلكه بجميع مردم جهانند ؛ و در حقيقت خطاب به مردم مىشود ؛ و مخاطب به خطاب‌هاى قرآن خود مردم هستند ؛ منتهى از دريچه و آئينه نفس رسول الله كه به جهت سعه و گشايش تمام افراد امّت بلكه تمام افراد بشر را در زير پوشش علم و احاطهء وجوديّه و ادراكيّه خود گرفته است .\r\nو آيهء مباركه :\r\n وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  « 1 » خوب حقيقت امر را روشن مىكند كه نفس رسول الله فقط روشنگر مطالب وحى آسمانى هستند كه به مردم نازل شده است .\r\nتلميذ : آية الكرسى كه عنوان علم بالغلبه پيدا كرده است آيا مراد فقط همان يك آيه است كه به  وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ  « 2 » ختم مىشود ؛ يا آنكه شامل دو آيهء دنبال اين آيه هم بوده و به  أُولئِكَ أَصْحابُ النَّارِ هُمْ فِيها خالِدُونَ  ختم مىگردد ؟ ! علّامه : به و هو العلىّ العظيم ختم مىشود ؛ و به همين جهت اين آيه را كه شامل لفظ كرسىّ است آية الكرسىّ نامند ؛ و آن فقرات ديگر جزء آية الكرسىّ نيست ؛ و در ادعيه و نمازهاى مستحبّه كه آية الكرسىّ يك‌بار يا بيشتر وارد شده است به همين مقدار اكتفا مىشود .\r\n\r\n[ در تفسير آيهء قل كل يعمل على شاكلته 
  ]\r\nتلميذ :   وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ كانَ يَؤُساً قُلْ كُلٌّ يَعْمَلُ عَلى شاكِلَتِهِ فَرَبُّكُمْ أَعْلَمُ بِمَنْ هُوَ أَهْدى سَبِيلًا .   « 3 »\r\n\r\n\r\n","description":"","footnote":"\r\n( 1 ) آيهء 44 از سوره 16 نحل : و ما ذكر را بسوى تو فروفرستاديم ، به جهت آنكه براى مردم روشن كنى و بيان كنى آنچه را كه بسوى آنان فروفرستاده شده است .\r\n( 2 ) آيهء 255 از سوره بقره 2\r\n( 3 ) آيه 84 و 85 از سوره 17 اسراء : و زمانى كه ما بر انسان نعمت بدهيم ( بواسطه غفلت و غرور ) از ما روى مىگرداند ؛ و پهلو تهى مىكند ؛ و زمانى كه شرّى به او برسد ، مأيوس و سر افكنده مىگردد ؛ اى پيامبر ! بگو : هريك از افراد بشر طبق شاكله و سازمان صورت‌بندى و سرشت خود عمل مىكنند ؛ پس پروردگار شما داناتر است به آن كسى كه راه خود را بهتر يافته است .\r\n","page_name":" 108 ","page_number":108},
  {"content":"\r\n\r\nاين آيه دو حال مختلف انسان را بيان مىكند : اوّل شاكله و ريخت و قالب اوّليّهء او را كه اين چنين است كه چون ما او را در فراخى و گشايش قرار دهيم و نعمت بر او ارزانى داريم ؛ غرور و غفلت او را فرا مىگيرد و استكبار خودپسندى و خود بينى او موجب مىشود كه از ما اعراض كرده ، روى گرداند ، و پهلو تهى كند ؛ و چون شرّى چون ضيق و تنگى و گرفتارى و شدّت و فقر او را مسّ كند ، يكباره مأيوس مىگردد ؛ و خود را مىبازد ؛ و سر افكنده و فرومايه و بىمقدار مىشود . دوّم هدايتى است كه بعضى بسوى خدا پيدا مىكنند ؛ و راه را مىيابند ؛ و از اين شاكله خارج مىشوند ؛ و برخى در آنها اين خاصّه بيشتر مىگردد ؛ و هدايتشان افزون مىشود ؛ و راهشان روشن‌تر و مستقيم‌تر - مىگردد .\r\nآيا اين آيه مىخواهد بفهماند كه سرشت و شاكلهء همه مردم بر همان حالت اوّليّه يعنى اعراض و پهلو تهى كردن از حقّ در صورت نعمت و مأيوس شدن از رحمت در صورت پيدايش بدى و شرّ است ؛ و افرادى كه هدايت مىيابند و سر در راه مىنهند و طريق سعادت مىپيمايند ، از اين فطرت اوّليّه خارج مىشوند ؟ و آيا آنها از راه و روش اوّليّهء خود كه همان سرشت و فطرت است ، ميان بر مىروند ؟ يا اينكه اين افراد نيز از فطرت و ريخت و قالب اوّليّه خود خارج نيستند ؛ و اين هدايت هم بر اساس فطرت و سرشتى است كه در كمون آنها نهاده شده است ؟\r\nاگر بگوئيم : از فطرت اوّليّهء خود خارج مىشوند ، همان‌طوركه ظاهر آيه اين‌چنين است ؛ و استثناء منقطع است ؛ خروج از فطرت چه معنى دارد ؟ مگر مىشود كسى يا موجودى بطور كلّى از سازمان اوّليّه و از قالب هستى خود خارج شود ؟ و به فطرت و سازمان ديگرى درآيد ؟ و علاوه مىدانيم كه فطرت انسان بر توحيد و سعادت است ، نه بر شقاوت ؛ و اگر بگوئيم : آن راه‌يافتگى نيز طبق موازين و اساس فطرت است ؛ و دو حالت مختلف انسان را فرا مىگيرد : حالت اوّليّه كه اعراض و سر پيچى و فرومايگى و ياس و سرافكندگى است ؛ و حالت ثانويّه كه خروج از اين مرحله ، و پيدايش بصيرت ، و راه‌يافتگى در صراط مستقيم باشد ؛ و استثناء متّصل باشد ؛ اين خلاف ظاهر آيه است كه مىفرمايد : همه بر شاكلهء خود رفتار مىكنند و آن اعراض و يأس طبق شاكله است ؛\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبنابراين بايد آن راه‌يافتگى ، خارج از شاكله يعنى از سازمان وجودى انسان باشد ؟\r\nعلّامه : ظاهرا مراد از شاكله همان شاكلهء اوّليّه است قبل از آنكه دست تربيت بر سر انسان قرار گيرد و استعدادهاى نهفته و خفتهء او را به مرحلهء فعليّت و ظهور و بروز برساند ؛ زيرا كه انسان موجودى است متحرك و قابل ترقّى و كمال ؛ بنابراين سرشت اوّليهء او همان استعداد محض و قابليّت صرفه است كه چون آن را در عالم طبيعت و كثرت به حال خود گذارند أعرض و نابجانبه و يؤس و كفور مىگردد ؛ و چنانچه او را تربيت كنند و راه را به او نشان دهند از اين مراحل ضعف و فتور و سستى عبور نموده ؛ و بمقام عزّ انسانيّت مىرسد .\r\nپس در سرشت انسان اين استعداد و قابليّت نهفته است ؛ و اين قدرت و قوّت خفته است ؛ و انسان گرچه بحسب ظاهر همان انسان مأيوس و كفور است ليكن در نهاد او درياهائى از نور تابان حقيقت موج مىزند كه آنها نيز از سرشت او خارج نبوده‌اند ؛ منتهى آن نورها و درخشش‌ها بوسيلهء رياضت و تربيت بايد به منصّهء ظهور برسد .\r\nانسان موجودى است تو در تو ، و داراى مراحل مختلفه و همهء اين مراحل در وجود او منطوى و جزء سرشت اوست ؛ و نمىتواند انسان مقامى را كه خارج از سرشت اوست بدست بياورد .\r\nو مراد از انسان در اين آيهء شريفه آن نفس قدسيّه و روح ناطقهء او نيست كه از مراحل نهفته در وجود او باشد ؛ و ادراك آن مراحل نياز به طىّ طريق و هدايت الهيّه بوده باشد .\r\nبلكه مراد از انسان همين انسان‌هاى معمولى ، با افكار عامى ، و حالات عادى هستند و البتّه از اين شاكله‌ها همان اعراض و جانب خالى كردن و يأس و كفران سر مىزند . و آنكه هدايت ربّانيه دست او را بگيرد ، و از اين شاكله خارج كند ، از اين خلقت ، و از اين درجهء از فطرت خارج شده است ؛ نه از مطلق فطرت و خلقت .\r\n\r\n[ در تفسير آيهء خلق الإنسان هلوعا إذا مسّه الشّر جزوعا 
  ]\r\nو چقدر مفاد اين آيه شباهت دارد با آيات وارده در سورهء معارج ، آنجا كه فرمايد :\r\n       إِنَّ الْإِنْسانَ خُلِقَ هَلُوعاً - إِذا مَسَّهُ الشَّرُّ جَزُوعاً - وَ إِذا مَسَّهُ الْخَيْرُ مَنُوعاً - إِلَّا الْمُصَلِّينَ - الَّذِينَ هُمْ عَلى صَلاتِهِمْ دائِمُونَ - وَ الَّذِينَ فِي أَمْوالِهِمْ حَقٌّ مَعْلُومٌ - لِلسَّائِلِ وَ الْمَحْرُومِ -       \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n              وَ الَّذِينَ يُصَدِّقُونَ بِيَوْمِ الدِّينِ وَ الَّذِينَ هُمْ مِنْ عَذابِ رَبِّهِمْ مُشْفِقُونَ - إِنَّ عَذابَ رَبِّهِمْ غَيْرُ مَأْمُونٍ - وَ الَّذِينَ هُمْ لِفُرُوجِهِمْ حافِظُونَ - إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ - فَمَنِ ابْتَغى وَراءَ ذلِكَ فَأُولئِكَ هُمُ العادُونَ - وَ الَّذِينَ هُمْ لِأَماناتِهِمْ وَ عَهْدِهِمْ راعُونَ - وَ الَّذِينَ هُمْ بِشَهاداتِهِمْ قائِمُونَ - وَ الَّذِينَ هُمْ عَلى صَلاتِهِمْ يُحافِظُونَ أُولئِكَ فِي جَنَّاتٍ مُكْرَمُونَ - فَما لِ الَّذِينَ كَفَرُوا قِبَلَكَ مُهْطِعِينَ عَنِ الْيَمِينِ وَ عَنِ الشِّمالِ عِزِينَ - أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ - كَلَّا               « 1 » اين آيات مباركات نيز بحسب ظاهر مىخواهند همان مطلب را برسانند كه خلقت و آفرينش اوّليّهء انسان هلوعيّت است كه همان بىصبرى و بىثباتى و - شتاب‌زدگى و بىقرارى باشد ؛ كه لازمه‌اش در مواردى كه به او عنايتى بشود و مالى بدست آورد و يا صاحب قدرت و اعتبارى گردد منوعيّت است كه همه را براى خود برداشته و از اعطاء به ديگران امساك مىورزد ؛ و در مواردى كه به او شرّى برسد ، و مصيبتى وارد گردد ؛ و يا مالى از دست بدهد جزوعيّت است كه ناله و غوغا سر مىدهد و فريادش بلند مىگردد .\r\nو فقط نمازگزاران هستند كه از اين قاعده كلّيّه و خلقت اوّليّهء انسان استثناء شده‌اند .\r\n\r\n\r\n","description":"","footnote":"\r\n( 1 ) آيات 19 تا 39 از سورهء 70 معارج : بدرستى كه انسان بىصبر و ثبات و بىتحمّل و حريص آفريده شده است ؛ زمانى كه به او بدى و شرّى اصابت كند ؛ سخت جزع‌كننده و فرياد برآورنده است ؛ و زمانى كه به او خوبى و خيرى برسد ، بشدّت منع‌كننده و بازدارنده است ؛ مگر نمازگزاران : آنان كه در نماز خود بطور پيوسته دوام دارند ؛ و آنان كه در اموال خود حقّى براى فقير سائل و فقير محروم معيّن مىكنند ؛ و آنان كه بروز پاداش و جزا تصديق دارند ؛ و آنان كه از عذاب پروردگارشان در بيم و ترس هستند ؛ چون كسى از عذاب پروردگارش مأمون نخواهد بود ؛ و آنان كه آلات تناسل خود را از آميزش با ديگران محفوظ و مصون نگاه مىدارند ، مگر براى جفت‌هايشان و يا براى كنيزهائى را كه مالك شده‌اند ، كه در اين صورت با آميزش با آنها مورد ملامت قرار نمىگيرند ؛ و كسانى كه غير از اين دو صورت در جستجوى آميزشى باشند آنان حقّا از متجاوزان و متعدّيان هستند ؛ و آنان كه رعايت حقوق امانت و عهد خود را مىنمايند ؛ و آنان كه به شهادت‌هاى خود ، استوار و بر آن قيام دارند ؛ و آنان كه بر نمازهاى خود محافظت مىكنند ؛ اين گروه هستند كه در بهشت‌ها منعّم و مكرّم بوده و با اعزاز و گراميداشت سكونت دارند .\r\nپس بچه سبب و بچه علّت ، افرادى كه كافرند ، گرد تو جمع مىشوند و دوروبر تو مىگردند و چشم‌هاى خود را به تو مىدوزند ؟ و از طرف راست و چپ پيش مىآيند و اشاره مىكنند ؟\r\nآيا هريك از افراد آنها چنين طمع خامى در سر مىپرورد كه در بهشت نعيم داخل گردد ؟ نه ابدا چنين نخواهد بود .\r\n","page_name":" 111 ","page_number":111},
  {"content":"\r\n\r\nكدام نمازگزاران ؟ آنان كه چنين و چنانند ؛ در نماز و زكات اهتمام دارند ؛ و از عذاب خدا در هراسند ، و بروز قيامت و بازپسين تصديق دارند ؛ و خود را از زنا و اعمال شيعه حفظ مىكنند و امانت دار بوده ؛ و عهد خود را مراعات مىنمايند ؛ و بر گواهى و شهادت استوار و قائم هستند .\r\nو تمام اعمال حسنه را يكايك شمرده است ؛ و چيزى را فروگذار نكرده است .\r\nبعد مىفرمايد : اين كفّارى كه اطراف تو را گرفته‌اند ؛ و از اين فضائل و اخلاق انسانى و اعمال روحى و حقيقى خبرى ندارند ، چه مىگويند ؟ و چه مىخواهند آيا آنان چنين مىپندارند كه بدون نمازى كه داراى چنين آثار و خصائصى بوده باشد ، مىتوانند بمقام انسانيّت رسيده و داخل در بهشت نعيم گردند ؟\r\nنه ؛ چنين نيست ؛ آنان هرگز به چنين مقامى راه نخواهند يافت .\r\nدر اين آيات نيز مصلّين از قاعدهء خلقت اوّليّهء انسان كه هلوعيّت است و لازمهء آن ، منوعيّت و جزوعيّت است استثناء شده‌اند ؛ و بنابراين در ذات انسان عنوان صلاة كه داراى چنين آثارى است بنحو سرشت و فطرت نهاده شده ؛ و بايد بمقام بروز و ظهور رسد ؛ و حسّ خفته الهيّه بيدار گردد .\r\nو بنابراين مراد از خلقت انسان به حالت هلوعيّت ، خلقت يكى از حالات و مقامات انسان است نه حاقّ سرشت اصلى انسان ، و آيه بيان آفرينش حالات عادى و عمومى انسان را مىكند ؛ نه اصل نفس ناطقه و روح قدسىّ را .\r\n\r\n[ شفاعت اختصاص به مؤمنين مبتلا به معاصى كبيره دارد 
  ]\r\nتلميذ : آيه مباركه  وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ  « 1 » دلالت بر ارتضاء مطلق دارد ؛ يعنى بايد تمام مراتب وجودى انسان حتّى ذات و سرّ او مورد رضايت قرار گيرد تا مورد شفاعت واقع شود ؛ و اين همان درجهء مقرّبين و مخلصين است .\r\nعلّامه : در اين صورت نيازى به شفاعت نيست ؛ بلكه مراد از ارتضاء در دين است و اطلاق آيه بايد در اين حدّ محدود گردد ؛ يعنى كسى كه دين و اعتقاد و منهج او پسنديده باشد ؛ در مقابل تقييد به ارتضاء در عمل كه البتّه مراد نيست ؛\r\n\r\n\r\n","description":"","footnote":"\r\n( 1 ) آيه 28 از سوره 21 انبياء : و فرشتگان شفاعت نمىكنند مگر نسبت به آن كسانى كه آنان مورد رضايت قرار گيرند و آنان از هيبت و عظمت خداوند در هراس و دهشت باشند .\r\n","page_name":" 112 ","page_number":112},
  {"content":"\r\n\r\nزيرا كه شفاعت اختصاص به اهل معاصى دارد ؛ آن هم معاصى كبيره ؛ چون كسى كه از كبائر اجتناب كند ؛ نفس اين اجتناب ، خود به خود مكفّر از معاصى صغيره اوست ؛ و در اين صورت ديگر گناهى نيست تا به شفاعت از بين برود .\r\n إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ .  « 1 » ( اگر شما از چيزهاى بزرگى كه از آن نهى شده‌ايد اجتناب ورزيد ! ما سيئات شما را ناديده مىگيريم و از آن چشم مىپوشيم ! )  الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ .  « 2 » ( آن كسانى كه احسان مىكنند كسانى هستند كه از گناهان كبيره و افعال شنيعه اجتناب مىورزند ؛ مگر از گناهان و خطاهاى كوچك ) كه وارد شده است دلالت بر مغفرت خطاياى كوچك و معاصى صغيره ، خود به خود در صورت اجتناب از كبائر دارد .\r\nو رسول خدا صلّى الله عليه و آله و سلّم فرموده است : ادّخرت شفاعتى لأهل الكبائر من امّتى فأمّا المحسنون فما عليهم من سبيل . « 3 » ( من شفاعت خودم را در ميان امّت خودم براى اهل معاصى كبيره ذخيره نموده‌ام ؛ و امّا محسنان بر آنها گرفتگى و تنگى نيست تا نيازمند به شفاعت بوده باشند ) و حضرت رضا عليه السّلام در روايات متعدّدى كه وارد شده است فرموده‌اند :\r\nو لا يشفعون إلّا لمن ارتضى دينه ( فرشتگان شفاعت نمىكنند مگر براى آن كسانى كه دين آنان مورد پسند باشد . ) و مراد از دين همان اعتقاد به توحيد و نفى شرك است ؛ ولى كسى كه گناه كبيره انجام دهد و توبه نكند حضرت موسى بن جعفر عليهما السّلام فرموده‌اند كه مرضىّ الدّين : دينش پسنديده نيست . « 4 »\r\n\r\n\r\n","description":"","footnote":"\r\n( 1 ) آيه 30 از سورهء 4 نساء\r\n( 2 ) آيه 32 از سورهء 53 و النجم\r\n( 3 ) الميزان ج 1 ص 177 از امالى صدوق و درج 14 ص 308 از عيون اخبار الرضا بلفظ انما شفاعتى نقل كرده است .\r\n( 4 ) علّامهء طباطبائى قدّس الله تربته راجع به مشفوع لهم يعنى افرادى كه دربارهء آنها شفاعت مىشود در جلد اوّل تفسير الميزان ص 171 ببعد بحث كرده‌اند ؛ و نيز در جلد چهاردهم در آيهء 28 از سورهء انبياء بحث نموده و روايات وارده را از كتب شيعه و از تفسير الدّرّ المنثور روايت كرده‌اند .\r\n","page_name":" 113 ","page_number":113},
  {"content":"\r\n\r\nتلميذ : در آيهء 5 از سورهء 60 ممتحنه وارد است :\r\n قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ إِذْ قالُوا لِقَوْمِهِمْ إِنَّا بُرَآؤُا مِنْكُمْ وَ مِمَّا تَعْبُدُونَ مِنْ دُونِ اللَّهِ كَفَرْنا بِكُمْ وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ أَبَداً حَتَّى تُؤْمِنُوا بِاللَّهِ وَحْدَهُ إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ وَ ما أَمْلِكُ لَكَ مِنَ اللَّهِ مِنْ شَيْءٍ رَبَّنا عَلَيْكَ تَوَكَّلْنا وَ إِلَيْكَ أَنَبْنا وَ إِلَيْكَ الْمَصِيرُ  ( چقدر براى شما مادهء تأسّى خوبى است دربارهء ابراهيم و كسانى كه با او بودند ، چون به قوم خود گفتند : ما از شما و از آنچه را كه غير از خدا مىپرستى بيزاريم ! ما بروش شما كافريم ! و بين ما و شما عداوت و دشمنى ابدى تحقّق يافته است ؛ تا زمانى كه به خداوند يگانه ايمان آوريد ؛ مگر گفتار ابراهيم به سرپرست و عموى خود ، كه من براى تو استغفار مىكنم ؛ و من دربارهء تو در پيشگاه خدا هيچ‌گونه دخالت و نفوذى ندارم ! بار پروردگارا ما بر تو توكّل نموديم ! و بسوى تو بازگشت كرديم ! و بازگشت بسوى توست ! )\r\n\r\n[ دربارهء استغفار حضرت ابراهيم عليه السّلام نسبت به عمويش آذر 
  ]\r\nدر جلد دوازدهم ص 27 از بحار الانوار طبع حروفى از تفسير مجمع البيان حكايت مىكند كه فرموده است : إلّا قول إبراهيم أى اقتدوا بابراهيم فى كلّ اموره إلّا في هذا القول فلا تقتدوا به فيه فإنّه عليه السّلام إنّما استغفر لأبيه عن موعدة وعدها إيّاه فلمّا تبيّن أنّه عدوّ لله تبرّأ منه .\r\n( الّا قول ابراهيم جملهء استثنائيّه است براى جملهء سابقه كه براى شما نسبت بابراهيم مادّهء تأسّى خوبى است ؛ يعنى بابراهيم اقتدا كنيد در تمام امورش مگر در اين گفتارش كه به او تأسّى مجوئيد ! چون ابراهيم عليه السّلام براى عمويش به جهت وعده‌اى كه به او نموده بود استغفار كرد ؛ و ليكن چون براى ابراهيم روشن شد كه او دشمن خداست از او بيزارى جست . ) از اين كلام استفاده مىشود كه در كلام حضرت ابراهيم عليه السّلام دربارهء وعدهء استغفار به عموى خود آذر منقصت و حزازتى وجود داشته است كه در قرآن كريم اين عمل را از اسوهء حسنهء ابراهيم استثناء نموده است .\r\nعلّامه : از آيهء وارده در سورهء مريم استفاده مىشود كه حضرت ابراهيم عليه السّلام براى عمويش آذر درحالىكه مشرك بوده و ابراهيم را از اعراض نسبت به آلههء خود بيم\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمىداده است سلام فرستاده ؛ و وعدهء استغفار داده است كه از پروردگارش بخواهد تا از او درگذرد ؛ آنجا كه فرمايد :\r\n   يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا - قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا - قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّهُ كانَ بِي حَفِيًّا .    « 1 » و در سورهء شعراء ، در ضمن دعاهائى را كه از حضرت ابراهيم عليه السّلام نقل مىكند ، از جمله طلب مغفرتى است كه براى پدر خود نموده است ؛ آنجا كه گويد :\r\n    رَبِّ هَبْ لِي حُكْماً وَ أَلْحِقْنِي بِالصَّالِحِينَ - وَ اجْعَلْ لِي لِسانَ صِدْقٍ فِي الْآخِرِينَ وَ اجْعَلْنِي مِنْ وَرَثَةِ جَنَّةِ النَّعِيمِ - وَ اغْفِرْ لِأَبِي إِنَّهُ كانَ مِنَ الضَّالِّينَ .     « 2 » ولى البتّه اين طلب غفران و استغفار از حضرت ابراهيم نسبت به آذر در وقتى بوده است كه براى او روشن نشده بود كه آذر مسلّما از جهنّميانست ؛ زيرا در اين حال احتمال رشد و هدايت در او مىداد ؛ و در اين حال بر اساس وعده‌اى كه به او نموده بود كه من از خداى خودم براى تو آمرزش مىطلبم براى او طلب غفران و آمرزش نمود .\r\nولى بعد از آنكه براى ابراهيم روشن شد كه ديگر در آذر اميد نجات نيست ؛ و او دشمن خداست ؛ براى او در اين حال استغفارى ننموده ؛ بلكه از او بيزارى و تبرّى جست .\r\n  ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَ لَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ - وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَوَّاهٌ حَلِيمٌ   « 3 »\r\n\r\n\r\n","description":"","footnote":"\r\n( 1 ) اى پدر من بدرستى كه من بيم آن دارم كه از طرف خداوند رحمن به تو عذابى برسد و در نتيجه از دوستان و اولياى شيطان گردى ! آذر گفت : اى ابراهيم آيا تو از خدايان من روى گردانيده‌اى ؟ ! اگر از اين عمل خود دست بازندارى تو را سنگ سار مىكنم و از من با تمام وجودت دورى گزين ! ابراهيم گفت : سلام بر تو باد ! من از پروردگار خودم براى تو آمرزش مىطلبم زيرا كه پروردگار من نسبت به من مهربان است ( آيهء 45 تا 47 از سوره 19 مريم )\r\n( 2 ) آيات 83 تا 86 از سوره 26 شعراء : بار پروردگار من حكم را به من عطا فرما ! و مرا به صالحان ملحق گردان ! و به من در ميان امّت‌هاى آتيه سخن راست و استوار عنايت كن ! و مرا از وارثان بهشت نعيم قرار بده ! و از پدر من در گذر ؛ و او را مورد آمرزش خود قرار بده كه او سخت از گمراهان است !\r\n( 3 ) آيهء 113 و 114 از سورهء 9 توبه : چنين حقّى براى پيغمبر و كسانى كه ايمان آورده‌اند نيست كه از براى\r\n","page_name":" 115 ","page_number":115},
  {"content":"\r\n\r\nبنابراين آيه مباركه آنچه بر رسول الله و مؤمنين جايز نيست ، استغفار است براى مشركين در وقتى كه براى آنان روشن باشد كه آنان از دوزخيان هستند ؛ و همچنين نسبت به حضرت ابراهيم نيز مطلب اين‌چنين است كه بعد از آنكه بر او روشن شد كه آذر دشمن خداست از او تبرّى جست ؛ و استغفار او قبل از اين مرحله بوده است .\r\nو لذا در سورهء توبه خداوند رسولش را از دعاى بر آنان و قيام بر قبر آنان بر حذر داشته است :\r\n وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ .  « 1 » و در همين سوره فرمايد :  اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذلِكَ بِأَنَّهُمْ كَفَرُوا بِاللَّهِ وَ رَسُولِهِ وَ اللَّهُ لا يَهْدِي الْقَوْمَ الْفاسِقِينَ .  « 2 » و ليكن از آيه‌اى كه در سورهء ممتحنه ذكر شد :  قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ  و سپس از استثنائى كه مىزند  إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ .  « 3 » استفاده مىشود كه گرچه اين وعدهء استغفار در وقتى بوده است كه براى ابراهيم دشمنى آذر نسبت به خدا روشن نبوده است .\r\nولى در عين حال در حال كفر خوب نيست وعدهء استغفار بكافر داده شود مطلقا ؛ و لذا در اين آيه حتّى از نظير اين نوع استغفار خاصّ كه از روى وعده هم بوده است ، و قبل از روشن شدن دوزخى بودن كافر هم بوده است ؛ مؤمنين را بر حذر داشته است .\r\n\r\n\r\n","description":"","footnote":"\r\nمشركين طلب آمرزش و غفران كنند و اگر چه آنان از خويشاوندان بوده باشند ؛ بعد از آنكه بر آنان روشن شده باشد كه آنان از اهل دوزخ هستند - و طلب آمرزشى كه ابراهيم براى عمّش آذر نمود ، نبود مگر از روى وعده‌اى كه به او داده بود ؛ و ليكن چون بر ابراهيم روشن شد كه او دشمن خداست ، از او بيزارى نمود ؛ و ابراهيم حقّا مرد خدا ترس و بردبارى بود .\r\n( 1 ) و براى احدى از آنان كه مرده است هيچ‌گاه درود مفرست و دعا مكن ! و بر بالاى قبر او نايست ! چون آنان به خدا و رسولش كافر شدند و در حال فسق و كفر از دنيا رفتند .\r\n( 2 ) براى آنان طلب آمرزش كنى يا نكنى تفاوتى ندارد : اگر براى آنان هفتاد بار طلب آمرزش كنى ؛ خداوند هيچ‌گاه آنان را نخواهد آمرزيد ! بعلّت آنكه آنان به خدا و رسول خدا كافر شده‌اند ؛ و خداوند گروه فاسق را هدايت نمىنمايد .\r\n( 3 ) بدرستى كه براى شما مادّهء تأسّى خوبى است دربارهء ابراهيم و آن كسانى كه با او بوده‌اند .\r\nمگر قول ابراهيم به پدرش ( به عمويش ) كه من البتّه براى تو طلب آمرزش خواهم نمود .\r\n","page_name":" 116 ","page_number":116},
  {"content":"\r\n\r\nو تمام اقسام تبعيّت و پيروى از ابراهيم و يارانش را كه اظهار تبرّى و بيزارى از مشركانست اسوهء حسنه دانسته و ليكن حتّى در اين گونه استغفار ، پيروى از آنان را اسوهء حسنه ندانسته است .\r\nتبصرة : آذر مسلّما پدر حضرت ابراهيم نبوده است ؛ چون قرآن صراحت دارد بر آنكه حضرت ابراهيم چون براى او روشن شد كه آذر دشمن خداست براى او استغفار نكرد بلكه تبرّى جست .\r\nو از طرفى طبق آيهء 42 از سورهء 14 ابراهيم ، حضرت ابراهيم براى والدين خود طلب مغفرت نمود ؛ آنجا كه مىگويد :  رَبَّنَا اغْفِرْ لِي وَ لِوالِدَيَّ وَ لِلْمُؤْمِنِينَ يَوْمَ يَقُومُ الْحِسابُ  « 1 » پس آذر والد حضرت ابراهيم نبوده است ؛ و فرق است بين والد و اب ؛ زيرا والد فقط به پدر گفته مىشود ؛ و اب به عمو خصوصا در وقتى كه متكفّل امور انسان بعد از پدرش باشد اطلاق مىشود .\r\n\r\n[ تعبير قرآن درباره قوم عاد و ثمود بعد از هلاكت آنان 
  ]\r\nتلميذ : شديدترين تعبير از عذاب وارده بر ستمكاران در دنيا از نقطه نظر قرآن مجيد در نزد شما در كدام آيه است ؟\r\nعلّامه : در دو جاى قرآن كريم ، خداوند تعبير عجيبى در نزول عذاب مىفرمايد ؛ و مفاد آن اينست كه ما طايفه ستمگران را نابود مىكنيم كه ابدا اثرى از آنان باقى نمىماند ؛ و گوئى اصلا نبوده‌اند ؛ و در دنيا نيامده‌اند ؛ و اسم و رسمى از آنان بوجود نيامده است :\r\nاوّل در سوره هود : آن هم در دو مورد : يكى دربارهء قوم ثمود كه ناقه حضرت صالح را پى كردند .\r\nو آن اينست :    فَلَمَّا جاءَ أَمْرُنا نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا وَ مِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ - وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ - كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ    « 2 » ( آيات 67 تا 69 از سورهء 11 هود )\r\n\r\n\r\n","description":"","footnote":"\r\n( 1 ) بار پروردگار من بيامرز مرا و پدرم را و مادرم را و مؤمنان را در روزى كه حساب برپا مىشود .\r\n( 2 ) پس چون امر قهر و غضب ما آمد ، ما صالح و كسانى كه ايمان آورده بودند ، و با او بودند همه در پوشش رحمت خود نجات داديم ؛ و از بلا و گرفتارى آن روز رهانيديم ؛ حقا كه پروردگار تو قوى و عزيز است ؛ و صيحه آسمانى ستمكاران را هنگام شب فراگرفت به‌طورىكه در خانه‌هاى خود با پيكرهاى بىحسّ و حركت به زمين افتادند و\r\n","page_name":" 117 ","page_number":117},
  {"content":"\r\n\r\nغنى يغنى بالمكان و فى المكان : به معناى أقام فيه مىباشد ؛ و جاثمين به معناى متلبّدين است يعنى چنان صيحه آنها را گرفت كه با زمين يكسان شدند ؛ و گوئى كه در آن زمين هيچ‌گاه سكنى نگزيده بودند .\r\nديگر دربارهء أصحاب مدين كه پيامبر خود حضرت شعيب را آزار مىدادند ؛ و آن حضرت را توعيد به رجم نمودند ؛ و آن اينست :\r\n  وَ لَمَّا جاءَ أَمْرُنا نَجَّيْنا شُعَيْباً وَ الَّذِينَ آمَنُوا مَعَهُ بِرَحْمَةٍ مِنَّا وَ أَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ - كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ   « 1 » ( آيهء 95 و 96 از سورهء 11 هود ) دوم در سورهء مؤمنون و در آنجا تعبير عجيب‌تر است ؛ چون مىفرمايد : ما آنها را احاديث قرار داديم يعنى فقط از آنها قصّه و حكايتى ماند ؛ و ابدا اثرى و رسمى نماند .\r\nو اين داستان را پس از بيان قوم نوح كه در آب غرق شدند ؛ و جماعتى ديگر را خداوند آفريد ؛ و براى آنان پيغمبر فرستاد ؛ و آن پيامبر را تكذيب كردند ، بيان مىكند كه :\r\n    فَأَخَذَتْهُمُ الصَّيْحَةُ بِالْحَقِّ فَجَعَلْناهُمْ غُثاءً فَبُعْداً لِلْقَوْمِ الظَّالِمِينَ ثُمَّ أَنْشَأْنا مِنْ بَعْدِهِمْ قُرُوناً آخَرِينَ - ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوهُ فَأَتْبَعْنا بَعْضَهُمْ بَعْضاً وَ جَعَلْناهُمْ أَحادِيثَ فَبُعْداً لِقَوْمٍ لا يُؤْمِنُونَ     « 2 » ( آيات 42 تا 45 از سورهء 23 مؤمنون )\r\n\r\n\r\n","description":"","footnote":"\r\nشب را بروز آوردند ؛ به‌طورىكه تو گوئى اصلا در آن خانه‌ها سكنى نگزيده بودند ؛ آگاه باش كه طائفه ثمود به پروردگارشان كفر ورزيدند ؛ آگاه باش كه چقدر طائفه ثمود از رحمت خدا دورند\r\n( 1 ) و چون امر قهر و غضب ما رسيد ، ما شعيب و كسانى كه با او بوده و ايمان آورده بودند نجات بخشيديم و در رحمت خود گرفتيم . و صيحهء آسمانى به ستمكاران رسيد به‌طورىكه چون جماد به زمين چسبيده و بااين‌حال شب را بروز آوردند ؛ تو گوئى اصلا آنها در خانه‌هايشان مسكن نگزيده بودند ؛ آگاه باش كه دورى از رحمت خدا براى طائفه مدين باشد ؛ همچنان‌كه دورى براى طائفه ثمود تحقّق پيدا نمود .\r\n( 2 ) پس بحقّ ، صيحهء آسمانى ايشان را گرفت ؛ و ما آنها را چون علف خشك قرار داديم ؛ پس دور باش از رحمت خدا براى گرده ستمگر باد ؛ و سپس بعد از آنها طوائف ديگرى را بيافريديم هيچ گروهى نمىتواند اجل خود را جلو بيندازد ، يا عقب زند . و سپس پيامبران خود را مرتبا يكى پس از ديگرى فرستاديم . و چون پيغمبر مأموريت خود را انجام مىداد و بسوى امّت مىرفت او را تكذيب مىكردند . ما بعضى را بدنبال بعضى در آورديم ؛ و آنها را فقط احاديث و گفتارى قرار داديم ؛ پس دور باش باد براى گروهى كه ايمان نمىآورند .\r\n","page_name":" 118 ","page_number":118},
  {"content":"\r\n\r\n\r\nابحاث فلسفى\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\n\r\n[ بحث عقلىّ در نفى تثليث ( أقانيم ثلاثه ) 
  ]\r\nبسم اللّه الرّحمن الرّحيم تلميذ : يكى از متمايزات دين مقدّس اسلام از دين مسيحيان قضيّهء تثليث است ؛ بلكه اين وجه اختلاف ، اصولى است ؛ و بلكه از مهم‌ترين وجوه اصوليّهء اختلاف است .\r\nدين اسلام مردم را به توحيد مىخواند ؛ و اصل قديم را يكى مىشمرد ، و تمام جهات كثرت را از هر قسم و هر نوع به آن وجود واحد برمىگرداند ؛ و دين نصارى در عين اينكه بتصريح انجيل ، خداى را يگانه مىداند ، ولى مع‌ذلك براى عالم سه اصل قائل است ؛ و اين معنى را جزء اصول اعتقاديّه قرار مىدهد ؛ سرحدّى كه دين مسيح و اعتقاد به تثليث ( سه‌گانه بودن اصل پيدايش عوالم ) از ملازمات يكديگر شمرده مىشوند .\r\nقرآن كريم ، صريحا بمبارزه با تثليث قيام كرده است و آن را نه بنا بر تعبّد بلكه بنا بر اصول عقليّه باطل مىشمرد ؛ و قائلين به تثليث را مورد مؤاخذه قرار مىدهد ؛ و تا حدّى كه تثليث را هم‌رديف و هم‌طراز با شرك مىشمرد و روش پيامبر اكرم و احتجاجات آن حضرت با مسيحيان و روش ائمّهء طاهرين عليهم السّلام و اصحاب و تابعين و علماء اسلام ، از صدر اسلام تاكنون چنين بوده است ؛ و در ردّ تثليث كتب و دفاتر و رسائل را مشحون ساخته و با ادلّهء عقليه متقنه ، اين مذهب را باطل شمرده و بطلان آن را از روى براهين عقليّه مشهود ساخته‌اند .\r\nو از طرفى مىدانيم كه خصوص تثليث موضوعيّتى براى بطلان ندارد ؛ بلكه بطور كلّى تعدّد آلهه و قدماء كه اصول پيدايش عالم هستند نمىتواند از يكى بيشتر باشد ؛ و بنابراين ، مذهب تثليث و تربيع و تخميس و امثال ذلك تفاوتى ندارد و هركس بهر گونه و بهر شكل قائل به تعدّد اصول عالم شود ، گرچه مركّب از صد جزء يا هزار جزء باشد باطل ، و همان ادلّهء ردّ تثليث چه از قرآن كريم و چه از غير قرآن كريم ، آن را باطل مىشمرد ؛ و در رديف شرك قرار مىدهد .\r\nو از طرف ديگر قول به عينيّت صفات و اسماء حقّ سبحانه و تعالى ، موجب تجزيه و تركيب و تعدّد در ذات واجب الوجود خواهد شد ؛ زيرا كه مفهوم علم و قدرت و حيات و يا مفهوم عالم و قادر وحى تنها و تنها بر ذات حقّ سبحانه و تعالى حمل نمىشود ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبلكه منطبق عليه اين مفاهيم كه مصاديق حقيقيهء علم و قدرت و حيات است در ذات حقّ بايد وجود خارجىّ و تحقّق واقعىّ پيدا كند ؛ و اين مستلزم تجزيهء ذات مقدّس حضرت احديّت مىگردد بدين مصاديق عينيّه ؛ و لازمه‌اش تركيب آن ذات يگانه است از اين صفات و اسماء عينيّه خارجيّه .\r\nو بعينه همان مذهب تثليث نصارى در اينجا لازم مىآيد ؛ غاية الامر نه تثليث بلكه تجزيهء ذات حقّ به تعداد صفات و اسمائى كه براى او شمرده مىشود ؛ و هريك از آنها متمايز و جدا از يكديگر در ذات حقّ تحقّق پيدا مىكنند ؛ و اين اشنع و اقبح از تثليث است ؛ زيرا كه در تثليث فقط ذات حقّ مركّب از سه جزء مىباشد و آن توالى فاسده لازم مىآمد ؛ و در اينجا ذات حقّ مركّب از هزار اسم و يا صفت مىگردد .\r\n\r\n[ آيات وارده در قرآن كريم در نفى تثليث 
  ]\r\nعلّامه : آيات قرآن كريم به چند طريق و چند لسان مسيحيان را مورد مؤاخذه قرار مىدهد :\r\nاوّل :  يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ فَآمِنُوا بِاللَّهِ وَ رُسُلِهِ وَ لا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّهُ إِلهٌ واحِدٌ سُبْحانَهُ أَنْ يَكُونَ لَهُ وَلَدٌ لَهُ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا  « 1 » ( آيهء 170 از سورهء 4 نساء ) همان‌طوركه ملاحظه مىشود در اين آيهء مباركه ، تثليث نفى شده است در قول خداوند : و لا تقولوا ثلاثة و ديگر منزّه بودن حضرت پروردگار از اينكه براى او فرزندى بوده باشد .\r\nدوم :  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ وَ قالَ الْمَسِيحُ يا بَنِي إِسْرائِيلَ اعْبُدُوا اللَّهَ رَبِّي وَ رَبَّكُمْ إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَ مَأْواهُ النَّارُ وَ ما \r\n\r\n\r\n","description":"","footnote":"\r\n( 1 ) اى اهل كتاب در دين خود غلوّ و زياده‌روى مكنيد ؛ و بر خداوند چيزى غير از حقّ و واقعيّت امر نگوئيد ! اينست و جز اين نيست كه مسيح عيسى بن مريم ، رسول خداست و كلمهء خداست كه او را به مريم القاء كرده است ؛ و روحى از خداست ؛ پس به خدا و فرستادگان به خدا ايمان آوريد ! و نگوئيد : سه‌تا ! از اين گفتار خود دست بداريد كه آن مورد اختيار و پسند است براى شما ! اينست و جز اين نيست كه خداوند معبود واحدى است ؛ منزّه است او از اينكه براى او فرزندى بوده باشد ؛ از براى اوست آنچه در آسمانها و آنچه در زمين است ؛ و خداوند كافيست كه وكيل و متكفّل امور باشد .\r\n","page_name":" 122 ","page_number":122},
  {"content":"\r\n\r\n  لِلظَّالِمِينَ مِنْ أَنْصارٍ - لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ وَ ما مِنْ إِلهٍ إِلَّا إِلهٌ واحِدٌ وَ إِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ   « 1 » ( آيهء 72 و 73 از سوره 5 مائده ) در اين دو آيه دو مطلب نفى شده است : اوّل آنكه خداوند همان مسيح بن مريم باشد ؛ و دوّم آنكه خداوند سوّمى از سه‌تا بوده باشد ؛ چون نصارى مىگويند : خداوند سوّمى از سه‌تا است : اب ابن روح القدس اب كه معناى آن پدر است عبارت است از عالم ذات حضرت خداوند سبحانه و تعالى .\r\nابن كه معناى آن پسر است عبارت است از عالم علم حضرت احديّت سبحانه و تعالى .\r\nروح القدس كه معناى آن جبرائيل يا روح است عبارت است از عالم حيات خداوند عزّ و جل .\r\nو اين سه اصلى است كه نصارى بر آن اتفاق دارند ؛ و مىگويند : سوّمى هريك از اينها خداست يعنى اين سه‌تا را از هر كجا بشماريم سومى آن خدا است .\r\nاگر بگوئيم : اب ابن روح القدس ؛ روح القدس خداست ؛ و اگر بگوئيم : روح القدس اب ابن ، ابن خداست ؛ و اگر بگوئيم : ابن روح القدس اب ، اب خداست در اين دو آيه ، هم خدا بودن مسيح ابن مريم ، و هم خدا بودن سوّمى از سه‌تا كفر شمرده شده است .\r\nسوّم :  وَ قالَتِ النَّصارى الْمَسِيحُ ابْنُ اللَّهِ  « 2 » ( آيهء 30 از سورهء 9 توبه )  وَ قالُوا اتَّخَذَ اللَّهُ وَلَداً سُبْحانَهُ  « 3 » ( آيهء 26 از سورهء 21 انبياء ) از اين آيات نيز استفاده مىشود كه نصارى حضرت مسيح را پسر خدا گرفته‌اند ؛  سُبْحانَهُ وَ تَعالى عَمَّا يَقُولُونَ \r\n\r\n\r\n","description":"","footnote":"\r\n( 1 ) بتحقيق كه كافر شدند كسانى كه مىگويند : خداوند مسيح بن مريم است ؛ و عيسى بن مريم گفت : اى بنى اسرائيل بپرستيد خداوند را كه او پروردگار شماست و هركس با خدا شريكى بياورد خداوند بهشت را بر او حرام كرده است و جايگاه او آتش است و گروه ستمكاران يار و ياورى ندارند . بتحقيق كه كافر شدند كسانى كه مىگويند : خداوند سوّمى از سه‌تاست درحالىكه نيست هيچ معبودى جز معبود واحد و اگر از گفتار خود بازنايستند هرآينه به افرادى از آنها كه كفر ورزيده‌اند عذاب دردناكى خواهد رسيد .\r\n( 2 ) و نصارى مىگويند : مسيح پسر خداست .\r\n( 3 ) و گفتند كه خداوند براى خود فرزندى گرفت ؛ پاك و منزّه است او از اين امر .\r\n","page_name":" 123 ","page_number":123},
  {"content":"\r\n\r\nچهارم :  وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ  « 1 » ( آيهء 116 از سورهء مائده ) از اين آيه نيز استفاده مىشود كه نصارى ، علاوه بر الوهيّت حضرت مسيح ، به الوهيّت مادرش حضرت مريم قائل بودند .\r\nكليسائى هم بعنوان مريم معبود دارند ؛ و اعمالى نيز به حساب مريم معبود از جملهء عبادات خود دارند .\r\nبارى از مجموع آنچه ذكر شد ، استفاده مىشود كه مسيحيان قائل به الوهيّت حضرت عيسى هستند ؛ و اين امر از اصول اعتقاديّهء آنانست ؛ و تمام نصارى با وجود اختلاف شديد در ميانشان در كيفيّت الوهيّت مسيح كه گويند به هفتاد فرقه قسمت شده و هريك براى خود طريقى را پيموده‌اند ولى مع‌ذلك همگى در تثليث اتّفاق دارند ؛ خواه سه ركن اساسى را اب و ابن و امّ شمرند ؛ و يا اب و ابن و روح القدس .\r\nبهر حال اب را عنوان ذات ؛ و مسيح را بعنوان فرزندى و تولّد ، و انشعاب از اين اصل بعنوان علم ؛ و پايهء سوّم را عنوان حيات ميدانند ؛ و معلوم است كه تركيب ذات خداوند از سه امر ، خواه سه اصلى كه مدخليّت در تحقّق داشته باشند ؛ و خواه ذات را دوّار و در بين اين سه امر متحرّك ببينند و بعنوان ثالث ثلاثة ( سومى از اين سه‌پايه ) بدانند ؛ غلط و روى براهين فلسفيّه باطل است .\r\n\r\n[ گفتار به وحدت خداوند و گفتار به تثليث تناقض است 
  ]\r\nتلميذ : علّت بطلان تثليث بر اساس اصول برهان ؛ با آنكه نصارى قائل به وحدت ذات حقّ هستند ، و انجيل صراحت بر توحيد دارد ، و همگى اتّفاق دارند بر آنكه حضرت مسيح دعوت به توحيد نموده است ؛ همان تناقض بين وحدت و كثرت است ؛ يعنى مسيحيان مىگويند : ذات حضرت حقّ جلّ و عزّ واحد است ؛ و در عين حال سه‌تاست ؛ اگر وحدت حقيقىّ و كثرت اعتبارىّ باشد مستلزم اشكال نخواهد شد ؛ و نيز اگر كثرت حقيقىّ و وحدت اعتبارىّ ؛ گذشته از اشكال تعدّد آلهه مستلزم تناقض نخواهد شد ؛ ولى اگر فرض بشود كه كثرت حقيقىّ و وحدت حقيقىّ باشند ، اين امر مستلزم تناقض است ؛\r\n\r\n\r\n","description":"","footnote":"\r\n( 1 ) و ياد آور زمانى را كه خداوند تبارك و تعالى به عيسى بن مريم گفت : آيا تو به مردم گفتى كه : مرا و مادر مرا دو معبود جز خداوند قرار دهيد ؟ !\r\n","page_name":" 124 ","page_number":124},
  {"content":"\r\n\r\nو از نقطهء نظر تناقض محال است . و بهترين دليل در ردّ قائلين به تثليث آنست كه بگوئيم معناى وحدت و معناى كثرت ، دو معناى مختلف و متباين است ؛ و جمع بين اين دو مفهوم در مصداق واحد با ملاحظهء شرائط تناقض مستلزم تناقض است .\r\nو عين اين اشكال در صورت فرض عينيّت صفات و أسماء ذات حقّ جلّ و علا ، با ذات حقّ لازم مىآيد ؛ زيرا اگر صفت غير از موصوف نباشد ، در فرض عينيّت و وحدت بين صفت و موصوف بايد ذات حقّ ، باعتبار ذات واحد ؛ و باعتبار أسماء و صفات كه عين ذات است كثير باشد ؛ و اين امر مستلزم تناقض خواهد شد .\r\nو بنابراين هيچ چاره‌اى نيست مگر آنكه أسماء و صفات را مرتبهء نازله و متعيّنهء از ذات بدانيم كه در صورت تنزّل و تعيّن ، كثرت در مراتب منافاتى با وحدت در ذات نخواهد داشت ؛ و گرنه تمام اشكالات بر تثليث از نقطهء نظر جمع بين وحدت و كثرت در اينجا خواهد آمد .\r\nو نزاع آيتين سيّد العارفين مرحوم آقا سيّد احمد كربلائى طهرانىّ با شيخ السّالكين مرحوم حاج شيخ محمد حسين كمپانى اصفهانى رضوان الله عليهما بر سر همين موضوعست كه مرحوم شيخ مىخواهد اثبات كند كه جمع بين وحدت حقيقيّه و كثرت حقيقيّه اشكال ندارد ؛ و قول به عينيّت أسماء و صفات با ذات حقّ عزّ و جل ، مستلزم اشكالى نخواهد بود ؛ و مرحوم سيّد با اشدّ انكار با اين معنى مخالف بوده ، و جمع بين وحدت و كثرت حقيقيّه را از محالات مىشمرد ؛ و بنابراين قائل به تنزّل و تعيّن مراتب اسماء و صفات مىباشد .\r\nعلّامه : اشكال مذهب مسيحيان در اينست كه در عين آنكه خداوند را يگانه ميدانند اصل قديم را سه‌تا ميدانند ؛ و جمع بين وحدت حقيقيّه و كثرت حقيقيّه اگر جنس وحدت و كثرت يكى باشد از محالات است . مثلا هر دو قسم از وحدت ، شخصيّه يا نوعيّه و يا جنسيّه باشد . و براى هريك مثالى مىآوريم : امّا براى وحدت شخصيّه .\r\nمثل آنكه بگوئيم زيد يكى است و در عين حال سه است ؛ و يا زيد و عمرو و بكر در اين حالت كه حقيقتا سه فرد از افراد انسان هستند يكى هستند و حقيقتا وجود واحد دارند و تشخّص واحد دارند .\r\nو امّا براى وحدت نوعيّه مثل آنكه بگوئيم ماهيّت انسان در عين اينكه يك نوع\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاست سه نوع است و مثلا هم انسان است و هم فرس است و هم گوسفند است ؛ و يا ماهيّت انسان و فرس و گوسفند در عين آنكه حقيقتا سه‌تا هستند حقيقتا يكى باشند .\r\nو امّا براى وحدت جنسيّه مثل آنكه بگوئيم ماهيّت حيوان در عين آنكه يك جنس است سه جنس است مثلا هم حيوان است ؛ و هم درخت است ، و هم سنگ ؛ و يا ماهيّت حيوان و درخت و سنگ در عين تعدّد واحد بوده باشند ؛ اينها از محالات است .\r\nامّا جمع بين وحدت جنسيّه و يا نوعيّه و بين كثرت شخصيّه ؛ مثل جمع بين وحدت حيوان و يا انسان و بين افراد آنها از زيد و عمر و بكر اشكال ندارد همچنان‌كه جمع بين وحدت جنسيّه و كثرت نوعيّه مثل جمع بين وحدت حيوان و كثرت انواع آن از مرغ و كبوتر و اسب و گوسفند اشكال ندارد .\r\nاز اينها گذشته اگر در جمع بين وحدت شخصيّه و كثرت شخصيّه ، يكى حقيقى و ديگرى اعتبارىّ باشد آن نيز اشكال ندارد ؛ مثل آنكه بگوئيم : زيد با آنكه شخص واحدى است حقيقتا مركّب از چندين جزء است ؛ و بدن او را به اعتباراتى تقسيم كنيم ؛ در اين صورت اين تقسيم و حصول كثرت بر اساس اعتبار بوده نه واقعيّت و مستلزم محذورى نخواهد بود و يا آنكه مثلا بگوئيم : زيد و عمر و بكر با آنكه حقيقتا سه‌تا هستند ، باعتبار آنكه برادر هستند ، يا شريك هستند ، يا اهل يك شهر واحد هستند ، اين وحدت نيز اعتبارى است .\r\n\r\n[ وحدت حقيقيّه و كثرت حقيقيّه در موضوع واحد جمع نمىشوند 
  ]\r\nامّا دربارهء گفتار مسيحيان ، آنان قائل به كثرت حقيقيّه هستند و تثليث و اقانيم ثلاثه از اصول اعتقاديّه آنانست و در اين صورت اگر بگويند خداوند يگانه وحدتش وحدت اعتبارى است ، اين در حقيقت نفى وحدت است ؛ و اصل توحيد را يكباره مردود دانسته‌اند ؛ و اگر بگويند وحدتش وحدت حقيقى است ؛ در اين صورت جمع بين وحدت و كثرت حقيقيّه شخصيّه لازم مىآيد ؛ و اين از محالات است .\r\nو ظاهرا نصارى به همين عقيده مشى مىكنند ؛ و اقانيم ثلاثه را صفات و تجليّات خدا كه غير از موصوف و ذات خدا نيست ميدانند « 1 » و مىگويند : سه اقنوم داريم : اقنوم وجود و اقنوم علم و اقنوم حيات ؛\r\n\r\n\r\n","description":"","footnote":"\r\n( 1 ) در الميزان ج 3 ص 314 و 315 وارد است كه : و محصّل كلام مسيحيان ( و اگر چه اين كلام آنها معناى معقولى ندارد ) آنست كه ذات جوهر واحديست كه داراى سه اقنوم است ؛ و مراد به اقنوم همان صفتى است كه\r\n","page_name":" 126 ","page_number":126},
  {"content":"\r\n\r\nاقنوم علم همان كلمه مسيح ، و اقنوم حيات روح است ؛ و در اين قسم فرضيّهء تثليث ، اشكال استحاله را بدنبال دارد ؛ و البتّه اين در صورتيست كه اقانيم يعنى تجليّات و ظهورات خدا عينيّت با ذات خدا داشته باشد .\r\nو به بيان ديگر اگر اين و اب بگوئيم ، اثبات عدد كرده‌ايم ضرورتا ؛ و اين تعدّد ، غير از كثرت حقيقيّه چيزى نيست ؛ حال اگر يك وحدت نوعيّه بين اب و اين مانند اب و اين از افراد انسان فرض كنيم كه آنها در حقيقت انسانيّت واحد باشند و از نقطهء نظر افراد انسان كثير باشند ديگر نمىتوانيم خداى را يگانه فرض كنيم ؛ و آن كثرت عددى مانع از يگانگى خدا مىگردد .\r\nزيرا در فرض وحدت و يگانگى خداوند ، تمام ماسوى و از جمله همين ابن و پسر مفروض ، غير از خدا به حساب مىآيند و مملوك و نيازمند به خدا شمرده مىشوند پس اين پسر فرض شده ديگر آله ( خدا ) نخواهد بود .\r\nو اين استدلال همان بيانيست كه خداوند مىفرمايد :  وَ لا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّهُ إِلهٌ واحِدٌ سُبْحانَهُ أَنْ يَكُونَ لَهُ وَلَدٌ لَهُ ما فِي السَّماواتِ وَ ما فِي الْأَرْضِ وَ كَفى بِاللَّهِ \r\n\r\n\r\n","description":"","footnote":"\r\nموجب ظهور چيزى و بروز آن و تجلّى آن براى غير مىباشد ؛ و صفت غير از موصوف نيست . و اقانيم ثلاثه عبارتند از اقنوم وجود و اقنوم علم كه همان كلمه است و اقنوم حيات كه همان روح است .\r\nو اين اقانيم سه‌گانه عبارتند از اب و ابن و روح القدس ؛ و اوّلى اقنوم وجود است ؛ و دوّمى اقنوم علم و سوّمى اقنوم حيات ؛ پس ابن كه همان كلمه است و اقنوم علم است از نزد پدرش كه اقنوم وجود است در مصاحبت روح القدس كه اقنوم حيات است و بواسطهء آن موجودات نورانى مىشوند و حيات پيدا مىكنند نازل شده است .\r\nو سپس در تفسير اين اجمال اختلاف شديدى در بين آنان پيدا شده كه موجب تشتّت و انشعاب آنها به مذاهب بسيارى كه از هفتاد تجاوز مىكند گرديده است .\r\nو چون در اين گفتار ما دقّت كنى خواهى دانست كه آنچه را كه قرآن از آنها حكايت مىكند يا نسبت به آنها مىدهد در گفتار خود :  وَ قالَتِ النَّصارى الْمَسِيحُ ابْنُ اللَّهِ  ، و در گفتار ديگر خود :  لَقَدْ كَفَرَ الَّذِينَ قالُوا إِنَّ اللَّهَ  و در گفتار سوّم خود :  وَ لا تَقُولُوا ثَلاثَةٌ انْتَهُوا ؛  و تمام اين مطالب مرجعش بيك معنى برمىگردد و آن تثليث وحدت است ( يعنى سه‌تا را يكى نمودن ) و اين معنى مشترك در بين جميع مذاهب حادثه از مسيحيّت است ؛ و همان است كه سابقا ذكر كرده‌ايم و گفتيم كه تثليث وحدت معنى ندارد .\r\nو ما در اينجا بر همين اشكال اكتفا كرديم چون آنچه بر اقوال آنها در عين تشتّت و اختلاف دربارهء خصوص مسيح مشتركا ايراد مىشود و اشكال مىگردد و قرآن نيز به آن احتجاج نموده است همين مسئله است .\r\n","page_name":" 127 ","page_number":127},
  {"content":"\r\n\r\n وَكِيلًا  « 1 » .\r\nبارى آن اشكال كه بر نصارى وارد است و از آن مفرى نيست همانست كه سه اصل را مستقل ميدانند ؛ اينست كه با وحدت سازش ندارد .\r\nمسيحيان با وجود اختلاف بسيار در آئين خود ؛ در مذهب بنوّت ( پسر بودن حضرت مسيح براى خداوند ) به سه گونه اختلاف كرده‌اند :\r\nاوّل مذهب ملكانيّه و آنها قائل هستند كه عيسى پسر واقعى و حقيقىّ خداست .\r\nدوّم مذهب نسطوريّه و آنها چنين مىگويند كه پسر بودن عيسى براى خدا مثل اشراق نور است بر جسم شفاف چون بلور ؛ و در حقيقت اينان قائل به حلول هستند .\r\nسوّم مذهب يعقوبيّه و آنها قائل به انقلاب هستند ؛ يعنى خداوند معبود مجرّد به عيسى كه داراى گوشت و خون است منقلب شد .\r\n\r\n[ تمام مذاهب مختلف مسيحيان ، در اصل تثليث اشتراك دارند 
  ]\r\nو اين مذاهب مختلف در كيفيّت اشتمال مسيح بن مريم بر جوهرهء الوهيّت كه مرجعش باختلاف در اقنوم مسيح است كه آن اقنوم علم است و از اقنوم ربّ جدا شده است كه آيا اين جدائى مانند اشتقاق است و يا مانند انقلاب است و يا مانند حلول ، همه نصارى را بر اصل جدائى و غيريّت و بينونت عددى متّفق داشته است ؛ و همه در اين گفتار اشتراك دارند كه :\r\nإنّ الله هو المسيح بن مريم ( حقّا خداوند خود مسيح پسر مريم است ) و اين كلام اختصاص بخصوص مذهب انقلاب ندارد ، بلكه همه در آن مشتركند . « 2 »\r\n\r\n\r\n","description":"","footnote":"\r\n( 1 ) آيهء 171 از سورهء 4 نساء : و نگوئيد : سه‌تا ! از اين مطلب دست برداريد ! اينست و جز اين نيست كه خداوند ، يگانه است ؛ او منزّه و پاك است از اينكه براى او پسرى بوده باشد ؛ از براى اوست آنچه در آسمانها و آنچه در زمين است و خداوند كافيست در كفالت و وكالت امور .\r\n( و نظير اين بيان را در الميزان ج 3 ص 317 آورده‌اند )\r\n( 2 ) علّامه طباطبائى درباره اين امور در تفسير الميزان ج 3 ص 312 و در ج 6 ص 72 بحث كرده‌اند و در ج 6 ص 73 گفته‌اند : گفتار مسيحيان نظير آنست كه گفته شود : زيد ابن عمرو انسان است ؛ و در اينجا سه چيز هست كه آنها زيد و ابن عمرو انسان بوده باشد ؛ و يك چيز هست كه آن همان ذات واحد متّصف به اين سه صفت است ؛ ولى غفلت كرده‌اند از اينكه اگر اين كثرت ، حقيقىّ باشد و اعتبارى نباشد موجب آن خواهد شد كه موصوف هم داراى كثرت حقيقيّه باشد ؛ و اگر موصوف حقيقتا واحد باشد ، موجب آن خواهد شد كه كثرت اين صفات اعتبارى بوده باشد نه حقيقى بلكه در حقيقت صفت نيز واحد باشد .\r\n","page_name":" 128 ","page_number":128},
  {"content":"\r\n\r\n\r\n\r\n","description":"","footnote":"\r\nو بنابراين جمع بين اين كثرت عدديّه در زيد و ابن عمرو و انسان ، و بين اين وحدت عدديّه كه همان زيد متّصف به اين صفات باشد ، در حقيقت از امورى است كه عقل استنكاف از قبول آن را دارد .\r\nو همين امر موجب شده است كه بسيارى از مبلغين از مسيحيان خود اعتراف كنند كه مسئلهء تثليث در دين مسيح از مسائل تعبّدى است كه از اسلاف و نياكان آنها چنين رسيده است ؛ و بحسب موازين عقليّه و علميّه قابل حلّ نيست .\r\nو اين مبلّغين متوجّه و متنبّه نمىگردند كه هر مطلبى را كه به گوششان مىخورد بايد مطالبهء دليل آن را بنمايند و در اين مسئله بين قول اسلاف و نياكان و بين گفتار اخلاف و بازماندگان تفاوتى نيست . تمام شد نقل از تفسير بارى بايد دانست كه گفتار تثليث ساخته و پرداختهء مسيحيانست ؛ و با تحريف انجيل ، آن را جزء اصول عقائد مسيحيّه خود شمرده‌اند ؛ و اگر چه دامان حضرت عيسى عليه السّلام از چنين تهمتى برى است ؛ او پيوسته مردم را بحقّ دعوت مىكرده است آيات وارده در قرآن كريم به خوبى شاهد بر اين معنى است .\r\nعلّامه فرمودند : آيات آخر سورهء مائده عجيب ادب حضرت عيسى را بيان مىكند و خود را مؤمن و عبد مطيع خدا بيان كرده است آنجا كه گويد :      وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ - قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُهُ فَقَدْ عَلِمْتَهُ تَعْلَمُ ما فِي نَفْسِي وَ لا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ - ما قُلْتُ لَهُمْ إِلَّا ما أَمَرْتَنِي بِهِ أَنِ اعْبُدُوا اللَّهَ رَبِّي وَ رَبَّكُمْ وَ كُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَ أَنْتَ عَلى كُلِّ شَيْءٍ شَهِيدٌ إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ - قالَ اللَّهُ هذا يَوْمُ يَنْفَعُ الصَّادِقِينَ صِدْقُهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ الْفَوْزُ الْعَظِيمُ لِلَّهِ مُلْكُ السَّماواتِ وَ الْأَرْضِ وَ ما فِيهِنَّ وَ هُوَ عَلى كُلِّ شَيْءٍ قَدِيرٌ      ( آيات 116 ، 120 از سورهء مائده ) ( اى پيغمبر ياد بياور زمانى را كه خداوند به عيسى بن مريم مىگويد : آيا تو به مردم گفتى كه مرا و مادرم را دو معبود بگيريد غير از خداى يگانه ؟ عيسى گفت : اى پروردگار من تو پاك و منزه هستى ! من در خود چنين توانى ندارم كه چيزى را كه بر اساس حقّ نيست بگويم ! اگر گفته بودم حقّا تو دانسته بودى ! چون از آنچه در ذهن من است تو خبر دارى ؛ ولى من از آنچه در نفس تست خبر ندارم ! و بدرستى كه حقّا تو علّام الغيوب هستى ! من چيزى به آنها نگفتم مگر آنچه را كه تو به من امر كردى كه بگويم ؛ و آن اين بود كه خداوند را بپرستيد كه او پروردگار من و پروردگار شماست ! و من تا وقتى كه در ميان مردم بودم من گواه بر اعمال آنان بودم ؛ ولى همين‌كه تو مرا بسوى خودت گرفتى تو بر آنها رقيب و محافظ هستى ! و تو بر هر چيز رقابت و رعايت دارى ! اگر آنان را عذاب كنى ، آنان بندگان تو هستند ! و اگر از گناه آنها درگذرى ، پس تو عزيز و حكيم مىباشى ) ببينيد چقدر عالى با بيان راقى و منطق بليغ ، حضرت عيسى بن مريم پاسخ مىدهد و در يكايك از كلمات او كه در جواب گفته شده است ، يك دنيا منطق و حكمت و مراعات حقّ ربوبيّت حضرت بارى تعالى ؛ و رعايت عالىدرجه‌ترين مقام ادب عبوديّت خود را معروض داشته است ؛ اوّلا مىگويد : اگر من گفته بودم اولا تو مىدانستى بر اساس احاطهء علمى كه بموجودات دارى ! و ثانيا آنچه من به مردم گفته‌ام همان امر تست و فقط دعوت بتوحيد است ؛ و من از اين مرز تخطّى و تجاوز نكرده‌ام ؛ و ثالثا من تا وقتى كه در ميان آنها بودم گواه بر آنها بودم ؛ و رابعا اينكه عذاب\r\n","page_name":" 129 ","page_number":129},
  {"content":"\r\n\r\nو از آنچه گفته شد دستگير مىشود كه جمع بين كثرت حقيقيّه و وحدت حقيقيّه محال است ؛ و ابدا مذهب نصارى بر طبق موازين عقلىّ و فلسفىّ نيست .\r\nو بر همين اصل است كه چون موافقت تولّد عيسى از خدا و الوهيّت او با احكام عقليّهء ضروريّه قابل قبول نيست بولس و غير او از رؤساء مسيحيّت ، فلسفه را تقبيح كرده‌اند . « 1 »\r\n\r\n[ در حقيقت توحيد ذات حقّ تبارك و تعالى 
  ]\r\nتلميذ : بنابراين ، همين اشكال وارد بر مسيحيّت بر كسانى كه قايل به عينيّت صفات و اسماء با ذات حقّ هستند وارد است ؛ زيرا فرض وحدت حقّ سبحانه و تعالى با تكثّر صفات و اسماء كه آنها نيز قديم هستند جمع بين وحدت شخصيّه و كثرت شخصيّه هست ؛ و هر دو عنوان نيز حقيقى است .\r\nو اين امر بقدرى بطلانش قوّى است كه در رديف بطلان تثليث بايد از امور ضروريّهء مذهب شمرده شود . و بايد گفت عرفاء بالله كه بمتابعت از مفسّر قرآن كريم :\r\nحضرت عليّ بن ابى طالب امير المؤمنين عليه السّلام وحدت حقّ را مقام عالى و بلند ميدانند ؛ و صفات را غير از موصوف مىشناسند ؛ و آنها را مرتبهء نازله و تعيّن از ذات ميدانند و شهادة كلّ صفة أنّها غير الموصوف را كاملا ادراك كرده‌اند ؛ آنان بر اساس توحيد صحيح مشى نموده ؛ و ديگران توحيدشان مشوب با شوائب كثرت در ذات خدا بوده و در ملاك و مناط كلام با مسيحيّت قائل به تثليث در يك ممشى گام برمىدارند .\r\nو شايد علّت آنكه بسيارى از اهل كلام كه فلسفه را نيز تقبيح مىكنند ؛ و ورود در مسائل عقليّه را جائز نمىشمرند ؛ بر اساس مناط همان سخن بولس ، ترس از آن دارند كه فلسفه مچ آنان را باز كند ؛ و توحيد توأم با كثرت را كه بهرهء كافى و وافى از تشريك دارد بدستشان بگذارد .\r\nو بر همين اصل مرحوم آقا سيّد احمد كربلائىّ طهرانىّ آن عارف جليل و روشن ضمير نبيل اصرار بر وحدت دارد و از عينيّت اسماء و صفات با ذات به اشدّ تحذير ، منع\r\n\r\n\r\n","description":"","footnote":"\r\nتو عين عدل است ؛ چون آنان بندگان تواند و اگر بيامرزى تو نيز عزيز و حكيم هستى ! انصافا از اين كلام عالىتر و راقىتر فرض نمىتوان كرد .\r\n( 1 ) الميزان ج 3 ص 326\r\n","page_name":" 130 ","page_number":130},
  {"content":"\r\n\r\nو ردع مىفرمايد ؛ و همان‌طوركه در روايت صحيحه وارد است اسماء را مخلوق و مظهر ذات حىّ قيّوم در محدودهء تعيّن و مفهوم خود ، مقيّد و محدود مىسازد ، و وجود ذات حقّ را بسيط و عارى از همه گونه شوائب كثرت مىداند .\r\nاين حقير در اينجا نمىخواهم در صدد بطلان مذهب نصارى بوده باشم ؛ زيرا البتّه بطلانش به وجوه عديده مشخّص و مبرهن است ؛ و اصل تثليث خود وجوهى از اشكال و ايراد را در بر دارد .\r\nو ليكن فقط از نقطهء نظر امتناع جمع بين وحدت حقّ با تثليث صفات و تجليّات او كه آن را اقانيم گويند ، مىخواهم عرض كنم كه عين اين امتناع در قول به وحدت ذات حقّ و عينيّت اسماء و صفات با ذات حقّ بحمل هو هو وارد است ؛ و مفرّ و مخلصى از توحيد عرفاء در مذهب توحيد نيست .\r\nو حقّ مسئلهء توحيد ذات لايزالى آنست كه از تمام شوائب كثرات چه خارجيّه و چه داخليّه ؛ و چه عينيّه و چه ذهنيّه و نفسيّه به تمام معنىالكلمه آن را منزّه و مقدّس و پاك بدانيم ؛ و هذا هو قول الحقّ و حقّ القول علّامه : مرحوم حاجّ شيخ محمد حسين اصفهانى كمپانىّ در آن مراسلات قائل به تشكيك وجود شده است و طبق مذاق فلاسفه چون مرحوم صدر المتألهين و حكيم سبزوارى و غيرهما در آنجا مشى نموده است .\r\nو اين توحيد مستلزم اشكالى نيست ؛ زيرا كه در تشكيك وجود كه فهلويّون بدان قائلند .\r\n الفهلويّون الوجود عندهم * حقيقة ذات تشكّك تعمّ\r\nمراتبا غنى و فقرا تختلف * كالنّور حيثما تقوىّ و ضعف \r\nاصل وجود داراى درجات و مراتبى قرار داده شده است كه هر درجه و مرتبهء عالىتر ، از مرتبهء پائين‌تر به شدّت و ضعف و كثرت و قلّت و قوّت و ضعف و امثالها تفاوت دارد .\r\nيعنى در عين آنكه وجود واحد و بسيط است ، اين وجود واحد داراى مراتبى است كه از يك طرف به اعلى المراتب ، و از طرف ديگر متدرّجا نزول پيدا مىكند تا به\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nادنى المراتب مىرسد ؛ و در بين اين دو درجهء اعلى و ادنى ، بقيّهء مراتب على حسب اختلاف درجات و مراتبشان قرار دارند ، به‌طورىكه هر چه رو به بالا برويم وجود قوىّتر و شديدتر و وسيع‌تر خواهد بود ؛ و بالعكس از بالا هر چه رو به پائين بيائيم ، وجود ضعيف‌تر و تنگ‌تر خواهد بود ، به‌طورىكه هر مرتبه از مراتب بالا واجد كمال درجاست ما دون خود هست و لا عكس ؛ مانند نور كه در عين آنكه مفهومش واحد است ، و حقيقتش بسيط است ؛ ولى داراى يك سلسلهء ممتدّ و طولانى است كه درجهء اعلاى آن در خورشيد و درجهء ادناى آن در ظلمات زمين است ؛ و بين اين دو درجه ، مراتب مختلف و متفاوت از نور در اين ستون از نور موجود است ، به‌طورىكه در خورشيد ، نور اعلا و قدرى پائين‌تر ضعيف‌تر و كم‌رنگ‌تر و دور تر ؛ و همچنين در درجهء پائين‌تر ضعيف‌تر و ضعيف‌تر و همين‌طور به همين ترتيب ضعيف و تنگ و كم‌رنگ و دور مىشود ؛ تا به آخرين درجه نور از نقطهء نظر ضعف و قلّت و نقص مىرسد ؛ و بطور كلّى مىتوان تفاوت بين اين مراتب را به كمال و نقص توصيف كرده و جدا نمود ؛ و هر مرتبهء بالاتر واجد كمال درجهء پائين‌تر است ؛ تا برسيم به معدن نور كه در آنجا بنحو اكمل نور موجود است ؛ و لا عكس يعنى هر مرتبه از مراتب پائين‌تر داراى مرتبه بالاتر نيست ؛ و واجد كمال آن درجه نيست ؛ تا برسيم به ضعيف‌تر درجه‌اى از نور كه سايهء ضعيف و كم‌رنگ بحدّ آخر از مراتب نور است .\r\nبا آنكه مفهوم نور حسّى نيز واحد است و نور حسّى نيز بسيط است ولى چون ما به التفاوت عين ما به الاشتراك است ؛ و هر درجه از اين سلسلهء طولانى ، و از اين ستون دراز نور ، با حقيقت خود نور نه با چيز ديگر از ساير مراتب متمايز است ، لذا بايد گفت كه نور داراى حقيقت مشكّكه مىباشد ؛ يعنى در عين وحدت در ذات ، داراى مراتب مختلف بالنّورانيّه در همان ذات است .\r\nدر نور معنوى و وجود ، اعلى المراتب وجود حضرت بارى تعالى شأنه كه واجب است و از نقطهء نظر شدّت و قدرت و قوّت و سعه و تقدّم و كمال ما لا نهاية له است قرار دارد .\r\nو از آن گذشته هر چه رو به پائين بيائيم ، در مراتب مختلفهء موجودات عقلانيّه نورانيّه و نفوس قويّه تا برسيم به عالم امثال و صور ، و عالم ماده و طبيعت كه از همه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nعوامل و مراتب وجود ضعيف‌تر خصوصا هيولا و مادّه اوّليّه كه نفس استعداد محض است ، در مرتبهء پائين‌تر از همه كمالات قرار دارد .\r\nو صفات و اسماء حضرت واجب تعالى چون نيز ما لا نهاية لها هستند در درجه اعلاى از اين سلسله مىتوان فرض كرد كه عينيّت با ذات اقدس واجب داشته و در نهايت درجه از قوّت و سعه و شدّت و كمال بنحو عينيّت و بساطت و وحدت موجود باشند .\r\nاينست فرمايش مرحوم آقا شيخ محمد حسين و صدر المتألهين و شيخ اشراق شهاب الدّين سهروردى و نظائر هم من اجلّة الاعلام .\r\n\r\n[ در تشكيك وجود و وحدت عرفاء 
  ]\r\nتلميذ : با مسئلهء تشكيك در وجود كار تمام نمىشود ، و اشكال حلّ نمىگردد ؛ چون اوّلا در درجه اعلا كه آن را ذات واجب مىگيرند مستلزم تركيب در ذات مىگردد ؛ بعلّت آنكه خصوص همان درجه اگر با اسماء و صفات الهىّ عينيّت داشته باشد - و معلوم است كه هريك از اسماء و صفات ، صرف مفهوم بما هو مفهوم نيستند ؛ بلكه منطبق عليه خارجى دارند - در اين صورت تمام اين اسماء و صفات بحدودها بايد در ذات تحقّق داشته باشند ؛ و اين مستلزم تركيب ، و همان اشكال تثليث است .\r\nو ثانيا اصل فرضيّه تشكيك در وجود جاى تأمّل و اشكال است ؛ چون در اين فرضيّه چنانچه ذات واجب تعالى شأنه را مرتبهء اعلا قرار دهيم و بقيّهء مراتب را مراتب و درجات ممكنات بر حسب اختلاف درجهء آنها در قرب و بعد بگيريم ؛ در اين صورت ذات واجب محدود به حدود ممكنات شده ، و در وجود طبعا متعيّن و متقيّد تا سر حدّ ممكنات گرديده است ؛ چون بنا به فرض ، ذات واجب و تمام ممكنات در اصل حقيقت وجود اشتراك دارند ؛ و ما به الامتياز آنها همان انيّت و ماهيّت آنهاست ؛ و در اين فرض ، ذات وجود واجب كه ماهيّت آن همان انيّت اوست محدود به حدّ اعلا درجهء از ممكنات مىشود ؛ و با آن ممكن هم جوار و همسايه قرار مىگيرد ؛ و غاية الأمر بالشّدّة و الضّعف ؛ و الوجوب و الامكان آن وجود واجب متمايز و مشخّص مىشود ؛ و اين رفع معناى تحديد را نمىكند ؛ و بالاخره وجود واجب محدود به وجود ممكن و در حدّ و مرز وجود ممكن قرار مىگيرد .\r\nو مىدانيم كه ذات واجب ، يعنى وجود واجب الوجود صرافت و محوضت محض دارد يعنى وحدتش وحدت بالصّرافة است ، نه وحدت عدديّه ؛ و در اين صورت كلّما فرضته فى الوجود\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكان داخلا فيه و گرنه از صرافت صرفه و محوضت محضه خارج مىگردد ؛ و در اين صورت يعنى با فرض صرافت وجود حقّ چگونه مىتوان نفس وجود حقّ را داراى منزله و مرتبه دانست ؟ و درجه آن را اعلا قرار داد ؟ درحالىكه همان تصوّر محوضت آن درجه ، تمام مراتب و درجات را فرا مىگيرد ؛ و همه را در خود مندكّ مىكند .\r\nپس چگونه در فرض صرافت وجود حقّ ، وجود ديگرى تصوّر دارد ؟ و برهان صدّيقين بر اين اساس است .\r\nعلّامه : سلسلهء موجودات در مراتب وجود در فرض مسئلهء تشكيك در وجود عرضى نيستند تا هر مرتبهء از آنها در سر حدّ و مرز مرتبهء ديگر قرار گيرد ؛ و با آن هم جوار و همسايه گردد ؛ و در نتيجه هر مرتبه عالى نسبت به مرتبهء پائين‌تر از خود محدود و متعيّن گردد ؛ بلكه سلسلهء مراتب طولى است ؛ و همه نسبت به يكديگر در سلسلهء علل و معلولات قرار دارند ؛ هر مرتبهء ما فوق نسبت به مرتبهء ما دون خود علّت است ؛ و هر مرتبهء ما دون نسبت به مرتبهء ما فوق خود ، معلول اوست ؛ و بنابراين چون علّت داراى جميع كمالات معلول خود هست ، و لا عكس ، جميع مراتب سلسلهء تشكيكيّهء وجود داراى جميع كمالات مراتب ما دون خود هستند ، و لا عكس .\r\nبنابراين هر حلقه از حلقات اين سلسلهء طوليّه را در نظر بگيريم واجد كمالات درجهء ما دون خود هست . و آن حلقهء ما دون نيز واجد كمالات حلقهء پائين‌تر از خود ؛ تا برسيم به آخرين حلقهء وجوديّه در مراتب نزول .\r\nمثلا اگر فرض كنيم سلسلهء تشكيكيّه داراى ده 10 درجه است ؛ درجهء اوّل كه درجهء پائين است ، داراى يك درجه از كمال است ؛ و درجهء دوّم كه بالاتر از آنست داراى دو درجهء از كمال ؛ و در اين صورت معلوم است كه عدد دو داراى كمال عدد يك مىباشد و لا عكس ؛ و درجه سه داراى كمال عدد دو مىباشد ؛ يعنى آنچه عدد دو دارد از شدّت و كثرت و قرب و قوّت و غيرها همهء آنها به تمام معنى در عدد سه موجود است ؛ بنابراين با فرض هر حلقه از اين حلقات سلسله ، تمام مراتب ما دون آن در آن بالفعل موجود است ؛ و ديگر در اين صورت محدوديّت آن به مرز ما دون خود معنى ندارد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nو چون ذات واجب جلّ و عزّ در اعلا درجه از سلسلهء مراتب قرار دارد ، جميع كمالات درجات ما دون در او بالفعل موجود است ؛ پس هيچ كمالى در هيچ مرتبه‌اى از مراتب يافت نمىشود مگر آنكه آن كمال در ذات واجب موجود است .\r\nو أمّا وحدت عرفاء منافاتى با تشكيك در وجود ندارد ؛ بلكه با نظر دقيق‌تر و عميق‌تر به وجود نظر شده است .\r\nچون در تشكيك كه فلاسفه بدان قائل هستند موجودات امكانيّه داراى وجود حقيقى هستند ؛ غاية الامر وجود امكانيّه افتقاريّه كه هريك از آنها معلول وجود بالاتر از خود بوده ؛ تا برسد به ذات واجب جلّ و عزّ .\r\nو بنابراين تمام موجودات ، معلولات ذات حقّند ؛ و متدلّيات به عظمت و كبريائيّت او .\r\nو ليكن در نظر عرفاء ، وجود اختصاص بذات حقّ دارد ؛ و بقيّهء موجودات امكانيّه همه سايه و ظلّ و فيئى براى وجود حقّند ؛ و نفس ظهورند و بس ؛ و نسبت وجود به آنها مجازى است ؛ و بالاعتبار به آنها موجود گفته مىشود .\r\nو اين نظر منافات با نظر فلاسفه ندارد ؛ بلكه با نظر دقيق و عميق‌ترى به موجودات ملاحظه مىشود . و در واقع مىتوان نظر عرفاء را حاكم بر نظر فلاسفه دانست .\r\nتلميذ : درست است كه وجود داراى صرافت است ؛ و در سلسلهء تشكيكيّه ، تمام مراتب وجود در اين سلسله داخل و در مصداق وجود صرف همه مندكّند .\r\nو ليكن وجود ذات حقّ جلّ و عزّ نيز هم داراى صرافت است ؛ و نمىتوان آن وجود را از صرافت و محوضت معرّى دانست ؛ و بنابراين صرافت در ذات واجب با تشكيك مباينت دارد .\r\nچون نفس تصوّر صرافت وجود در ذات واجب ، نفى هر گونه وجودى را از غير مىكند ، گرچه بنحو معلوليّت باشد ؛ اصولا صرافت با غيريّت سازش ندارد ؛ و واجد بودن ذات حقّ جميع كمالات معلولات را منافات با تغاير فىالجمله و لو بنحو اشدّيّت و ضعفيّت ندارد ؛ و تغاير با صرافت در وجود حقّ مباينت دارد .\r\nو امّا دقّت نظر عرفاء منافات با صحّت نظر فلاسفه دارد ؛ چون نظر فيلسوف در\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمرحلهء خاصّى از دقّت است ؛ و نظر عارف از اين مرحله عبور مىكند ؛ و سپس آن را باطل مىشمرد .\r\nعارف با وجود رؤيت وحدت حقّ و ملاحظه صرافت در وجود او ، ديگر نمىتواند غيرى را به بيند ؛ و فرض غير براى او صحيح نيست ؛ و تمام موجودات را انوار و اظلال و نسب و اعتبارات ذات حقّ مشاهده مىكند .\r\nو البتّه در اين نظر عارف كه توحيد محض است ، حقيقت وجود ، اختصاص بذات حقّ دارد ؛ و نه اشكال لزوم تعدّد قدماء ، و نه اشكال منافات صرافت وجود با وجود غير كه وجود ممكنات باشد لازم نمىآيد .\r\nو آيهء مباركه :  ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُمْ أَيْنَ ما كانُوا  « 1 » ( آيهء 7 از سوره 58 مجادله ) و آيهء مباركه :  وَ هُوَ مَعَكُمْ أَيْنَ ما كُنْتُمْ وَ اللَّهُ بِما تَعْمَلُونَ بَصِيرٌ  « 2 » ( آيهء 4 از سوره 57 حديد ) معناى خود را روشن بدست مىآورند ؛ زيرا در صورت فرض وحدت عرفاء ، معيّت حقّ با همهء موجودات معيّت حقيقيّة مانند معيّت شاخص و ظّل ، و معيّت قائم و ما يقوم به خواهد بود ؛ و ابدا مستلزم وحدت عدديّه ذات حقّ نخواهد شد ؛ زيرا ذات حقّ كه وحدتش بالصّرافه است نه وحدت عدديّه ، با همه موجودات معيّت پيدا مىكند ؛ و با هر سه نفر ، و چهار نفر ، و پنج نفر و بيشتر و كمتر هست ؛ بدون آنكه بر عدد آنها يك واحد اضافه گردد ؛ و امّا در صورت تثليث حتما حقّ را واحد عددى گرفته‌اند ؛ و بنا بر تغاير وجودى اسماء و صفات با ذات حقّ بنحو تغاير علّى و معلولى بالأخره نيز پاى تغاير عددى پيش مىآيد .\r\nو اگر بخواهيم هيچ‌گونه وحدت عدديّه براى ذات حقّ قائل نباشيم ، بايد\r\n\r\n\r\n","description":"","footnote":"\r\n( 1 ) هيچ‌گونه در خفا نهان گفتنى بين سه نفر نيست مگر آنكه او چهارمىّ آنانست ؛ و نه بين پنج نفرى مگر آنكه او ششمىّ آنهاست و نه از اين عدد پائين‌تر و نه بيشتر مگر آنكه او با آنهاست هرجا كه بوده باشند .\r\n( 2 ) و او با شماست هرجا كه بوده باشيد ؛ و خداوند به آنچه بجا مىآوريد بصير است ؛ و آياتى ديگر نيز در قرآن كريم هست كه دلالت بر معيّت ذات حقّ دارند مانند آيهء 12 از سوره مائده :  وَ قالَ اللَّهُ إِنِّي مَعَكُمْ ؛  و آيهء 35 از سورهء 47 محمّد :  فَلا تَهِنُوا وَ تَدْعُوا إِلَى السَّلْمِ وَ أَنْتُمُ الْأَعْلَوْنَ وَ اللَّهُ مَعَكُمْ ؛  ليكن ممكنست گفته شود كه صراحت در معيّت واقعيّه ندارد .\r\n","page_name":" 136 ","page_number":136},
  {"content":"\r\n\r\nوحدت او را بالصّرافه بگيريم ؛ و در اين صورت ديگر غيرى و لو بنحو وجود معلولى متصوّر نخواهد بود ؛ بلكه همهء موجودات طرّا مظاهر و اسماء او هستند ؛ و جلوات ذات اقدس او هستند ؛ و نسبت وجود به آنها صرف نسبت مجازيّه و اعتباريّه خواهد بود .\r\n\r\n[ وجود ذات اقدس حقّ تعالى يك واحد شخصى است 
  ]\r\nعلّامه : اين استدلال شما هنگامى تمام است ؛ و نتيجه مىدهد ، كه به اين مقدّمات يك مقدّمهء ديگر اضافه كنيد ! و آن اينست كه وجود را واحد بالشّخص بدانيد ! در اين صورت آن وجود بالصّرافه كه در تشخّص واحد است ، اختصاص بذات حقّ داشته ، و تمام موجودات از زمين و آسمان و عالم ملك و ملكوت مظاهر و تجليّات او هستند ؛ و ديگر وجودى از خود ندارند ؛ و نسبت وجود و موجوديّت به آنها بالعرض و المجاز خواهد بود .\r\nزيرا اگر تشخّص وجود اثبات نشود ، نفس واحد بالصّرافه بودن آن كافى براى اثبات اين مهمّ نمىباشد ؛ چون اگر وجود واحد بالصّرافه ممكن باشد كه در تحقّق چند تحقّق داشته باشد ، مانند تحقّق واجبى و تحقّق ممكن ديگر اثبات وحدت براى او نمودن مشكل است ؛ مگر بيك ضميمه خارجىّ و آن اينكه هر وجودى كه واحد بالصّرافه بوده باشد حتما بايد در تشخّص واحد باشد .\r\nدر آن وقت بر اساس تشخّص واحد براى وجود اثبات وحدت و آثار وحدت مىتوان نمود .\r\nو ما در سابق الأيّام رساله‌اى عربىّ راجع به ولايت نوشته‌ايم ؛ و در آن اثبات تشخّص وجود را نموده‌ايم كه وجود مساوق با تشخّص است ؛ و بنابراين در خارج يك شخص از وجود مىباشد و بس ؛ و بيشتر از يك تشخّص محال است كه تحقّق پيدا كند .\r\nزيرا اگر قائل به تشكيك شديم ، در حقيقت يك وجود مشكك داريم ؛ و در اين صورت وجود مراتب مختلف خواهد داشت ، كه هر مرتبه از اين مراتب با مراتب ديگر مناسب است ؛ امّا با مراحل ديگر چه قسم ؟\r\nبالاخره بايد بگوئيم كه وجود واجب الوجود ، آن وجود شديد اعلاى غنّى است كه از بقيّهء موجودات بالغناء و الشدّة و القوّة متمايز است ؛ همين‌كه گفتيم متمايز است او را از صرافت و تشخّص خارج مىكند .\r\nوقتى كه گفتيم خداوند وجودش وجود بالصرافه است حدّ براى موجودى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنمىگذارد ؛ و وجودى براى موجودى نمىگذارد ؛ و اين معنى مستلزم تشخّص مىگردد ؛ يعنى در عالم وجود يك شخص از وجود بيشتر نيست .\r\nوحدت شخصىّ به معناى شخص ، بهر قسم كه فرض كنيم با كثرت سازش ندارد ؛ وحدت شخصىّ به حساب خصوصيّت شخص .\r\nو امّا كثرت با وحدت‌هاى ديگر مثلا وحدت‌هاى نوعىّ يا شايد وحدت تشكيكىّ و نظائر آنها سازش دارد ؛ ليكن وحدت به معناى شخص واحد سازش ندارد ؛ اگر حقيقت حقّ تبارك و تعالى شخص واحد است ، موجود واحد شخصىّ است و قائم به شخص است ؛ ديگر تصوّر ندارد كه كثرت پيدا كند .\r\nاين كلام ، كلام تمامى است ؛ چون وجود عين تشخّص است ؛ و خداوند وحدت جنسىّ يا نوعىّ يا صنفىّ و امثالها را ندارد ؛ بلكه شخص است ليس فى الدّار غيره ديّار قرآن با همين برهان ، بر عليه تثليث اقامهء برهان و دليل نموده است . آخر چرا  لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ  يا چرا  لا تَقُولُوا ثَلاثَةٌ انْتَهُوا خَيْراً لَكُمْ  قرآن كه آمده اين‌طور تمام نصارى را تهديد مىكند كه شما كافريد ، بر اساس منطقى است كه آن ذات واحد شخصىّ بارى تعالى با هيچيك از مراتب كثرت متمايز و متعيّن نمىشود .\r\nآرى وجود يك واحد شخصىّ است ، بنا به قول عرفاء بالله يك تشخّص است ؛ آن‌وقت وجودى كه در موجودات مشاهده مىشود ، در واقع وجود حقّست كه مشاهده مىشود ، نه وجود خود اينها ؛ اينها وجود ندارد .\r\nاين زمين ، اين آسمان ، انسان ، حيوان ، تمام كثراتى كه ملاحظه مىگردد در حقيقت وجودش حقّ است كه يك واحد است ؛ نه وجود اشياء كه كثرات را نشان مىدهند ؛ يك واحد شخصىّ بيشتر در كار نيست و كثراتى در بين نيست ؛ و نسبت وجود به كثرات نسبت مجازى و واسطه در مقام عروض است .\r\n\r\n[ علّت تنفّر و اشمزاز قلوب كافران از ذكر توحيد حقّ تعالى 
  ]\r\nتلميذ : چقدر آيات قرآن كريم به روشنى قضيّهء توحيد را بيان مىكند ؛ و كانّه تمام قرآن براى معرّفى حقّ تعالى و شئون او آمده است ؛ و حقّا كتاب درس توحيد است .\r\nو بسيار جاى تعجّب است از اين مردم كه از توحيد حقّ تعالى گريزانند ؛ و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبهر قسم كه بتوانند بالأخره خدا را در عالم كثرات كشانده و مىخواهند دامان او را به لوث غبار كثرت چركين كنند ؛ سبحانه و تعالى .\r\nو چه اندازه از وحدت حقّ تعالى دور و مهجور ؛ و هر كجا ذكرى از اين معنى به ميان آيد ، كمر براى دفاع مىبندند ؛ و چقدر عالم كثرات را دوست دارند ؛ و مىخواهند از آن صبغه نيز خدا را ذى سهم نمايند .\r\nآيا بواسطهء سنخيّت خود آنان با عالم كثرات ، و وطن مألوف آنهاست ؟\r\n وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً »  « 1 » ( آيهء 46 از سورهء 17 اسراء )  وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ  « 2 » ( آيهء 45 از سورهء 39 زمر )  ذلِكُمْ بِأَنَّهُ إِذا دُعِيَ اللَّهُ وَحْدَهُ كَفَرْتُمْ  « 3 » ( آيهء 12 از سوره 40 غافر )\r\n\r\n[ در معناى آيه كريمه : أَلْهاكُمُ التَّكاثُرُ حَتَّى زُرْتُمُ الْمَقابِرَ 
  ]\r\nعلّامه : از اين آيات عجيب‌تر آيات وارده در سورهء تكاثر است :\r\n         بِسْمِ اللَّهِ الرَّحْمنِ الرَّحِيمِ أَلْهاكُمُ التَّكاثُرُ حَتَّى زُرْتُمُ الْمَقابِرَ كَلَّا سَوْفَ تَعْلَمُونَ ثُمَّ كَلَّا سَوْفَ تَعْلَمُونَ كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ ثُمَّ لَتُسْئَلُنَّ يَوْمَئِذٍ عَنِ النَّعِيمِ          ( سورهء 102 از قرآن كريم ) در بعضى مراحل قرآن از صراحت هم گذشته ؛ امّا در عين حال حالات قلبى ما طورى است كه نمىپذيرد و طور ديگر تأويل مىكند .\r\nزياده‌طلبى و زياده بينى شما را از رؤيت جمال حق و وحدت مطلق به غفلت انداخت و منصرف كرد تا زمانى كه در قبرها سرازير شديد ! نه چنين نيست ؛ به زودى خواهيد دانست ! پس نه چنين نيست ( كه كثرات حقيقتى داشته باشد و اصالتى را حكايت كند ) به زودى خواهيد دانست ! نه چنين نيست .\r\nاگر شما به علم اليقين بدانيد ( و به حقيقت امر واقف گرديد ) هرآينه ( اين كثرات را ) جحيم و آتش سوزان خواهيد يافت ! و سپس آن آتش را به حقيقت يقين خواهيد دانست ! و سپس از نعيم كه راه قرب بنده بسوى خدا و ولايت است از شما\r\n\r\n\r\n","description":"","footnote":"\r\n( 1 ) و زمانى كه اى پيامبر تو در قرآن خداى خود را به يگانگى يادآورى ، آنها از روى نفرت پشت كرده و گريزانند .\r\n( 2 ) و زمانى كه خدا به يگانگى ياد شود ، دل‌هاى كسانى كه به آخرت ايمان ندارند به طپش افتد و مشمئز گردد .\r\n( 3 ) بدانيد كه اين به جهت آنست كه چون خداوند به يگانى خوانده شود ، شما كافر شديد .\r\n","page_name":" 139 ","page_number":139},
  {"content":"\r\n\r\nپرسش خواهد شد ، كه در چه حدّ حجاب كثرت را كنار زديد ؛ و در وادى توحيد قدم زديد ! اين آيات را دو قسم تفسير كرده‌اند :\r\nيكى آنكه در جاهليّت و دنباله‌اش هم كه باسلام آمده بود ، اعراب و عشاير با يكديگر تفاخر مىكردند ؛ و شجعان و معاريف قبيلهء خود را مىشمردند ؛ و هر طائفه كه تعداد شجعانشان بيشتر بود ، در مفاخرت غالب بودند ؛ و تا به جائى مىرسيد كه چون يكى از اين دو متفاخر مىديد كه نزديك است مغلوب شود ، آن‌وقت اموات را مىشمردند يعنى به قبرستان مىرفتند ؛ و تعداد مرده‌هاى از هر قبيله را از روى نام و نشانشان مىدانستند ؛ و اين تعداد از مردگان را به زندگان اضافه مىكردند ؛ و مثلا مىگفتند افراد ما از معاريف و پهلوانان چهل نفر است : سى نفر زنده و ده نفر مرده .\r\nدوّم آنكه معنايش چنين است : اين كثرات ، اين كثرت‌طلبىها ، و اين كثرت‌بينىها شما را به خود مشغول داشت ؛ و از لقاء و رؤيت حقّ بازداشت تا وقت مردن ؛ يعنى تا زنده هستيد در پيروى از كثرات مىرويد و پيوسته مىرويد ، تا مىرسيد به مردن ! مىميريد ! تلميذ : اين تكاثر اطلاق دارد ؛ نه فقط نسبت به تكاثر در اموال و اولاد و بلكه تكاثر در خيرات ، تكاثر در علم ، در علم فقه ، اصول ، حديث ، ساير علوم و فنون و بطور كلّى هر تكاثرى كه انسان را از لقاء حقّ و وحدت حضرت عزّ جلال او محجوب كند ، تمام اينها تكاثر است ؛ و موجب اشتغال انسان از خدا به آنها مىشود . اين كثرات انسان را از پيروى و پويائى براى پيدا كردن وحدت حقّ بازميدارد .\r\nانسان پيوسته دنبال علم مىرود ؛ و قبل از آنكه خودش را بشناسد ، دوست دارد غير را بشناسد ؛ عالم را بشناسد ؛ جماعت‌ها را بشناسد ؛ زمين و زمان و آسمان و نجوم و كرات را بشناسد ؛ اين كتاب و آن كتاب را مىخواند و سير نمىشود .  حَتَّى زُرْتُمُ الْمَقابِرَ ،  و از نعيم غافلست كه چه چيزهائيست در لقاء خدا ؟ چه خبرهاست و بواسطهء حجاب كثرات چه سرمايه‌ها را از دست داده است ؟ و سپس از حقيقت تهى گشته ؛ و پيوسته بدنبال جمع مجاز مىرود ؛ از وحدت روى گردانيده ، و ميل به كثرات مىكند .\r\nتا سرحدّى كه بميرد ؛ و وارد قبر شود ؛ و طومار حيات و زندگى در نورديده گردد ؛ اين حسّ زياده‌طلبى و زياده بينى ، و زياده دانى ، در انسان هست .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nعلّامه : آرى اين آيه اطلاق دارد ؛ و هر گونه از كثرت‌طلبى ، انسان را از مقام وحدت طلبى و خداجوئى بازميدارد ؛ اين تفسير بهتر است از آن تفسير اوّل ؛ آن تفسير زياد مورد پسند نيست .\r\nو امّا راجع به مباحثى كه در مكاتبات و مراسلاتى كه در قضيّهء تشكيك در وجود و وحدت در وجود بين دو عالم بزرگوار آقاى سيّد احمد كربلائى آقاى حاج شيخ محمّد حسين اصفهانى رضوان الله عليهما صورت گرفت ؛ و بالاخره مرحوم حاجّ شيخ قانع به مطالب عرفانيّهء توحيديّه مرحوم سيّد نشدند ؛ يكى از شاگردان مرحوم قاضى بنام آقا سيّد حسن كشميرىّ كه از هم دورگان آقاى حاج شيخ علىمحمّد بروجردىّ و آقا سيّد حسن مسقطىّ و آن رديف از تلامذهء مرحوم قاضى بودند ، بناى مكالمه و مباحثه را با مرحوم حاج شيخ محمد حسين باز كرد ، و آن‌قدر بحث را بر اساس استدلالات و براهين مرحوم آقا سيّد احمد تعقيب كرد كه حاج شيخ را ملزم بقبول نمود .\r\nدر ايّامى كه در نجف اشرف نزد استاد خود مرحوم قاضى رضوان الله عليه كسب فيض مىنموديم روزى در حال خلسه به خدمت حضرت علىّ بن جعفر رضوان الله عليه رسيدم ؛ بدين‌طور كه گويا به من نزديك مىشد ، تا به حدى كه من هواى ملاصق بدن او را ادراك كردم و صداى نفس او را مىشنيدم .\r\nآن حضرت به من فرمود : قضيّهء وحدت جزء اصول مسلّمه و اوّليّهء ما اهل بيت است .\r\nتلميذ : بالأخره بايد اين مسئله روشن شود كه آيا قضيّهء تشكيك در وجود و قضيّهء وحدت در وجود دو نظريّهء متضادّ است ؛ يا نه هر دو حقيقت دارد و ليكن دوّمى از اوّلى عالىتر و كامل‌تر ؟\r\nاهل توحيد مىگويند : ذات اقدس واجب الوجود هيچ اسمى و رسمى برنمىدارد ؛ و هيچ تعيّنى به خود نمىگيرد ؛ و وجودش وجود بالصّرافه است ؛ و هيچ‌گونه وحدت عددى در آنجا راه ندارد ؛ و بنابراين اگر آن را بهر نحوى از انحاء تعيّن متعيّن كنيم ، اين تعيّن موجب تمييز مىشود ؛ و او را از صرافت خارج مىكند .\r\nو اهل تشكيك مىگويند : كه ذات واجب الوجود درجهء اعلاى از وجود است ؛ و مميزش از بقيّهء موجودات همان اعلائيّت و اشرفيّت و اقوائيّت و اشديّت خود اوست ؛ زيرا بعد از آنكه گفتيم وجود واجب و وجود ممكن هر دو از سنخ وجود بسيط بحث\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاست ؛ و ما به الامتياز آنها عين وجود است ؛ و چيزى از خارج وجود در آنها نيست ؛ بنابراين جدائى و دوئيّت هر مرتبه از مراتب سلسلهء وجود - خواه واجب را با ممكنات بگيريم ، خواه يك ممكن اقوائى را با يك ممكن ضعيف‌تر - بهر حال بواسطهء نفس همان وجود بوده است ؛ و اين از خواصّ حقايق مشكّكه است ؛ كه در عين آنكه بعضى از افرادشان با بعضى ديگر تفاوت دارد ، اين تفاوت بواسطهء همان حقيقت مشكّكه پيدا شده است ؛ نه از ضمّ امر عدمىّ يا ماهوى يا امر خارجىّ .\r\nو بر اين اساس حقيقت واجب از بقيّهء مراتب جدا شده ؛ و داراى ميز و جدائى و حدّ مىگردد . همين‌كه مىگوئيم كبير و صغير و غنّى و ضعيف و مرتبهء اعلا و مرتبهء ادنى ، اينها همان حدوديست كه وجود واجب را به اين عناوين كه مفاهيمى هستند كه بدون شكّ داراى مصاديق خارجيّه بوده و بر آن مصاديق انطباق دارند از تمام سلسلهء ممكنات جدا مىكند ؛ و چون اين جدائى به جهت وجود صورت مىگيرد ؛ لذا وجود واجب داراى تعيّن و حدّ مىگردد .\r\nو البتّه معلومست كه مراتب عالى هر چه بالاتر برويم بيشتر و بهتر ، واجد كمالات درجات و مراتب ما دون از وجود هستند ؛ ولى اين واجديّت كمال موجب عينيّت با ساير مراتب ، و بالاخره موجب تشخّص در وجود نمىگردد . و همين مقدار از تمييز و جدائى ، موجب تحديد و تعيّن است ؛ و بالنتيجه درجهء اعلاء را از صرافت خارج مىسازد .\r\nو به حضرت حقّ لباس عدد مىپوشاند جلّ و علا ؛ درحالىكه اثبات شده است كه وجودش بالصّرافه است و سعه و احاطه وجودى او تمام وجودها را مضمحلّ و مندكّ و فانى نموده است ؛ و در دعا نيز وارد شده و روايت هم دلالت دارد كه واحد لا بعدد قائم لا بعمد .\r\n\r\n[ اشكال وارد بر تشكيك وجود 
  ]\r\nعلّامه : در قضيّهء تشكيك در وجود ، درجهء اعلاى از وجود كه قوّة و شدّة و كثرة و بانحاء جهات از جميع مراتب برتريّت دارد ، و در ناحيهء علّت قرار گرفته ، و بقيّهء موجودات معاليل او هستند ، منافات با صرافت در وجود ندارد ؛ بلكه همان معناى صرافت را حائز است .\r\nبه جهت آنكه اين سلسله مشكّكه از وجود بنا بفرض از ضعف رو بكمال مىروند ؛ و هر درجهء ما دون ، معلول ما فوق خود ، و هر درجهء ما فوق ، علّت درجهء ما دون خود\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمىباشد ؛ و چون باثبات رسيده است كه معلول با تمام وجوده - بدون جهات نقصانى خود از حدود عدميّه و ماهويّه - در علّت حاضر است ، و علّت علم حضورى به معلول خود دارد ؛ بنابراين واجب الوجود كه غاية الغايات و مبدأ المبادى است علّت فاعلى و علّت غائى تمام مراتب از سلسلهء وجود مىباشد ؛ و در اين صورت واجد جميع كمالات و انيّات و تحقّقات مراتب ما دون خود است ؛ و بنابراين چيزى از كمال در هيچ‌يك از مراتب يافت نمىشود مگر آنكه در ذات واجب الوجود بالفعل موجود است ؛ و اينست معناى صرافت در وجود .\r\nدرجهء اعلاى از وجود بدين طرز كه گفته شد منافات با صرافت در وجود ندارد ، و نبايد هم داشته باشد .\r\nچون مراحل وجود را يك‌يك اگر حساب كنيم ، هر كمال پائينى در نزد بالائى هست ؛ و كمال بالائى در نزد پائينى نيست ؛ و آن بالائى نيز كمالش در نزد بالاتر از آن هست ؛ و لا عكس .\r\nو آن بالاتر نيز همچنين است ، كه كمال بالا را كه پائين‌تر از خود است دارد ، و لا عكس .\r\nو همين‌طور به همين ترتيب سلسله مىرود بالا ؛ و هر بالائى كمال ما دون خود را دارد و لا عكس ، تا برسد به درجه بالائى كه بالاى آن چيزى موجود نباشد ؛ چون نمىتواند اين سلسله بىنهايت بالا رود ؛ و تسلسل محال است ؛ لابد منتهى مىگردد به فوقى كه ما فوق او چيزى نيست ؛ و در اين صورت آن فوق تمام كمالات و تحقّقات درجات ما دون خود را طرّا دارد ؛ ولى هيچيك از درجات ما دون با كثرت و تعدادشان كمال آن درجهء فوق را ندارند .\r\nو اين تحقق جميع كمالات در آن مرتبه همان معناى صرافت در وجود است .\r\nچون هر چه از وجود و كمال و شدّت و غنى و قوّت و ساير انحاء كمالات را فرض كنيم در آنجا هست ؛ چون بنا بفرض علّت است ؛ و علّت واجد جميع كمالات معلول است .\r\nو نبايد گفت كه آن درجهء فوق از كمال ، گرچه كمال ما دون خود را دارد ، ولى عين ما دون خود را ندارد ؛ و بنابراين به اين حدّ محدود مىشود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nچون ما دون غير از كمال چيزى نيست . زيرا كه مىدانيم حدود عدميّه و ماهويّه درجات ما دون كه چيزى نيستند ؛ وجود نيستند ؛ آنها امور عدميّه هستند ؛ و آنچه را كه ما دون در حيطهء خود دارد از نفس تحقّق و وجود ، و آثار وجوديّه همه اينها در ما فوق موجود است .\r\nپس ما دون يك‌مرتبه‌اى است از كمال وجودىّ كه مىگوئيم غنىّ است ، شديد است ، كثير است ، قريب است ، مقدّم است ، و غير ذلك از تعابير مختلف ؛ و تمام اينها لا بحدودها العدميّة و الماهويّة در مرتبهء ما فوق بالفعل موجود است ؛ و ما فوق به او علم حضورىّ دارد ؛ يعنى در حيطهء قدرت و تسلّط و در مشت اوست .\r\nو همان مثال نور را كه زده‌اند تقريبا مطلب را روشن مىكند .\r\nچون اين سلسله نور خورشيد را كه از آنجا به زمين رسيده است اگر فرضا صددرجه فرض كنيم ؛ ما در اين صورت در روى زمين نور يك درجه داريم ؛ بالاتر دو درجه ؛ بالاتر سه درجه ؛ بالاتر چهار درجه پنج ؛ و شش و همين‌طور برود بالا ، تا برسد به خورشيد كه نور آن صددرجه فرض شده است .\r\nهريك از اين طبقات نور در بين راه ، نور درجات پائين‌تر را دارند ؛ و لا عكس .\r\nو در درجه صدم كه آخرين درجه است ، ما نورى را كه نداريم كه در آنجا نباشد ؛ و آنجا منبع نور است و كمال نور است . پس يك سلسله‌مراتبى است بعضها فوق بعض كه آن مراتب نور را تشكيل مىدهد .\r\nو هر طبقه بالاتر علّت براى پيدايش طبقه پائين‌تر شده است ؛ و طبقه پائين‌تر از همه فاقد تمام كمالات درجات فوق است ؛ و طبقه بالاتر از همه واجد جميع كمالات ما دون است .\r\nمعناى يك درجه ، يعنى يك درجه از كمال ؛ و معناى دو يعنى دو درجه از كمال ؛ و معناى صد صددرجه از كمال است ، كه همهء كمال‌هاى مراتب صدگانه در او منطوى و موجود ؛ و اين معنى صرافت است .\r\nمعناى صرافت آنست كه حيثيّت تقييد نداشته باشد ؛ و چون مىبينيم كه درجهء آخر كه درجهء صدم است به هيچ وجه حيثيّت تقييد ندارد ؛ ديگر منافات با صرافت ندارد ؛ بلكه خود صرافت است .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاين مثال مراتب نور حسّى بسيار مثال خوبى است ؛ و مطلب را تقريب مىكند ؛ و اين مثال نور حسّى عنوان براى نور واقعىّ و حقيقىّ كه حقيقت وجود است مىباشد .\r\n\r\n[ در بيان مطلب تشكيك وجود و مطلب وحدت عرفاء بالله 
  ]\r\nتلميذ : در قضيّهء تشكيك وجود ، مراتب كثيرهء وجود داراى هستى واقعىّ و اصالت هستند ؛ و وجود واحد ، حقيقتا با خود وجود كه ما به الاشتراك بين جميع مراتب است ، موجب اختلاف مراتب گرديده ؛ و بنابراين حقيقت وجود بالشّدّة و الضّعف و التّقدّم و التّأخّر و غيرها اختلاف واقعىّ پذيرفته است ؛ و بنابراين اين وجود واحد مشكّك ، داراى افرادى است كه اشخاص مختلفه از وجود بوده ؛ و مفهوم وجود و موجود بر اين افراد صادق است .\r\nو اصل طبيعت وجود خارجىّ كه واحد و بسيط است ، و اين سلسله از وجود را تشكيل داده است ، بدون شكّ داراى وحدت بالصّرافه مىباشد ؛ چون ديگر چيزى نيست در قبال آن ، تا از اين جهت بعنوان عدد معنون گردد ؛ و اين طبيعت خارجىّ طورى است ، كه كلّما فرضت له ثانيا عاد أوّلا و كلّما فرضته خارجا عنه كان داخلا فيه .\r\nبعلّت آنكه صرف است ؛ و معناى صرف اين‌چنين است .\r\nو امّا درجهء بالاى از وجود كه واجب فرض شده است گرچه بدون شكّ واجد تمام كمالات درجات ما دون خود هست ؛ و تمام مراتب با اسقاط حدود عدميّه و ماهويّه در آنجا بالفعل موجود است ؛ ليكن بدون شكّ يك چيزى در بين هست ، كه آن درجهء بالا را از درجات ديگر امتياز داده است . و آن غير از اسم و عنوان غيريّت نيست كه آن وجود را از وجود مراتب پائين ؛ يا آن مرتبهء از وجود را از مراتب پائين متمايز گردانيده است .\r\nبه طورى كه گرچه وجودهاى پائين در آن بدون حدودها وجود دارند ؛ ولى با وجود اين حدود خارج از آن مىباشند ؛ و نفس اين خروج مستلزم حدّ و فاصله‌اى است كه اين دو را از هم جدا مىكند ؛ و اين منافات با صرافت دارد . لذا صرافت ديگر در قبالش عددى نمىتوان فرض كرد ؛ و ما در اينجا عنوان عدد را آورده‌ايم .\r\nگرچه اين وجود در بالا قرار گرفته و جنبهء علّيّت دارد ؛ ولى بالاخره بين علّت و معلول نيز عدد موجود است ؛ و نفس منطوى بودن معلول در علّت با اسقاط حدوده موجب اتّحاد و وحدت معلول با علّت نمىگردد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو چون بدون شكّ بايد ذات واجب را واحد بالصّرافه بدانيم ؛ پس گريزى نيست از آنكه منطبق عليه عنوان وجود را موجودى بدانيم كه صرافت داشته باشد ؛ و شخص واحدى باشد كه تمام موجودات و ممكنات را در برداشته باشد .\r\nو به عبارت واضح‌تر يك وجود شخصىّ باشد كه عين وجوب باشد ؛ و تمام ممكنات مظاهر و مجالى و مرائى او باشند ؛ نه آنكه خود داراى وجود باشند .\r\nو أمّا بنا بر قضيّهء وحدت ، اين معنى محقّق است ؛ چون اوّلا اثبات شده است كه وجود مساوق با تشخّص است ؛ و چون وجود واحد است ؛ لذا شخص واحد است ؛ و هو الله تعالى شأنه العزيز .\r\nو اين وجود شخصىّ صرافت دارد ؛ چون چيزى از او خارج نيست ؛ تا بدين‌وسيله بعنوان عدد معدود گردد ؛ و تمام موجودات آينه‌ها و آيات او هستند ؛ و وجودى از خود ندارند ؛ و نسبت وجود و موجود به آنها مجازى و اعتبارى است ؛ و مهر فقر و نيستى و نياز و احتياج بر پيشانى همه نگاشته شده است .\r\nو بنابراين ، عقيده به تشكيك وجود معرّف توحيد خالص نيست ؛ و بالاخره در ذات واجب فىالجمله حدّى و عددى را مستلزم است ؛ گرچه اين حدّ و عدد خفىّ و لطيف باشد .\r\nو امّا بنا بر وحدت عرفاء بالله و شاگردان كلاس تعليم امير المؤمنين عليه السّلام در نهج البلاغه و غيره ، و دقايق كلام حضرت صادقين عليهما السّلام كه مفسّر قرآن كريم در توحيد بوده‌اند ، مذهب تشكيك در وجود رونقى ندارد ؛ بلكه اصول و اسش آن را منهدم مىكند ؛ و بنا بر توحيد مىگذارد .\r\n     قُلْ هُوَ اللَّهُ أَحَدٌ اللَّهُ الصَّمَدُ لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ      « 1 » ( سورهء 112 از قرآن كريم )  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  « 2 » ( آيهء 3 از سوره 57 حديد ) غيرتش غير در جهان نگذاشت ؛ كلّما فى الكون وهم أو خيال أو عكوس فى زان سبب عين جمله اشياء شد\r\n\r\n\r\n","description":"","footnote":"\r\n( 1 ) بگو اوست خداوند ، يگانه ، خدا صمد است ؛ نمىزايد و زائيده نشده است ؛ و هيچ‌كس براى او انبازى نيست\r\n( 2 ) اوست اوّل و آخر و ظاهر و باطن ؛ و او بهر چيز داناست .\r\n","page_name":" 146 ","page_number":146},
  {"content":"\r\n\r\nالمرايا أو ظلال « 3 » نشانى داده‌اندت از خرابات كه التّوحيد إسقاط الإضافات ، وجود اندر همه اشياء سارى است ، تعيّن‌ها امور اعتبارى است .\r\n\r\n[ در حقيقت توحيد حضرت حقّ تعالى و تقدّس 
  ]\r\nعلّامه : ما هم از اين شعرها ياد داريم ! ولى متأسّفانه با شعر كار درست نمىشود .\r\nالبتّه در وجود نمىتوان گفت كه داراى اشخاص مختلف است ؛ تعدّد اشخاص در وجود ، و وجود هر شخص از اشخاص وجود در هويّت مطلقهء وجود قابل قبول نيست ؛ و اگر قبول قول به تشكيك وجود ، لازمه‌اش قبول اشخاص متعدّد براى وجود است اين قابل قبول نيست .\r\nو در آن تقريبى كه سابقا بنده نوشته بودم در رسالهء ولايت ، گويا صرافت وجود منافات با فرض درجهء اعلا براى وجود نداشت .\r\nو اين حرفى كه در خصوص مراتب زديم به منظور اثبات تشكيك وجود بوده است ؛ گويا موضوع اينست كه ما اگر وجودى فرض كنيم و يك وجود ديگرى بخواهيم فرض كنيم اين وجود اوّلى پائين‌تر از وجود دوّمى است و مشمول آنست .\r\nو هر چه دارد مال آنست ؛ و در مرحلهء دوّم و غيره فرض دوّم و ما بين فرض سوّم همان حرف‌ها بعينه مىآيد ؛ با يك‌مرتبه از مراتب كه فوق مرتبهء اوّلى بود ؛ در آن‌وقت همين‌طور مراتب رفته رفته بالا مىرود تا مىرسد به مرتبه‌اى كه در فوق آن مرتبه ديگر نيست ؛ و واجب الوجود بايد آن مرتبه بوده باشد .\r\nو در نتيجه مراتبى از وجود مفروض خواهد شد كه آن مرتبهء عالى كه اعلى المراتب است ، مرتبه‌ايست كه مرتبهء واجبى است ؛ و اگر صرافت هم فرض كنيم بايد آنجا فرض كنيم .\r\nقائلين به تشكيك وجود اين‌جور مىگويند .\r\nالبتّه اين معنى به تنهائى كافى نيست براى اثبات تشكيك وجود ، و اثبات صرافت . اين يك نظريّه‌ايست ؛ ولى اعلى المراتب كه گفتيم آن را در صفّ آورده‌ايم .\r\nيك صفىّ است از وجود همين‌طور پلّه پلّه بالاتر مىرود ، تا بالاخره به جائى مىرسد كه حتما و قهرا اعلاى اين مراتب باشد ؛ و ديگر بالاتر از آن اعلا نداشته باشيم .\r\n\r\n\r\n","description":"","footnote":"\r\n( 3 ) هر چه در عالم تكوين موجود است همه يا وهم است و يا خيال و يا عكس‌هائى در آينه‌هاست و يا سايه‌هائيست . بيت عربى از منظومهء حكيم سبزوارى است . دو بيت بعدى از گلشن راز شيخ محمود شبسترى است .\r\n","page_name":" 147 ","page_number":147},
  {"content":"\r\n\r\nاين طبع اين مسئله است ؛ و طبعا درجهء اعلا صرافت خواهد داشت ؛ زيرا تمام كمالات را حائز است .\r\nو لا يشذّ عن حيطة كينونته و تحقّقه وجود ؛ و كلّما فرضته ممّا فيه شائبة الوجود و الكمال موجود تحت عنوان تشخّصه و تحقّقه .\r\nالبتّه مسئله دقيق است ؛ بايد تأمّل و دقّت بيشتر شود ؛ ان‌شاءالله روى آن فكر خواهم كرد .\r\n\r\n[ بالاتر بودن ذات أقدس الهى از هر اسمى و رسمى و تعيّنى 
  ]\r\nتلميذ : آيا انتزاع مفاهيم متكثّره از ذات أقدس حقّ جلّ و علا ممكنست ؟ اگر ممكن است بچه اعتبار و عنايتى است ؟ و اگر ممكن نيست كيفيّت پيدايش اسماء و صفات حضرت حقّ جلّ و عزّ چگونه بوده است ؟ و آيا اسماء و صفات كه مفاهيمى هستند كه بودن شكّ داراى منطبق عليه خارجى مىباشند با ذات أقدس حقّ معيّت و عينيّت دارند ؛ يا آنكه آنها در مرتبهء متأخّرهء از ذات بوده ؛ و جزء تعيّنات ذات محسوب مىگردند ؟\r\nچون مىدانيم انتزاع مفاهيم كثيره از ذات واحد بسيط من جميع الجهات محال است ؛ بعلّت آنكه مصداق هويّت و خارجيّت مفهوم است ؛ و بنابراين تعدّد مفاهيم ، بالملازمه موجب تعدّد مصاديق مىگردد ؛ پس چگونه متصوّر است از مصداق واحد ، مفاهيم كثيرى انتزاع شوند ؛ و حال آنكه مصداق همان هويّت خارجيّهء مفهوم است ؟\r\nو اين همان طريقه‌ايست كه مرحوم صدر المتألّهين و مرحوم حاجى سبزوارىّ ره مشى نموده‌اند .\r\nو بنابراين اساس انتزاع عالم و قادر و ساير صفات و اسماء خداوند باعتبار تعلّقشان به افعال حقّ تعالى است ؛ پس چون در فعل خدا ، جنبهء علمى و قدرتى هست ؛ و فعل معلوم و مقدور مىباشد ؛ پس بالملازمه بايد گفت : خداوند عالم و قادر است .\r\nمرحوم آقا سيّد احمد طهرانى كربلائىّ اصرار دارند بر عدم عينيّت اسماء و صفات با ذات حقّ متعال و آقا حاج شيخ محمد حسين اصفهانىّ اصرار بر عينيّت دارند ؛ و انتزاع مفاهيم كثيره را از ذات واحد ، به اعتباراتى محال نمىدانند .\r\nعلّامه : هيچ ترديدى نيست بر اينكه انتزاع مفاهيم كثيره از ذات واحد بسيط من جميع الجهات متصوّر نيست .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو مسلّما نزاع عينيّت و عدم عينيّت صفات و اسماء با ذات اقدس حضرت احديّت ؛ در تمام اسماء و صفات نيست ؛ در صفات و اسماء فعليّه چون رازق و حاكم و خالق و غافر و نظائرها نيست .\r\nبلكه در اسماء و صفات ذاتيّه است ؛ چون علم و قدرت و حيات و سمع و بصر .\r\nپس صفات فعليّه كنار مىروند ؛ و صفات ذاتيّه مرجعش به همين پنج صفت اخير مىگردد ؛ و چون مىدانيم كه سمع و بصر هم مرجعش به علم است ؛ پس فقط سه صفت ذاتى مىماند و بس : حيات و علم و قدرت .\r\nو البتّه باز صحبت در علم ذاتى و قدرت ذاتى است ؛ چون آنها بدون شكّ چون حيات كه صفت ذاتى است ، رجوعشان به ذات است .\r\nو براى روشن شدن اين مطلب بطور كلّى مىگوئيم :\r\nمفاهيم بطور كلّى مثار كثرت هستند ؛ و هر مفهومى ذاتا بالضروره از مفهوم ديگر جدا و منعزل است .\r\nپس انطباق هر مفهومى بر مصداق ، خالى از شائبه تحديد نيست ؛ و اين امر براى شخص متأمّل ضرورى است . و بنابراين عكس اين قضيه چنين خواهد بود كه انطباق مفهومى بر مصداقى كه در ذات خود غير محدود است ، حتما از مرحله ذات او متأخّر خواهد بود ؛ و از طرفى ديگر نيز مىدانيم كه مرتبهء محمول از مرتبهء موضوع متأخّر است .\r\nبنابراين چون رتبهء ذات واجب الوجود بملاحظهء آنكه وجودش وجود بالصّرافه است ؛ بنابراين غير محدود مىباشد ؛ پس آن وجود صرف از هر تعيّن اسمىّ و وصفىّ و از هر تقييد مفهومىّ بالاتر است ؛ حتّى از خود همين حكم .\r\nچون اينكه مىگوئيم بالاتر است ، اين نيز حكمى است كه بر آن موضوع مىكنيم ؛ و آن ذات بحت بسيط از اينكه موضوع براى اين حكم ما گردد ، و اين محمول بر آن حمل شود ، عالىتر و راقىتر است .\r\nپس آن حقيقت مقدّس اطلاق دارد ، از هر تعيّنى كه فرض شود ، حتّى از تعيّن همين حكمى كه نموده‌ايم . و از اين اطلاقى كه بر او حمل كرده‌ايم .\r\nو از اينجا دستگير مىشود كه آن عينيّتى كه بواسطهء برهان ثابت مىشود كه بين ذات و صفات موجود است ، فقط از يك طرف است ؛ يعنى ذات عين صفات است ؛\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو ليكن صفات عين ذات نيستند .\r\nبدين معنى كه ذات بذات خود ثابت است ؛ و ليكن صفات بذات ثابت هستند .\r\nتلميذ : آيا از راه دليل الواحد لا يصدر منه إلّا الواحد كه البتّه برهانىّ است ؛ مىتوان اثبات نمود كه فقط از ذات بحت بسيط كه واحد است ، فقطّ مىتواند يك مفهوم انتزاع شود ؛ و انتزاع مفاهيم كثيره از ذات بسيط محال است ؟\r\nعلّامه : البتّه آن دليل در باب علّت و معلول است ؛ نه در باب انتزاعيّات ؛ ولى البتّه شايد ملاك آن استدلال و مقدّمات آن اينجا نيز جارى شود ؛ گرچه از اين طريق استدلال ننموده‌اند .\r\nتلميذ : مطلبى كه در كتب عرفانيّه بسيار به چشم مىخورد ، و در كتب فلاسفه نيز آمده است كه لا تكرار فى التّجلّى ؛ منظور از تجلّى در اين كلام چيست ؟\r\nعلّامه : منظور تجلّى وجودىّ است يعنى در تحقّق خارجى وجود يك وجود است ؛ دو مرتبه نمىشود يك موجود تحقّق پيدا كند ؛ وجود زيد يكى است : يك تحقّق دارد ؛ نمىشود دو بار زيد تحقّق داشته باشد ؛ با اينكه زيد يكى است ولى دو بار تحقّق داشته باشد ، اين معنى ندارد ؛ زيد يكى است ؛ دو بار زيد نداريم ؛ دو تا امير المؤمنين نداريم .\r\nمعناى آن اين نيست كه وجود شخص متعيّن به دو أين يا دو متى ( دو مكان يا دو زمان ) نمىشود ؛ آن دليل ديگرى دارد ؛ ولى آن را تكرار در تجلّى نمىگويند .\r\nاگر يك جوهر دو عرض داشته باشد ، اين را تكرار در تجلّى نمىگويند مثل اينكه زيد در آن واحد در دو زمان يا در آن واحد در دو مكان بوده باشد .\r\nيعنى يك جوهر دو جوهر نمىشود يك تحقّق وجودى دو تحقّق وجودى نمىشود ؛ تحقّق وجودى يكى بيش نيست ؛ تكرار ندارد .\r\nعدد يك عدد دو نمىشود ؛ وجود و تحقّق واحد است ؛ تحقّق واحد دو تا نمىشود .\r\nپس تمام عالم كون يك تجلّى است از اوّل عالم خلقت تا انتهاى آن ، هر تحقّقى يك تحقق است . تكرار ندارد ؛ يك واحد است ؛ يك هويّت واحده است ؛ اگر تمام عالم را نظر كنيم يك هويّت است و يك تحقّق دارد ؛ بعضش را نظر كنيم يك هويّت و يك تحقّق دارد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاين همه عكس مى و نقش مخالف كه نمود يك فروغ رخ ساقى است كه در جام افتاد\r\n\r\n[ در حقيقت معناى النّفس جسمانيّة الحدوث روحانيّة البقاء 
  ]\r\nتلميذ : در اينكه النّفس جسمانيّة الحدوث روحانيّة البقاء كه بسيار مطلب با ارزش و استوار و متينى است ؛ و بر اساس حركت جوهريّه كه مرحوم آخوند رضوان الله عليه پايه‌هاى آن را مستحكم و قواعد آن را مشيّد نموده‌اند ؛ و آياتى از قرآن كريم بر آن دلالت دارد ؛ اين مطلب ثابت شده است ؛ بهترين و روشن‌ترين آيات ، براى رسانيدن اين معنى كدامست ؟\r\nعلّامه :    وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ثُمَّ جَعَلْناهُ نُطْفَةً فِي قَرارٍ مَكِينٍ ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ    « 1 » ( آيات 12 تا 14 از سوره 23 مؤمنون ) در اينجا خدا مىفرمايد : ما انسان را از گل خالص آفريديم ؛ پس اصل آفرينش انسان از سلالهء گل است . و معلوم است كه گل جسم است ؛ پس حدوث انسان از گل شروع شده ؛ و آن جسم است .\r\nو پس از آفرينش او از گل ، ما آن را يعنى آن انسان گلى را نطفه نموديم ؛ در اينجا هم ملاحظه مىشود تبديل به جسم شده است ؛ چون نطفه جسم است ؛ پس بر اساس حركت جوهريّه گل تبديل به نطفه شده است ؛ يعنى جسمى تبديل به جسم ديگر شده است .\r\nو پس از آن ما نطفه را به شكل علقه يعنى به شكل پاره گوشت جويده شده آفريديم ؛ در اينجا نيز جسمى تبديل به جسم ديگر شده است .\r\nو پس از آن ما علقه را مضغه آفريديم ؛ در اينجا نيز جسمى تبديل به جسم ديگر گرديده است .\r\nو پس از آن ما مضغه را استخوان آفريديم ؛ در اينجا نيز جسمى تبديل به جسم ديگر شده است .\r\nو چون خداوند بر روى استخوان گوشت پوشانيد ، مىفرمايد : در اين حال ما اين\r\n\r\n\r\n","description":"","footnote":"\r\n( 1 ) و به تحقيق كه ما انسان را از جوهره و عصارهء گل آفريديم ؛ و پس از آن او را نطفه‌اى در مكان مستقرّ قرار داديم ؛ و سپس آن نطفه را علقه آفريديم ؛ و آن علقه را مضغه آفريديم و مضغه را استخوان آفريديم ؛ و سپس روى استخوان از گوشت پوشانيديم ؛ و سپس ما آن را بخلقت ديگرى مبدّل ساخته و انشاء نموديم ؛ پس با بركت و مبارك باد الله كه او را از همه خلقت‌كنندگان مورد پسند و اختيار است .\r\n","page_name":" 151 ","page_number":151},
  {"content":"\r\n\r\nانسان را تبديل بخلقت ديگرى نموديم ؛ يعنى اين انسان جسمى را روحانىّ كرديم ؛ و حقيقت و روح اين اجسام تبديل به نفس ناطقه انسانى گرديد .\r\nپس در  ثُمَّ أَنْشَأْناهُ خَلْقاً آخَرَ  مادّه كنار مىرود ؛ و آن مادّه تبديل به نفس مجرّد مىگردد .\r\nو بنا بر آنچه از آيه بدست مىآيد آنچه را كه حكماء قدماء مىگفتند : كه چون انسانى بخواهد پديد آيد ، اوّل وجود جنينى او تحقّق پيدا مىكند ؛ تا سرحدّى كه مستعدّ براى ولوج و دميدن روح مىگردد ؛ و در آن وقت در يك آن بلا فاصله خداوند متعال نفس را ايجاد مىكند متعلّقا بالمادّة ؛ اين مطلب خلاف آيه مباركه است .\r\nقدماء از حكماء مىگفتند : انسان مركّب است از روح و بدن ؛ ولى آيه تركيب را نمىرساند ؛ بلكه با صراحت تبديل را مىرساند .\r\nمىفرمايد : انسان از سلالهء گل است ؛ بعد همين چنين مىشود ، چنين مىشود همين‌طور خلقت خدائى بر اساس مجراى مادّى سير مىكند ؛ قدم بقدم ، قدم بقدم ، تا مىرسد به جائى كه از مادّه مىپرد  ثُمَّ أَنْشَأْناهُ خَلْقاً آخَرَ  مىگويد : مادّه اين شد ؛ خلقت ديگرى شد .\r\nدر اثر حركت جوهريّه مادّه تبديل به موجود مجرّد مىگردد ؛ جسم نفس ناطقه مىشود .\r\n\r\n[ ابتداء و اصل آفرينش انسان از زمين است 
  ]\r\nاين آيه بسيار روشن است ؛ ولى در عين حال آيات ديگرى در قرآن كريم داريم كه اين معنى را مىرسانند از جمله اين آيه است :\r\n مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى  « 1 » چون در اين آيه به‌صراحت وارد است كه شما را از زمين آفريديم ؛ پس بدء آفرينش انسان جسم است . و از جمله اين آيه است :\r\n وَ اللَّهُ أَنْبَتَكُمْ مِنَ الْأَرْضِ نَباتاً  « 2 » روئيده شدن انسان از زمين دلالت بر جسميّت و مادّى بودن اصل آفرينش انسان دارد .\r\n\r\n\r\n","description":"","footnote":"\r\n( 1 ) آيهء 55 از سورهء 20 طه : از زمين شما را آفريديم ؛ و در زمين بازمىگردانيم ؛ و براى بار ديگر از زمين بيرون مىآوريم .\r\n( 2 ) آيهء 17 از سورهء 71 نوح : و خداوند شما را از زمين رويانيد رويانيدنى .\r\n","page_name":" 152 ","page_number":152},
  {"content":"\r\n\r\nو از جمله چهار گونه تعبيريست كه قرآن مجيد دربارهء اصل خلقت نموده است :  1 - مِنْ حَمَإٍ مَسْنُونٍ  « 3 »  2 - مِنْ صَلْصالٍ كَالْفَخَّارِ  « 4 »  3 - مِنْ سُلالَةٍ مِنْ طِينٍ  « 5 » ( و بدء خلق الإنسان من طين « 6 »  4 - ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ .  « 7 » امّا حماء مسنون عبارت از لجن متعفّن ؛ چون حماء به معناى لجن است و مسنون به معناى بدبو و يا به معناى بدطعم است ؛ و در هر حال اصل خلقت انسان از لجن متعفّن كه گلى است بدبو و يا بدطعم مىباشد .\r\nو امّا صلصال كالفخّار ؛ صلصال عبارت از گلى است كه خشك شود و ترك ترك خورد و چون پا روى آن گذارند خش خش صدا كند ؛ و فخّار هم به معناى كوزهء كوزه‌گرى است .\r\nيعنى انسان را از گل خشك‌شده‌اى كه ترك خورد و مانند كوزه صدا كند آفريديم .\r\nو شش آيه در قرآن مجيد داريم كه دلالت مىكند بر اينكه اصل آفرينش انسان از خاك است ؛ و از جمله آنها اين آيه است :  وَ اللَّهُ خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً  « 1 » يا اين آيه :  إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ  « 2 » بارى اين آيات مجموعا مىرساند كه بدون ترديد اصل آفرينش نفس انسانى از جسم و مادّه بوده است . و آن مادّه كه صلصال يا حماء مسنون و يا غيرهما بوده باشد ، در اثر تطوّرات و تبدّلاتى كه در جوهرش پيدا كند ؛ به صورت نطفه و سپس علقه و سپس مضغه در آمد ؛ و يا آدم ابو البشر را پس از آنكه از خاك آفريد با لفظ كن كه همان نفس مشيّت الهيّه است لباس وجود پوشانيد ؛ و اين بواسطهء حركت در جوهر است .\r\n\r\n\r\n","description":"","footnote":"\r\n( 3 ) آيهء 26 از سوره 15 حجر : و بدرستى كه ما انسان را از لجن متعفّن آفريديم .\r\n( 4 ) آيهء 14 از سوره 55 رحمن : انسان را از گل خشك‌شده و ترك خورده چون گل كوزه‌گرى آفريديم .\r\n( 5 ) آيه 12 از سوره 23 مؤمنون : و بدرستى كه ما انسان را از جوهره و عصارهء گل آفريديم .\r\n( 6 ) آيهء 7 از سوره 32 سجده : و خداوند ابتداى آفرينش انسان را از گل قرار داد .\r\n( 7 ) آيهء 8 از سوره 32 سجد : و سپس نسل و ذرّيهء آدم را از جوهره و عصارهء آب پست قرار داد .\r\n( 1 ) آيهء 11 از سورهء 35 فاطر : و خداوند شما را از خاك آفريد و سپس از نطفه آفريد و سپس شما را جفت‌هائى قرار داد .\r\n( 2 ) آيهء 59 از سوره 3 آل عمران : بدرستى كه مثال عيسى در نزد خداوند مثال آدم است كه او را از خاك آفريد .\r\n","page_name":" 153 ","page_number":153},
  {"content":"\r\n\r\nيعنى نفس جوهر در كينونت خود متحرّك است ؛ اوّل آن جوهر مثلا در ماهيّت سلالهء گل بود سپس بواسطهء حركت در جوهر خود و در ذات خود بعالم نطفگى در آمد ؛ و به ماهيّت نطفه مبدّل شد ؛ و پس از آن نطفه در جوهر و ذات بسوى علقگى حركت كرد و علقه شد ؛ و به ماهيّت علقگى مبدّل شد ؛ و علقه بودن در اثر حركت در جوهر ، به ماهيّت مضغه بودن در آمد ؛ و سپس مضغه نيز در جوهر خود حركت كرد و تبديل به استخوان شد .\r\nو پس از رويانيدن گوشت بر روى استخوان يكباره مادّه تبديل به نفس مجرّد گشت  ثُمَّ أَنْشَأْناهُ خَلْقاً آخَرَ  مادّه نفس ناطقه شد ؛ روح متعلّق به مادّه شد ؛ روحى كه در قالب جسم است .\r\nو وقتى هم كه از اين عالم مىرود ، اين روح مجرّد يكباره مادّه را ترك مىكند ؛ و مىاندازد و مىرود . و مادّه بدون تعلّق نفس روى زمين مىماند ؛ و  ثُمَّ إِنَّكُمْ بَعْدَ ذلِكَ لَمَيِّتُونَ  تحقّق پيدا مىكند .\r\nو باز همان نفس ناطقه پس از تجرّد از مادّه ، و پس از مردن بواسطهء حركت در جوهر خود رو به استكمال مىرود ؛ و پس از گذرانيدن برزخ به صورت تجرّد قيامتى درمىآيد : و لباس قيامتى مىپوشد ؛ و  ثُمَّ إِنَّكُمْ يَوْمَ الْقِيامَةِ تُبْعَثُونَ  متحقّق مىگردد ؛ اينها همه بواسطهء حركت در جوهر است ؛ تا وقتى كه انسان مادّه محض شد حركت در مادّه بود ؛ و چون نفس ناطقه شد ؛ حركت جوهريّه‌اش در نفس ناطقه است .\r\nاين تبدّلات انسان را در اثر حركت جوهريّه مىتوانيم تشبيه كنيم بنور چراغى كه از فتيله خارج مىشود . چون اين نور اصلش زيت بود ؛ و يا مثلا دانه‌هاى روغن كرچك بود ؛ و يا هيزم بود و نفت بود .\r\nدر اثر صفاى احتراق ، آن روغن زيت و كرچك و نفت و غيرها تبديل به شعلهء نورانى مىگردد . و شعله هم تبديل به گاز مىشود ، و شعاعش را خارج نموده ، اطراف را روشن مىسازد .\r\n\r\n[ قوس نزول و صعود انسان در مدارج كمال 
  ]\r\nتلميذ : و در اين صورت قوس نزول و صعود چه مىشود ؟ رواياتى داريم كه خداوند ارواح را دو هزار سال قبل از اجسادشان خلق كرد ؛ و همچنين روايات مختلف بمضامين ديگرى كه اجمالا دلالت دارند بر آنكه ارواح زودتر از اجساد آفريده شده‌اند ؛ و بطور كلّى رواياتى كه دلالت دارد بر آنكه قبل از عالم طبع و مادّه عوالمى بوده است ؛ و انسان\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدر آن عوالم بوده و گفتگوهائى داشته است ؛ و سپس از آن عوالم يكى پس از ديگرى نزول نموده تا بدين عالم وارد شده است .\r\nعلّامه : آن دسته از روايات هيچ منافاتى با قائل شدن باصل جسمانيّت بودن بدء آفرينش انسان ندارد ؛ چون نه تنها انسان بلكه جميع موجودات عالم طبع و مادّه داراى جان و ملكوتى هستند ؛ و حقيقت روح و ملكوت از عالم مادّه و جسم نيست ؛ بلكه از عوالم بالاست كه نحوهء تعلّقى به مادّه پيدا كرده است . نطفه ملكوت دارد ؛ علقه ملكوت دارد ؛ سنگ و درخت و آب و زمين هريك ملكوت دارند ؛ حيوانات ، پرندگان ، كواكب و ستارگان هريك داراى نفس مختصّه به خود و ملكوت مىباشند .\r\nتمام اين جان‌ها و ملكوت‌ها از اين عالم جسم و جسمانيّت نيست ؛ بلكه از عوالم فوق است ؛ هر كدام بحسب خود از نقطهء خاصّى نزول كرده ؛ و نحوهء تعلّقى به مادّه پيدا نموده‌اند .\r\nاز جمله نفس انسان از عوالم مجرّده بالاست ؛ و چون ديد جهاتى را از كمال كه بواسطهء مجرّد بودن نمىتواند كسب كند ، و بدست بياورد ؛ و آن جهات در عوالم كثرت و پائين است ؛ لذا براى بدست آوردن كمالات كثراتى رو به پائين نزول نمود ؛ و پس از كسب آنها دوباره رو به بالا صعود نموده بحضور حضرت حقّ نائل مىشود پس در واقع بالائى بوده و آمده به پائين و بعد به بالا بازگشت نموده است .\r\nتوضيح آنكه اين روح مسكين بحسب ظاهر در وهلهء اوّل بالا بوده و بعد پلّه پلّه پائين‌تر آمده و وجههء او در اين سير رو به نزول بوده است ؛ و در طىّ اين مراحل نزوليّه ، نظرى نداشت جز آنكه كثراتى را كه از راه مادّيت تعلّق به مادّه مىشود بدست آورد ؛ غرضش و نظرش فقط اين بود .\r\nچون اگر انسان همان انسانيّت را داشت ؛ و ماوراى انسانيّت چيزى نداشت ؛ از اين كثرات فائده‌اى نمىبرد ؛ اين كثراتى كه در اين نشئه از انسان صادر مىگردد ؛ انواع و اقسام اعمال و افعال و اوصاف را روح مجرّد خارجىّ در دست نداشت .\r\nروح به اين عالم كثرات پائين آمد كه اينها را جمع و جور كند و ببرد بعالم بالا و بعد از بالا كه بخواهد به پائين بيايد ، آنها را جمع‌آورى مىكند و با خود به پائين مىآورد ؛ و مسئله را تمام مىكند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدر هنگام نزول به اين عالم در مسير خود از هر عالمى كه عبور كند رنگ آن عالم را به خود مىگيرد ؛ و از هر مرحله‌اى كه بگذرد ، فرد آن مرحله مىگردد ؛ و چون در قوس نزول به عالم مثال رسد ، عينا مانند يكى از موجودات مثاليّه داراى صورت مىشود و يك فرد از افراد عالم مثال است .\r\nو چون به اين عالم طبع و مادّه رسيد عينا يك فرد مادّى است ؛ مادّهء محض است ؛ حقيقت او نطفه است ؛ و آن روح مجرّد آن‌قدر نزول نموده ، كه اينك فقط روح نطفه شده است ؛ و آن روح نطفه در اثر حركت جوهريّه به صورت‌ها و ماهيّت‌هاى مختلفى تبديل و تغيير مىيابد ؛ تا دو مرتبه از مادّه مىپرد ؛ و مجرّد مىشود ؛ و آن وقتى است كه در چنين حركت و جنبش اختيارى پيدا مىشود و روح بوجود مىآيد .\r\nپس انسان در وقتى كه نطفه است حقيقتش تا به اين سر حدّ نزول كرده و واقعا نطفه شده است و بعد از تبدّلات و تغيّرات صورى چون به أنشأناه خلقا آخر مىرسد ، حقيقتا ، همين استخوان گوشت روئيده‌شدهء بر آن تبديل به نفس ناطقهء مجرّده مىگردد ؛ و مراحل بعدى را نيز مىپيمايد ؛ نه آنكه جسم جداست و روح در آن دميده مىشود . و روح منفصل از جسم و بدن باشد ؛ و چند روزى با هم اجتماع كرده و سپس متفرّق شوند .\r\nكمالات انسان بواسطهء نشئه كثرت است ؛ اگر پائين نيامده بود ، و مادّهء محض نشده بود و سپس از اينجا دوباره سير خود را به عوالم بالا شروع ننموده بود ، كمالى نداشت .\r\nروح كه از بالا به پائين آمد يك واحد بيشتر نبود ؛ پائين كه آمد شروع كرد به اخذ فعليّت‌ها و اخذ خصوصيّات و كسب كثرات ؛ اينها همه را جمع‌آورى كرد ؛ و بار كرده رو به سمت بالا رفت كه رفت .\r\n\r\n[ در باقى بودن أعيان ثابته در هنگام فناء در ذات احديّت 
  ]\r\nتلميذ : چطور روح انسان اين مكتسبات از كثرات را با خود بالا مىبرد ؟ عالم بالا كه عالم كثرات نيست ؛ كثرت و لوازم كثرت و آثار كثرت از مختصّات عالم كثرت است ؛ و در عالم فنا كثرتى وجود ندارد .\r\nدر آنجا زيد نيست ؛ عمرو نيست ؛ بكر نيست ؛ اينها قبل از مقام فناء فى الله است ؛ در فنا چيزى نيست و بعد از فناء در عالم بقاء بالله بازهم اين كثرات متصوّر است ؛ بازهم زيد عمرو ، بكر ، آثار و لوازم كثرت هريك بجاى خود محفوظ است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nدر عالم بقاء بعد الفناء جميع كمالات موجود است ؛ شئون و آثار همه بجاى خود مشخّص و معيّن و محفوظ است . در عالم فناء ، كمال اختصاص به خدا دارد ؛ در آنجا هيچ‌چيز جز خدا نيست كه صاحب كمال باشد .\r\nاصولا در عالم فناء چيزى نمىتواند داخل شود چون فناست ؛ چون ذات اقدس حضرت احديّت است ؛ پس چگونه مىتواند زيد در آنجا برود ؟ و آثار كثرات مكتسبهء خود را از علوم و معارف و فنون با خود ببرد ؟\r\nو معلوم است كه از اوّل كمال مال خدا بوده و خواهد بود ؛ و كسى ديگر حقّ كمال ندارد ؛ فقط نسبت كمال را مجازا در عالم كثرت مردم به خود مىدادند ؛ و پرده غفلت و اوهام آنان را از ديدن جمال حقّ كور نموده بود . پس از كشف غطاء و رفع حجاب معلوم شد كه كمال اختصاص بذات حقّ دارد حقيقتا ؛ و نسبتش به غير حقّ نسبت مجازى است مطلقا ؛ و در نفس كمال كه وصول بمقام فناء فى الله است ديگر هيچ‌يك از شوائب كثرت نيست ؛ همه مضمحلّ و مندكّ و فانى است ؛ و نسبت كمال مطلق اختصاص بذات احديّت دارد . و بس .\r\nو در صورت فناء ديگر فاصله و حجابى نمىماند ؛ و تمام حجب از بين مىرود ؛ و حتّى حجاب انيّت ديگر آنجا نيست .\r\n بينى و بينك إنّيّي ينازعنى * فارفع بلطفك إنّيّي من البين \r\nعلّامه : انسان در اين نشئه دنيا كمالاتى را پيدا كرد ؛ انسان بما انه انسان وقتى كه كمال پيدا كرد در اين نشئه پيدا كرد ؛ در وقتى كه از بالا تعيّن پيدا كرد و به پائين آمد جسم نداشت ؛ جسميّت نداشت ؛ و بنابراين خصوصيّات اسم را و خصوصيّات موقع و موضع را هم نداشت ؛ چون در بعد كثرات آمد و در نشئه مادّه و نشئه جسمانيّت قرار گرفت ، و لباس جسم پوشيد ، اين آثار و خصوصيّات پيدا شد ؛ و اسم از اينجا پيدا شد .\r\nهذا إنسان هذا زيد هذا عمرو پديد آمد ؛ و با اين كثرات انسان به راه افتاد و كسب كمال كرد ؛ و چون به خدا رجوع كند ؛ و در مقام آخر فانى شود ؛ بالاخره عين ثابت او باقى مىماند ؛ و زيد و عمرو و بكر عين ثابتشان مضمحلّ نمىگردد و يك واحد نمىشوند .\r\nفناء در ذات خدا ملازم با از بين رفتن عين ثابت نيست ؛ بلكه به هيچ‌وجه\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمن الوجوه عين ثابت از بين نمىرود ؛ و زيديّت زيد و عمرويّت عمرو نيست و خراب نمىگردد ؛ و هويّت باطل نمىشود .\r\nاگر بنا بشود بالأخره در صورت كمال كه همان مقام فناء در خداست ، عين ثابت از بين برود ؛ و هويّت باطل گردد ؛ پس اين زحمت‌ها ، اين رنجها ، اين مجاهدت‌ها ، اين عبادت‌ها براى چيست ؟\r\nاگر نه اسمى بماند و نه رسمى و نه منى و نه مائى ؛ پس دعوت بسوى چيست ؟\r\nبنابراين انبياء و اولياء انسان را بچه دعوت مىكنند ؟ مىگويند زحمت بكش ! رنج ببر ! براى نابودى و نيستى ! اگر نتيجهء كسب كمالات نابودى است دعوت عبث است ؛ و هيچ‌كس نمىپذيرد ؛ و معنى ندارد هم بپذيرد .\r\nاز اوّل تمام كمالات اختصاص بذات حقّ جلّ و علا داشته است ؛ و حالا هم دارد ؛ و دعوت بسوى كمال مطلق است يعنى به فناى در ذات حضرت احديّت ؛ يعنى زيد فانى بشود در كمال مطلق ؛ پس زيدى بايد بماند تعيّنى و عين ثابتى بايد بماند هويّتى بايد بماند ؛ تا بگوئيم آن زيد و آن هويّت ، بكمال خود رسيده و در ذات حقّ فانى شده است .\r\nاين كلام حرف صحيحى است كه بگوئيم : زيد در ذات حقّ فانى شده است ؛ و اين نهايت كمال زيد است ؛ امّا بواسطه فنا اصل زيد از بين برود ، و هيچ نماند ؛ و در فنا عين ثابتى نبوده باشد ؛ كه بگوئيم زيد فانى شده است ؛ اين كلام اصل ندارد ؛ اين را نمىتوان گفت .\r\nاگر بنا بشود نه زيدى نه اسمى و نه رسمى ، هيچ هيچ نماند ؛ پس رو به عدم و نيستى محض مىرود ؛ درحالىكه هر فرد از افراد بشر غريزتا در خود مىيابد كه رو بكمال مطلق مىرود ؛ نه رو به عدم .\r\n\r\n[ در معناى انيّت بينى و بينك إنّيّي ينازعنى 
  ]\r\nو امّا در شعر كه مىگويد : بينى و بينك إنّيّي ينازعنى در اينجا چند چيز هست :\r\nاوّل بينى دوّم بينك سوّم إنّيّي چهارم ينازعنى اين چهارتا واقعيّت‌هائى هست .\r\nنمىتوان گفت كه قائل به اين كلام درخواست مىكند كه همه از بين بروند ؛ و پوچ شوند ؛ پوچ پوچ .\r\nو در بهشت و عالم بالا ، هيچ‌گونه خبرى از انسان و انسانيّت نيست ؟ اگر بنا\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nبشود در بهشت كه عالم فناست هيچ نباشد ، پس اين چه بهشتى است ؟\r\nتلميذ : در عالم فنا غير از ذات حضرت احديّت چيزى نيست ؛ زيرا كه مفروض فناى در ذات است و اگر بنا بشود در ذات حضرت احديّت ، كثرت داخل شود ، اشكالات وارده بيشمار مىشود ؛ زيديّت و عمرويّت اسم‌ها رسم‌ها تعيّن‌ها اعيان ثابته همه از مثار كثرت مىباشند ؛ و بدان آستان راه ندارند .\r\n وَ عَنَتِ الْوُجُوهُ لِلْحَيِّ الْقَيُّومِ وَ قَدْ خابَ مَنْ حَمَلَ ظُلْماً  « 1 » بنابراين در عالم فنا نمىتواند چيزى ثابت بوده باشد ؛ چون در عالم ذات نمىتواند چيزى داخل شود . و اين از مسلّمات است . بلى در عالم بقاء بعد از فناء همه كثرات بحدودها و شئونها و آثارها باقيست يعنى بعد از حال فناء كه نفس رجوع به كثرات مىكند ؛ و سير إلى الخلق بالحقّ شروع مىشود ، تمام آثار كثرت بدون يك‌ذرّه كم‌وبيش هريك در محلّ و موطن خود برجاست ؛ و تمام كمالات مكتسبه در اين عوالم است كه نفس از آن لذّت و بهجت مىبرد ؛ علوم ، فنون ، معارف ، همه در عالم بقاست .\r\nو امّا در نفس فنا هيچ نيست و نمىشود بوده باشد ؛ در آنجا كمال ، منوط به نيستى است ؛ و اين كمال هم اعظم كمالات است ؛ زيرا چه كس خود را در مقابل ذات احديّت مىتواند داراى كمال ببيند ؟ پس چون او داراى كمال است ديگر جائى كمال يافت نمىگردد ؛ و اين اعلا درجه از منزله و مقام انسان و انسانيّت است كه خود را نابود ببيند ؛ و بود مطلق را منحصرا در ذات خداوند بنگرد .\r\nدر جائى كه وجود و حقيقت كمال اختصاص بذات خدا دارد ، ديگر دم از وجود و كمال زدن صحيح نيست ؛ و با وجود او داراى هويّت و عينيّت بودن ، و اعيان ثابته را با خود حمل كردن و بدانجا كشيدن سزاوار نيست ؛ آنجا مقام هوهو است ؛ اعيان ثابته چه مىكنند ؟\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  « 2 » نيستى و نابودى و بطلان عين ثابت در عالم فنا ، اقرار و اعتراف به وحدانيّت\r\n\r\n\r\n","description":"","footnote":"\r\n( 1 ) آيه 111 از سوره 20 طه : وجهه‌ها و شخصيّت‌ها در برابر خداوند زنده و قيّوم خوار و زبونند ؛ و حقا كسى كه بار ستم بر دوش كشد زيانكار است .\r\n( 2 ) آيه 16 از سوره 40 غافر : پادشاهى و صاحب اختيارى امروز براى كيست ؟ انحصارا براى خداوند واحد قهّار است .\r\n","page_name":" 159 ","page_number":159},
  {"content":"\r\n\r\nخداست . و اعتراف به ولايت يعنى به حقّ عبوديّت محضهء بنده مىباشد ؛ نه اينكه معناى آن پوچى است .\r\nيعنى انسان در عالم كثرت ادّعاى ربوبيّت دارد ؛ و تعلّقات هر كدام دل او را بسوى خود مىكشند . ولى چون به عالم فنا رسيد و در مقابل حضرت احديّت اقرار و اعتراف به نيستى محض و نابودى صرف خود نمود ؛ و بالاخره وجود خود را هم در آخرين مرحله رها كرد و فانى شد و معناى فنا صدق كرد ؛ در آنجا ديگر خودى نيست كه خود را به بيند ؛ و يا خدا را ببيند ؛ زيرا در خدا خود يافت نمىشود ؛ زيد و عمرو بدانجا راه ندارند در آنجا حقّ است كه خود را مىبيند ؛ حقّ حقّ را ادراك مىكند ؛ چون جز حقّ چيزى نيست . لا إله إلّا هو و لا هو إلّا هو بهشت و لذّات بهشت همه مال عالم كثرت است ؛ و در بقاء بعد الفناء تحقّق پيدا مىكند ؛ و ما هشت بهشت داريم ؛ در جنّت اللّقاء و جنّت الذّات كه درجهء اعلاى آن فناست ، جز ذات حضرت حقّ چيزى نيست . و اين نيستى از همه هستىها هست‌تر است ؛ جان فداى اين نيستى كه حقيقت هستى است ؛ و اصل هستى است .\r\nو امّا در شعر بينى و بينك إنّيّي ينازعنى گرچه اين چهار چيز موجود است ولى شاعر از اينها خسته شده است و تقاضاى رفع آنها را به نيستى مىكند ؛ و مىگويد : فارفع بلطفك إنّيّي من البين .\r\nانيّت مرا از ميان بردار ؛ و مرا نابود كن ؛ و در ذات خود فانى گردان ؛ و به نيستى محض برسان ! اگر انيّت از ميان برود بتبع آن آن سه چيز ديگر همه از ميان مىروند ؛ نه منازعه‌اى مىماند و نه بينى و نه بينك ؛ زيرا تمام اين اضافات و منازعه بتبع انّيت است .\r\nدر عالم توحيد وحدت محضه است ؛ و گرنه توحيد نيست ؛ و در آنجا غير از خدا نيست ؛ اوست فقط كه تماشاى خود را مىكند ؛ و در ذات خود استغراق دارد ؛ زيدها عمروها انّيت‌ها ؛ عين‌هاى ثابته همه و همه در خارج مىمانند ؛ و حقّ دخول ندارند .\r\n\r\n[ در معناى آيهء حرّم الفواحش ما ظهر منها و ما بطن 
  ]\r\nرسول خدا صلّى الله عليه و آله و سلّم فرمود : إنّ سعدا لغيور و أنا أغير منه و الله تعالى أغير منّى و من غيرته حرّم الفواحش ما ظهر منها و ما بطن « 1 »\r\n\r\n\r\n","description":"","footnote":"\r\n( 1 ) بدرستى كه سعد بن معاذ غيور است و من از او باغيرت‌تر هستم ؛ و خداوند تعالى از من باغيرت‌تر است .\r\nو از غيرت اوست كه هر زشتى را حرام نموده چه ظاهر و چه باطن ( از فرمايشات رسول الله است ) .\r\n","page_name":" 160 ","page_number":160},
  {"content":"\r\n\r\nلازمهء غيرت آنست كه نگذارد غيرى داخل شود ؛ و گرنه غيرت نيست ؛ و حرمت فواحش و زشتيها بر اين اساس است ؛ اصل اعتماد به وجود شخصىّ و انّيت در مقابل خدا فرعونيّت است ؛ و كجا مىتواند اين انّيت در ذات حقّ راه يابد ؟ با يك دور باش او را چنان پرتاب مىكند ، كه تا جزاير خالدات اثرى از آن نماند . و مآل بقاء عين ثابت در حال فناء انكار فناست .\r\nبنابراين ما فناى در ذات خدا نداريم ؟ پس مفاد الى الله المصير ؛ و إليه تصير الأمور ؛ و إليه يرجع الامر كلّه چه مىشود ؟ و اصولا فناى در ذات خدا مستلزم كدام اشكال عقلىّ و يا نقلى است كه آن اشكال ما را ملزم بقبول بقاء اعيان ثابته گرداند ؟\r\nعلّامه : اگر كمالات اختصاص بعالم بقاء داشته باشد و در فنا بطور مطلق و بطور كلّى ، نيستى محض حاكم گردد ؛ و عين ثابت نيز مضمحلّ و هلاك شود ؛ پس رجوع در عالم بقاء به چه چيز خواهد شد ؟\r\nچون بنا بفرض در فنا چيزى نيست ؛ و زيديّت زيد باطل شد ؛ و مندكّ و نيست شد ؛ حالا در هنگام رجوع به بقاء بچه رجوع شود ؟ زيدى نيست ؛ تعيّنى نيست ؛ عين ثابتى نيست ؛ و كثرات در اين حال همه علىالسويّه هستند ؛ و رجوع به تمام موجودات و ماهيّات و انيّات در برابر هم ، و مساوى يكديگر قرار گرفته است . زيرا مىخواهد رجوع كند در چه رجوع كند ؟ و بچه رجوع نمايد ؟ پس اصولا در اين صورت ديگر بقاء معنائى نخواهد داشت ؛ و از اين گذشته در فنا كه چيزى نيست ؛ و چون چيزى نيست عنوان رجوع از فنا از كدام ، هويّت و انيّتى متحقّق شود ؟\r\nو بنابراين بقاء صورت حدوث و خلقت جديد به خود خواهد گرفت ؛ زيدى بود حركت كرد و فانى شد ؛ و در ذات بحت و بسيط مندكّ و نيست شد ؛ و اثرى از او نماند ؛ و سپس خداوند يك انيّت و عين ثابت ديگرى مىآفريند ؛ و در آن وجود مىآفريند ؛ و تجلّى مىكند ؛ اين حدوث و خلق جديد است نه بقاء بعد از فناء .\r\nو بنابراين عالم كثرات بجاى خود محفوظ است ؛ كثرات در عالم به عنوان حقائقى است موجود و متحقّق ؛ و اين حقايق هر كدام يك كمالى در اقصا نقطه مسير خود دارند ؛ ما آنها را نسبت به اين كمال دعوت مىكنيم ؛ و آن كمال بدون بقاء عين ثابت\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمعقول نيست ؛ و امّا اگر بگوئيم كه عند العود در فنا و در معاد ، هيچ‌چيز غير از فنا نيست غير از فناء فى الله چيزى نيست ؛ كثراتى در بين نيست ؛ اين را نمىتوان پذيرفت .\r\nو در صورت خلقت جديد كه نام بقاء روى آن گذاريم ، ديگر اختصاص به همان موجود فانىشده ندارد . بلكه چون بنا بفرض اين خلقت جديد ، ربطى با آن موجود فانىه‌دش ندارد ، و عين ثابتى باقى نمانده تا موجب ارتباط و حمل هوهو بشود ، بنابراين هر خلقت جديد را مىتوان بقاء هر موجود فانىشده‌اى گرفت .\r\nمىشود مثلا زيد را در حال بقاء بعد از فناء ، بقاء عمرو فانى شده بدانيم ؛ و عمرو باقى را بعد از فناء ، بقاء زيد بدانيم ؛ و همين‌طور هر چيز را بقاء هر چيز بدانيم ؛ و بطلان اين امر واضحست .\r\nو با خواندن إنّ سعدا لغيور و امثال اين روايات نمىتوان كلام را از مدار خودش خارج كرد ؛ و آيات قرآنيه إلى الله تصير الامور و امثالها همه صحيح است ؛ و ليكن مشكل در معناى آنست كه آيا فناى موجودات را به نحوى كه اعيان ثابتهء آنها از بين برود مىرساند ؛ يا نه ؟ فنا را به صورتى كه اعيان ثابته باقى بماند ؟ و اين معنى مراد است ؛ چون مىفرمايد : تصير الامور پس بايد امورى باقى بوده باشد تا صيرورت امور بسوى خدا صادق باشد .\r\n\r\n[ در وحدت جبرائيل و كيفيّت ربط او با موجودات كثيره در دنيا 
  ]\r\nدر بحث فلسفه اثبات كرده‌اند كه از انواع مجرّدات مانند ملائكه هر نوع منحصر به فرد است ؛ در ملائكه عنوان نوع و افراد از آن نوع نيست ، چون مجرّدند مادى نيستند ؛ جنس و فصل ندارند ؛ و بنابراين هر نوع از مجرّدات منحصر بفرد است .\r\nو در اين صورت اشكال شده است كه اين انواع منحصر بفرد با آنكه كثرتى ندارند ، چطور به اين عالم نزول مىكنند ؟ و چطور اين كثرات را بوجود مىآورند ؟\r\nما در آن نشئه يك جبرائيل و يك ميكائيل بيشتر نداريم ؛ چه قسم از اينها اين كثرات و آثار كثيره‌اى كه اثرات وجودى آنهاست تحقّق پيدا مىكند ؟\r\nجواب داده‌اند : بواسطهء تعيّن اسمى كه اينها دارند ؛ بواسطه همين تعيّن كثرات در خارج پيدا مىشوند و خصوصيّت كثرت از بين نمىرود ؛ و به همين جهت واحد ما يك واحد نيست ؛ واحدهاى مختلفه و كثرات مختلفه ؛ و در هر حال ديگر نمىشود براى اينها اثبات كثرت نمود ، به‌طورىكه كثرت واقعى داشته باشند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nجبرائيل يكى است ؛ يك واحد از نوع مجرّد است ؛ مىآيد به اين عالم ؛ و بواسطهء ارتباطى كه با اين عالم دارد يك نحوهء كثرتى بوجود مىآورد .\r\nجبرائيل چون داراى تعيّن اسمى است ؛ و وحدت عددى دارد ؛ در مقابل ميكائيل و عزرائيل و اسرافيل قرار گرفته است ؛ ولى چون تعيّن اسمى دارد از همين نقطهء نظر چون آفتاب به همه عالم منتشر مىشود ؛ و ايجاد كثرات مىكند .\r\nخورشيد يكى است ؛ و نورش هم كه آفتاب باشد يكى است ؛ ولى اين آفتاب واحد از نقطه نظر تابش به اماكن متعدّده ، يك نحو كثرتى پيدا مىكند ؛ به هزار جا مىتابد ؛ و در هرجا به اسم آنجا ناميده مىشود ؛ و هزار واحد بوجود مىآورد .\r\nما راهى براى جبرائيل كثير نداريم ؛ به‌طورىكه حقيقتش متعدّد و افراد بسيارى داشته باشد ؛ ولى با وجود وحدت او به جهت تعيّنى كه دارد ؛ در عالم كثرت ايجاد كثرات مىكند ؛ خودش متكثر نيست ؛ ولى كثرت بوجود مىآورد ؛  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ  « 1 » ( آيهء 97 ) از سورهء 2 بقره )    نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ بِلِسانٍ عَرَبِيٍّ مُبِينٍ    « 2 » ( آيهء 193 از سوره 26 شعراء ) غرض آنكه جبرائيل به جهت نزول به اين عالم يك نحو كثرتى پيدا كرده ، و بواسطهء اين كثرتى كه پيدا كرده با كثراتى ارتباط پيدا كرده و با آنها تماس گرفته است ؛ نزد پيغمبر رفته است ؛ و نزد اين امام و آن امام رفته است .\r\nبارى اين كلام را دربارهء انواع مجرّده منحصر بفرد چون جبرائيل گفته‌اند .\r\nامّا براى ارواح فانيه اگر قائل شويم كه در حال فنا عين ثابت از بين مىرود ، و اثرى از آن نمىماند ، ديگر بچه نحوه نزول كند ؟ و بعالم بقا بيايد ؟ در آنجا كه براى زيد تعيّنى نيست ؛ و هويّتى از او نمانده است و نحوهء ارتباطش بعالم كثرت چگونه باشد ؟\r\nبديهى است كه هيچ‌گونه ارتباطى نمىتواند برقرار كند ؛ چون به هيچ‌وجه تعيّنى ندارد .\r\n\r\n\r\n","description":"","footnote":"\r\n( 1 ) بگو كيست كه دشمن جبرئيل باشد ؟ و اوست كه باذن خدا بر دل تو آيات قرآن را نازل كرده است .\r\n( 2 ) قرآن را روح الأمين بر دل تو نازل كرده است به زبان عربىّ واضح و روشن براى اينكه از ترسانندگان راه خدا بوده باشى !\r\n","page_name":" 163 ","page_number":163},
  {"content":"\r\n\r\nتلميذ : زيدى كه در حال فناست لا يرى و لا يسمع و لا يشعر ( نمىبيند و نمىشنود و اصلا شعور و فهم و ادراك ندارد ) اين حال چيست ؟ اگر از او بپرسند : تو كيستى ؟ كجا هستى ؟ چه بودى ؟ چه خواهى بود ؟ چه جواب مىدهد ؟\r\nاو زبان ندارد ؛ شعور ندارد ؛ عقل و ادراك ندارد ؛ غرق انوار جلوات الهيّه است .\r\nو خود را باخته . و هستى را رها كرده ؛ و دامن تعيّن را تكان داده و رها نموده ؛ و وجود را در انوار عظمت حضرت حقّ جلّ و علا غرق نموده است ؛ حقيقتا نه خودى دارد ؛ نه اسمى و رسمى ؛ نه اينكه با او تكلّم مىكنيم مىفهمد ؛ و نه مىتواند پاسخ گويد ؛ و نه چيزى هست كه پاسخ گويد .\r\nحضرت حقّ جلّ و علا موجود است ؛ و پيوسته بوده و خواهد بود ؛ او در جواب مىگويد : حقّ حقّ است ؛ ازلى و ابدى است .\r\nزيد فانى در مفنّى است ؛ يعنى در خداوند سبحانه و تعالى ؛ در انوار رحمت و عظمت و جلال و جمال .\r\nتمام عبادت‌ها ، و مجاهدت‌ها ، و كوشش‌ها براى تحصيل همين درجهء از كمال است ؛ چون كمال مطلق است ؛ چون هستى مطلق است ؛ تا به حال وجود زيد محدود بود ؛ زيد متحقّق بوجود متعيّن و مقيّد بود .\r\nاين قيد و حد و تعيّن او را رنج مىداد ؛ رفع تعيّن كرد ؛ و وجود خود را به سعهء وجود حضرت حقّ فدا كرد و فانى نمود ؛ و به‌عبارت‌ديگر وجود اختصاص بذات حقّ داشت ؛ و زير در غفلت بود ؛ با دريدن پردهء اوهام معلوم شد كه وجود منحصر بحقّ است و بس ؛ عبادت‌ها و مجاهدت‌ها براى حصول اين درجه است . اين نيستى محض مساوق با هستى محض است .\r\nاين معنى و مفاد عبدى أطعنى حتّى أجعلك مثلى است .\r\nپروانه كه خود را به شمع مىزند ؛ و آتش مىگيرد ؛ و محترق مىشود ؛ از اين عمل چه غرضى دارد ؟ آيا مىخواهد براى خود انّيت و هويّت و عين ثابت را نگاه دارد ؟ آيا مىخواهد به درجهء كمال صورى برسد ؟ آيا مىخواهد بر تعيّنات خود چيزى بيفزايد ؟ يا مىخواهد نابود شود ؛ محو شود ؛ شمع شود ؛ نور شود .\r\nديگر وقتى كه سوخت تعيّن ندارد ؛ عين ثابتش باقى نيست ؛ آنجا شمع است و\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبس ؛ نه پروانه شمع شده است ؛ بلكه شمع شمع است ؛ نور نور است ؛ پروانه بود ؛ حالا نيست ؛ حالا شمع است .\r\nآنچه انسان را آزار مىدهد همين لباس تعيّن است ؛ طبع انسانى مىكشد رو به عالم تجرّد . پس اين حركت حركت فطرى و الهى و غريزى است ؛ آنجا وسعت است و فسحت .\r\nآنجا هيچ نيست ؛ يعنى در نفس فنا ، نه خنده‌ايست ، نه گريه‌اى ، و نه غمى و نه حزنى و نه غصّه‌اى و نه سرورى نه انسانى و نه زيدى ؛ زحمات انسان براى خداست ؛ نه براى خود ؛ خودش و خوديّت خودش جز پردهء و هم چيزى نبود ؛ حال با تحقّق به حق و هم از بين رفته ؛ و آفتاب حقيقت طلوع كرده است ؛ و همه چيز براى خداست ؛ چون اسم و رسم كنار برود حق تجلى مىنمايد .\r\n طلع الشّمس أيّها العشّاق * فاستنارت بنوره الآفاق « 1 » \r\nهمين‌كه فانى مىشويم ، فداى او مىشويم قربان او مىشويم .\r\nوجّهت وجهى لله يعنى چه ؟ يعنى عملم فداى او ؛ فكرم و وجهه‌ام براى او .\r\nبأبى أنت و أمّى يعنى چه ؟ فدايت شوم ؛ قربانت گردم يعنى چه ؟ بأبى أنت و أمّى يا رسول الله يعنى چه ؟ يعنى من براى تو و در تو نيست بشوم ؛ و نابود گردم ؛ نه اسمى بماند و نه رسمى .\r\n\r\n[ در معناى فناء فى الله و معناى فدا شدن و حقيقت نيستى و خلع لباس تعيّن 
  ]\r\nاگر مراد از فدا شدن بقاء انّيت و تقويت هويّت باشد ، اين كه فدا نيست ؛ اين كه معناى ارادت برسول الله نيست ؛ معناى فدا اينست كه براى برقرارى وجود شما و هستى شما ، من نابود و نيست گردم ، و از من عين و اثرى نماند .\r\nمادر كه براى رهائى بچه‌اش خود را در آتش مىافكند ؛ و فداى بچه‌اش مىشود ؛ چه غرضى دارد ؟ آيا مىخواهد انّيت او استوار گردد ؟ و هويّت او استحكام پذيرد ؟ يا مىخواهد نابود شود ؛ نيست و محو گردد ؛ براى آنكه بچه‌اش هست گردد ؛ و هستى يابد ؛ و نقصان و بوار و هلاك دامن‌گيرش نشود ؟\r\nبالاخره براى اثبات بقاء عين ثابت در حال فناء بايد يكى از دو چيز اثبات گردد :\r\n\r\n\r\n","description":"","footnote":"\r\n( 1 ) اى گروه عاشقان بدانيد كه خورشيد طلوع كرد و تمام آفاق بنور آن روشن شد .\r\n","page_name":" 165 ","page_number":165},
  {"content":"\r\n\r\nيا بايد اثبات گردد كه فناء در ذات مستحيل است .\r\nو يا بايد معنى فنا را از اين معناى متبادر بذهن منسلخ نموده ؛ و براى آن معناى ديگرى نمود .\r\nآخر فناء يك واقعيّتى است يا نه ؟ حقيقت فناء اضطرارا مشهود و قابل انكار نيست .\r\n إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً  « 1 » و فناى اختيارى روش انبياء و مرسلين و ائمّهء طاهرين سلام الله عليهم اجمعين و روش اولياى خدا و مقرّبين و مخلصين بوده است . اين حقيقت معناى فناست ؛ و اگر بنا بشود مفنّى فيه يعنى فنا در ذات خدا نبوده باشد ؛ و يا معناى فنا چيز ديگرى بوده باشد ؛ اين حقيقت و واقعيّت كه نهايت سير تكاملى است متزلزل خواهد شد ؛ زيرا اگر در راه سلوك بنده بسوى خدا مختصر انانيّت و شخصيّتى از او باقى باشد ، هنوز سير او كامل نشده و به همان مقدار كه فنا حاصل نشده است ، نياز به تصحيح و تدارك دارد .\r\n تا يك‌سرموى از تو هستى باقيست * آئين دكان خودپرستى باقى است\r\nگفتى بت پندار شكستم رستم * اين بت كه ز پندار برستم باقى است \r\nدر تمام مقصدها و هدف‌ها اصل حفظ شخصيّت و انّيت باقى است ؛ ولى در فنا اين اصل شكسته مىشود و شخصى كه اراده فنا دارد اصل وجود هستى و تحقّق خود را در طبق اخلاص گذارده تقديم مىكند .\r\nو لذا اين مقام عالىتر است ، و وصول به اين مقام مشگل ؛ و كسى به اين زوديها حاضر نمىشود كه خود را فدا كند . و در راه حضرت حقّ جلّ و علا از هستى خود عبور كند ؛ و هستى حقيقى را كه از راه نيستى حاصل مىشود در مقابل از دست دادن هستى تعيّنى و اعتبارى بچنگ آورد .\r\nعاشق كه به معشوق خود عشق مىورزد ، حاضر است خود را فداى او كند ؛ و در برابر وجود هستى او در خود هستى نبيند ؛ اينست معناى عشق حقيقى كه عاشق غير از معشوق نبيند ، و با كس نگويد ، و چيزى نشنود ، و گرنه اين عشق نيست و ادّعاى عشق\r\n\r\n\r\n","description":"","footnote":"\r\n( 1 ) آيه 93 از سوره 19 مريم : نيستند تمام كسانى كه در آسمانها و زمين هستند مگر آنكه در تحت عبوديّت بسوى خداوند رحمان رهسپارند .\r\n","page_name":" 166 ","page_number":166},
  {"content":"\r\n\r\nاست ؛ و اگر معشوق نداند كه عاشق مىخواهد انّيت و عين ثابت خود را حفظ كند ؛ و اين عشق را وسيلهء بقاء هويّت و شخصيّت خود قرار داده ؛ و مىخواهد براى خود كسب كمالى كند چنان سيلى بر گردن او بنوازد كه نه سر بماند و نه دستار .\r\n\r\n[ تمام موجودات رو بعالم فنا مىروند و چيزى جز خداوند نيست لا هو إلّا هو 
  ]\r\nمعناى لا هو إلّا هو چيست ؟ اگر انّيت و هويّت و حقيقت وجود ، اختصاص به حضرت حقّ سبحانه و تعالى داشته باشد ؛ و بنابراين اصل وجودهاى موجودات نمود باشند نه بود حقيقى ؛ و ظهور و تجلّى باشد نه وجود بالاصاله و حقيقت ؛ پس چه بهتر هر چه زودتر اين پردهء اوهام كه وجود را به خود نسبت مىدهند ، دريده شود ؛ و وجود به صاحب وجود واگذار گردد ؛ و لا هو الّا هو از حقيقت سرّ و جان بروز كند ؛ و توحيد محض كه مساوق با فناى جميع موجودات و كائنات در ذات حقّ است روشن و واضح گردد .\r\nعلّامه : اگر فنا بما ربط نداشته باشد ؛ و در فنا چيزى باقى نماند ؛ پس من و شما يعنى چه ؟ و اين گفتگوها و اثبات‌ها و نفىها به كجا برمىگردد ؟ و بما چه دخلى دارد ؟ براى چه بدنبال حقّ بيفتيم و او را جستجو كنيم ؟\r\nانسان براى چه عبادت كند ؟ چون ديگر لذّتى نيست و طبعا آزار و عذاب بر كنار مىرود .\r\n وَجَّهْتُ وَجْهِيَ لِلَّذِي  يك واقعيّتى است يك معناى معقولى در زير اين عبارت هست ؛ اين عبادت و اين توجيه وجه موجّه مىخواهد ؛ و اگر نه هيچ نيست و معناى معقولى نمىدهد ؛ چون مائى نيستيم ؛ وجهى نداريم ؛ خودى نيست اوئى نيست ادراكى نيست .\r\nفناى در ذات نه آنكه مستحيل نيست ؛ بلكه واجب است ؛ و معناى فنا نيز همين معناى متبادر بذهن است ؛ و معناى ديگرى ندارد ؛ ولى بايد راه اثباتش را پيدا كرد .\r\nبأبى أنت و امّى درست است ؛ فدايت شوم درست است ؛ يعنى واقعيّت‌هائى را كه من از شما ادراك مىكنم خودم را براى حفظ آنها تا سر حدّ نابودى حاضرم فدا كنم ؛ و نابود شوم .\r\nاين معانى را ما انكار نداريم مطلب سر اينست كه اگر فنا مستلزم از بين رفتن هويّت شود ما براى دعوت معناى صحيحى را ادراك نمىكنيم ، و همين‌كه ادراك نشد ، ما هيچ راهى به مدعوّ إليه نداريم آن‌وقت تمام جهات دعوت و داعى و مدعوّ و مدعوّ إليه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو مدعوّ به همه باطل مىشود .\r\nپس بايد فنا را توجيه كنيم و راه بتوجيه نداريم ؛ كلام در اينجاست .\r\nاز اين اشعار عاشقانه و عارفانه ما هم كم‌وبيش بلديم ؛ عمدا شعر نمىخوانم ؛ ولى يا بايد ثابت كرد كه فنا يك واقعيّتى است فوق واقعيّت‌ها و به هيچ‌وجه كثرت و خصوصيّت و سمو و امثالها را ندارد .\r\nو يا از اين‌طرف اثبات كنيم كه اين حقيقتى است ثابت ؛ و ليكن در اين حقيقت ثابت اسم و رسمى درش نيست ؛ مثل آنكه نظير آن را در انواع مجرّده گفته‌ايم .\r\nدر انواع مجرّده در عين حال كه يك فرد بيشتر تحقّق پيدا نمىكند ، كثرات بسيارى از راه تعلّق به مرحلهء مادّيت بدست مىآورند ؛ و مجرّد هم هستند ؛ و در عين حال خصوصيّات فردى و اسمى را هم نگهداشته‌اند .\r\nاين مسئله بسيار دقيق است ؛ و نمىتوان به زودى از آن عبور نموده و حكم نمود .\r\nو اصل اين كلام يعنى فنا در ذات خدا صحيح است و قابل انكار نيست ولى بايد راهش را پيدا كرد . و با كنار نهادن عين ثابت مطلب درست درنمىآيد .\r\nمحيى الدين قائل ببقاء اعيان ثابته مىباشد ؛ و روى آن اصرار و ابرام هم دارد ؛ با اينكه قائل به فناء در ذات خدا مىباشد .\r\nو نظير اين مطلب را در آنجائى كه براى حشر زنده مىشوند و حضور پيدا مىكنند گفته‌اند كه چون وجودشان مجرّد است و بواسطهء آن تجرّد كثراتى را دارند ؛ و اين كثرات را هم آنها گفته‌اند ولى بواسطه كثرات تجرّد شرّ براى آنها صحيح نيست ؛ يعنى نمىتوان گفت كه در روز قيامت معذّب هستند و منعّم نيستند ؛ بلكه معذّبند و تحت دائرهء عذابند ؛ بارى اين حرفها را گفته‌اند و يك سلسله حرفهائى اينجا هست ؛ ولى بايد حلّ نمود .\r\nدر لفظ مبارك لا هو الّا هو كه انحصار همهء هويّات را بذات مقدّس حضرت احديّت مىكند . ما كه منكر نيستيم ؛ گفتار ما در اينست كه اين كلام را از نقطهء نظر صحّت با چه ميزانى مىتوانيم تطبيق بنمائيم .\r\nزيرا در عالم فنا ؛ هويّاتى نداريم ؛ موجوداتى نداريم ؛ از زمين و آسمان خبرى نيست ؛ آن‌وقت در ذكر مبارك لا هو الّا هو كه نفى هر هويّت را مىكنيم هويّتى را نداريم كه انحصارش را در ذات خدا كنيم ؛ همه نداريم ؛ ماسوى نداريم ؛ ماسوى اللّه نداريم .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nكلام كلام صحيحى است ولى بايد لمّش را بدست آورد كه چه بايد گفت ؟\r\nفناء در ذات صحيحست ولى بايد راهش را جست ؛ و بايد اثبات نمود .\r\nاينكه مىگوئيد : در عالم وحدت قيد داخل نمىشود ؛ عالم نداريم وحدت نداريم هر چه بگوئيد نداريم چون هر چه فرض بشود ، ادراك ما نسبت به آن نمىرسد ؛ چون فناست و هويّتى نيست ؛ ديگر از چه سخن گوئيم ؟\r\nداستان پروانه و سوختن و فدا شدن و نور شدن ؛ و داستان در ميان آتش رفتن مادر به جهت حفظ طفل و داستان عشق عشّاق تا مرحلهء فنا و فدا ، همه درست است ؛ ولى بايد راهش را بيابيم و لمّش را بفهميم و گرنه گير مىكنيم .\r\nتمام اين بيانات حقّ است ؛ ولى ما از اين بيانات خبرى نداريم ؛ نه از ظاهرش و نه از خصوصيّاتش ؛ ولى اصل حرف حرف حقّ است ؛ ولى راه اثباتش اين نيست ؛ از اين مسئله نمىتوان گذشت ؛ و ما مدّعى غلط بودن آن نيستيم .\r\n\r\n[ در معناى غزل‌هائى كه خود علّامه دربارهء فناء فى اليه سروده‌اند 
  ]\r\nتلميذ : راه اثباتش همان الهامى است كه خدا بر زبان انسان و بر قلب انسان جارى مىكند ؛ آنجا كه مىگويد :\r\n من خسى بىسروپايم كه به سيل افتادم * او كه مىرفت مرا هم به دل دريا برد\r\nمن به سر چشمهء خورشيد نه خود بردم راه * ذرّه‌اى بودم و مهر تو مرا بالا برد\r\nخم ابروى تو بود و كف مينوى تو بود * كه بيك جلوه زمن نام و نشان يك جا برد « 1 » \r\nبالاخره يك واقعيتى است ؛ و يك تحقّق خارجى است ؛ كه خداوند با الهام خود بر دل سوخته‌اى جارى نموده ؛ و اين حقيقت را بر زبان آورده است .\r\nو علاوه ما در خودمان بالجبلّة و العزيزه مىيابيم كه خود را فانى مىكنيم ؛ و در بسيارى از امور حاضر به فنا هستيم ؛ ما وقتى خود را در آتش مىافكنيم ؛ يا در دريا غرق مىكنيم فقط براى نجات بچهء خودمان ؛ براى عزيز خودمان ؛ آيا براى اثبات خودمان اين كار را مىكنيم ؛ يا براى نيستى خودمان ؟\r\nشما بفرمائيد : برا ، هم نداريم ؛ نه اثبات و نه نيستى .\r\nاشكال ندارد ؛ نداشته باشيم اين تعبيرات از نقطهء نظر ضيق عبارت است ؛ ولى حقّ مسئله بجاى خود باقى است .\r\n\r\n\r\n","description":"","footnote":"\r\n( 1 ) اين اشعار سرودهء خود علّامه است ؛ و لذا در مصاحبه بعنوان شاهد ذكر شده است .\r\n","page_name":" 169 ","page_number":169},
  {"content":"\r\n\r\nراه اثباتش اينست كه انسان در حقيقت متحقّق به انّيت و شخصيّت خداست ؛ و بوجود حضرت حقّ موجود است ؛ ولى قبل از فنا خيال مىكرد براى خود چيزى دارد ؛ وجودى دارد ؛ انّيتى دارد ؛ و چون بسوى فنا مىرود يعنى از اين انّيت و شخصيّت و تعيّن محدود دست برمىدارد ؛ و بسوى اطلاق مىرود ، معلومست كه اين سفر چقدر لذّت دارد .\r\nفنا يعنى از حدّ عبور كردن ؛ نه از دست دادن وجود ؛ فنا يعنى تخيّل ضيق و تنگى هستى را پاره كردن و به هستى مطلق رسيدن ؛ ديگر در اينجا عين ثابت كجاست ؟\r\nچه خوب شاعر اين معنى را مجسّم نموده قاعدتا بايد محيى الدّين باشد و ملّا صدرا در اسفار شاهد آورده است كه\r\n اعانقها و النّفس بعد مشوقة إليها * و هل بعد العناق تدانى\r\nو ألثم فاها كى تزول حرارتى * فيزداد ما ألقى من الهيجان\r\nكأن فؤادى ليس يشفى غليله * سوى أن يرى الرّوحان متّحدان « 1 » « * » \r\nوقتى كه دو روح متّحد شوند كجا ديگر اثرى از عين ثابت متصوّر است ؟\r\nو در همين بحث عشق اين دو بيت را شاهد آورده است كه :\r\n أنا من أهوى من أهوى انا * نحن روحان حللنا بدنا\r\nفإذا أبصرتنى أبصرته * و إذا أبصرته أبصرتنا « 2 » « * » \r\nچقدر اين اشعار نغز و آبدار است ؛ اصولا عشق مجازى قنطرهء عشق حقيقى است ؛ و تشبيهات و استعارات و كنايات و عباراتى كه در عشق مجازى يا در مظاهر و مجالى از\r\n\r\n\r\n","description":"","footnote":"\r\n* من او را در آغوش گرفتم و باز نفس آرام نشد و اشتياق به او داشت و آيا مگر بعد از در آغوش گرفتن نزديكى ديگرى هم هست و من دهان او را بوسيدم شايد حرارت عشق من فرونشيند پس هيجان عشق من بواسطهء اين برخورد زياده گشت گويا مثل اينكه آتش غليان دل من شفا پيدا نمىكند مگر زمانى كه دو روح ما و او متّحد ديده شوند .\r\n* من همان كسى هستم كه هواى او را در سر دارم ؛ و آن‌كسىكه من عشق او را دارم من هستم ما دو روح هستيم كه در يك بدن وارد شده است چون تو مرا به بينى او را ديده‌اى ! و چون او را به بينى ما را ديده‌اى !\r\n( 1 ) اسفار طبع حروفى جلد 7 ص 179 گويد : كما قال قائلهم ( و گويا مرادش از اين قائل محيى الدين است ) .\r\n( 2 ) اسفار طبع جلد حروفى 7 ص 178 .\r\n","page_name":" 170 ","page_number":170},
  {"content":"\r\n\r\nمحبوب حقيقى به كار مىرود ؛ چقدر مىتواند نشانگر و روشنگر همان عشق حقيقى باشد ؛ ما فنا و فدا در عشق‌هاى مبتلا به مظاهر را در اين دنيا مىبينيم ؛ و تحقّقش را چون آفتاب مىنگريم ، همين معنى را دربارهء فنا در ذات حضرت احديت مىگوئيم ؛ در اينجا قبول داريم كه هويّت و انّيت و عين ثابت از بين مىرود ؛ در آنجا چرا قبول نداشته باشيم ؟\r\nعرض شد : مادرى كه خود را فداى بچّه‌اش مىكند ؛ آيا در آن‌وقت شعور و عقل دارد ؟ و خود را در لجّه‌هاى انبوه آتش مىافكند كه تعيّن خود را حفظ كند ؟ عين ثابت خود را نگهدارد ؟\r\nيا در آن هنگام اگر ما ذهنش را بخوانيم ؛ جز نيستى ، جز نيستى محض هيچ نمىبينيم ؛ مىگويد : مرا بسوزانيد ! محترق كنيد ! بند بندهاى مرا متلاشى سازيد ! مرا در چاه بيندازيد ، و يك سنگ آسيا به روى من بيندازيد كه استخوانهايم ريزه‌ريزه شود ، كوه ابو قبيس را بر سر من فرودآريد ! ولى بچهء من زنده بماند .\r\nاين نيستى و فنائى كه الآن در اين مادر مشاهده مىشود ، همين معنى براى سالك است در عالم فنا .\r\nمنتهى بعد از اينكه دو مرتبه به هوش آمد و به بقاء بازگشت نمود ، اين كثرات و لوازم و آثار كثرت همه با سالك هست ؛ زن هست . بچه هست ؛ پدر و مادر هست ؛ بهشت و جهنّم هست ؛ و همه چيز هست .\r\nو باز راه اثباتش اينست كه بگوئيم : قوس نزول كه همان اراده و مشيّت پروردگار است كه از ذات مقدّس و از همان عالم هو هو شروع مىشود ، و نزول مىكند و پائين مىآيد ؛ بايد دو مرتبه به همانجا برگردد .\r\nكما بدأكم تعودون . « 1 » * كما بدأنا أوّل خلق نعيده « 2 » صادق آيد ؛ اگر بنا شود از آنجا كه موجودات نزول نموده‌اند ؛ و به اين عوالم كثرت پائين آمده‌اند ؛ ولى در موقع رجوع به‌آنجا مراجعت نكنند . اين سير الى الله نخواهد بود ؛ و دائره تمام نمىشود .\r\n\r\n\r\n","description":"","footnote":"\r\n( 1 ) آيهء 29 از سوره 7 اعراف : همان‌طوركه شما را در ابتداء آفريدند ، بازگشت مىنمائيد !\r\n( 2 ) آيهء 104 از سورهء 21 انبياء : همان‌طوركه ما اوّل خلقت را ابتداء كرديم آن را بازمىگردانيم .\r\n","page_name":" 171 ","page_number":171},
  {"content":"\r\n\r\n\r\n[ در معناى سجود عالم سواد و عالم خيال و عالم بياض در حقّ تعالى و تقدّس 
  ]\r\nحقيقت اين معنى از فنا در دعاها آمده است ؛ رسول خدا در شب نيمه شعبان در سجده مىگفت درحالىكه از گريه آن حضرت زمين تر شده بود :\r\nإلهى سجد لك سوادى و خيالى و بياضى . « 3 » معلومست كه مراد از سواد و خيال و بياض سه عالم طبع و مثال و نفس است كه همه به سجده آمده‌اند ؛ يعنى بمقام فنا رسيده‌اند .\r\nو در اشعار ابن فارض بالاخصّ در نظم السّلوك ( تائيّهء كبرى ) بسيارى از آنها صراحت در فناء مطلق دارد .\r\nو از همهء اينها گذشته چطور در ابحاث فلسفيّه قائل باصالة الوجود مىشويد ؛ و با هزار دليل چنان آن را محكم و مستحكم مىنمائيد و سدّ ثغور شبهات را باعلا درجه مىكنيد ! و براى ماهيّت جز عنوان حدود و اعتبار چيزى قائل نمىشويد ! امّا در اينجا أعيان ثابته اصل مسلّم مىگيريد ؟\r\nاصولا اعيان ثابته چه معنى دارد ؟ ما چيزى بعنوان ثابت غير از وجود و موجود نداريم . و بين عدم و وجود فاصله‌اى نيست ؛ آن‌وقت ما قائل شويم كه در حال فنا وجود از بين مىرود ؛ ولى هويّت ثابت است ؟ اين چه معنى و محصّلى جز التزام بوجود فاصله بين وجود و عدم دارد ؟\r\nدر اينجا نيز مىگوئيم : اصل همان وجود است ؛ و ماهيّت جز حدّ وجود و اعتبار چيزى نيست . و وجود اندر كمال خويش سارى است ؛ تا مىرسد به جائى كه در ذات اقدس حضرت احديّت محو و فانى مىگردد ؛ و ماهيّت هم كه پس از عدم وجود معنائى ندارد ؛ و تحقّقى ندارد ؛ و جز عنوان مفهوم چيزى از آن نمانده است ؛ و واقعيّتى در خارج ندارد ؛ ديگر در اينجا چه معنى دارد كه بگوييم عين ثابت باقى مىماند ؟\r\nاين قول آيا مرجعش به تناقض و تضادگوئى نيست ؟ بلكه ما يكسره أعيان ثابته را منكر مىشويم ؛ و امّا محيى الدّين و پيروان مكتب او كه در أعيان ثابته پافشارى دارند دليلشان با اصالة الوجود تطبيق نمىكند .\r\n\r\n\r\n","description":"","footnote":"\r\n( 3 ) مصباح المتهجّد ص 583 : بار پروردگارا سجده كرد براى تو سياهى من ، و خيال من ، و سفيدى من .\r\n","page_name":" 172 ","page_number":172},
  {"content":"\r\n\r\nعلّامه : اما كلام محى الدّين را ما بعنوان سند ذكر نكرديم ؛ محيى الدّين و غير محيى الدّين از نقطه نظر استدلال در نزد ما يكسانست ؛ در اوائل بحث‌هاى خود دو سه‌تا شعر بىمزه دارد ؛ ولى انصافا بدنبال آن بحث‌هاى خيلى گيرا و جالبى مىكند ؛ امّا ابن فارض انصافا در رقاء و علوّ درجهء شعرى و رسانيدن مطالب عرفانى بيداد مىكند و حقّا مىتوان گفت كه ابن فارض در عرفان و شعر عرب به مثابه حافظ شيرازى در عرفان و شعر فارسى است .\r\nابن فارض در عرفان و شعر عرب بىمانند است ؛ همان‌طوركه حافظ شيرازى در عرفان و شعر پارسى مانند ندارد .\r\nفقط اشعار تائيه ابن فارض بين هفتصد بيت و هزار است « 1 » و انصافا عالى و راقى سروده است .\r\nمرحوم استاد ما حاج ميرزا علىّ آقا قاضى رضوان اللّه عليه مىفرمودند :\r\nابن فارض شاگرد محيى الدّين بوده است ؛ روزى محيى الدّين به ابن فارض گفت :\r\nشما شرحى براى قصيدهء تائيّهء خود بنويسيد ! ابن فارض در جواب مىگويد : شيخنا اين فتوحات مكّيّهء شما شرح تائيّهء ابن فارض است .\r\nمحيى الدّين بسيار بتشيع نزديك بود « 2 » اصولا در صدر اوّل و زمان‌هاى پيشين مسئلهء تشيّع صورت ديگرى داشت ؛ و غالبا بزرگان از علماء و عرفاء در حقيقت شيعه بوده‌اند ؛ ولى ناچار از نقطه نظر ضرورت تقيّه مىكردند ؛ و سعى مىكردند كه آن حقيقت را به‌طورىكه مصادم با مزاحمت‌هاى خارجى نگردد در خود حفظ كنند ؛ و لذا با كتمان به شكلى خود را نگه مىداشتند ؛ و از اشاعه‌اش مگر به رمز و اشاره و كنايه خوددارى مىكردند .\r\nابن فارض دو بيت دارد كه در رسانيدن عقد ولايت او به اهل بيت عليهم السّلام كمال روشنى و وضوح را دارد مىگويد :\r\n ذهب العمر ضياعا و انقضى * باطلا إذ لم أفز منكم بشيء \r\n\r\n\r\n","description":"","footnote":"\r\n( 1 ) دقيقا اشعار تائيّه ابن فارض هفتصد و شصت و يك بيت است .\r\n( 2 ) راجع بتشيّع محيى الدّين مرحوم ملّا محمّد صالح خلخالى در مقدّمهء كتاب مناقب محيى الدّين كه شرح نموده است دلائل بسيارى را راجع بتشيّع او ذكر كرده است .\r\n","page_name":" 173 ","page_number":173},
  {"content":"\r\n\r\n غير ما اوليت من عقدى و لا * عترة المبعوث من آل قصى « 1 » \r\nبارى امّا راجع بمطلب ، آيهء  كَما بَدَأَكُمْ تَعُودُونَ  و امثالها دلالت دارند بر آنكه انسان عود مىكند به همانجائى كه از آنجا بدئش شروع شده است ؛ و اين مسلّم است . و بدئش همان اوّلين نقطهء تحقّق مشيّت بوجود آمدن او در عوالم ملكوت بوده است ؛ و اين همان عين ثابت اوست ؛ و آيه بيشتر از اين دلالت ندارد .\r\n\r\n[ در حقيقت سوخته شدن پروانه در شمع ؛ و مادر در آتش و فناى اشياء 
  ]\r\nو امّا در داستان آتش گرفتن مادر و سوخته شدن پروانه و غيرها شما مىگوئيد :\r\nمادر فانى شد ؛ پروانه سوخت ؛ پس ضميرى در اين جمله هست كه بمادر برمىگردد ؛ و به پروانه برمىگردد ؛ و اين ضمير همان عين ثابت است .\r\nاگر در جملهء مادر فانى شد ، ضمير شد نداشته باشيم در اين صورت جمله نداريم ؛ حمل نداريم ؛ و نه مادر داريم ؛ و نه فنا ؛ و نه شد ؛ پس اين جمله هنگامى ربطش بجاى خود محفوظ است ؛ و معناى معقول دارد كه داراى ضمير رابط باشد و آن ضمير رابط عين ثابت است .\r\nتلميذ : بطور كلّى اگر قائل شويم كه عين ثابت در حال فنا باقيست ، لازم مىآيد كه در ذات اقدس حضرت احديّت كه همان مقام هوهويّت است تعيّنى وجود داشته باشد ؛ سبحانه و تعالى .\r\nو يا لازم مىآيد كه بگوئيم معناى فنا فنا نيست ؛ و معناى نيستى و اندكاك و اضمحلال نيست .\r\nو يا بگوئيم اصولا فنا در ذات خدا محال است ؛ و آنچه از فنا صورت تحقّق مىگيرد فناء در اسماء و صفات است .\r\nحضرتعالى مىفرمائيد : اگر قائل بشويم به فناء در ذات محذورى لازم مىآيد ؛ و آن محذور اينست كه تمام عالم را دعوت به نيستى مىكنند ؛ و كمال منوط به نيستى است ؛ و\r\n\r\n\r\n","description":"","footnote":"\r\n( 1 ) دو بيت از آخرين ابيات قصيدهء تائيّهء ابن فارض است كه اوّلش اين بيت است :\r\nسائق الأظعان يطوى البيد طى منعما عرّج على كثبان طى و معناى آن دو بيت اينست : عمر من ضايع شد و بيهوده هدر رفت و ببطلان منقض شد چون من از شما بهره‌اى نبردم آرى غير از آنچه به من از عقد ولاى عترت برگزيده‌شدهء از آل قصىّ ( يعنى رسول الله ) داده شده است .\r\n( ديوان ابن فارض ص 25 )\r\n","page_name":" 174 ","page_number":174},
  {"content":"\r\n\r\nهيچ موجودى دوست ندارد از هستى خود بگذرد و نيست و نابود گردد ؛ پس بنابراين به فناء مطلق دعوت كردن ، باندكاك و هستى محض خواندن ، دعوت كردن به از بين رفتن اصل هويّت و انّيت و تعيّن است ؛ و مآلش به از بين رفتن عين ثابت است .\r\nو غريزهء انسان اجازه نمىدهد كه انسان خود را از هستى به نيستى بيندازد .\r\nاين يك اشكال اشكال ديگر آنكه اگر ما بگوئيم فناء نيستى مطلق است ؛ و ديگر عين ثابت باقى نمىماند ؛ در اين صورت در حال بقا و زوال فنا كدام موجودى تعيّن پيدا مىكند ؟ بعد از فنا ديگر موجودى نيست ؛ تا در بقا بدان هويّت رجوع كند ؟ و در اين صورت بايد ملتزم شويم كه بقاء ديگر بقا نيست ؛ بلكه حدوث جديدى است .\r\nاين محصّل اشكال است ؛ و دفع آن مشكل نيست ؛ زيرا عبور از هستى به نيستى عبور از تعيّن باطلاق است ؛ و در حقيقت معاوضهء درهم با دينار .\r\nو امّا در مورد بقاء ملتزم مىشويم كه جميع موجودات فانيه در فنا مىمانند ؛ و بعد از فنا بقائى ندارند ؛ و بواسطه رجوع به خدا قوس صعود پايان مىپذيرد ؛ و دائره كامل مىگردد ؛ من الله و إلى الله ؛ و اما خصوص افرادى از انسان كه حقيقتا بقاء دارند براى آنها فناء به تمام معنىالكلمه حاصل نشده است ؛ و در صورت حصول فناى كامل ديگر از آنها عين و اثرى بجاى نخواهد ماند ؛ و شواهد براى اين مطلب بسيار است .\r\nعلّامه : اين حرف‌ها درست است ؛ ولى اينكه مىگوئيد : زيد فانى شد ضميرش به كجا برمىگردد ؟ جمله ضمير مىخواهد ؛ زيد فانى شد ؛ ضميرش به زيد برمىگردد ؛ پس زيديّت زيد كه همان هويّت اوست ثابت است .\r\nتلميذ : آيا مىخواهيم زيديّت زيد را قبل از فنا بدست آوريم يا در حال فنا ؟\r\nقبل از فنا زيد زيد است ؛ عين ثابت دارد ؛ هويّت و انّيت دارد ؛ امّا بعد از فناء ديگر زيد نيست ؛ و در آن حال نه اسمى و نه رسمى و نه ضميرى و نه عين و اثرى از او نيست .\r\nوقتى كه مىگوئيم زيد فانى شد ؛ آنجا زيد نيست ؛ آنجا عالم وحدت است ؛ در عالم وحدت اسم نيست ؛ زيد فانى در حال فنا ديگر زيد نيست ؛ آنجا حقّ است و بس .\r\nو براى ضمير بنحو استخدام بيان مىكنيم ؛ زيد فانى شد ؛ يعنى آن هويّتى كه قبل\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاز فنا داراى هويّت زيد بود ، عين ثابتش زيديّت بود ، فانى شد ؛ يعنى عين ثابتش معدوم گشت ؛ يعنى نيست شد ؛ يعنى تعيّنش به اطلاق مبدّل شد ؛ يعنى از حجاب تعيّن عبور نمود ؛ و غرق اطلاق وجود شد ؛ يعنى محو و فانى شد .\r\nامّا در حال فنا ديگر ضمير ندارد ؛ شد يعنى آن زيدى كه قبلا زيد بود ؛ و امّا حالا ديگر شدى نيست .\r\nمىگوئيم حبّه قند را در آب انداختيم حلّ شد ؛ وقتى حلّ شد ، ديگر حبّه نيست ؛ در آن‌وقت ضمير حلّ شد بچه برمىگردد ؟ يعنى آن حبّه قندى كه قبل از در آب افتادن حبّه قند بود ، حلّ شد .\r\nولى در وقت حلّ شدن ديگر حبّه نيست ؛ از حبّه بودن آن عين و اثرى نيست .\r\nالبته اصل مادّه شيرينى هست ولى در اين جمله ما حبّه قند داريم ؛ و معلومست كه آن نيست شد فانى شد .\r\nوقتى كه حبّه قند حلّ نشده بود ، حبّه قند بود ؛ الآن آب آبست ؛ وقتى كه زيد فانى نشده بود ، حقّ را مىديد ؛ ولى بعد از فنا ديگر زيد حقّ را نمىبيند حقّ حقّ را مىبيند ؛ شبهه‌اى نيست بر اينكه غير از ذات حقّ هيچ‌كس نمىتواند ادراك ذات او را بنمايد ؛ و زيد نمىتواند ادراك ذات حقّ كند ؛ و زيدى كه فانى مىشود اگر زيدى بوده باشد بنابراين بمقام فنا نرسيده است ؛ و آنكه ملاحظهء جمال حقّ را نموده است زيد است ؛ و اگر فنا به تمام معنىالكلمه رخ دهد زيدى نيست . فاتحه‌اش خوانده شد ؛ نه اسمى و نه اثرى ؛ در ذات اقدس حقّ ، حقّ حقّ است و پيوسته او حقّ است .\r\nآيا در اين جملهء ما كه حبّهء قند حلّ شد ، و نيست شد ، و در آب گم شد شكّى داريم ؟\r\nاگر قطره‌اى در آب اندازيم ، و آن قطره شكل خود را از دست بدهد ، و سپس بگوييم قطره آب شد ، آيا در اين جمله شبهه‌اى داريم ؟\r\nچگونه مىگوئيم قطره آب شد ؛ و ديگر در وقتى كه آب شد قطره‌اى نيست ؛ همين‌طور مىگوئيم زيد در ذات حضرت احديّت فانى شد ؛ و در حال فنا زيدى نيست .\r\nعنايت استعمال و ساختن جمله در اين دو صورت مشابه است .\r\nاينكه مىگوئيم : زيد فانى شد ، مثل آنست كه مىگوئيم قطره آب شد ؛ البتّه بنحو\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاستخدام ، يعنى آن محدوده از آبى كه اسمش قطره بود ، و حقيقتش داراى حجم كروى و شكل خاصّى بود ، اينك حجم كروى خود را از دست داد ، و اسم قطره را از خود برداشت ؛ و ديگر بواسطهء افتادن در آب قطره نيست ؛ آنجا آب آب است ؛ در ظرف آب تعيّن و حجم قطره معنى ندارد .\r\nو استعمال ضمائر بنحو استخدام در ادبيّت بسيار است .\r\nعلّامه : از هر راهى وارد شويد ؛ و هر مثالى بياوريد ؛ بالاخره ما در اينجا ضميرى داريم ! بايد محلّ و مرجع ضمير را نشان دهيد ! مىگوئيم : زيد فانى شد در حقّ ؛ ضميرش به زيد برمىگردد ؛ ما براى ضمير مرجع مىخواهيم ؛ چطور مىشود تصوّر خلافش را نمود ؟ وقتى مىگوئيم : زيد فانى شد در حقّ تبارك و تعالى ؛ اين همان زيد نيست كه فانى شد ؟ اگر در حال فنا زيد نيست ؛ پس معناى زيد فانى شد چيست ؟\r\nزيد نيست شد ؛ فانى شد ؛ قطره آب شد ؛ حبّهء قند حلّ شد ؛ همهء اينها ضمير دارند ؛ در صورت فرض عدم عين ثابت ، اين ضمائر به كجا برمىگردند ؟\r\nاين مثل‌ها درد را چاره نمىكنند ؛ وقتى كه براى ضمير مرجع نداريم ؛ مشار اليه نداريم ؛ مثل بچه درد مىخورد ؟\r\nمىتوانيد بگوئيد : حبّهء قند حلّ شد ؛ قطره آب شد ؛ ليكن اين قيد ؛ اين معنى هم پهلويش هست كه اين عين ثابت است ؛ اين محفوظ است .\r\nدر صورت عدم هويّت ، حبّهء قند نداريد ؛ تا از او سخن گوئيد ! اخبار شما از اينكه حبّهء قند نيست شد ، صحيح است ؛ زيد فانى شد ؛ تا وقتى كه فانى نشده است خودش را مىديد ؛ وقتى كه فانى شد ديگر بجاى خود حقّ را مىبينيد ؛ اين معنى را مىتوان تصحيح كرد ؛ امّا اينكه بگوئيم در وقت فنا زيدى نيست ؛ بلكه حقّ حقّ را مىبينيد ؛ نه زيد حقّ را مىبيند ؛ اين قابل تصحيح نيست . اگر حقّ حقّ را مىبيند پس زيد فانى نيست ؛ و به‌عبارت‌ديگر : اگر زيد فانى شده است ، پس زيدى هست كه فانى شده و او حقّ را مىبيند ؛ و اگر حقّ حقّ را مىبيند به زيد چه ربطى دارد ؟ پس زيد فانى نشده است ؛\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nپس اين حرف غلط است كه مىگوئيم : زيد فانى شده است .\r\nبارى بهر شكل كه حركت كنيد ! و از هر راه بيائيد ! بايد زيد مائى فرض شود تا جمله و كلام و حمل و مرجع ضمير و نسبت بجا و بموقع خود قرار گيرد ؛ اين زيد ما همان عين ثابت است .\r\nاشكال بر اينكه غير از ذات حقّ كسى ذات حقّ را ادراك نمىكند ، موجب التزام بعدم قبول عين ثابت زيد در زيد فانى شد در ذات حقّ نمىشود .\r\nبلى اين حرف صحيح است ؛ ولى در اينكه مىگوئيم زيد فانى شد در ذات حقّ ، نبايد ضمير از بين برود و اگر از بين برود كلام ما غلط مىشود ، كه زيد فانى شد در حقّ ؛ اين همه انسان‌ها فانى مىشوند در حقّ .\r\nقطره آب شد صحيح است ؛ ولى از اين راه نگوئيد كه فعلا قطره نيست ! از اين راه بگوئيد كه اين قطره‌اى بود ؛ و اين قطره فانى شد در حقّ ! و اين قطره مندكّ شد در آب ! پس يك قطره‌اى مىخواهيم و بايد نشان دهيم يك قطره‌اى را كه فانى شده است در حقّ ؛ و اين بدون فرض عين ثابت معنى ندارد .\r\nتلميذ : يك جمله داريم : قطره فانى شد ، قطره آب شد .\r\nقبل از آنكه قطره وارد در آب گردد قطره است ؛ و بعد از آن قطره نيست ؛ بالبديهة و بالوجدان قطره نيست ؛ شما اگر هزار عين ثابت هم اثبات كنيد ؛ پس از آنكه قطره وارد آب شد ، قطره نيست ! بعد از در آب افتادن قطره ، قطره نداريم ؛ عين ثابت نداريم ؛ اسم و رسم و ضمير و اشاره و مشار اليه نداريم ؛ و ما وجدان خود را نمىتوانيم منكر شويم ؛ ما قطره نداريم .\r\nعرض شد : اين ضمير بنا بر نحو استخدام است ؛ يعنى آنچه كه قطره بود ؛ و داراى اسم و رسم و تعيّن قطره بود آب شد ؛ يعنى اسم و اسم و تعيّن خود را از دست داد ؛ يعنى نيست شد ؛ يعنى فنا شد ! شما بفرمائيد : از دست داد ، نيست شد ، فنا شد ، همهء اينها ضمير دارند و مرجع مىخواهند ! عرض مىكنم : مرجع اينها هم همانند مرجع قطره آب شد بنحو استخدام است ؛ و هيچ محذورى ندارد !\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاگر زيد زيديّتش باقى بماند غير است ؛ و غير نمىتواند ادراك ذات حقّ را كند ؛ و از طرفى مىدانيم معرفت ذات حقّ بدون حصول حال فنا غير ممكن است ؛ پس يا بايد بفرمائيد : معرفت ذات حقّ با فنا هم ممكن نيست ؛ و يا بفرمائيد : در حال فنا عين ثابت باقى نمىماند ؛ و الثّانى اولى عند أهل البصرة .\r\nو دعوت به فنا دعوت به هستى است ؛ آن هم هستى مطلق نه نيستى ؛ چون بنا بر قضيّهء توحيد كه در عالم يك وجود بيشتر نيست ؛ در اين صورت دعوت به نيستى نيست ! دعوت به هستى مطلق است .\r\nچون هستى زيد غير از هستى مطلق نيست ؛ زيد خودش را در تعيّن مىبيند ؛ و چون او را دعوت به نيستى مىكنيم ، معنايش اين نيست كه دست از وجودت بردار ؛ بلكه دست از تعيّن وجودت بردار ! و نيست شو ! يعنى هست مطلق .\r\nقطرهء آب بعد از افتادن در آب قطره نيست ؛ همين معنى را دربارهء زيد فانى مىگوئيم ؛ و معلوم است كه ديگر زيد نيست ؛ اصولا مفهوم فنا غير از مفهوم وجود و تعيّن است ؛ اين‌ها دو مفهوم متضادّ هستند ؛ اگر گفتيم : قطره ، ديگر حل‌شدهء در آب نيست ؛ و اگر گفتيم آب ، ديگر قطره نيست ؛ قطره آب شد ، يعنى قطره بودن را از دست داد ؛ آخر مگر ما مفاهيم متضادّه نداريم ؟\r\nمفهوم تعيّن ضدّ مفهوم ارسال و اطلاق است ؛ و مفهوم وجود و انّيت ضدّ مفهوم فناست .\r\nجملهء قطره آب شد ؛ در تحليل ذهنىّ به دو جمله برمىگردد : اوّل آن هويّتى كه قطره بود ؛ دوّم هويّتى كه فعلا آب است ؛ و اينها دو هويّت مختلفه هستند ؛ و هيچ‌گاه با هم جمع نمىشوند ؛ و بنا بر حركت جوهريّه آن ذات و وجودى كه قطره بود ، از قطره بودن حركت كرد ، و در ماهيّت آب در آمد و مبدّل شد ؛ و يا بواسطهء حركت در كيف بگوئيم : شكل آن وجود قطره تبديل به لا شكلى در آمد و بواسطهء مخلوط شدن با آب تعيّن و كيف خود را مبدّل ساخت .\r\nمعناى فنا از دست دادن تعيّن است ؛ تعيّن هستى نه اصل هستى ؛ تعيّن و حدود هستى از دست مىرود ؛ اين قطره كه در آب مىافتد و فانى مىشود ، اصل هستى او از بين نمىرود و ملحق به هستى آب مىشود آب‌مطلق و بدون شكل ولى حتما بايد تعيّنش از بين\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبرود ؛ و الّا فنا صدق نمىكند .\r\nاگر عين ثابت باقى بماند فنا صدق نكرده است ؛ و اصولا عين ثابت نداريم ؛ وجودى بود از ماهيّت انسانى حركت كرد و به فنا رسيد ؛ و الآن غير از فنا در ذات حقّ هيچ نيست ؛ و ماهيّت هم جز مفهومى بيش نيست ؛ و بين ماهيّت و وجود مرحله‌اى بنام ثبوت و عين و اثر نداريم .\r\nاگر عين ثابت در ذات باشد ، ذات مثار كثرت و ورود اغيار مىگردد ؛ سبحانه و تعالى .\r\nو اگر عين ثابت در خارج از ذات بماند پس به فرمايش حضرتعالى ؛ فناى زيد در ذات حقّ پيدا نشده . پس بايد بگوئيم : عين ثابت ثبوتش در حال وجود زيد بود ؛ و در حال فنا نه وجودى و نه عين و اثرى و نه اسم و رسمى از زيد نيست . و ما رميت إذ رميت و لكنّ الله رمى اگر نظر به كثرت كنيم پيغمبر است ؛ رسول الله است ؛ او تير افكنده است ؛ بدون شكّ او دست به كمان برده و تير را پرتاب كرده است ؛ و اگر نظر به جنبهء وحدت و فنا كنيم ، خدا تير افكنده است ؛ آنجا رسول نيست ؛ پيغمبر نيست ؛ محمّد نيست .\r\n إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ  « 1 » در عالم توحيد تمام موجودات مظاهرند ؛ از خود وجودى ندارند ؛ بودى ندارند ؛ نمودند ؛ نه بود . اسمند اسم را برداريد ؛ ديگر هيچ نمىماند ! اين اسم را هم شما گذاشته‌ايد ( سمّيتموها ) « 2 » در اين زمين ، اين سقف ، اين در و ديوار ، اين فرش ، موجوداتى هستند اگر نظر به كثرت آنها كنيم ، همه تعيّنند و حدودند ؛ و مثار كثرت و تفرّق‌اند ؛ و اگر نظر به وحدت آنها كنيم حتما بايد حدود و تعيّن را رفض كنيم ؛ ديگر جنبهء كثرت ندارند .\r\nپس همين زيدى كه در حال فناست اگر نظر به تعيّنات او كنيم كه در حال\r\n\r\n\r\n","description":"","footnote":"\r\n( 1 ) آيهء 17 از سورهء 8 انفال : آن زمان كه اى پيغمبر تو تير انداختى ! تو تير نينداختى ! بلكه خدا تير انداخت !\r\n( 2 ) آيه 23 از سوره 53 نجم : اينها نيستند مگر اسمهائى كه شما آنها را براى اينها گذارده‌ايد ! و خداوند به اينها قدرتى نداده است .\r\n","page_name":" 180 ","page_number":180},
  {"content":"\r\n\r\nوحدت نيست ؛ تمام آن حدود و تعيّنات براى زيد است ؛ و اگر نظر به حال فناى زيد كنيم صرف الوجود است .\r\nو در هر دو حال كه نظر افكنده‌ايم ، و گفته‌ايم : زيد فانى است ، مرجع ضمير به همان ذاتى كه خارج از فنا ، زيد بود برمىگردد ؛ و در حال فنا زيد نيست ؛ تا وقتى كه خارج از ذات بود زيد بود ؛ و در حال فنا مرجع ندارد ؛ زيد نيست .\r\nو اگر بگوئيد : كه حتما براى تحقّق فنا بايد ضمير زيد در جملهء « زيد فانى شد » به عين ثابت بر گردد ؛ و عين ثابت هم موجود است ؛ مىگوئيم : بنابراين فناى در ذات مستحيل است ؛ چون ورود عين ثابت در ذات محال است .\r\nو از فناى در ذات بگذريم ؛ اگر شما قائل بشويد به فناى در صفات و اسماء حضرت حقّ سبحانه و تعالى ! عينا همين سؤالها و جواب‌ها و همين اشكال‌ها هست ؛ زيرا در صورت فناى در اسم و صفت نيز اگر عين ثابت باقى بماند ، لازم مىآيد تعيّن زيد در صفت و اسم وارد شود ؛ و اين محال است . و در صورت ورود تعيّن صدق فنا نمىكند و در صورت عدم ورود عين ثابت ، باز شما مىفرمائيد : مرجع ضمير كجاست ؟ و الاشكال هو الاشكال .\r\nو بالأخره مگر ما مىتوانيم فناى در اسم و صفت را چون فناى در اسم القادر و العليم و المحيى منكر شويم ؟ و يا حدّ أقلّ فناى در اسماء جزئيّه را ؟ چون فناى هر موجودى از موجودات را در موجود ديگرى ؟ چون فناى عاشق را در معشوق ؛ به جهت آنكه همهء موجودات مظاهر و آيات خدا هستند ؛ و همگى اسماء اويند ؛ خواه اسماء كلّيّه ، و خواه اسماء جزئيّه .\r\nو بطور كلّى در تمام اين صور و اشكال ، لازمهء فنا از بين رفتن ضمير است ؛ با حفظ ضمير فنا متحقّق نيست ؛ نه در ذات و نه در صفت .\r\nعلّامه : مىگوئيم : قطره فانى شد ؛ اگر ضمير شد را برداريد ؛ يك قطره مىماند و يك فانى ! بدون نسبت بين آن دو ؛ يعنى هيچ نمىماند ؛ و از هر طرف بيائيد ؛ يا بايد قطره را نشان بدهيد ؛ و يا از فنا دست برداريد ! چون از فنا دست نمىتوان برداشت ، پس قطره ثابت است .\r\nمىگوئيد : تعيّن قطره از بين رفت ؛ نه اصل وجود قطره ! صحيح است ؛ ولى ضمير\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nرا چه كنيم ؟\r\nاين ضمير اسباب زحمت شده است ؛ مسئلهء بقاء عين ثابت در بعضى از كلمات محيى الدّين هم هست .\r\nدر فتوحات مكيّه اشاره مائى به اين هست كه موجوداتى كه فانى مىشوند در حقّ ، عين ثابتشان از بين نمىرود ؛ آنكه از بين مىرود ، وجودشان است ؛ حقيقت وجودشان كه در خارج با آن متحقّق بودند از بين مىرود ؛ و گرنه عين ثابت باقيست . اين فانى كه عبارت از حقّ است زيد است كه بقول خودمان مىگوئيم : گم شد ؛ اين جور درمىآيد .\r\nو نمىتوان گفت كه عين ثابت در حقّ است ؛ و إجمالا مىگوئيم : عين ثابت هست و زيدى كه عين ثابتش هست فانى در حقّ شده است .\r\nشما از هر راه بپيچيد ! و از هر راه بخواهيد بيائيد ؛ و اين مسئله را تمام كنيد ! ما اينجا ضمير داريم ؛ اين ضمير را بايد نشان داد ! درست كه در ذات حقّ ضمير نيست ؛ لا هو إلّا هو ؛ و ما رميت إذ رميت همه صحيح است و اگر بگوئيد : در و لكن الله رمى زيد نيست پس « زيد فانى شد » نداريم زيدى نداريم تا فانى شود .\r\nو اگر بگوئيد : يك‌وقتى زيد داشتيم ؛ و اكنون نداريم ؛ پس زيد فانى نشده است ؛ چون جملهء « زيد فانى شد » ضمير دارد ؛ اين درد را بايد علاج كرد .\r\nشما نظر به كثرت كنيد ! نظر به وحدت كنيد ! نظر بهر جا كه دلتان مىخواهد بيندازيد ؛ آن ضمير بالاخره مرجع مىخواهد ؛ و بايد نشان دهيد ! و نشان هم نمىتوانيد بدهيد ! و نگوئيد : پس فنا نيست ؛ بلى فناى به اين معنى نيست ؛ و أمّا فنائى كه در جملهء زيد فانى شد داريم و عين ثابتش محفوظ است ، داريم .\r\nفناى صفات و اسماء با فناى در ذات تفاوتى ندارد ؛ و در هر حال ضمير مرجع مىخواهد ؛ و عين ثابت بايد باقى بوده باشد ؛ در هر حال و در هر مرحلهء فنا كه مىگوئيم :\r\nفلان موجود فانى در حقّ شد اين موجود ضمير دارد ؛ و مرجع اين ضمير را بايد نشان داد .\r\nو اين همان عين ثابت است كه سابقا با يك وجودى ، و يك مضاف‌اليهى داشت ؛ حالا وجودش را از دست داده بعلّت فنائى كه برايش حاصل شده است ؛ ولى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعين ثابتش از بين نمىرود .\r\nتلميذ : اينكه ما مىگوئيم : كرم آب پر در آورد و به آسمان پريد ، درست است يا نه ؟ كرم‌هائى در آب‌هاى راكد تكوين مىشوند ؛ و سپس به صورت پشّه پر درمىآورند و به آسمان مىپرند .\r\nآيا اين كرم درحالىكه كرم است پريد ؛ يا درحالىكه پر در آورد و پشّه شد ؟\r\nالبتّه درحالىكه پشّه شد پريد . ولى در اين جمله مىگوئيم : كرم پر درآورد و پريد . معلومست كه اين تعبير مسامحى است ؛ زيرا كرم درحالىكه كرم است نمىپرد ؛ كرم پريد يعنى آنچه كه سابقا كرم بود الآن پريد ؛ تبديل به يك ماهيّت پرنده‌اى شد ؛ طائر شد و پرواز كرد .\r\nزيد فانى در حقّ شد ؛ يعنى آنچه را كه قبل از فنا عين ثابت داشت و زيديّت زيد و هويّت انسانى براى او بود تغيير هستى داد ؛ و از عالم تعيّن و هستى به عالم اطلاق و نيستى وارد شد ؛ يعنى نيست و محو شد .\r\nآن ضمير ديگر راجع به زيد نيست ؛ حقّ حقّ است ؛ نه زيد حقّ است .\r\nهمان‌طوركه كرم كرم بود ؛ و الآن پشّه پشّه است ؛ و اگر گفتيم : كرم پريد ، مسامحة مىباشد ؛ چون كرم نمىتواند بپرد و همه ميدانند كه اين تعبير به نحو تجريد است ؛ يعنى آن موجودى كه تعيّن كرمى داشت بعد از تجريد از آن ماهيّت كرمى و ملبّس شدن به ماهيّت طائر در اين صورت پريد .\r\nپس زيد در حال فنا زيد نيست ؛ همان وجود مطلّق و بسيط است ؛ آن وجود مطلق و بسيطى كه ما اسم زيد روى آن گذاشتيم ؛ و آن را متعيّن به اين حدّ پنداشتيم ؛ اينك آن حدّ را شكستيم ؛ و در درياى وسيع اطلاق وارد شديم ، و ديگر در اين صورت حدّى نداريم كه به او زيد بگوئيم ؛ انّيتى نداريم ؛ هويّتى نداريم ؛  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  « 1 » در آنجا خدائيّت و انّيت و سلطنت اختصاص به خدا دارد ؛ خداوند واحدى كه قهّار است و همه انّيت‌ها را خرد مىكند ؛ و تمام هويّت‌ها را در هم مىكوبد ؛ و وحدت او ملازمه با قهّاريت او دارد .\r\n\r\n\r\n","description":"","footnote":"\r\n( 1 ) آيهء 16 از سورهء 40 غافر : قدرت و پادشاهى امروز براى كيست ؟ براى خداوند واحد قهّار است .\r\n","page_name":" 183 ","page_number":183},
  {"content":"\r\n\r\nما نمىتوانيم فناى در ذات خدا را انكار كنيم ؛ و نه مىتوانيم معناى فنا را تغيير دهيم ؛ و نه مىتوانيم تصوّر كنيم كه زيديّت زيد و عين ثابت او در ذات اقدس حقّ وارد شده است ؛ و در عين حال مىگوئيم : زيد فانى شد در حقّ . بسيار خوب بعهدهء شما باشد كه مرجع ضمير زيد را مشخّص فرمائيد ! و محلّ عين ثابت او را معيّن كنيد ! شما كه مىگوئيد عين ثابت دارد ! ما عرض مىكنيم عين ثابتش با فناء در حقّ درهم شكست ؛ و نه عين و نه اثر و نه اسم و نه رسم از او نماند .\r\nآيا معرفت خدا براى بشر ممكنست يا نه ؟ آرى ممكنست براى بندگان مخلّصين خدا .\r\n  سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ   « 1 » و آيا معرفت تامّ بدون فنا ممكنست يا نه ؟ ابدا ممكن نيست ؛ چون در حال غير فنا غيريّت است و انانيّت ؛ و غير خدا چگونه مىتواند خدا را بشناسد ؟\r\nهر درجهء ما دون فنا را بگيريم ، معرفت بذات حقّ نسبى است ؛ و حقّ معرفت حاصل نشده است .\r\nاگر در حال فنا از زيد بپرسيم : تو كيستى ؟ چه جواب مىدهد ؟ آيا جواب مىدهد : من زيدم ؟ آيا جواب مىدهد : من حقّم ؟ ابدا ابدا او اصلا جواب نمىدهد ؛ زيرا ما از زيد سؤال مىكنيم ؛ و در حال فنا زيد فانى است ؛ زيد نيست ؛ در اينجا زبان‌ها لال و گوش‌ها كر است ؛ خود خداوند به عزّت و عظمت خود پاسخ مىدهد : لله الواحد القهّار مىگويد : حقّ حقّ است .\r\nحضرتعالى مىفرموديد : درويشى در تبريز حركت مىكرد ؛ و در كوچه و بازار مىگذشت و پيوسته مىگفت : وى جويم وى جويم مدّتى به همين منوال بود ؛ بعد مىگفت :\r\nخود جويم ؛ خود جويم .\r\nيعنى چه ؟ آيا معناى آن اين نيست كه دنبال خدا مىگشته است ؛ و بعد از كاميابى و حصول حال فنا ديگر خود را گم كرده است ؛ و پيوسته دنبال خود مىگشته كه\r\n\r\n\r\n","description":"","footnote":"\r\n( 1 ) آيه 160 از سوره 37 صافّات : پاك و منزّه است خدا از آنچه را كه او را به آن وصف مىكنند مگر بندگان مخلص خدا .\r\n","page_name":" 184 ","page_number":184},
  {"content":"\r\n\r\nعينى يا اثرى از خود بيابد ؛ و هيهات و أنّى له ذلك .\r\nدر فنا كه ابدا ممكن نيست ؛ مگر دوباره بازگشت كند ؛ و به عالم بقاء مراجعت نمايد .\r\nزيد داراى اسم بود ؛ ماهيّت داشت ؛ حدود شخصيّه داشت ؛ حدّ از بين رفت وجود زيد كم‌كم سعه پيدا كرد ؛ و عبور از حدّ شد ؛ نه عبور از وجود ؛ حدّش را از دست داد حدّ بزرگترى به خود گرفت ؛ و آن را نيز از دست داد ؛ و حدّ بزرگترى گرفت ؛ تا بالاخره همه حدود را از دست داد ؛ و دامن رها كرده وارد شد در جائى كه حدّ ندارد ؛ در اين صورت آنجا حدّ نيست ؛ اسم نيست ؛ پس در آنجا زيد نيست .\r\nعلّامه : كرم پرنده شد ؛ و پريد ؛ آن هم ضميرش مرجع مىخواهد ؛ و بالأخره بدون مرجع ضمير كه نمىتوان جمله‌اى ساخت ؛ و الّا نسبت بر قرار نمىشود ؛ و آن مرجع را بايد نشان داد ؛ اگر معناى فناى در ذات حقّ ، حقّ باشد و لا غير ؛ و زيدى هم نباشد به هيچ‌وجه ؛ پس عين ثابتش از بين رفته است ؛ و ديگر فنا را فنا نمىتوان گفت ؛ و نمىتوان گفت :\r\nزيد فنا شده است .\r\nدر اين صورت حقّ است تبارك و تعالى ؛ و چون حقّ است ديگر چيزى درش فانى شد نمىدانم جايش كجاست ؟\r\nو ما حصل معرفت در حقّ تبارك و تعالى اين خواهد بود كه بگوئيم : اين موجود ( زيد ) منسوب بود بحقّ ؛ و قائم بود به حقّ ؛ حالا آن قسمت قيام به حقّش از بين رفته است ؛ و نمانده است الّا حقّ يعنى : زيد حقّ اين را مىتوان پذيرفت ؛ و امّا اينكه بگوئيم : نماند الّا حقّ و ضمير زيد هم از بين رفته است ؛ اين بحسب ظاهر درست درنمىآيد .\r\nو معرفت ذات حقّ هم به صورت فنا ، يا براى بندگان مخلص و مقرّب خداوند ممكنست ؛ و ما كه در آن حرفى نداريم ؛ و اين مطلب كاملا صحيح است ؛ ولى هر جور و بهر شكلى به پيچيم و از هر راهى وارد شويم اين ضمير زيد از بين نمىرود .\r\nبه جهت اينكه اين زيد فانى شده است ؛ و زيد او شده است ؛ يعنى او قائم مقام زيد قرار گرفته است ؛ پس نيست مگر او ؛ امّا اين زيد كجا رفت ؟ اين را نمىتوانيم\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبگوئيم .\r\nو اگر از زيد بپرسيم تو كيستى ؟ نمىگويد : من زيدم ؛ بلكه مىگويد : من حقّم و منظور آن درويش از خود جويم : حقّ است تبارك و تعالى .\r\nآن‌وقت براى زيد چه موقعيّتى مىتوان فرض كرد در صورتى كه بگوئيم زيد فانى شد در حقّ تعالى ؟ قرآن به اين عبارت فرموده است :  وَ إِلَيْهِ تُقْلَبُونَ  « 1 » تلميذ : اگر بگوئيم كه : معرفت ذات حقّ براى بشر ممكنست ؛ و معناى فنا نيستى مطلق است ؛ و معرفت حقّ حقّ المعرفه بدون فنا ممكن نيست ؛ و مراتب ما دون فنا از معرفت نسبى است .\r\nو از طرفى هم مىدانيم : كه در ذات حقّ هيچ تعيّنى وارد نمىشود ؛ براى اينكه لازمه‌اش تجزيه است و جلّ جناب الحقّ أن يكون مثارا للكثرة و التّعيّن و لا هو الّا هو .\r\nو در ذات مقدّس حقّ غير از حقّ متصوّر نيست كه بگويد : غير از حقّ نيست ؛ در اين صورت جمع بين اين چند مسئله را چطور مىتوان نمود ؟\r\nما به هيچ‌وجه من الوجوه نمىتوانيم بگوئيم : زيد حقّ شد و ضمير به زيد كه همان عين ثابت است برگردد ؛ چون زيد حقّ نمىشود به جهت آنكه معناى زيد تعيّن است و تعيّن خلاف اطلاق است ؛ و حضرت حقّ مطلق است باعلا درجه از اطلاق .\r\nو آن موجود فانىشدهء در حق در وقتى كه تعيّن داشت ؛ و زيد بود فانى نشده بود ؛ وقتى كه فانى شد زيد نيست و تعيّن ندارد .\r\nمثل اينكه بگوئيم : زيد نيست شد ؛ نابود شد ؛ عدم شد ؛ هلاك شد ؛ درست كه بالاخره ضمير شد در هر حال مرجع مىخواهد ؛ ولى لازم نيست مرجع آن عين ثابت بوده باشد .\r\nدر قضايائى كه موضوعات آن عين ثابت ندارند مثل آنكه مىگوئيم : اجتماع نقيضين محال است ؛ و يا آنكه شريك البارى معدوم است ؛ چه مىكنيم ؟ و ضمير را بچه برمىگردانيم ؟\r\nبيك مفهوم از جمع نقيضين و يك مفهوم از شريك البارى كه تصوّر و فرض تحقّق آن را در خارج مىكنيم و سپس حكم به محاليّت و معدوميّت آن مىنماييم ؛ همين‌طور\r\n\r\n\r\n","description":"","footnote":"\r\n( 1 ) آيهء 21 از سورهء 29 عنكبوت : و بسوى خدا شما واژگون مىشويد !\r\n","page_name":" 186 ","page_number":186},
  {"content":"\r\n\r\nدر اينجا مىگوئيم : آن فرد از ماهيّت انسانى كه تشخّص زيديّت داشت ؛ و آن مفهومى كه لباس و تعيّن زيديّت در بر كرده بود ؛ فانى شد . يعنى تعيّن را از دست داد و لباس وجود را خلع كرد ؛ و الباقى نماند الّا مفهوم صرف . و معلوم است كه مجرّد مفاهيم و ماهيّات غير متلبّس بوجود ، خصوصا بر مذاق اصالة الوجود ، محض اعتبار و عدمند .\r\n\r\n[ در حقيقت رجوع حمل‌هاى زيد فانى شد و كرم آب پروانه شد و غير ذلك 
  ]\r\nو ما در هريك از حمل‌هاى خود ، نظير آنكه عرض شد : كرم پرواز كرد ؛ و پروانه محترق گشت ؛ مشابه آن را داريم .\r\nشما يك كومه‌اى را از آتش فرض كنيد ! يك آتش متلألأ ؛ پروانه خود را مىاندازد در آتش و مىسوزد ؛ و محترق مىشود ؛ و آتش مىشود ؛ و مطلق مىشود ؛ و نور مىشود ؛ مىگوئيم : پروانه سوخت و آتش شد .\r\nپروانه كو ؟ عين ثابتش كجاست ؟ پروانه پروانه بود وقتى در آتش نيفتاده بود ؛ وقتى در آتش افتاد و آتش شد ديگر پروانه آتش نيست ؛ بلكه آتش محض است ؛ هركس به آتش نظر كند مىگويد : آتش آتش است .\r\nپس پروانه تا به حريم آتش نزديك نشده بود اسمش پروانه بود ؛ عين و اثرى داشت ؛ آثار و خصوصيّات داشت . داراى نفس بود ؛ و عين ثابت داشت ؛ و اسم و رسمش چنين و چنان بود ؛ ولى وقتى كه آتش شد ؛ ديگر اسم پروانه نمىتوانيم بر آن بگذاريم ؛ هيچ اسم و رسمى ؛ و هيچ تعيّن و عينى و اثرى از آن نيست ؛ هر چه بنگريم آتش است ؛ شعلهء آتش است ؛ نور و فروغ آتش است ؛ پس آتش آتش است .\r\nدر اينجا كه در جملهء قضيّهء خودمان مىگوئيم : پروانه آتش شد به عنوان همان مادّهء اوّليّه و مادّةالموادّ و هيولايش ؛ يعنى آن مادّه كه صورت پروانه‌اى داشت و از دست داد و آتش شد .\r\nحال سؤال مىكنيم : اين پروانه كه خودش را در آتش انداخت و آتش شد ؛ و اينك آتش آتش است و بس ؛ آيا در ذات اين آتش عين ثابت پروانه هست ؟ آيا در آتش هويّت و انّيت پروانه هست ؟\r\nحالا حقّ حقّ را مىبيند ؛ ديگر پروانه نيست ؛ در ذات حقّ پروانه نيست ؛ ؛ چطور مىتوان گفت : عين ثابت در حقّ است ؟ آيا حقّ متعيّن است ؛ لازمهء فناء در ذات حقّ با بقاء عين ثابت ، وجود عين ثابت در ذات مىشود ؛ و اين را نمىتوان قبول نمود .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاگر بگوئيم : كه در تمام عوالم وجود ، وجود يكى بيشتر نيست ؛ و آن وجود حقّ است تبارك و تعالى ؛ و اين موجودات ، وجود اصيل و حقيقى ندارند ؛ بلكه عنوانات و اسماء و حدود وجودند ؛ و تعيّنات و مظاهر وجودند .\r\nو اين اسمائى كه براى آنها قرار داده‌ايم ، چون زيد و عمرو و شجر و حجر و امثالها تعيّن و حدود وجود را مشخّص مىكنند ؛ و اين اسامى ، اسامى براى وجود نيست ؛ براى تعيّنات وجود است .\r\nپس زيد را كه زيد مىگوئيم ، وجودش را قصد نمىكنيم بلكه تعيّن از وجودش را قصد مىنمائيم .\r\nوقتى كه زيد فانى مىشود ، از تعيّن دست برمىدارد ؛ و از حدّ عبور مىكند ؛ و الّا اصل وجود همان بود كه در اوّل وهله بود على نحو الاطلاق ؛ و الآن هم همين‌طور است ؛ منتهى در وهلهء اوّل در اين محدودهء از وجود اسم زيد بود ؛ حالا اين حدّ برداشته شد ؛ و ما در اين حال فنا نظر به اين حدّ ننموديم ؛ بلكه نظر به اطلاق كرديم .\r\nو معناى فنا اين خواهد شد كه : آن وجود چون در محدوديّت بود و به خود نظر استقلالى داشت ؛ حالا آن نظر برگشت ؛ و نظر تبعى و اندكاكى شد . چون حقيقت كثرات امر اعتبارى است .\r\nفرقى كه زيد حاصل نموده است فقط از نقطهء نظر معرفت اوست ؛ چون در مقام ادراك ، تفاوت در معرفتش پيدا شده است ؛ و گرنه در واقع هيچ تغييرى نكرده ؛ سابقا حقّ بود ؛ حالا هم حقّ است .\r\nبسيارى از مفاهيم هست كه ما در ذهن بنحو تجريد مىآوريم ؛ و در اين صورت چيزهائى را بر آن حمل مىكنيم ؛ مثلا وجود ذهنى بما انه فى الذّهن موضوع واقع مىشود براى بعضى از محمولات ؛ و يا از نقطهء نظر تعيّن ذهنىّ آن را منسلخ مىنمائيم و نظر به حاقّ مفهوم نموده و چيزهائى را بر آن حمل مىنمائيم ؛ پس تجريد يكى از معاملات ذهنيّه است .\r\nهمين عمل را نسبت به زيد انجام مىدهيم ؛ يعنى آن زيدى كه داراى اين تعيّن بود ، او را از اين تعيّن تجريد مىكنيم و مىگوئيم : او فانى است در ذات خدا ؛ ديگر در ذات خدا تعيّن نيست ؛ وجود مطلق وجود مطلق است ؛ و به‌عبارت‌ديگر آن موجودى كه ما به او زيد مىگفتيم ؛ و اين اسم را داشت ، موجودى بود كه در عين اينكه اين حظّ از وجود\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nرا داشت داراى تعيّن بود ؛ ما نظر را از تعيّن برداشتيم ؛ در اين صورت مىشود وجود ؛ وجود وجود است ؛ وجود مطلق وجود حقّ است تبارك و تعالى .\r\nو اگر منتظر باشيم كه يك مرجع تامّ و تمام براى ضمير زيد فانى پيدا كنيم ؛ بايد به اين انتظار بنشينيم .\r\nمثلا در باب وصول ما نظير اين ضمائر را داريم ؛ مىگوئيم : زيد به ذات حقّ و اصل شد .\r\nمعلومست زيد تا هنگامى كه زيد است و عنوان زيديّت دارد نمىتواند و اصل باشد ؛ و مسلّما وصل هنگامى صادق مىباشد كه زيد در حال فنا باشد ؛ چون مراد از وصول ضمّ چيزى به چيزى نيست ؛ و يا برخورد و ملاقات كسى با كسى ؛ جلّ الله سبحانه و تعالى . بلكه مراد از وصول ، معرفت خداست . و اين معرفت كه معرفت توحيد ذاتى و توحيد صفاتى و توحيد افعالى است فقط بواسطهء فنا صورت مىگيرد يعنى اعتراف به عجز و نيستى در تمام مراحل وجود نمودن ؛ و قدرت و علم و حيات و ذات را منحصر به ذات دانستن و تسليم امور را يكسره بسوى او نمودن است .\r\nپس همان‌طوركه در باب وصول مىگوئيم : تا وقتى كه زيد زيد است ، و اصل نيست همين‌طور در باب فناء .\r\nو در قرآن كريم داريم :  وَ إِلَيْهِ تُقْلَبُونَ  « 1 » معناى اين آيه چيست ؟\r\nو نيز داريم :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  « 2 » وقتى خدا مىفرمايد :\r\nتو تير نينداختى ! خدا تير انداخت . آنجا غير از خدا كسى نيست ؛ توئى نيست أنت اى نيست ؛ رميت اى نيست ؛ چرا ما بگوئيم : زيد هست ؛ عين ثابتش هست ؛ زيد از بين رفت و فاتحه‌اش را خواندند ؛ و ختمش را برچيدند .\r\n\r\n[ در معناى كان الله و لم يكن معه شىء و الآن كما كان 
  ]\r\nديگر نمىماند مگر ذات حقّ ؛ و ادراك ذات حقّ خودش را ؛ « كان الله و لم يكن معه شيء و الآن كما كان » « 3 »\r\n\r\n\r\n","description":"","footnote":"\r\n( 1 ) آيهء 21 از سوره 29 عنكبوت : و بسوى خدا واژگون مىشويد ! .\r\n( 2 ) آيهء 17 از سوره 8 انفال : اى پيغمبر آن زمان كه تو تير انداختى ، تو تير نينداختى ! بلكه خدا تير انداخت ! .\r\n( 3 ) بود خداوند و هيچ‌چيز با او نبود ؛ و الآن هم همان‌طور است كه بود .\r\n","page_name":" 189 ","page_number":189},
  {"content":"\r\n\r\n اى برتر از آنكه عقل گويد * بالاتر از آنكه روح جويد\r\nاى آنكه وراى اين و آنى * كيفيّت خويش را تو دانى\r\nكس واقف تو به هيچ رو نيست * آن‌كس كه ترا شناخت او نيست « * » \r\nعلّامه : زيد حقّ شد يعنى بجاى زيد در وجود او حقّ حكم فرما شد ؛ و دست او\r\n\r\n\r\n","description":"","footnote":"\r\n* مفاتيح الاعجاز ص 75 و چقدر خوب اين معنى را در طبقات الاخيار شعرانى جزء اوّل ص 182 از عارف مشهور شيخ ابراهيم دسوقى آورده است ؛ و ما بعضى از آن را در اينجا ذكر مىكنيم :\r\n تجلّى لى المحبوب فى كلّ وجهة * فشاهدته فى كلّ معنى و صورة \r\n1\r\n و خاطبنى منّى بكشف سرائرى * فقال أ تدرى من أنا قلت منيتى \r\n2\r\n فأنت مناى بل أنا أنت دائما * إذا كنت أنت اليوم عين حقيقتى \r\n3\r\n فقال كذاك الأمر لكنّه إذا * تعيّنت الأشياء كنت كنسختى \r\n4\r\n فأوصلت ذاتى باتّحادى بذاته * به غير حلول بل بتحقيق نسبتى \r\n5\r\n فصرت فناء فى بقاء مؤبّد * لذات بديمومة سرمديّة \r\n6\r\n و غيّبنى عنّى فأصبحت سائلا * لذاتى عن ذاتى لشغلى بغيبتى \r\n7\r\n فأغدو و أمرى بين أمرين واقف * علومى تمحونى و وهمى مثبتى \r\n8 ( 1 ) محبوب من براى من ظاهر شد در هر وجهه‌اى ؛ پس من او را در تمام معنىها و در تمام صورت‌ها مشاهده كردم .\r\n( 2 ) و با من بكشف پنهانىهاى من بمخاطبه و گفتگو برخاست ؛ پس گفت : آيا مىدانى من چه كسى هستم ؟ گفتم تو آرزوى منى ! ( 3 ) پس تو آرزو و مقصد من هستى بلكه من پيوسته عين تو هستم ! چون تو امروز عين حقيقت و واقعيّت من هستى ! ( 4 ) پس گفت آرى مطلب اين‌چنين است و ليكن چون اشياء و موجودات هريك حدّ و تعيّنى گرفتند تو از ميانهء آنها مانند و مثل من شدى ! ( 5 ) پس من حقيقت و ذات خود را به او وصل كردم ؛ امّا اين بواسطهء حلول و اتّحاد نبود بلكه به روشن شدن حقيقت ربط من بود .\r\n( 6 ) پس من فنا گشتم در بقاء هميشگى و پيوستگى براى ذاتى كه متعلّق به حقّ است و داراى دوام و ابديّت و سرمديّت است .\r\n( 7 ) و آن ذات مقدّس حقّ مرا از خودم پنهان كرد به‌طورىكه من از ذات خودم جوياى حال ذات خودم مىشدم ؛ چون من بواسطهء غيبتى كه از خودم نموده بودم انصراف داشتم و از خودم به حق اشتغال داشتم .\r\n( 8 ) پس حال من پيوسته چنين بود كه امر من بين دو چيز وابسته بود : يكى آنكه علوم من مرا بعالم محو و فناء مىكشيد ؛ و ديگر آنكه عالم وهم و خيال من مرا بعالم صحو و بقاء سوق مىداد .\r\n","page_name":" 190 ","page_number":190},
  {"content":"\r\n\r\nو چشم او و گوش او شد ؛ و زيد ديگر زيد نيست ؛ بلكه زيد حقّ است ؛ اين مطلب مطلب درستى است و قابل قبول .\r\nو امّا بهر شكلى و بهر طورى بيان كنيد ، مع‌ذلك زيد فانى شد ! اگر زيد نباشد ، كه فانى شده است ؟ خداوند تبارك و تعالى از اوّل بوده و خواهد بود ؛ و پيوسته حقّ حقّ است ؛ ولى آنچه الآن در اينجا به وقوع پيوسته است ، فناى زيد است ؛ اگر نسبت اين فنا را با زيد برداريم و علاقه‌اش را ببريم ؛ ديگر ، هيچ نمىماند . و كأنّه فنائى صورت نگرفته است ؛ چون نسبت قائم به زيد است ؛ اگر زيد نباشد ؛ و عين ثابت او نباشد ؛ ديگر نسبتى نيست ؛ و در صورت فقدان نسبت محمول و موضوعى نداريم ؛ و جمله‌اى نداريم ؛ و درحالىكه ما اين قضيّه را داريم و نمىتوانيم انكار كنيم كه « زيد فانى شد » وقتى كه مىگوئيم : زيد فانى شد ؛ يعنى زيد حقّ شد ؛ و ضمير به زيد برمىگردد ؛ يعنى تعيّن و عين ثابت و آن‌كسىكه در عالم واقع و متن نفس الامر فانى شده است ، زيد است .\r\nاين بحسب ظاهر درست است ؛ و امّا خلاف اين جور درنمىآيد ؛ و من درست نمىتوانم تعقّل كنم .\r\nدر قضيّهء پروانه بالأخره مىگوئيم : كرم پريد ؛ و يا آنكه پروانه آتش شد ؛ اگر پروانه‌اى نباشد پس پروانه آتش نشده است ؛ و بنابراين پروانه آتش شد معنى ندارد .\r\nشما يك ضميرى داريد ؛ گاهى از اوقات به آن طرف مىبريد ! و گاهى به اين طرف ؛ و بالاخره مىخواهيد پروانه را حفظ كنيد ؛ و مع‌ذلك آتش بشود ؛ و فانى بشود ؛ و جز آتش هيچ نباشد و آتش آتش باشد ! باز همان آش و همان كاسه است ! در سوخته شدن پروانه مادّه و هيولا رفت پى كارش ؛ و نماند مگر عين ثابت پروانه ؛ آن‌وقت اين موجود حقّ شد تبارك و تعالى ؛ و جز حقّ موجودى نداريم ؛ پس عين ثابت ثابت است .\r\nچون پروانه آتش شد ديگر « پروانه هست » را نمىتوانيم بگوئيم ؛ هر چه به لفظ هست بيان كرده باشيم وجود پروانه محفوظ مىشود ؛ و با محفوظيّت وجود پروانه ديگر نمىتوان گفت : فانى شد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nپس « پروانه فانى شد » يعنى وجود خارجى پروانه تحقّقى داشت ؛ آن تحقّق برداشته شد يعنى نيست الّا آتش فقط ؛ و بنابراين اينكه مىگوئيم : پروانه آتش شد براى پروانه باقى مىماند عين ثابتش و بس .\r\nو واقعيّت خارج هم عبارت است از بين رفتن وجود پروانه و تحقّق و جايگزين بودن آتش بجاى پروانه ؛ پروانه تا آتش نشده بود ؛ خودش را مىديد ؛ پروانه مىديد ؛ حالا آتش مىبيند از پروانه خبرى نيست .\r\nزيد تا فانى نشده بود زيد را مىديد حالا حقّ تبارك و تعالى مىبيند ؛ و از زيد خبرى نيست .\r\nو ما نمىگوئيم : كه عين ثابت زيد در ذات حقّ است همان‌طوركه نمىگوئيم :\r\nعين ثابت پروانه در آتش است ؛ در ذات حقّ هيچ‌چيز جز ذات حقّ نيست همان‌طوركه در آتش جز آتش چيزى نيست .\r\nو ليكن مىگوئيم : وقتى كه زيد فانى شد و حقّ شد عين ثابتش باقيست ؛ كما اينكه وقتى كه پروانه آتش شد عين ثابتش باقى است .\r\nو اين مستلزم تعيّن ذات حقّ نمىشود ؛ بلكه واقعيّت خارجى حقّ تبارك و تعالى با حفظ اطلاق بجاى وجود زيد قرار مىگيرد ؛ و با عين ثابتش بعد از محو وجود و حصول حال فنا تجلّى و ظهور دارد .\r\nتفاوت درجهء معرفت زيد از محدوديّت به سعه و اطلاق ، بالاخره بازگشتش به آنست كه حقّ به جاى زيد قرار مىگيرد ؛ و حقّ است كه واقعست تبارك و تعالى ؛ و ناچار بايد ضمير مرجعى داشته باشد و جز عين ثابت زيد بعد از فرض فنا و از دست دادن وجود چيزى نمانده است كه به آن برگردد .\r\nوقتى كه مىگوئيم : زيد فانى شد ، حكايت از فناى زيد كرده‌ايم ؛ پس زيدى را بايد فرض كرده باشيم كه فنا را بر آن حمل كنيم ؛ و چون ضميرى داريم و مرجع مىخواهد ، اين مرجع همان عين ثابت است ؛ و بيشتر نخواهد بود .\r\nاينست طرز تفكّر اينجانب ! و اينكه مىگوئيد : زيد فانى شد ؛ و از او خبرى نماند ؛ در اين جملهء از زيد خبرى نماند ، مىماند يك فانى شد بدون ضمير ؛ ما آن را چه كنيم ؟\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدر جملهء وصال زيد و فناى زيد هم تفاوتى نيست ؛ اين حرف هم توضيح لازم دارد ؛ نمىشود زيدى موجود باشد و مع‌ذلك فناء و وصال هم واقع شود ؛ اين قبولست .\r\nامّا وقتى مىگوئيم : زيد فانى شد ، زيد كو ؟ كدام زيد آن زيد كه رفت برحمت خدا .\r\nاز حيث فناى خارجى آن هم جز حقّ هيچ نداريم ؛ آن‌وقت براى زيد چه مىماند ؟\r\nنمىدانم چه بگويم ! و در آيهء شريفه  وَ إِلَيْهِ تُقْلَبُونَ  استدلال مىكنند به بقاى عين ثابت ؛ در كتاب انسان كامل شيخ عبد الكريم جيلى ديده‌ام كه به اين آيه استدلال مىكند به فناى مطلق موجودات در مقام عود و بازگشت به خداوند عز و جلّ .\r\n وَ ما رَمَيْتَ إِذْ رَمَيْتَ وَ لكِنَّ اللَّهَ  رمى صحيح است و در هيچ فرضى غير از خداى متعال چيزى نيست  وَ إِلَيْهِ تُقْلَبُونَ  ؛ و اينكه مىگوئيم : زيد فانى شد ؛ و از بين رفت ؛ آيا اين را كه مىگوئيم : زيد فانى شد آن شد هم از بين مىرود ؟\r\nزيد از بين مىرود و نمىماند مگر فنا ؛ فناى محض . و اين جمله را كه مىگوئيد :\r\nنماند مگر حقّ و حقّ ادراك ذات خودش را مىكند ، بايد اصلاح كرد .\r\nاين چطور است مگر حقّ ؟ زيد بود آنكه رفت ؛ نماند الّا فنا بدون ضميرى كه به جائى برگردد ؛ آن‌وقت اين را چطور مىتوان اصلاح نمود ؟\r\nدر تمام اين مثال‌ها و نظايرش اگر ضمير را برداريم ، مىمانيم معطّل . جمله بدون رابط و ضمير .\r\nتلميذ : ما هيچ كلامى خارج از متعارف و قواعد عربيّت و اسناد و ارجاع ضمير به مرجع خود نداريم ؛ و بلكه مىگوئيم : در جملهء زيد فانى شد اسناد شد به همان زيد برمىگردد .\r\nو فقط يك عرضى داريم ؛ و آن اينست كه : اين جملهء زيد فانى شد ، امتيازى از ساير جملات ندارد . و به همان عنايتى كه اسناد شد در جملهء پروانه آتش شد ؛ و قطره آب شد ؛ و حبّه قند حلّ شد ؛ و كرم آب پرنده شد ، معنى دارد ؛ به همان عنايت اسناد شد در جملهء زيد فانى شد بايد معنى بدهد .\r\nمگر ما در آن جملات قائل باعيان ثابته پروانه و قطره و حبّهء قند و كرم آب در\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nآتش و آب و حلّ شدن و پرنده مىشويم ، تا در اينجا هم قائل به عين ثابت براى زيد شويم ؟\r\nعرض مىكنيم : وقتى كه پروانه آتش شد ؛ فعلا پروانه‌اى نيست ؛ و از پروانه خبرى نيست ؛ آنچه هست آتش آتش است ؛ سابقا پروانه‌اى بود ؛ وجودش نيست شد ؛ و وجود آتش به خود گرفت ؛ دو وجود پروانه و آتش بيشتر نداريم ؛ عين ثابت را هم در قبال وجود نمىتوان تصوّر نمود ؛ ماهيّت هم امر انتزاعى است ؛ و بعد از بين رفتن وجود ، و در هم شكستن آن سازمان جز مفهومى بيش نخواهد بود ؛ و تحقّق و واقعيّتى نخواهد داشت .\r\nمثل اينكه مىگوئيم : خاك زمين درخت شد ؛ درخت چوب شد ؛ چوب ذغال شد ؛ ذغال خاكستر شد ؛ در اين شدها چه منظور داريم ؟ و بچه عنايتى اسناد شد را بموضوع مىدهيم ؟ به همان عنايت در جملهء زيد فانى شد اسناد فنا را به زيد مىدهيم .\r\nخاك زمين درخت شد ؛ يعنى مادّهء اوّليّه و هيولاى زمين كه صورت خاكى به خود گرفته بود ، آن صورت را از دست داد و صورت درخت به خود گرفت ، و تبديل به درخت شد ؛ و چوب ذغال شد يعنى مادّهء اوّليّه كه صورت چوبى داشت آن صورت را رها كرد و صورت ذغال به خود گرفت ؛ و تبديل به ذغال شد ؛ آن مادّهء اوّليّه تعيّن اوّل را رها كرد و تعيّن ديگرى را گرفت .\r\nبه همين طريق دربارهء زيد فانى شد مىگوئيم : وجود بحث و بسيط كه عالم را گرفته بود زيد يك تعيّنى از آن را داشت .\r\nو اسم اين تعيّن زيد شد ؛ بعد درجه به درجه و مرتبه به مرتبه در راه عبوديّت قدم زد و سير تكاملى نمود ؛ و از حدّى به حدّى عبور كرده ؛ تا به جائى رسيد كه يكباره تعيّن را از دست داد ؛ آنچه تا به حال در زيد بود وجود او بود ؛ و اينك وجود نسبتى با او ندارد ؛ و اسم زيد براى اين تعيّن خاصّ بود ؛ و در حال فنا تعيّن نيست .\r\n  كَما بَدَأَكُمْ تَعُودُونَ فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ   « 1 » مسلّما طبق آيات قرآن كريم نقطه بازگشت همه انسان‌ها به آنجائيست كه\r\n\r\n\r\n","description":"","footnote":"\r\n( 1 ) همان‌طوركه خداوند شما را ابتداء كرد همين‌طور برمىگرديد جماعتى راه مىيابند و جماعتى بر آنها ضلالت ثابت است ( آيهء 29 از سوره 7 اعراف )\r\n","page_name":" 194 ","page_number":194},
  {"content":"\r\n\r\nابتدائشان از آنجاست . تا آنجا انسان وجود دارد و تعيّن دارد ؛ از آنجا بالاتر كه خود را از دست مىدهد عالم فناست .\r\nيعنى انسان از آنجا كه بدئش بوده تا آنجا مىتواند برود ؛ و انيّت و عين ثابت او هم باقى است . از آنجا بالاتر بايد هستى را از دست بدهد ؛ در بالاتر از آن مرحله كه عين ثابت نيست ؛ عين ثابت از نقطهء بدء شروع مىشود و به نقطهء بازگشت ختم مىشود .\r\nعين ثابت از نقطه ابتداى هستى شروع مىشود ؛ و بدانجا ختم مىشود ؛ عالم فنا ما فوق عالم هستى است ؛ عالم فنا عالم نيستى است .\r\nمعناى هستى زيد و نيستى زيد اينست كه ذات مقدّس پروردگار زيد را مشاهده مىكرد و حالا خودش را مشاهده مىكند ؛ و يا به‌عبارت‌ديگر تا به حال ذات حقّ تماشاى تعيّن مىكرد ؛ و حال تماشاى وجودش را بدون تعيّن مىكند . آيا اين كلام كلام صحيحى است ؟\r\nهمان‌طوركه مىگوئيم : زيد و اصل شد اين نسبت مسامحة مىباشد ؛ چون و اصل شدن دلالت بر تعدّد دارد و آنجا زيدى نيست و حقّى نيست كه دو چيز باشند ؛ يكى و اصل و يكى موصول به ؛ همين‌طور در فناى زيد مىگوئيم : زيد فانى شد نسبت مسامحى است ؛ و معناى حقيقى آن اينست كه ذات حقّ آن وجود بحت و بسيط و مجرّد على الاطلاق تا به حال نگران تعيّن بود از اين ببعد نگران اطلاق است .\r\nدر فناى زيد بطور تحقيق نمىتوانيم بگوئيم : عين ثابت در ذات است ؛ پس بالأخره بايد از لوازم اسماء و صفات باشد ؛ و در نتيجه اينكه مىگوئيم : زيد فانى شد در ذات ، بايد جملهء مسامحى بوده باشد .\r\nو بالأخره يا بايد در معناى فنا تغييرى بدهيد ! و يا همان‌طوركه الآن تعبير فرموديد كه تا به حال نگران كثرت بود ، حالا نگران وحدت است .\r\nاين تعبير بسيار عالى است ؛ مثلا مىگوئيم : تا به حال زيد انگشترش را تماشا مىكرد ؛ حالا خودش را تماشا مىكند ؛ و ديگر پاى ضمير را به ميان نمىآوريم ؛ و از عين ثابت بحث نمىكنيم ؛ و نمىگوئيم زيد فانى شد يعنى تعيّن فانى شد ؛ بلكه مىگوئيم :\r\nتا به حال ذات اقدس حقّ با تعيّن زيدى و عمروى و بكرى جمال خود را مىديد ؛ و در اين مرائى و آئينه‌ها و تجلّيات ، خود را مشاهده مىكرد ؛ و اينك بدون حجاب و مرآت خود را\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمشاهده مىكند .\r\nو همين است معناى  وَ إِلَيْهِ تُقْلَبُونَ  يعنى تعيّن برداشته مىشود ؛ و هستى تعيّن واژگون مىگردد .\r\n\r\n[ وحدت حقّه ذات احديّت هيچ‌گونه تعيّن و تقيّدى برنمىدارد 
  ]\r\nعلّامه : در جملهء پروانه آتش شد و نظائر آن مثل آنكه بگوئيم : زيد خاك شد ؛ و فلان موجود نيست ، همين حرفها هست ؛ ديگر آن ضمير را اگر برداريم مىمانيم معطّل ؛ بدون ضمير نمىشود ؛ حتما بايد مضمرى داشته باشيم كه صدق بكند ؛ آن ضمير عين ثابت است .\r\nموجوديّتى و واقعيّتى بود كه زيد بود ؛ آن واقعيّت را از دست مىدهد ؛ نمىماند مگر مسئله عين ثابت .\r\nاين درد ما اينست كه ما بهر شكل دست بزنيم ؛ و از هر در بيائيم ؛ و بهر وسيله متشبّث گرديم ؛ اين عين ثابت را نمىتوانيم از دست بدهيم ؛ به جهت اينكه ضمير داريم .\r\nدر مسئلهء فنا زيد كه من مىگفت ، اين ضمير مخصوص خداوند است ؛ زيد فانى شد به خدا .\r\nاين درست است و تمام است ؛ امّا آن زيد كه ضميرى بود و فانى شد ارتباط با آن ضمير داشت . اين را نمىتوانيم به جائى بزنيم ؛ بايد بگوئيم : زيد بود ؛ خداوند متعال كه موجود ثابتى بود به جاى زيد نشست . و تا به حال ، شخص كه مىگفت : من ، زيد را مشاهده مىكرد ؛ از حالا ببعد كه مىگويد من ، خداست كه مشاهده مىكند .\r\nاين معنى بحسب ظاهر جور درمىآيد .\r\nو اينكه مىگوئيد : تا به حال حقّ متعال تماشاى تعيّن مىكرد ؛ و از حالا ببعد خود را بدون تعيّن مشاهده مىكند ؛ حرف خوبى است ؛ مشاهده بكند ؛ ما حرف نداريم ! قبول هم داريم ! امّا اين را روشن كنيد كه : آن تماشاى حقّ با زيد صورت گرفته ؛ حقّ متعال زيد را مشاهده مىكرد و حالا با زيد خود را مشاهده مىكند ؛ اگر زيد كنار برود ، آخر اين را چه جور مىتوانيم بپذيريم ؟\r\nشما مىگوئيد : ذات حقّ مقدّس ، آن وجود بسيط على الإطلاق تا به حال نگران اين تعيّن بود ؛ و از اين ببعد نگران اطلاق است ؛ همه‌اش درست است ؛ كاملا صحيح\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاست ؛ امّا زيد فانى شد ؛ آن زيد را ما مىخواهيم پيدا كنيم كه از كجا در آمد ؟ آن زيد چيست ؟ جز عين ثابت مگر مىتواند چيز ديگرى بوده باشد ؟\r\nو عين ثابت نمىتواند در ذات بوده باشد ؛ بلى مىتواند از لوازم اسماء و صفات باشد .\r\nامّا اين را نمىتوان گفت كه : جملهء زيد فانى شد جملهء مسامحى است ؛ و اين نسبت مسامحة داده شده است ؛ به جهت اينكه مرجع اين گفتار به اين مىشود كه فنا هم يك بيان مجازى است ؛ و يك التفات مجازى است ؛ و اين جور نيست .\r\nقبول است كه قبل از فنا خداوند متعال با تعيّن زيدى با تعيّن عمروى با تعيّن بكرى با تعيّن خالدى و همين‌طور با تعيّناتى كه زيد و عمرو و بكر و غيرهم بودند مىديد ؛ و همه اينها فانى شدند در حقّ تبارك و تعالى ؛ فانى كه شدند ، باز پاى ضمير در ميان مىآيد .\r\nو اگر معناى  وَ إِلَيْهِ تُقْلَبُونَ  اينست كه از زيد عين ثابتى نمىماند ؛ و حقّ حقّ را مشاهده مىكند ؛ پس نگوئيد : زيد فانى شد .\r\nنگاه كردن زيد به انگشتر دستش ؛ به خطّ زيبايش ؛ و تماشا كردن حقّ به آثارش ، همه شئون است و ضماير دارند ؛ اين ضماير بايد پيدا بشود ؛ و در حال فنا اين ضماير بجاى خود باقى هستند .\r\nتلميذ : وقتى ما صحبت از وجود مطلق مىكنيم ؛ و نظرى به تعيّن نداريم ، ديگر ضمير براى چه مىخواهيم ؟ اين ضمير وقتى در عالم ذات راه ندارد ؛ و از لوازم اسماء و صفات است ؛ پس بجاى خودش هست ؛ زيد به جاى خودش هست ؛ معناى فنا نگرش ذات پروردگار است ذات مقدّس خود را ؛ بگذاريد اين ضمير و آن زيد بجاى خودشان مقهور و منكوب بوده باشند ؛ و هزار سال افتاده باشند ! ما با زيد چه كار داريم ، تا با ضميرش داشته باشيم ؟\r\nاين اصرارى كه حضرتعالى براى حفظ عين ثابت زيد و ضمير داريد ، بر اساس أصالة الماهيّة خوب است بر اصل اصالة الوجود چيزى نيست جز حقّ تبارك و تعالى ؛ و غير از حقّ نمىتواند حقّ را ادراك كند .\r\nزيد بنده خدا زحمت كشيده ، و در مسير وجودى به جائى رسيده ؛ و به وجود حقّ\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nپيوسته و شئون خود را از دست داده است ؛ و در خانه‌اى وارد شده است كه ليس فى الدّار غيره ديّار در آن خانه غير از صاحبخانه كسى نيست ؛ چطور مىگذارند زيد در آنجا برود ؟\r\nدرحالىكه مىگوئيم : زيد و اين عنوان غير از عنوان صاحبخانه است .\r\nآنجا كه برق غيرت او بدرخشد ، نه زيدى مىماند و نه عمروى ؛ نه وليّي و نه مولائى ؛ نه اسمى و نه رسمى .\r\nچه كسى مىتواند در آنجا وارد شود ؟ زيد چگونه دلش مىخواهد آنجا برود ؟ و جلّ و پوست خود را در آنجا بگسترد ؟ و دكّهء خود را در آنجا بگشايد ؟\r\nاگر زيد بخواهد با خوديّت خود آنجا برود جلويش را مىگيرند ؛ آرى تا زيد زيد است بدانجا راه ندارد ؛ امّا زيدى كه فانى است ديگر زيد نيست ؛ تعيّنات را يكى از پس ديگرى ردّ كرده است ؛ و در آخر وهله وجودش را در طبق اخلاص نهاده و تقديم نموده است ؛ و از دست داده است ؛ و بالنّتيجه خود از دست رفته است ؛ يعنى آن محدوديّت تبديل مىشود به لا محدوديّت ؛ و آن ضيق تبديل مىشود به اطلاق .\r\n وجود اندر كمال خويش سارى است * تعيّن‌ها امور اعتبارى است \r\nاين زيد كه دارد حركت مىكند زيديّت زيد نيست ؛ وجود زيد است كه متحرّك است .\r\nمىرود مىرود تا مىرسد به وجود مطلق ؛ يعنى چه ؟ يعنى اين احرازش را از دست مىدهد احراز عالىترى به خود مىگيرد ؛ و آن احراز را نيز از دست مىدهد و احراز عالىتر از آن پيدا مىكند .\r\nتا اينكه آنجا حقّ خود را احراز مىكند ؛ تعيّن‌ها هر كدام بجاى خودشان محفوظ ، و موطن هر كدام در محلّ اسماء و صفات ، و مدارج و معارج كمال زيد ثابت ، و از دستبرد نيستى مصون هستند .\r\nدر آن‌وقت اگر از او بپرسند : تو كيستى و از كجا آمده‌اى ؟ در پاسخ مىگويد : من چيزى نيستم ؛ من زيد نيستم ؛ از كجا آمده‌اى ؟ مال عالم كثرت بود ؛ اينجا عالم توحيد است ؛ در اينجا زمان و مكان نيست ؛ اينجا زيد و عمرو نيست .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبايزيد مىگويد : من سى سال است با غير از حقّ تكلّم نكردم هركس از من سؤال مىكرد حقّ بود و هركس جوابش را مىداد حقّ بود ؛ يعنى چه ؟ يعنى سى سال است در عالم فنا هستم ؛ يعنى من نيستم ؛ من در عالم كثرات است ؛ در اينجا من حقّ است تبارك و تعالى .\r\nآرى در وقتى كه رقّت جام و رقّت مى چنان بودند كه هر چه بجام و يا به مى نگريسته شود يك چيز ديده شود ميز و فصل و انّيت چگونه متصوّر است ؟\r\n رقّ الزّجاج و رقّت الخمر * فتشابها و تشاكل الأمر « 1 » \r\n فكأنّما خمر و لا قدح * و كأنّما قدح و لا خمر « 2 » \r\nاينجا ديگر ضمير چه مىكند ؟ و عين ثابت چه حظّى دارد ؟\r\nضمير رفت الله مىماند و بس و لكنّ الله رمى .\r\n أ كئوس تلألأت بمدام * أم شموس تهلّلت بغمام\r\nاز صفاى مى و لطافت جام * بهم آميخت رنگ جام و مدام\r\nهمه جام است ، نيست گوئى مى * يا مدام است نيست گوئى جام « 3 » \r\n\r\n[ در معناى رباعى خمريّه : رقّ الزّجاج و رقّت الخمر 
  ]\r\nعلّامه : نمىشود دست از زيد برداشت ؛ تمام كارها با زيد است كه مىخواهيم بگوئيم : فانى شده است آن‌وقت زيد فانى شد ؛ وقتى اين مسئله را باز مىكنيم و اين طرف و آن طرف مىبريم چگونه زيدش گم مىشود ؟ فانى شد درست ؛ و آن شد ضميريست كه بايد به جائى برگردد .\r\nتعبير ما بر اصالت الوجود است ؛ أصالة الماهوى هم نيستيم ؛ اين زيد بندهء خدا زحمت كشيده ؛ و در راه وجود سير كرده ؛ و در مجراى وجود فانى شده است .\r\nامّا نگوئيد : زيد فانى شد در ذات ؛ اين در از كجا آمد ؟ كه بگوئيم : در ذات\r\n\r\n\r\n","description":"","footnote":"\r\n( 1 ) شيشهء خمر چنان لطيف است ؛ و خود خمر هم چنان لطيف كه امر مشتبه شد ؛ و مسئله ازاينجهت مشكل آمد .\r\n( 2 ) پس گويا مثل اينكه خمر است ، و شيشه‌اى نيست ؛ و يا اينكه گويا شيشه است ، و خمرى نيست .\r\n( اين اشعار را صدر المتألّهين درج 2 اسفار از طبع حروفى شاهد آورده است ) .\r\n( 3 ) مفاتيح الاعجاز در شرح گلشن راز ص 61 و معناى شعر اوّل اينست : آيا ظرف‌هاى بلورين است كه با مى متلألأ و روشن شده است ؟ و يا آيا خورشيدهائيست كه به ابرها متلألأ و درخشان شده است ؟\r\n","page_name":" 199 ","page_number":199},
  {"content":"\r\n\r\nحضرت حقّ تعيّن پيدا مىشود ؛ زيد فانى شد به خدا يعنى خداوند با تعيّن زيدى مىبيند ؛ و مىشنود ؛ و گفتگو دارد .\r\nزيد يك عمرى را در تعيّن گذاردند و سپس حقّ مطلق بدون تعيّن مىبيند ؛ و در آخر وهله زيد جورى مىشود كه تعيّن را از دست مىدهد باز همان ضمير بر سر جاى خود هست .\r\nچون زيد جواب مىدهد كه من من نيستم بلكه حقّ است ؛ باز همان ضمير بجاى خود هست .\r\nاگر زيد حقّ نبود ؛ و رابطه زيد با حقّ نبود ؛ چگونه زيد جواب مىداد : به من چرا خطاب مىكنيد ؟ ! و چرا زيد مىگوئيد ؟ ! چون من ديگر نيست كه مخاطب شود ؛ زيدى نيست در ميان .\r\nمراد از گفتار بايزيد بسطامى همان حال فناست ؛ و اين كه مىگويد : ديگر من نيستم حقّ است ؛ اين همان ضمير است ؛ و اين كه مىگوئيد : زيد خودش را گم كرده و با چشم حقّ تماشا مىكند و مىبيند ؛ اينها همه‌اش موضوع و محمول است ؛ و همان مرجع براى همهء اينها لازم .\r\nشعرهاى خمريّه هم بسيار لطيف است ؛ ولى اينكه مىگوئيد : مثل اينكه خمر جام است ؛ و يا جام خمر است ؛ اين هم ضمير است ! و بهر حال از هر راه و از هر طريق ، راه مفرّى از عين ثابت نيست ؛ و در حال فنا بايد ملتزم بثبوت آن بود « 1 » .\r\n\r\n\r\n","description":"","footnote":"\r\n( 1 ) آنچه به نظر اين ناچيز در هنگام تحرير اين مصاحبات رسيد اينست كه بگوئيم : فناى افراد انسان در ذات اقدس حضرت حقّ به دو گونه صورت مىگيرد :\r\nاوّل آنكه زندگانى طبيعى و حيات مادّى آنها باقى بوده ، و در اين حال موفّق به مقام فنا مىشوند ؛ و اين فنا قبل از موت پيدا مىشود ؛ و در اين صورت افراد مؤمن و مخلص كه راهى را بسوى خدا پيموده‌اند با وجود حيات دنيوى فانى مىشوند ؛ و بنابراين مقام فنا براى آنان مانند حالات مختلفى است كه پيدا مىشود .\r\nمىتوانيم بگوئيم : كه زيد در حال فناست ؛ همين‌طور كه مىگوئيم : زيد در حال فنا نيست ؛ و در اين صورت حال فنا و عدم فنا دو حال مختلفى است كه براى زيد پيدا مىشود و البته چون مىگوئيم : براى زيد پيدا مىشود معلوم است كه براى زيد و تعيّن او يعنى زيد متعيّن و موجود پيدا مىشود و البتّه در اين صورت عين ثابت باقى است .\r\nو اين حال فنا همانست كه در روايات وارد شده است كه :\r\nما يتقرّب إلىّ عبد من عبادى بشيء أحبّ إلىّ ممّا افترضته عليه ؛ و إنّه ليتقرّب إلىّ بالنّوافل حتّى أحبّه فإذا أحببته كنت سمعه الّذي يسمع به ؛ و بصره الذي يبصر به و لسانه الّذى ينطق به و يده الّتى يبطش بها ؛ إن دعانى أحبته و إن سألنى أعطيته .\r\n","page_name":" 200 ","page_number":200},
  {"content":"\r\n\r\n\r\n\r\n","description":"","footnote":"\r\n( هيچ‌گاه بنده‌اى از بندگان من به من تقرّب نمىجويد به چيزى كه در نزد من بهتر باشد از آن عملى كه بر او واجب كرده‌ام ؛ و بر عهدهء او قرار داده‌ام ؛ و بندهء من دائما به من تقرّب مىجويد بواسطهء كارهاى شايسته و پسنديده‌اى كه من بعنوان مستحبّ و نافله مورد رضا و محبّت من بوده است ؛ تا به حدّى كه من او را دوست مىدارم ؛ و پس از آنكه من او را دوست داشتم ؛ من گوش او مىشوم كه با او مىشنود ؛ و چشم او مىشوم كه با او مىبيند ؛ و زبان او مىشوم كه با او تكلّم مىكند ؛ و دست او مىشوم كه با او مىگيرد ؛ اگر مرا بخواند اجابت مىكنم ؛ و اگر از من چيزى بخواهد به او مىدهم ) اين حديث را در كتب معتبره شيعه چون محاسن برقى و كتاب كافى به سندهاى مختلف آورده‌اند ؛ و غزالى در احياء العلوم در كتاب محبّت و شوق به خدا آورده است ؛ و مرحوم آية الحق و العرفان حاج ميرزا جواد آقاى ملكى تبريزى در كتاب لقاء الله فرموده‌اند : اين حديث متّفق عليه بين همه اهل اسلام است .\r\nبارى اين حديث شريف همين حال فناى مؤمن را در ذات حقّ در حال حيات بيان مىكند ؛ و در اين صورت حق با چشم مؤمن مىبيند ، و با گوش او مىشنود و با زبان او به سخن درمىآيد ؛ و با دست او اخذ مىكند ؛ و همين است مراد از اشعار ملّاى رومى آنجا كه فرمايد :\r\n گفت نوح اى سركشان من من نيم * من ز جان مردم به جانان مىزيم\r\nچون ز جان مردم به جانان زنده‌ام * نيست مرگم تا ابد پاينده‌ام\r\nچون به مردم از حواسات بشر * حقّ مرا شد سمع و ادراك و بصر\r\nچون كه من من نيستم اين دم ز هوست * پيش اين دم هر كه دم زد كافر اوست\r\nهست اندر نقش اين روباه شير * سوى اين رو به نشايد شد دلير \r\nو در اين قسم از فنا مسلّما تعيّن زيد از نقطهء نظر اصل خلقت باقيست زيرا حق از چشم همين زيد مىبيند ؛ و از گوش همين مىشنود ؛ پس فنا حالتى است براى او و معلوم است كه صاحب اين حال زيد است كه در حال فنا وجود خود را رها كرده است ولى اصل زيديت او بجاى خود باقى است .\r\nو ظاهرا راجع به همين فنا باشد آنچه را كه محيى الدّين دربارهء اشخاص فانى قائل به بقاء عين ثابت شده است .\r\nو فناى جميع موجودات از جمادات و نباتات چون درخت‌ها و كوه‌ها و آسمانها و زمين و ستارگان در ذات حقّ تعالى از همين قبيل است ؛ زيرا با بقاء اعيان ثابته و هويّات خود فنا دارند ؛ و همه در مقام تذلّل و خشوع‌اند ؛ و آيه شريفه   إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً لَقَدْ أَحْصاهُمْ وَ عَدَّهُمْ عَدًّا   نيز راجع به همين قسم از فناست ؛ زيرا اين درجه از عبوديّت كه فناى تكوينى است با تحقّق و تعيّنات صورت مىگيرد و لذا مىفرمايد : همه بسوى خداى رحمن رونده هستند ؛ و خدا آنها را احصار مىكند و مىشمرد ؛ و معلوم است كه آمدن و احصار كردن و شمردن نسبت به موجودات متعيّنه صورت مىگيرد .\r\nدوّم فنا براى كسانى كه زندگى طبيعىّ و حيات مادّى و دنيوى خود را از دست داده‌اند ؛ و عقبات برزخ و قيامت را بعد از اين دنيا طىّ كرده ؛ و از مقرّبين و مخلصين بوده ؛ و در ذات حقّ بمقام فنا باقيمانده‌اند ؛ اينان كه\r\n","page_name":" 201 ","page_number":201},
  {"content":"\r\n\r\n\r\n[ در معناى إلّا عباد الله المخلصين اولئك لهم رزق معلوم 
  ]\r\nتلميذ : در آيهء شريفهء قرآن كريم داريم :\r\n  إِلَّا عِبادَ اللَّهِ الْمُخْلَصِينَ أُولئِكَ لَهُمْ رِزْقٌ مَعْلُومٌ   ( آيهء 41 و 42 از سوره 37 صافّات )   فَواكِهُ وَ هُمْ مُكْرَمُونَ فِي جَنَّاتِ النَّعِيمِ   ( آيهء 43 و 44 ) در اين آيه شريفه فواكه عطف بيان است براى رزق معلوم ؛ عباد الله المخلصين كه فانى در ذات خدا هستند ، چگونه براى آنها جزاى معيّن و با اندازهء مشخّص مقدّر گرديده است ؟ مگر نه آن‌كسىكه بمقام فنا رسيده است ، تمام نعمت‌هاى الهى بدون حساب از آن اوست ؟ چگونه مخلص شدن با محدوديّت در مزد و جزا و معلوميّت آن سازگار است ؟\r\nعلّامه : ظاهرا مراد از معلوم بودن رزق ، اهميّتى است كه خود رزق به آنها مىدهد .\r\nو اين خودش اميد تحقّقش را دارد ؛ و چون بالأخره بندگان مخلص خدا بنده هستند و مخلص لذا مقدوريّت و معلوميّت براى آنها و رزق آنها خواهد بود .\r\nو اين معنى را بعضى از عرفاء تصديق كرده‌اند ؛ و تعبير خوبى هم هست ؛ كه در نشئه آخرت هويّت و ماهيّت يعنى ما هويّت اشخاص از بين نمىرود ؛ و عين ثابت آنان باقى مىماند .\r\nقاعدتا هم همين‌جور است ؛ چون گرچه ايشان فانيند ؛ ولى بالأخره تعيّن و تشخّصى از وجود دارند .\r\nو منافات ندارد كه عين ثابت آنان باقى بماند ؛ و در عين حال بندگان مخلص خدا هم بوده باشند .\r\n\r\n\r\n","description":"","footnote":"\r\nبدن خود را رها كرده و جسمى ندارند ؛ و برزخ و قيامت را نيز رها كرده ، صورت و نفسى ندارند ؛ و در حرم حقّ وارد شده ؛ و از همهء تعيّنات گذشته‌اند ديگر براى آنها عين ثابتى نيست ؛ انّيت و تعيّن و اسم و رسمى نيست و شايد اشاره به اين فنا باشد آنچه را كه شيخ ولىّالله دهلوى در كتاب همعات مىگويد : كه حصول فنا پس از پانصد سال از مردن براى انسان حاصل مىشود .\r\nو در اين صورت از فنا ديگر عين ثابتى نيست و تبديل و تبدّل زيد به مقام فنا ، مثل تبديل و تبدّل پروانه به آتش است و مثل تبديل حبّهء قند به آب ، و قطره به دريا ، و كرم آب به پرنده ، و امثال ذلك كه تبدّل ماهوى و وجودى شده است ؛ پس در اين قسم تبدّل حال به حال با بقاى عين ثابت و انيّت نيست مانند قسم اوّل كه چنين بود در اين قسم تبديل و تبدّل ذاتى صورت مىگيرد ؛ و چون سگى كه در نمك‌زار نمك گردد و اصلا عين و اثرى از او باقى نباشد ؛ عين و اثرى از سالك راه خدا بعد از موت نخواهد بود هنيا لأرباب النّعيم نعيمهم و للعاشق\r\n","page_name":" 202 ","page_number":202},
  {"content":"\r\n\r\nتلميذ ؛ فلاسفه مىگويند : القسر لا يكون دائميّا و لا أكثريّا .\r\nآيا امتناع قسر منافات با خلود در آتش جهنم ندارد ؟ و آيا اين عدم جواز قسر ، نسبت به حركت‌هاى طبيعى است يا شامل امور معنوى هم مىشود ؟ و آيا امتناع حركت قسرى نسبت به متحرّك است ، يا نسبت به محرّك هم اين‌چنين است ؟\r\nعلّامه : مىگويند : قسر با عنايات إلهى جور درنمىآيد ؛ عنايات إلهى چه در ناحيهء توفيقات و افاضات ، و چه در ناحيهء كمالات يا نعمت‌هائى را كه به كسانى مىدهد ، نمىتواند نيمه‌كاره بوده باشد ؛ خداوند نعمت شكسته و نيمه‌كاره نمىدهد ؛ آن‌وقت قسرا نعمتى بدهد ، كه قسرا پس از چندى براى هميشه از او بگيرد ؛ اين با عنايت الهى جور نيست و مناسب نيست ؛ اينست كه نعمت الهى را بايد دائمى گرفت ؛ اگر نعمتى داده است دائمى داده است و محبوسيّت ندارد .\r\nو امّا دربارهء خلود در جهنّم ، آن‌طور كه توجيه مىكنند ، اينست كه نمىشود با مخلّدين در جهنّم نعمت قسرى بوده باشد . وجودى را كه حقّ تعالى ايجاد مىفرمايد ؛ يا وجودى را كه بيك موجودى خصوصيّت وجودى مىدهد ، محبوسيّت ندارد . چند روزى در دست او بوده و سپس از او بازپس بگيرد ؛ اين‌طور نيست .\r\nاين با عنايت الهى درست درنمىآيد ؛ اينست كه نعمت‌هاى الهى از راه قسر بما نمىرسد ؛ يعنى يك نعمت چند روزى بما داده شود ؛ و سپس منقطع گردد ؛ پس مخلّدين در جهنّم از اوّل وهله نعمت‌هاى قسرى نداشته‌اند .\r\nامّا حركت‌هاى قسرى نسبت به متحرّك قسر است ؛ و الّا نسبت به علّت عامل قسر نيست ؛ طبيعى است . مثل اينكه مثلا انسان يك تكّه سنگ را كه بالا مىاندازد ، اين سنگ در رفتن بسوى بالا حركت قسرى دارد ؛ امّا از انسانى كه آن را به بالا پرتاب مىكند قسر نيست ؛ و نظاير اين مثل .\r\n\r\n\r\n","description":"","footnote":"\r\nالمسكين ما يتجرّع و ظاهرا آنچه استاد ما آية الله و سند الحقّ و العرفان مرحوم علّامهء طباطبائى رضوان الله عليه در اين مصاحبات با اين ناچيز كه خوشه‌چين درياى بيكران علوم ايشان بوده‌ام ، بر آن اصرار دارند و به هيچ‌وجه من الوجوه همان‌طوركه ملاحظه مىشود از آن تنازل نمىكنند ؛ و بعنوان عين ثابت و بقاء مرجع ضمير و در هر حال براى بقاء نسبت بدان ملزم هستند ؛ همان فناى از قسم اوّل است كه با وجود حيات سالك در دنيا براى او پيدا مىشود ؛ كه بعنوان حالات يا ملكات براى او محسوب مىگردد . جزاه الله عن العلم افضل جزاء المعلّمين ؛ و رحمة الله عليه رحمة واسعة ؛ گرچه از بعض از عباراتشان استفادهء توسعه نسبت به دو قسم از فنا مىتوان نمود .\r\n","page_name":" 203 ","page_number":203},
  {"content":"\r\n\r\nممكنست قوّهء دست بشر به اندازه‌اى باشد كه اين سنگ را كه مىاندازد ، پيوسته اين سنگ برود مانند اين سفينه‌هاى فضائى كه آنها را پرتاب مىكنند ، از جوّ زمين هم مىگذرد .\r\nعلل و عواملى همراهشان مىكنند كه اينها به همراهى آنها سير مىكنند ؛ تا مقدارى كه آن علل كار خود را انجام مىدهند ؛ وقتى كه انجام داد و تمام كرد ؛ آن سفينه‌ها يا سقوط مىكنند ؛ يا مىسوزند ؛ و يا به نحوى ديگر از بين مىروند ؛ و يا در تحت قوّهء جاذبهء ديگرى قرار گرفته ؛ و در آن مدار و در تحت آن عامل حركت مىكنند .\r\nدر امور معنويّه هم نظير همين تقريب را در عدم دوام قسر مىتوان گفت ؛ كه در معنويّات و رحمات الهيّه حركت قسرى دائمى و يا اكثرى نيست ؛ و هميشه عوامل معنوى نيز بر اساس حركات اوّليّه نفسيّه افاضه دارند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nابحاث عرفانى\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\nبسم اللّه الرّحمن الرّحيم\r\n\r\n[ كيفيّت نزول وحى بر رسول خدا صلّى الله عليه و آله و سلّم 
  ]\r\nتلميذ : راجع به كيفيّت نزول وحى برسول الله صلّى الله عليه و آله و سلّم است .\r\nآيا در هنگام وحى آيات قرآنيّه بر رسول خدا صلّى الله عليه و آله و سلّم و نزول آيات و اوامر و نواهى الهيّه ، هميشه حال پيغمبر تغيير مىكرده ؛ و از حال عادى خارج مىشده‌اند ؛ و يا آنكه در بعضى از اوقات حال رسول خدا تغيير مىكرده است ؟ چون در اثر وارد است كه در حال وحى رنگ پيغمبر زرد و يا سفيد مىشد ؛ و بدن آن حضرت سنگين مىشد ؛ و مانند شخص بىهوش و بىحال درمىآمدند .\r\nو آيات الهيّه‌اى را كه نازل مىشده است ؛ آيا در حال افاقه براى مردم و براى كتّاب وحى مىخوانده‌اند ؛ يا در همان حالت غير عادى ؟ و آيا كتّاب وحى پيوسته ملازم آن حضرت بوده‌اند و فورا وحى را مىنوشته‌اند يا بعدا ؟\r\nو آيا نزول وحى بتوسّط جبرائيل بوده ؛ و يا خود حضرت حقّ بدون واسطه و حجاب بر آن حضرت تجلّى مىنموده است ؟\r\nعلّامه : نمىتوان گفت كه پيوسته حال رسول خدا صلّى الله عليه و آله و سلّم در وقت نزول وحى تغيير مىكرده است ؛ يعنى دليل نداريم ؛ از كجا مىتوان گفت ؟ در مورد رسول الله گاهى اتّفاق مىافتاد در وقت نزول وحى ، حال ايشان بهم مىخورد ؛ و مثل آدم مقضىّ عليه ( مثل شخص متوفّى ) همين‌طور مىافتادند و بعدا افاقه حاصل مىشد .\r\nامّا اينكه آيات را در همان حال غير عادى مىخوانده‌اند يا پس از افاقه ، خيلى روشن نيست .\r\nمثل اينكه از بعضى از روايات استفاده مىشود كه در حال افاقه هم خوانده مىشد ؛ كه چون حضرتش از عالم فناء بقاء حاصل كرد سؤال مىفرمود : كه چطور خوانديد ؟ اين دليليست بر آنكه در حال فنا و گرفتگى هم مىخوانده‌اند ؛ و بعد كه حال عوض مىشد ؛ و حال عادى دست مىداد نيز خوانده مىشده است .\r\nيك روايت داريم كه از حضرت صادق عليه السّلام سؤال مىكنند : يا ابن رسول الله !\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nرسول اكرم صلّى الله عليه و آله و سلّم تاب مقاومت ملاقات و ديدار جبرئيل را نداشت ؛ و از آن جهت از خود بى خود مىشد ؛ و غشّ مىكرد .\r\nحضرت صادق عليه السّلام فرمود : اين در حالى بود كه خداوند متعال تجلّى مىكرد به رسولش و با او تكلّم مىكرد ؛ و رسولش طرف خطاب خدا بود ؛ و خود حقّ تبارك و تعالى بدون واسطه با او سخن مىگفت .\r\nو امّا در غير اين صورت جبرائيل مانند يك عبد مملوك و يك بنده و برده‌اى مىايستاد ؛ و اجازه مىگرفت ؛ و حرفهايش را مىزد ؛ و هر وقت جبرائيل تكلّم مىكرد اين‌چنين بود .\r\nو امّا آنكه در موقع خطاب ، حال رسولش تغيير مىكرد حقيقتا خود خداوند عزّ و جلّ بوده است .\r\nمثلا در شأن نزول سورهء مائده ، و در روايات نزول آن داريم : كه سورهء مائده وقتى نازل شد كه پيغمبر اكرم به مدينه وارد مىشدند ؛ و به اندازه‌اى اين سوره سنگينى داشت و آن‌قدر سخت و سنگين بود كه ناقه‌اى كه حضرت بر آن سوار بودند نزديك بود به زمين برسد ، و به روى زمين بخوابد .\r\nآيات و روايات در كيفيّت نزول سوره‌هاى قرآن مختلف است ؛ بعضى دلالت دارد بر اينكه خداوند متعال تجلّى مىنموده و وحى مىفرموده است ؛ و اين وحى بلاواسطه بوده ؛ و از بعضى استفاده مىشود كه بتوسّط جبرائيل بوده است .\r\nو اصولا در آيهء وارده در آخر سورهء شورى حمعسق كه مىفرمايد :\r\n وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ .  « 1 » وحى خدا قسيم با ارسال رسل قرار گرفته است ؛ يعنى وحيا مقابل افتاده با فرستادن مأمور و رسول و با تكلّم از وراء حجاب ؛ پس هرجا كه وحى بوده است ديگر جبرائيل نبوده است .\r\n\r\n\r\n","description":"","footnote":"\r\n( 1 ) آيهء 51 از سوره 42 شورى : و از براى هيچ فردى از افراد بشر نيست كه خداوند با او سخن گويد ؛ مگر از راه وحى ، و يا از پشت پرده و حجاب ، و يا اينكه فرستاده‌اى را بفرستد ، پس وحى كند باذن خود هر چه را كه بخواهد ؛ و او بلندمرتبه و حكيم است .\r\n","page_name":" 208 ","page_number":208},
  {"content":"\r\n\r\nو اين آيه به خوبى دلالت دارد بر آنكه در جائى كه قرآن به صورت وحى بوده است ؛ توسّط خود حضرت حقّ متعال بلا واسطه بوده و برسول اكرم نازل مىشده است ؛ و بالاخره جبرائيل نبوده است .\r\nو آنجاهائى كه بتوسّط جبرائيل نازل مىشده است ؛ ديگر جلوهء خدا بدون واسطه نبوده است .\r\nاين مسئله خيلى روشن است ؛ چون بطور حصر مطلق دائر بين نفى و اثبات إلّا وحيا أومن وراء حجاب أو يرسل رسولا هر چه بتوسّط جبرائيل و يا اعوان او نازل شود غير از مسئله وحى مىباشد .\r\nآيات وارده در أوّل نزول قرآن :\r\n      بِسْمِ اللَّهِ الرَّحْمنِ الرَّحِيمِ اقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ       « 1 » بحسب ظاهر به نظر مىرسد به اين كه توسّط خود حضرت حقّ متعال بعنوان وحى بوده باشد ؛ و جبرائيل معلوم مىشود كه بعدها آورده است .\r\n\r\n[ در كيفيّت نزول وحى به رسول خدا صلّى الله عليه و آله و سلّم 
  ]\r\nو نيز در قرآن سه آيه داريم كه دلالت دارد بر اينكه قرآن توسّط جبرائيل و روح القدس و روح الامين نازل شده است .\r\n قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ  « 2 »  قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا  « 3 »    نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ بِلِسانٍ عَرَبِيٍّ مُبِينٍ    « 4 » بارى ظاهر اين آيات اينست كه تمام قرآن را جبرئيل نازل كرده است ؛ ما براى\r\n\r\n\r\n","description":"","footnote":"\r\n( 1 ) آيهء 1 تا 6 از سوره 96 علق : بخوان باسم پروردگارت آنكه خلق كرد ! انسان را از علق خلق كرد بخوان ! و پروردگار تو از همهء موجودات مكرّم‌تر و بزرگوارتر است ؛ آن كسيست كه با قلم تعليم كرد ؛ و به انسان تعليم كرد چيزهائى را كه نمىدانست .\r\n( 2 ) آيهء 97 از سورهء 2 بقره : بگو كيست كه دشمن جبرائيل باشد ؟ جبرائيل است كه بر قلب تو فروفرستاد قرآن را باذن خدا .\r\n( 3 ) آيهء 102 از سورهء 16 نحل : بگو قرآن را روح القدس از جانب پروردگارت بحقّ فروفرستاد تا اينكه كسانى كه ايمان آورده‌اند ، استوار و پابرجاى بوده باشند .\r\n( 4 ) آيهء 193 از سوره 26 شعراء : قرآن را روح الأمين بر قلب تو فروفرستاد براى اينكه از ترسانندگان بوده باشى به زبان عربى آشكارا .\r\n","page_name":" 209 ","page_number":209},
  {"content":"\r\n\r\nبدست آوردن حقيقت مطلب و جمع بين آيات قرآن يك طورى فكر كرده‌ايم نمىدانم رساست ، يا رسا نيست ؟\r\nو آن اينكه بگوئيم : كيفيّت نزول وحى سه مرحله دارد .\r\nمرحلهء اوّل : مرحلهء نزول وحى است من الله از جانب خدا بلا واسطه .\r\nمرحله دوّم : پائين‌تر از آن ، و آن اينكه از جانب خدا بلا واسطه نباشد بلكه از ناحيهء جبرئيل است ؛ يعنى در جائى كه خدا وحى مىكرده جبرائيل هم بوده ؛ و خداوند بتوسّط جبرائيل وحى مىنموده است .\r\nمرحلهء سوّم : مرحلهء پائين‌تر از آن ؛ و آن اينكه از جانب جبرائيل هم بلا واسطه نبوده باشد بلكه بتوسّط اعوان و ياران او وحى مىشده است ؛ و در اين صورت خداوند بتوسّط جبرائيل ، و از جبرائيل بتوسّط اعوان او وحى مىشده است ؛ و در اين قسم ، هم خداى متعال حاضر بوده است ؛ و هم جبرائيل ؛ و هم اعوان جبرائيل .\r\nدربارهء اين قسم سوّم كه بتوسّط اعوان جبرائيل وحى مىشده است ؛ آيه‌اى در قرآن كريم داريم كه مىرساند اين آيات الهى در الواحى و يا مثلا نظير الواحى كه در دست سفرة كرام بررة بوده است نازل مىشده و رسول الله مىخوانده است :\r\n      كَلَّا إِنَّها تَذْكِرَةٌ فَمَنْ شاءَ ذَكَرَهُ فِي صُحُفٍ مُكَرَّمَةٍ مَرْفُوعَةٍ مُطَهَّرَةٍ بِأَيْدِي سَفَرَةٍ كِرامٍ بَرَرَةٍ .       « 1 » و در تمام اين سه مرحله ، اهل سه مرحله ، يعنى حضرت حقّ و جبرائيل و سفره كرام برره حاضر بودند و نزول وحى هم در هريك از مراحل توسّط همه اينها يعنى توسّط سفره كرام برره توسّط جبرائيل توسّط حضرت حقّ صورت مىگرفته است ؛ غاية الامر در بعضى از موارد نظر اصلى به خود ذات حقّ بوده است ، به‌طورىكه به جبرائيل و سفره نظر نمىشده است ؛ و اين در آن مواردى است كه حال رسول الله تغيير مىكرده است ؛ و طبق آيه واقع در سورهء شورى وحيا بوده است .\r\nو در بعضى از موارد نظر اصلى بجبرائيل بوده است ؛ به‌طورىكه به سفره نظر نمىشده است ، و نظر بذات حقّ از آئينه و مرآت جبرائيل بوده است .\r\n\r\n\r\n","description":"","footnote":"\r\n( 1 ) آيات 11 تا 16 از سوره 80 عبس : نه اين‌چنين نيست بلكه آيات قرآن براى تذكّر و پند است ، تا هر كه بخواهد متذكّر گردد ؛ در صحيفه‌هاى بلندمرتبه و بزرگ‌مقام است ؛ آن صحيفه‌ها بلندمرتبه و پاك و پاكيزه است ، كه بدست سفيران حقّ و فرشتگان وحى كه ملائكه بزرگوار و با اخلاق نيكو هستند فرستاده مىشود .\r\n","page_name":" 210 ","page_number":210},
  {"content":"\r\n\r\nو در بعضى از موارد نظر اصلى به همان فرشتگان زيردست و اعوان جبرائيل ، يعنى سفره بوده است . و از دريچهء وجود و تعيّن آنها به جبرائيل و حضرت حقّ نظر مىشده است ؛ و دربارهء اين قسم اخير طبق همان آيه ،  أَوْ يُرْسِلَ رَسُولًا  بوده است . منتهى بعضى از اوقات توسّط رسول جبرئيل و بعضى از اوقات توسّط سفره كرام برره كه ياران و اعوان او هستند .\r\nچون طبق همين آيه  ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا  خداوند متعال وقتى وحى كند خودش تكلّم مىكند ؛ و در تكليمش واسطه اتّخاذ نمىكند . خودش مستقيما تجلّى مىكند ، و تكلّم مىكند ؛ و رسول خدا ادراك مىكند آن تكلّم را .\r\nو نظير اين معنى را دربارهء قبض روح داريم ؛ در آنجا نيز اين سه مرحله در قرآن كريم وارد شده است .\r\nدر يك‌جا داريم :  اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها  « 1 » و در يك‌جا داريم :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ  « 2 » و در يك‌جا داريم :  حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  « 3 » .\r\nو نظير اين آيه بازهم در قرآن كريم هست ؛ و بهر حال از اين آيات استفاده مىشود كه در مسئلهء قبض روح در يك‌مرتبه خداوند متعال مستقيما قبض روح مىكند ؛ و يك‌مرتبه پائين‌تر نسبت به ملك‌الموت داده شده است ؛ و در مرتبه پائين‌تر نسبت به فرشتگان و رسولان قبض ارواح داده شده است .\r\nو در تمام اين سه مرحله نيز خداوند متعال و ملك‌الموت و ملائكه قبض ارواح دست اندر كارند .\r\nفقط تفاوت در اينست كه در بعضى موارد چون شخص محتضر به غير خدا به هيچ‌وجه متوجّه نيست ، حضرت حقّ متعال خود بدون واسطه قبض روح مىنمايد ؛ يعنى شخص محتضر عزرائيل يا فرشته ديگرى را نمىبيند ؛ گرچه آنها دست‌اندركار باشند .\r\n\r\n\r\n","description":"","footnote":"\r\n( 1 ) آيهء 42 از سورهء 39 زمر : خداوند جان‌ها را در وقت مردن و در وقت خوابيدن مىگيرد .\r\n( 2 ) آيهء 11 از سوره 32 سجده : بگو شما را قبض روح مىكند آن فرشتهء مرگى كه بشما گماشته شده است .\r\n( 3 ) آيهء 61 از سورهء 6 انعام : حتّى تا زمانى كه موت بسراغ يكى از شما بيايد ، در آن هنگام رسولان و فرستادگان ما از فرشتگان او را قبض روح مىكنند ؛ و آنها در انجام اين امر كوتاهى ندارند .\r\n","page_name":" 211 ","page_number":211},
  {"content":"\r\n\r\nو در بعضى از موارد محتضر مقامش آن‌طور نيست كه بتواند صرفا غرق در انوار حضرت احديّت باشد ؛ و چون داراى مراتبى از خلوص مىباشد ؛ لذا جان دادن او توسّط خود عزرائيل انجام مىگيرد .\r\nو در بعضى از موارد توسّط ملائكهء جزئيّه و اعوان عزرائيل صورت مىگيرد .\r\nو در صورت دوّم ديگر ذات حقّ مشاهده نمىشود ؛ و در صورت سوّم ذات حقّ و عزرائيل هر دو مشاهده نمىگردند .\r\nو بهر حال اختلاف اين مراتب بحسب اختلاف ادراكات و درجات و مقامات محتضر است .\r\nو همان‌طوركه ذكر شد بحسب ظاهر اختلاف درجات و مراتب وحى آيات قرآنيّه در اين سه مرحله نيز بحسب اختلاف حالات و مقامات و وضعيّاتى بوده است كه خداوند تبارك و تعالى وحى را به يكى از اين سه طريق نازل مىفرموده است .\r\n\r\n[ تفسير آيهء مباركهء : وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى . 
  ]\r\nتلميذ : در آيهء كريمه    وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى عَلَّمَهُ شَدِيدُ الْقُوى .    « 1 » آيا مفادش اينست كه تمام كلمات رسول الله صلّى الله عليه و آله و سلّم وحى بوده است ؟ يا ظاهرش اينست كه آياتى را رسول الله بعنوان قرآن تلاوت مىفرموده است وحى بوده است ؟\r\nچون ديده شده است كه بعضىها استدلال مىكنند با تمسّك به اين آيات بر اينكه حرف‌هاى عادى رسول خدا هم وحى منزل بوده است ؛ مثلا در قضيّه أمر فرمودن آن حضرت به حركت جيش اسامه و يا قضيّه كاغذ و دوات خواستن رسول الله در وقت رحلت بر اينكه چيزى بنويسند كه امّت ديگر هرگز گمراه نشوند ، استدلال مىكنند به اين آيهء شريفه   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى   .\r\nاين كلمات رسول خدا و اوامر و نواهى آن حضرت در امور فردى و خانوادگى و يا در امور اجتماعى آيا وحى نبوده است ؟ گرچه كلمات عادى رسول خدا هم صحيح بود ؛ و طبق حقّ بود ؛ امّا استدلال به آيهء  وَ ما يَنْطِقُ عَنِ الْهَوى  درست است ؟\r\n\r\n\r\n","description":"","footnote":"\r\n( 1 ) آيه 3 تا 5 از سورهء 53 نجم : و رسول خدا از روى ميل و هواى نفسانى خود سخن نمىگويد ؛ نيست سخن او مگر وحى خداوندى كه به او وحى شده است ؛ و او را شديد القوى ( كه منظور جبرائيل امين است ) تعليم كرده است .\r\n","page_name":" 212 ","page_number":212},
  {"content":"\r\n\r\nعلّامه : آيهء  وَ ما يَنْطِقُ عَنِ الْهَوى  اطلاق دارد ؛ و شامل وحى آيات قرآن و غيره مىشود ؛ و مىتوان گفت : رسول الله در امور عادى هم از روى ميل و هواى نفسانى سخن نمىگفته است .\r\nولى آيه   إِنْ هُوَ إِلَّا وَحْيٌ يُوحى عَلَّمَهُ شَدِيدُ الْقُوى   راجع به قرآن كريم و آيات نازله مىباشد و ربطى بسخنان عادى و اوامر آن حضرت در امور شخصى ندارد .\r\nتلميذ : بعضىها در سخنان خود هنگام تكلّم ضمير أنا استعمال نمىكنند ؛ و نمىگويند : من چنين كردم ؛ و يا من رفتم و گفتم و امثال ذلك ؛ بلكه پيوسته ضمير غايب : هو استعمال مىكنند و مىگويند : چنين كرد ؛ و رفت . و او غذا خورد ؛ آيا منظورشان از اين قسم تكلّم ، تأدّب است ؛ كه مىخواهند خود را عادت به من گفتن ندهند ؛ و از منيّت و نسبت افعال مختلف به خود خوددارى كنند ؟ يا منظورشان استناد افعال بحقّ است و نمىخواهند پاى خود را در ميان آورند ؛ و خود را در مقابل حضرت حقّ ذى وجودى پندارند ؟\r\nگرچه اين مقام مقام توحيد صرف نيست ؛ و در آن مقام غير از حضرت حقّ چيزى ديده نمىشود . و نسبت افعال به خودهم در حقيقت نسبت بحقّ است تبارك و تعالى .\r\nعلّامه : در بعضىها شايد بحسب ظاهر همان جنبهء تأدّب باشد كه نمىخواهند خود را عادت به من من گفتن بدهند ؛ و براى مقام توحيدى يك نحو زمينه فراهم كردن باشد .\r\nدر مسئله توحيد چنين بخاطر دارم كه حضرت صادق عليه السّلام بسيار توجّه و تمايل دارند به اينكه لفظ هو را به خدا برگردانند ، كه بمقام ذات اشاره كند ؛ اگر اين‌جور باشد ( هوئى ) جز خدا نداريم ؛ و ديگر مسئله تمام است .\r\n  قُلْ هُوَ اللَّهُ أَحَدٌ   ( آيهء 1 از سوره 112 اخلاص )  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ . \r\n هُوَ اللَّهُ الَّذِي لا إِلهَ إِلَّا هُوَ  ( غير از هو إله نيست )  عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ . \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ  ( صحبت از هو است ، پاى هو به ميان مىآيد )  الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ  « 1 »\r\n\r\n[ رؤياى أمير المؤمنين حضرت خضر را و تعليم اسم أعظم 
  ]\r\nراجع بأمير المؤمنين عليه السّلام وارد است كه آن حضرت در شب قبل از غزوهء بدر حضرت خضر عليه السّلام را در خواب ديدند ؛ و گفتند به او : به من ذكرى بده كه آن را بگويم و بر دشمنان غالب شوم ! حضرت خضر به او گفت : بگو : يا هو يا من لا هو إلّا هو .\r\nچون صبح شد ، خواب را براى رسول الله بيان كرد ؛ و حضرت رسول فرمودند :\r\nاى علىّ ! به تو اسم اعظم تعليم داده شده است « 2 » چقدر اين ذكر پرمعنائيست : يا هو يا من لا هو إلّا هو ؛ اى هو جز تو هو نداريم و اين ديگر در مسئله توحيد وجود خيلى روشن است ؛ يا هو يا من هو يا من هو هو ؛ يا من لا هو إلّا هو .\r\nحضرت امير عليه السّلام فرموده‌اند : من در جنگ بدر به اين ذكر مشغول بودم .\r\n\r\n\r\n","description":"","footnote":"\r\n( 1 ) آيات 22 تا 24 از سورهء 59 حشر : اگر ما اين قرآن را بر كوهى فرومىفرستاديم ؛ هرآينه مىديدى كه آن كوه از عظمت خدا و ترس از خدا خاشع مىشد و متلاشى مىگشت ! و ما اين مثال‌ها را براى مردم مىزنيم به اميد آنكه تفكّر كنند .\r\nاوست خداوند يگانه‌اى كه غير از او خدائى نيست كه به نهان و آشكار اطّلاع دارد و بخشنده و مهربان است .\r\nاوست خداوند يگانه‌اى كه غير از او خدائى نيست و سلطان مقتدر و پاك و منزّه از هر عيب و ايمنىبخش و حافظ و نگهدارندهء عالم و قاهر و مسلّط بر جميع مخلوقات و با جبروت و عظمت است ؛ و منزّه است اين خدا از هر چه را كه مشركان براى او شريك و انبازى قرار مىدهند .\r\n( 2 ) اين روايت را در تفسير مجمع البيان در تفسير سورهء اخلاص آورده است كه : و حدّثنى ( أى قال ابو جعفر عليه السّلام ) و حدّثنى أبى عن أبيه عن امير المؤمنين عليهم السّلام انّه قال : رأيت الخضر فى المنام قبل بدر بليلة فقلت له : علّمنى شيئا انتصر به على الأعداء ! فقال : قل : يا هو يا من لا هو إلّا هو ! فلمّا أصبحت قصصت على رسول الله صلّى الله عليه و آله و سلّم ؛ فقال يا علىّ ! علّمت الإسم الأعظم و كان على لسانى يوم بدر .\r\nقال : و قرء عليه السّلام يوم بدر : قل هو الله أحد فلمّا فرغ قال : يا هو يا من لا هو إلّا هو اغفر لى و انصرنى على القوم الكافرين و كان يقول ذلك يوم صفين و هو يطارد فقال له عمّار بن ياسر : يا أمير المؤمنين ما هذه الكنايات ؟ ! قال : اسم الله الأعظم و عماد التّوحيد لله لا إله إلّا هو ثمّ قرء شهد الله أنّه لا إله إلا هو و الملائكة و اولو العلم قائما بالقسط لا إله إلا هو العزيز الحكيم و آخر الحشر ثمّ نزّل فصلّى أربع ركعات قبل الزّوال .\r\nو اصل اين روايت در توحيد صدوق در باب تفسير قل هو الله احد ص 89 با سند متّصل خود روايت مىكند :\r\nاز ابى البخترى وهب بن وهب از حضرت صادق عليه السّلام ؛ از حضرت باقر عليه السّلام ؛ و در ضمن تفسير ، حضرت باقر استشهاد به اين روايت مىنمايند : كه از پدرشان ؛ و آن حضرت از پدرش حضرت سيد الشهداء عليه السّلام ؛ و او از امير المؤمنين عليه السّلام روايت كرده است .\r\n","page_name":" 214 ","page_number":214},
  {"content":"\r\n\r\nامير المؤمنين عليه السّلام جنگ مىكرد ؛ و اين ذكر را مىگفت .\r\nبله هو از ظهورات خودش يك چيزهائى نشان مىداد .\r\nآرى اينها همه ظهورات است ؛ مردم با چشم‌هاى كوركورانه مىبينند ؛ امير المؤمنين عليه السّلام با چشم ديگرى مىنگرد . اينها همه اطوار و اشكال ظهورات حقّ است جلّ و علا .\r\nتلميذ : آيا مرحوم قاضى رضوان الله عليه در مجالس خود با شاگردان و رفقاى خصوصى هيچ از اين مقوله‌هاى توحيدى تكلّم مىكردند ، و مذاكره‌اى داشته‌اند ؟ ! مرحوم قاضى بسيار مرد عجيبى بوده‌اند ؛ چون يك كوه استوار ؛ جان دار ؛ و پرظرفيت و پراستعداد ؛ بعضى از شاگردهايش مثلا پس از ده دوازده سال كه نزد ايشان رفت و آمد مىنموده‌اند ، از توحيد سر در نياورده‌اند . و چيزى از توحيد حقّ تعالى دستگيرشان نشده است ؛ و نمىدانم آيا ايشان با آنها مماشاة مىكرده‌اند ؛ و پابه‌پاى آنها قدم مىنهادند ؟ تا بالاخره آنها به همين عوالم كثرات مشغول بوده ، تا آن آيت حقّ رحلت كرده‌اند .\r\nولى بعضى از شاگردها به عكس ، خيلى زود از معارف الهيّه و از اسماء و صفات و توحيد ذات حقّ علم و معرفت پيدا مىكرده‌اند .\r\nعلّامه : آرى مرحوم قاضى با بعضى از شاگردهاى خود كه نسبتا قابل اعتماد بودند از اين رقم سخن‌ها مىگفته‌اند ؛ مرحوم قاضى راستى عجيب مردى بود ؛ و با هريك از شاگردها به مقتضاى استعداد و حالات او رفتار مىكرد .\r\nاشخاص هم مختلف بودند ؛ بعضىها از حيث رشد زودتر رشد پيدا مىكردند ؛ و بعضىها اين‌طور نبود و رشدشان بتأخير مىافتاد .\r\nمعمولا ايشان در حال عادى يك ده بيست روزى در دسترس بودند ؛ و مثلا رفقا مىآمدند و مىرفتند ؛ و مذاكراتى داشتند ؛ و صحبت‌هايى مىشد ؛ و آن‌وقت دفعتا ايشان نيست مىشدند ؛ و يك‌چند روزى اصلا نبودند ؛ و پيدا نمىشدند ؛ نه در خانه ، و نه در مدرسه ؛ و نه در مسجد ؛ و نه در كوفه ؛ و نه در سهله ؛ ابدا از ايشان خبرى نبود ؛ و عيالاتشان هم نمىدانستند : كجا مىرفتند ، چه مىكردند ، هيچ‌كس خبر نداشت .\r\nرفقا در اين روزها بهرجا كه احتمال مىدادند مرحوم قاضى را نمىجستند و اصلا\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nهيچ نبود بعد از چند روزى باز پيدا مىشد ؛ و درس و جلسه‌هاى خصوصى را در منزل و مدرسه دائر داشتند ؛ و همين‌جور از غرائب و عجائب بسيار داشتند ؛ حالات غريب و عجيب داشتند .\r\nقضيّه‌اى را از ايشان آقايان نجف نقل مىكردند نه يك نفر و دو نفر بلكه بيشتر ؛ و بعدا من خودم از ايشان پرسيدم ؛ تصديق نمودند كه همين‌طور است :\r\nمرحوم قاضى مريض بوده است ؛ و در منزلى كه داشتند در ايوان منزل نشسته بودند ؛ و كسالت ايشان پادرد بوده است ، به حدّى كه ديگر پا جمع نمىشد و حركت نمىكرد .\r\nدر اين حال بين دو طائفه ذكرت و شمرت در نجف اشرف جنگ بود ؛ و بام‌ها را سنگر كرده بودند و پيوسته به يكديگر از روى بامها تيراندازى مىكردند ؛ و از اين‌طرف شهر با طرف ديگر شهر با همديگر مىجنگيدند .\r\nذكرت‌ها غلبه نموده ؛ و طائفهء شمرت‌ها را عقب مىزدند ؛ و همين‌جور خانه به خانه ، پشت بام به پشت بام مىگرفتند و جلو مىآمدند .\r\nدر پشت بام ايشان نيز طايفه شمرت‌ها سنگر گرفته بودند ؛ و از روى بام به ذكرت‌ها مىزدند ؛ چون ذكرتىها غلبه كردند ؛ بر اين پشت بام آمدند و دو نفر از شمرتىها را در روى بام كشتند ؛ و مرحوم قاضى هم در ايوان نشسته و تماشا مىكنند ؛ و چون ذكرتىها بام را تصرّف كردند ؛ و شمرتىها عقب نشستند آمدند در حياط خانه ؛ و خانه را تصرف كردند ؛ و دو نفر از شمرتىها را در ايوان كشتند ؛ و دو نفر ديگر را در صحن خانه كشتند كه مجموعا در خانه شش نفر كشته شد .\r\nو مرحوم قاضى مىفرموده است : وقتى كه آن دو نفر را در پشت بام كشتند ، از ناودان مثل باران همين‌طور داشت خون پائين مىآمد .\r\nو من همين‌طور نشسته‌ام بر جاى خود و هيچ حركتى هم نكردم ؛ و بعد از اين بسيار ذكرتىها ريخته بودند در داخل اطاق‌ها ؛ و هر چه به درد خور آنان بود جمع كرده و برده بودند .\r\nبلى لطفش اين بود كه مرحوم قاضى مىگفت : من حركت نكردم ؛ همين‌جور كه نشسته بودم ؛ نشسته بودم تماشا مىكردم .\r\nمىگفت : از ناودان خون مىريخت ؛ و در ايوان دو كشته افتاده بود ؛ و در صحن حياط نيز دو كشته افتاده بود ؛ و من تماشا مىكردم .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاين حالات را فناى در توحيد گويند ؛ كه در آن حال شخص سالك غير از خدا چيزى را نمىنگرد ؛ و تمام حركات و افعال را جلوهء حقّ مشاهده مىكند .\r\n\r\n[ در حالات توحيدى مرحوم قاضى رضوان الله عليه 
  ]\r\nقضيّهء ديگرى در نزد مرحوم قاضى پيش آمد كه ما خود حاضر و ناظر بر آن بوديم ؛ و آن اينست كه :\r\nيكى از دوستان مرحوم قاضى حجره‌اى در مدرسه هندى بخارائى معروف در نجف داشت ؛ و چون ايشان به مسافرت رفته بود حجره را به مرحوم قاضى واگذار نموده بود ؛ كه ايشان از نشستن و خوابيدن و ساير احتياجاتى كه دارند از آن استفاده كنند .\r\nمرحوم قاضى هم روزها نزديك مغرب مىآمدند در آن حجره و رفقاى ايشان مىآمدند ؛ و نماز جماعتى برپا مىكردند ؛ و مجموع شاگردان هفت هشت ده نفر بودند ؛ و بعدا مرحوم قاضى تا دو ساعت از شب گذشته مىنشستند و مذاكراتى مىشد ؛ و سؤالاتى شاگردان مىنمودند ؛ و استفاده مىكردند .\r\nيك روز در داخل حجره نشسته بوديم ؛ مرحوم قاضى هم نشسته و شروع كردند بصحبت كردن دربارهء توحيد افعالى ؛ ايشان گرم سخن گفتن دربارهء توحيد افعالى و توجيه كردن آن بودند ؛ كه در اين اثناء مثل اينكه سقف آمد پائين ؛ يك طرف اطاق راه بخارى بود ؛ از آنجا مثل صداى هارّهارّى شروع كرد به ريختن ، و سر و صدا و گرد و غبار فضاى حجره را گرفت .\r\nجماعت شاگردان و آقايان همه برخاستند ؛ و من هم برخاستم ؛ و رفتيم تا دم حجره كه رسيديم ديدم شاگردان دم در ازدحام كرده و براى بيرون رفتن همديگر را عقب مىزدند .\r\nدر اين حال معلوم شد كه اين‌جورها نيست ؛ و سقف خراب نشده است ؛ برگشتيم و نشستيم ؛ همه در سر جاهاى خود نشستيم ؛ و مرحوم آقا هم ( قاضى ) هيچ حركتى نكرده و بر سر جاى خود نشسته بودند ؛ و اتّفاقا آن خرابى از بالا سر ايشان هم شروع شد .\r\nما آمديم دوباره نشستيم آقا فرمود : بيائيد اى موحّدين توحيد افعالى ! بله بله همهء شاگردان منفعل شدند ؛ و معطّل ماندند كه چه جواب گويند ؟\r\nمدّتى نشستيم ؛ و ايشان نيز دنبال فرمايشاتشان را دربارهء همان توحيد افعالى به پايان رساندند .\r\nآرى آن‌روز چنين امتحانى داده شد ؛ چون مرحوم آقا در اين باره مذاكره داشتند ؛ و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاين امتحان دربارهء همين موضوع پيش آمد ؛ و ايشان فرمود : بيائيد اى موحّدين توحيد أفعالى ! بعدا چون تحقيق به عمل آمد معلوم شد ؛ كه اين مدرسه متّصل است به مدرسه ديگر ؛ به‌طورىكه اطاق‌هاى اين مدرسه تقريبا متّصل و جفت اطاقهاى آن مدرسه بود ؛ و بين اطاق اين مدرسه و آن مدرسه فقط يك ديوارى در بين فاصله بود .\r\nقرينهء اطاقى كه ما در آن نشسته بوديم در آن مدرسه ، سقف بخاريش ريخته بود ؛ و خراب شده بود . و چون اطاق اين مدرسه از راه بخارى به بخارى اطاق آن مدرسه راه داشت ؛ لذا اين سر و صدا پيدا شد ؛ و اين گرد و غبار از محلّ بخارى وارد اطاق شد .\r\nبله اين‌جور بود يك امتحانى داديم .\r\nتلميذ : اگر كسى بعنوان هديه براى انسان تحفه‌اى بياورد ؛ و هديه‌اى بدهد ؛ بعضى مىگويند : بر اساس مسئلهء توحيد افعالى انسان بايد قبول كند ؛ چون‌دهنده خداست ؛ و ردّ احسان و هديه‌اى از خدا شايسته نيست ؛ و ديگر در اينجا مقام عزّت نفس و حفظ آبرو و غيرها مطرح نيست ؛ شخص سالك بايد در اين مقامات عزّت نفس و آبروى خود را در مقابل اين احسان ناديده بگيرد ؛ و با قبول آن بعنوان قبول از طرف خدا راهى را بسوى توحيد افعالى براى خود باز كند و بعضى عنوان عزّت نفس را عنوان مىكنند ؛ و از هركس هر چيز را قبول نمىكنند ؛ و بعضى از ملاحظات ديگرى هم دارند ؛ انسان سالك بسوى راه خدا براى وصول به مقصد توحيد در اين حال چه‌كار كند ؟ آيا مقام عزّت نفس مقدّم است ، يا معاملهء توحيد افعالى حضرت حقّ ؟\r\nو چه بسا شخص هديه‌دهنده ، اين هديه‌اش توأم با عنوان مساعدت و صدقه‌اى هست ؛ و در نيّت خود يك نوع استرحامى را در نظر دارد ؛ و يا مثلا عنوان شبه رشوه‌اى دارد ؛ براى آنكه زمينه را براى پذيرش تقاضاى مشروع و يا غير مشروع بعدى خود فراهم سازد ؛ و در بسيارى از اوقات اين قبول هدايا مستلزم حقّى براى طرف خواهد شد ؛ و بالملازمه توقّع استمالت و حقّى نسبت به خود دارد ؛ كه انجام آن استمالت براى سالك ضرر دارد .\r\nو يا لا اقل مستلزم منّتى است كه از طرفى زير بار منّت رفتن براى سالك صحيح نيست ؛ و از طرف ديگر خود را جمع كردن ، و نسبت بخلق خدا بىاعتنا بودن ، و تقاضاى آنان را ردّ كردن ، نيز براى سلوك ضرر دارد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nعلّامه : قبول هديه و تحفه فى حدّ نفسه اگر مستلزم عواقب غير مشروع و ذلّت نباشد لازم است ؛ و ردّ هديه كار پسنديده نيست ؛ ظاهرا روايتى هم از امير المؤمنين عليه السّلام روايت شده است كه : لا يردّ الإحسان إلّا الحمار « 1 » و ديگر آنكه احسان را ردّ نمىكند مگر سنگ سخت ؛ و يا مگر يك شخص ناجور و ناهموار .\r\nبلى اگر در بعضى از اوقات هم يك مقاصد اخلاقى منفىّ بدنبال داشته باشد ؛ مثل ذلّت و منّت و امثال ذلك بحسب ظاهر قبول آن مطلوب نيست .\r\nو سالك راه خدا بايد ملاحظه اين جهات را نيز داشته باشد ؛ و بطور كلّى بايد گفت : كه قبول هديه و تحفه لازم است ؛ و لا يردّ الإحسان إلّا الحمار اين حكم كلّى فىالجمله مسجّل است .\r\nامّا وقتى كه مستلزم ذلّت و يا منّت و يا جنبه‌هاى غير صحيح ديگر بود ؛ در اين موارد حالات اخلاقى مانع از پذيرش آنست . زيرا نفس همان قبول ذلّت و منّت ، سدّ طريق براى سالك مىكند .\r\nتلميذ : مرحوم آخوند ملّا فتحعلى سلطان‌آبادى با تمام رياضات و مكاشفات و مقاماتى كه از ايشان نقل مىشود ، گويا در مراحل و منازل توحيد ذات حق متعال نبوده‌اند .\r\nعلّامه : مثل اينكه ايشان در مسائل مجاهدت‌هاى نفسانى بوده ، و در رشته توحيد نبوده‌اند .\r\nو چون با مرحوم آخوند ملّا حسينقلى همدانىّ هم عصر و هم زمان بوده ؛ و مرحوم آخوند در رشتهء توحيد حقّ تبارك و تعالى بىنظير بوده‌اند ؛ لذا با هم مناسبات و مراوداتى نداشته‌اند و قدرى هم روابط آنها تيره بود .\r\nمرحوم آخوند ملّا حسينقلى همدانىّ انصافا خيلى واقعيّت عجيبى داشتند ؛ و در حدود سيصد نفر شاگرد تربيت كردند ؛ البتّه شاگرد و شاگرد شاگرد .\r\nآن‌وقت در ميان اين شاگردان جماعتى هستند كه آدم‌هاى نسبتا كامل‌اند ، مثل مرحوم آقا سيّد احمد كربلائىّ ، و مرحوم حاج شيخ محمّد بهارى ، و آقا سيّد محمّد سعيد\r\n\r\n\r\n","description":"","footnote":"\r\n( 1 ) ردّ احسان كسى را نمىكند مگر درازگوش .\r\n","page_name":" 219 ","page_number":219},
  {"content":"\r\n\r\nحبّوبى ، و حاج ميرزا جواد آقاى تبريزىّ رضوان الله عليهم .\r\nگفتند : جماعتى ، دسته جمعى توطئه نموده بودند ؛ و دربارهء روش عرفانى و الهىّ و توحيدىّ مرحوم آخوند ملّا حسينقلى انتقاد كرده ؛ و يك عريضه‌اى به مرحوم آية الله شربيانى نوشته بودند - در اوقاتى كه مرحوم شربيانى رياست مسلمين را داشته ؛ و بعنوان رئيس مطلق وقت شمرده مىشده است - و در آن نوشته بودند كه آخوند ملّا حسينقلى روش صوفيانه را پيش گرفته است .\r\nمرحوم شربيانى نامه را مطالعه فرمود ؛ و قلم را برداشت و در زير نامه نوشت :\r\nكاش خداوند مرا مثل آخوند صوفى قرار بدهد .\r\nديگر با اين جمله شربيانى كار تمام شد ؛ و دسيسه‌هاى آنان همه بر باد رفت . « 1 » استاد ما مرحوم حاج ميرزا علىّ آقاى قاضى مىفرمودند : استاد ما مرحوم حاج سيّد احمد كربلائى رحمة الله عليه مىفرمود : ما پيوسته در خدمت مرحوم آية الحقّ آخوند ملّا حسينقلى همدانىّ رضوان الله عليه بوديم ؛ و آخوند صددرصد براى ما بود ؛ ولى همين‌كه آقا حاج شيخ محمّد بهارىّ با آخوند روابط آشنائى و ارادت را پيدا نمود ، و دائما در خدمت او رفت و آمد داشت ؛ آخوند را از ما دزديد .\r\n\r\n[ در احوال مرحوم آقا سيّد أحمد كربلائى طهرانىّ رضوان الله عليه 
  ]\r\nمرحوم قاضى مىفرمود : مرحوم آقا سيّد احمد كربلائى مىگفت : در سفرى بيك درويش روشن ضمير برخورد كردم او به من گفت : من مأموريّت دارم شما را از دو چيز مطّلع كنم : اوّل كيميا ؛ دوّم آنكه من فردا مىميرم ؛ شما مرا تجهيز نموده و دفن نمائيد ! مرحوم آقا سيّد احمد در جواب فرموده بود : امّا من به كيميا نيازى ندارم ؛ و امّا تجهيزات شما را حاضرم ؛ فردا آن درويش فوت مىكند ؛ و مرحوم آقا سيّد متكفّل تجهيزات و كفن و دفن او مىشوند .\r\nمرحوم قاضى ساليان دراز ادراك صحبت و ملازمت مرحوم خلد مقام آقا حاج سيّد مرتضى كشميرىّ را نموده است . و در سفر و حضر ملازم ايشان بوده‌اند .\r\n\r\n\r\n","description":"","footnote":"\r\n( 1 ) شرح احوال مرحوم آخوند ملا حسينقلى همدانى را مرحوم علّامه آية الله حاج شيخ آقا بزرگ طهرانى در جلد دوّم نقباء البشر از اعلام الشيعة از ص 674 تا ص 678 آورده‌اند ؛ و دربارهء ايشان چنين مىفرمايد : و هو فى خصوص هذا العلم ( يعنى علم اخلاق ) امر عظيم لا يحدّه وصف ؛ فقد مضت حقبة طويلة لم يجد خلالها الزمن به من ماثله فى علم الاخلاق و تهذيب النفوس ؛ و قد ختم به هذا الفنّ فلم ينبغ بعده من يكون له ما كان للمترجم له بحيث يعدّ نظيرا له تا آخر آنچه بيان مىكند .\r\n","page_name":" 220 ","page_number":220},
  {"content":"\r\n\r\nمرحوم حاج سيّد مرتضى از اوتاد وقت و از زهّاد معروف و داراى حالات و مقامات و مكاشفات بوده ، بسيار اهل ادب و اخلاق و جليل القدر ؛ و امّا رشتهء ايشان رشتهء مرحوم آخوند ملا حسينقلى يعنى رشته توحيد و عرفان نبوده است ؛ و ليكن در همان حال و موقعيّت نفسانى خود ، بسيار ارزشمند و بزرگوار بوده‌اند .\r\nمرحوم قاضى نقل مىفرمود : كه روزى در محضر آقا حاج سيّد مرتضى كشميرى براى زيارت مرقد حضرت ابا عبد الله الحسين عليه السّلام از نجف اشرف به كربلاى معلّى آمديم ؛ و بدوا در حجره‌اى كه در مدرسه بازار بين الحرمين بود وارد شديم .\r\nاين حجره منتهى اليه پلّه‌هائى بود كه بايد طىّ شود ؛ مرحوم حاج سيّد مرتضى در جلو و من از عقب سر ايشان حركت مىكردم ؛ چون پلّه‌ها به پايان رسيد ؛ و نظر بر در حجره نموديم ؛ ديديم : مقفّل است .\r\nمرحوم كشميرى نظرى به من نموده و گفتند : مىگويند هركس نام مادر حضرت موسى را بقفل بسته ببرد ، باز مىشود ؛ مادر من از مادر حضرت موسى كمتر نيست ؛ و دست بقفل برده و گفتند : يا فاطمه و قفل باز را در مقابل ما گذاردند ؛ و ما وارد حجره شديم .\r\nتلميذ : شما داستانى را براى ما نقل فرموده‌ايد ؛ و بنده در رسالهء لبّ اللّباب در سير و سلوك اولى الالباب آورده‌ام : كه جوانى كه اهل فسق و فجور بوده به بركت راهنمائىهاى سيّدى كه از احوال باطنى او خبر داده است ، ارشاد يافته و داراى مكاشفاتى شده است ؛ و در سفر به كربلاى معلّى حضرت سيّد الشهداء عليه السّلام به او خير مقدم گفته‌اند ؛ بنده بعدا كه از نجف اشرف بطهران مراجعت كردم آن جوان كه يكى از مهندسين راه و ساختمان است با ما آشنائى پيدا كرد ؛ و شرح حالات خود را مفصّلا مىگفت ؛ و در مجالس عديده با هم گفتگو داشتيم ؛ و شرح مسافرت خود را به عتبات عاليات و ادراك محضر مرحوم آية الله آقا سيّد جمال الدين گلپايگانى تغمّده الله رحمته را بيان مىكرد ؛ و فعلا نيز از دوستان ماست ؛ مردى است به حمد الله شايسته و مؤدب بآداب .\r\nمىگويد : آن سيّدى كه به سراغ من آمد ؛ و من نزد او رفتم و از من دستگيرى نمود ؛ مرحوم رضوان مقام آية الله حاج سيّد محمود زنجانى امام جمعه زنجان بوده است ؛ و\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاز حالات و اخلاق آن مرحوم چيزها بيان مىكند ؛ آيا شما با مرحوم امام جمعهء زنجان آشنائى داشته‌ايد ! و با او از نجف اشرف سابقه داشته‌ايد ! ؟\r\nعلّامه : مرحوم امام جمعهء زنجان رضوان الله عليه مرد جليل القدر عظيم الشّأن مؤدّب بآداب و خليق و نيكوسيرت بوده است و ما كرارا و مرارا محضر ايشان را دريافته‌ايم ؛ و ليكن سابقهء آشنائى از نجف اشرف را با ايشان نداريم ؛ به دو برخورد و اوّلين ملاقات ما با ايشان در قم بود .\r\nبه‌طورىكه ايشان براى زيارت حضرت معصومه سلام الله عليها و ملاقات آقازادهء خود حاج آقا عزّ الدّين مشرّف شده بودند ؛ و گويا ميل ديدار بنده را نيز داشتند ؛ و بنده اشتياق زيارت ايشان را به محاسنى كه در غيبت از ايشان شنيده بودم داشتم ؛ و اتفاقا روزى كه به حمام رفته بودم ؛ در سربينه حمام درحالىكه ايشان مشغول خشك كردن بدن خود با حوله بودند ملاقات دست داد ؛ و بدون سابقهء قبلى همديگر را شناختيم ؛ و از آن ببعد در مجالس عديده ملاقات‌هاى گرم و خوبى داشته‌ايم .\r\nمردى بود بسيار بزرگوار و كريم النّفس و متعبّد و اهل مراقبه بود و جمعى از اهل فهم و فضل و سلوك در بلدهء زنجان بيمن و بركت تربيت ايشان به كمالاتى رسيده‌اند ؛ رحمة الله عليه « 1 » تلميذ : در رسول خدا صلّى الله عليه و آله و سلّم حالاتى ديده مىشود كه حقيقتا موجب حيرت و بهت انسان مىگردد ؛ از طرفى مىدانيم كه علم باطنى آن حضرت و بر مخفيّات و بر ضماير و دسيسه‌هائى كه بر عليه ايشان مىشده ؛ و از جريانات داخلى و خارجى :\r\nيعنى داخل منزل آن حضرت و خارج از منزل ، تا چه سر حدّ بوده است ؛ و علم و اطّلاع\r\n\r\n\r\n","description":"","footnote":"\r\n( 1 ) آقازادهء مرحوم امام جمعهء زنجان رحمة الله عليه ، رفيق شفيق و صديق ارجمند : حضرت آية الله حاج سيّد عزّ الدّين زنجانى دامت بركاته هستند كه بعد از پدر امامت جمعهء شهر زنجان و زعامت حوزهء علميّهء آن شهر با ايشان بوده و اكنون در شهر مقدّس مشهد رضوى على ثاويه آلاف التحيّة و الثّناء اقامت دارند .\r\nايشان از مبرّزين از قدماء شاگردان علّامه طباطبائى رحمة الله عليه مىباشند كه ساليانى بدروس اسفار و شفاى آن مرحوم حضور يافته ؛ و سابقهء آشنائى و ارادات اين ناچيز با ايشان از همان دوران طلبگى ما در بلدهء طيبهء قم بوده است ؛ مردى است جامع بين علم و عمل و بين معقول و منقول : مفسّر قرآن كريم ؛ وارد در ابحاث علميّه و فلسفيّه ؛ و متعبّد به عبوديّت الهيّه و متخلّق به اخلاق حسنه مىباشند .\r\nو حقا مىتوان ايشان را يكى از نمونه‌هاى بارز مفاخر اسلام شمرد ؛ جمعى از طلّاب از بركات محضر ايشان استفاده مىكنند : خداوند نعمت وجود ايشان را براى عالم علم و فضيلت مستدام بدارد .\r\nاللهمّ طوّل عمره و امه و سدّده .\r\n","page_name":" 222 ","page_number":222},
  {"content":"\r\n\r\nآن حضرت از وقايع بعد از رحلت ، و مصيبت‌هاى وارده بر بضعهء خود فاطمهء زهراء سلام الله عليها ، و از وقايع جنگ جمل و صفّين و نهروان ، به‌طورىكه خود آن حضرت روزى به زنان خود مىگويد : ليت شعرى أيّتكنّ صاحب الجمل الأدبب تنبحها كلاب الحوأب « 1 » و خبر دادن آن حضرت از متخلّفين از جيش اسامه ؛ و مظالمى كه بر امير المؤمنين عليه السّلام وارد شده است ، و حتّى در آستانهء رحلت كه آن حضرت تقاضاى آوردن كاغذ و دوات كردند كه چيزى بنويسند كه امّت هرگز گمراه نشوند از آوردن قلم و دوات جلوگيرى به عمل آوردند و گفتار رسول الله را به هذيان و پريشان‌گوئى نسبت دادند .\r\nو از طرف ديگر تا اين اندازه رسول الله با آنها مماشات مىكرد ؛ و به آرامش رفتار مىنمود ، و تغيير اخلاق و روش نمىداد ؛ و تندى و خشونت نمىفرمود ؛ بلكه سراسر يكپارچه تحمّل و صبر و استقامت و شكيبائى بود .\r\nآيا همان‌طوركه راجع بمرحوم قاضى مىفرموديد : در قضيّهء ذكرت و شمرت و يا در قضيّهء خراب شدن سقف بخارى مجاور اطاق ؛ اين تماشاى رسول الله در اثر توحيد أفعالى بوده است كه تمام اين وقايع را چون از حقّ متعال مىديد لذا تحمّل و صبر مىنمود ؟\r\nعلّامه : نه ! حال رسول الله از آن حالات مرحوم قاضى عالىتر و بهتر بوده است چون رسول خدا بمقام بقاء بعد از فناء رسيده بودند ؛ و در اين مقام آثار و خصوصيّات عالم كثرت از احساس دردها مرض‌ها تألّمات و غصّه‌هاى روحى همه بجاى خود محفوظ است ؛ و در عين حال وحدت و آثار و علائم توحيدى ، تمام جهات عالم كثرت بجميع خصوصيّاتها در آن حضرت مشهود بود .\r\nو لذا در فوت فرزندشان ابراهيم اشك از ديدگان آن حضرت جارى بود ؛ و آن را از آثار رحمت خدا مىدانستند ؛ ولى در عين حال چون اين قضيّه از جانب خدا بود جز حقّ چيزى نمىگفتند و برضاى خدا راضى و تسليم بودند .\r\nو در آن حال فرمودند : العين تدمع و القلب يحزن و لا نقول إلّا حقّا و إنّا بك يا إبراهيم لمحزونون « 2 »\r\n\r\n\r\n","description":"","footnote":"\r\n( 1 ) اى كاش مىدانستم كه كدام يك از شما سوار بر شتر پرپشم هستيد ، درحالىكه سگ‌هاى حواب بشما هجوم آورده و صدا مىكنند ؟ !\r\n( 2 ) چشم مىگريد ؛ و دل غصّه‌دار است ؛ و غير از سخن حقّ چيزى نمىگوئيم ؛ و ما دربارهء مرگ تو اى ابراهيم اندوهناك هستيم .\r\n","page_name":" 223 ","page_number":223},
  {"content":"\r\n\r\nو بنابراين ايشان با اطّلاع از اين جريانات بيشتر ناراحت مىشدند ؛ و بهتر و پراثرتر آثار و خصوصيّات اين جهات را ادراك مىكردند ؛ و ليكن چون از طرفى داريم  وَ إِنَّكَ لَعَلى خُلُقٍ عَظِيمٍ  « 1 » تحمّل و صبر مىفرمودند ؛ و جام شكيبائى و استقامت هيچ‌گاه لبريز نمىشد .\r\nو من چنين مىدانم كه همان كلمهء رسول اكرم صلّى الله عليه و آله و سلّم : ما أوذى نبى مثل ما اوذيت قطّ راجع بمسئلهء منافقين داخلى است ؛ نه نسبت بكفّار خارجى و مشركين .\r\nآن‌قدر رسول خدا از منافقين داخل منزل و خارج از منزل - از افرادى كه به ظاهر اسلام آورده بودند ولى در باطن گرايش باسلام و رسول خدا نداشتند - آزار و اذيّت ديد ، كه قابل توصيف نيست .\r\nاگر ابتلاى به قضيّهء منافقين را كنار بگذاريم ، گرفتاريهاى رسول اكرم نسبت به گرفتاريهاى انبياى سلف خيلى چشم‌گير نبوده است ؛ بحسب ظاهر گرفتاريهاى آنها از رسول اكرم قوىتر و شديدتر بوده است .\r\nدر بعضى از آنها اتّفاق افتاد كه انداختند توى ديگ و پختند ؛ أصلا دربارهء رسول الله اين‌چنين اذيّت‌ها اتّفاق نيفتاده است . ليكن مىفرمايد : هيچ پيغمبرى هرگز به اندازه‌اى كه من اذيّت شده‌ام آزار نديده است .\r\nعلى الظّاهر راجع به همان مسئلهء منافقين است ؛ در اين باره راستى آزارهاى منافقين نسبت به رسول الله براى ما قابل فهم و توصيف نيست .\r\nتلميذ : دربارهء ائمهء اطهار عليهم السّلام از همان مقام طفوليّت انكشاف توحيد بوده است ، يا آنها بحسب مجاهدات و سير تكاملى و رشد و بالاخره به فعليّت رسيدن استعدادها صورت گرفته است ؟\r\nدربارهء حضرت امام محمّد تقى عليه السّلام جواد الأئمّة در حال طفوليّت بمنصب امامت نائل شدند .\r\nعلّامه : بعنوان إرهاص مىتوان گفت ؛ ارهاص يك حالت خرق عادتى است كه قبل از موقع و سر رسيد ، و قبل از بلوغ بوجود مىآيد ؛ مثل اينكه دربارهء حضرت امير المؤمنين\r\n\r\n\r\n","description":"","footnote":"\r\n( 1 ) آيهء 4 از سورهء 68 نون و القلم : و بدرستى كه حقا تو اى پيغمبر داراى اخلاق بزرگى هستى !\r\n","page_name":" 224 ","page_number":224},
  {"content":"\r\n\r\nسلام الله عليه وارد شده است كه وقتى كه مادرشان حضرت فاطمه ايشان را وضع حمل كرد و از بيت الله الحرام بيرون آورد رسول اكرم صلّى الله عليه و آله و سلّم پيش آمد و طفل را گرفت ؛ و حضرت امير المؤمنين سلام الله عليه شروع كردند به خواندن سورهء مؤمنون از اوّل تا به آخر براى رسول الله خواندند ؛ درحالىكه طفل بود و چند ساعتى بيشتر عمر نداشت ؛ ارهاص به اين معنى مىگويند ( با هاء هوّز و صاد ) . « 1 » ارهاص اينست و بقيّهء اقسام خارق عادات را يا كرامت و يا معجزه نامند .\r\nامّا اگر از موقعش جلو بيفتد ، ارهاص گويند . اين معانى را دربارهء ائمّه هدى بعنوان ارهاص مىتوان يافت ؛ مثل حضرت فاطمه زهرا سلام الله عليها كه در شكم مادر حرف مىزد ؛ اين كه معجزه نيست . ارهاص است . و همچنين در حضرت جواد الأئمّة عليه السّلام و بسيارى از امامان ديگر بلكه در همه امامان فىالجمله متحقّق بوده است .\r\nتلميذ : آيا ائمّه هدى سلام الله عليهم اجمعين در سنّ كودكى بازى مىكرده‌اند ؟\r\nو مانند ساير اطفال بوده ؛ و از همان بازىها مىنموده‌اند ؟ و آيا مسئله بازى آنان در سير و تواريخ صحيح و روايات صحيحه وارد شده است ؟\r\nعلّامه : بازى كردن آنها اشكال ندارد ؛ حضرت جواد الأئمّه سلام الله عليه دو قضيّه نقل شده است :\r\nاوّل آنكه آن حضرت در كوچه با بچه‌ها مشغول بازى كردن بوده‌اند كه مأمون گذشت ؛ و از آن حضرت سؤالاتى نمود ؛ و آن حضرت پاسخ‌هائى دادند . « 2 » دوّم از صوفيّه است ؛ و چنين نقل مىكنند كه آن حضرت با بايزيد بسطامى مشغول بازى كردن بودند بازى مخصوصى كه يكى مخفى شود و ديگرى بايد او را جستجو كند ، و پيدا كند ( بازى قايم موشك ) بنا شد حضرت جواد پنهان شوند و بايزيد آن حضرت را پيدا كند .\r\n\r\n\r\n","description":"","footnote":"\r\n( 1 ) داستان خواندن امير المؤمنين سورهء مؤمنون را ابن شهرآشوب در مناقب ج 1 ص 359 طبع سنگى نقل مىكند و مجلسى در بحار طبع كمپانى ج 9 ص 5 از مناقب و از امالى شيخ طوسى نقل مىكند و در طبع بحار حروفى در ج 35 ص 35 مىباشد .\r\n( 2 ) اين داستان را مفصّلا شيخ بهائى در مفتاح الفلاح در ضمن بيان بعضى از دعاهاى حضرت جواد آورده است و گويد كه : خاصّه و عامّه روايت كرده‌اند ص 171 از طبع سنه 1324 ؛ و حرّ عاملى در اثبات الهداة ج 6 ص 202 از مفتاح الفلاح آورده و گويد : اين را نيز محمّد بن طلحه شافعى در كتاب مطالب السؤال آورده است .\r\n","page_name":" 225 ","page_number":225},
  {"content":"\r\n\r\nحضرت پنهان شدند ؛ و بايزيد هر چه كرد ؛ و هر جاى عالم را گشت ، آن حضرت را پيدا نكرد .\r\nيك همچه چيزى بعنوان كرامت براى حضرت جواد نقل مىكنند .\r\nآن‌وقت گويا حضرت جواد از ته قلب بايزيد صدا زدند : به اينكه من اينجا هستم ! شما كجا را مىگرديد ؟\r\nاين قضيّه را الآن درست به خاطرم نيست كه كجا ديده‌ام ؛ مردّد است پيش بنده بين كتاب طرائق الحقائق و كتاب نفحات الانس جامى . اين‌طور نقل كرده‌اند ؛ البتّه جا هم دارد كه بايزيد نتواند حضرت جواد را پيدا كند .\r\nجامى دو نفر بوده‌اند : يكى عبد الرّحمن و ديگرى احمد ؛ كتاب نفحات از عبد الرّحمن است عبد الرّحمن از احمد پخته‌تر بوده است : اشعار خوبى دارد بيانات خوب ، بعضا كتاب‌هاى خوب دارد .\r\nلوائح و لمعات دارد ؛ بنده لوائح را نديده‌ام ؛ ولى لمعات را مطالعه كرده‌ام .\r\n\r\n[ راجع به قيام حضرت مهدى قائم آل محمّد عجل اللّه تعالى فرجه الشريف 
  ]\r\nتلميذ : راجع به حضرت قائم آل محمّد حضرت حجة ابن الحسن العسكرى ارواحنا فداه و كيفيّت ، ظهورش از مرحوم قاضى رحمة الله عليه چيزى بخاطر داريد ؟ ! علّامه : در روايت است كه چون حضرت قائم ظهور كنند اوّل دعوت خود را از مكّه آغاز مىكنند ؛ بدين‌طريق كه بين ركن و مقام پشت به كعبه نموده ، و اعلان مىفرمايند ؛ و از خواصّ آن حضرت سيصد و شصت نفر در حضور آن حضرت مجتمع مىگردند .\r\nمرحوم استاد ما قاضى رحمة الله عليه مىفرمود : كه در اين حال حضرت به آنها مطلبى مىگويند كه همهء آنها در أقطار عالم متفرّق و منتشر مىگردند ؛ و چون همهء آنها داراى طىّ الارض هستند ، تمام عالم را تفحّص مىكنند ؛ و مىفهمند كه غير از آن حضرت كسى داراى مقام ولايت مطلقهء الهيّه و مأمور به ظهور و قيام و حاوى همهء گنجينه‌هاى اسرار إلهى و صاحب الأمر نيست .\r\nدر اين حال همه به مكّه مراجعت مىكنند ؛ و به آن حضرت تسليم مىشوند ؛ و بيعت مىنمايند .\r\nمرحوم قاضى رضوان اللّه عليه مىفرمود : من مىدانم آن كلمه‌اى را كه حضرت به آنها فرمود و همه از دور آن حضرت متفرّق شدند چه بود .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nو من در روايت ديده‌ام كه حضرت صادق عليه السّلام مىفرمايند : من آن كلمه را مىدانم .\r\nمرحوم قاضى مىفرمود : بعضى از افراد زمان ما مسلّما ادراك محضر مبارك آن حضرت را كرده‌اند . و بخدمتش شرفياب شده‌اند .\r\nيكى از آنها در مسجد سهله در مقام آن حضرت كه به مقام صاحب الزّمان معروفست ، مشغول دعا و ذكر بود كه ناگهان مىبيند آن حضرت را در ميانه نورى بسيار قوى كه به او نزديك مىشدند ؛ و چنان ابهت و عظمت آن نور او را مىگيرد كه نزديك بود قبض روح شود ؛ و نفس‌هاى او قطع و به شمارش افتاده بود و تقريبا يكى دو نفس به آخر مانده بود كه جان دهد آن حضرت را به اسماء جلاليه خدا قسم مىدهد كه ديگر به او نزديك نگردند .\r\nبعد از دو هفته كه اين شخص در مسجد كوفه مشغول ذكر بود حضرت بر او ظاهر شدند و مراد خود را مىيابد و بشرف ملاقات مىرسد .\r\nمرحوم قاضى مىفرمود : اين شخص شيخ محمّد تقى آملى بوده است . « 1 »\r\n\r\n\r\n","description":"","footnote":"\r\n( 1 ) مرحوم آقا شيخ محمّد تقى آملى از علماى برجستهء طهران و از طراز اوّل بودند چه از نقطه نظر فقاهت و چه از نقطه نظر اخلاق و معارف ؛ تدريس فقه و فلسفه مىنمودند منظومه سبزوارى و اسفار را تدريس مىكردند و صاحب حاشيهء مصباح الهدى فى شرح العروة الوثقى و حاشيه و شرح منظومه سبزوارى هستند ؛ و با پدر حقير سوابق علمى و آشنائى از زمان طلبگى داشته‌اند .\r\nحقير محضر ايشان را مكررا ادراك كرده‌ام بسيار خليق و مؤدّب و سليم النّفس و دور از هوى بود ؛ و تا آخر عمر متصدّى فتوى نشد و رساله بطبع نرسانيد ؛ آن مرحوم در ايّام جوانى و تحصيل در نجف اشرف از محضر درس استاد قاضى رحمة الله عليه در امور عرفانى استفاده مىنموده ؛ و داراى كمالاتى بوده است .\r\n","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nابحاث اخلاقى\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n\r\n[ داستان درويش بيدارعلىّ و ميهمان وارد بر او و اينكه عالم تكوين بيدار است ، خداوند پيوسته بيدار است 
  ]\r\nبسم الله الرّحمن الرّحيم علّامه : داستانى عجيب در تبريز در زمان طفوليّت ما صورت گرفت :\r\nدرويشى بود در تبريز كه پيوسته با طبرزين حركت مىكرد ؛ مرد لاغر اندام گندم‌گون و چهره جذّابى داشت ؛ بنام بيدار علىّ ؛ و عيالى داشت و از او يك پسر آورده بود كه اسم او را نيز بيدار علىّ گذارده بود .\r\nاين درويش پيوسته در مجالس و محافل روضه و خطابه حاضر مىشد و دم در رو به مردم مىايستاد و طبرزين خود را بلند نموده و مىگفت : بيدار علىّ باش ؛ و من خودم كرارا و مرارا در مجالس او را ديده بودم .\r\nيك شب چون پاسى از شب گذشته بود يكى از دوستان بيدار علىّ به منزل وى براى ديدار او آمد بيدارعلىّ در منزل نبود ؛ زن از ميهمان پذيرائى كرد و تا موقع خواب ، بيدارعلىّ نيامد .\r\nبنا شد آن ميهمان در آن شب در منزل بماند ؛ تا بالاخره بيدارعلىّ خواهد آمد .\r\nدر همان اطاقى كه اين ميهمان بود در گوشهء اطاق پسر بيدارعلىّ كه او نيز بيدارعلىّ و طفل بود در رختخواب خود خوابيده بود ؛ لذا زن طفل را از آنجا برنداشت كه با خود به اطاق ديگر ببرد ؛ ميهمان در همان اطاق در فراش خود خوابيد ؛ و زن در اطاق ديگر خوابيد ؛ و اتّفاقا در را از روى ميهمان قفل كرد ؛ اتّفاقا آن شب بيدارعلىّ هم به منزل نيامد .\r\nميهمان در نيمه‌شب از خواب برخاست ؛ و خود را بشدّت محصور در بول ديد ؛ از جاى خود حركت كرد كه بيايد بيرون و ادرار كند ؛ ديد در بسته است ؛ هر چه در را از پشت كوفت خبرى نشد ؛ و هر چه داد و فرياد كرد خبرى نشد ؛ و از طرفى خود را بشدّت محصور مىبيند ؛ بيچاره شد .\r\nبا خود گفت : اين پسر را در جاى خود مىخوابانم ؛ و خودم در رختخواب او مىخوابم و ادرار مىكنم ، كه تا چون صبح شود بگويند : اين ادرار طفل بوده است .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآمد و طفل را برداشت و در جاى خودش گذاشت ؛ و به مجرّد آنكه طفل را گذاشت طفل تغوّط كرد ؛ و رختخواب او را بكلّى آلوده نمود .\r\nميهمان در رختخواب طفل خوابيد ؛ و شب را تا بصبح نياراميد ؛ از خجالت آنكه فردا كه شود و رختخواب مرا آلوده ببينند ؛ به من چه خواهند گفت ؟ و چه آبروئى براى من باقى خواهد ماند ؟ و من با چه زبانى شرح اين عمل خطا و خيانت بار خود را كه منجرّ به خطاى بزرگ‌تر شد بازگو كنم ؟\r\nصبح كه زن در اطاق را گشود تا ميهمان براى قضاء حاجت و وضو بيرون آيد ؛ ميهمان سر خود را پائين انداخته و يكسره از منزل خارج شد ؛ بدون هيچ‌گونه خداحافظى .\r\nو پيوسته در شهر تبريز مواظب بود كه به بيدارعلىّ برخورد نكند ؛ و روياروى او واقع نشود . و بنابراين هر وقت در كوچه و بازار از دور بيدارعلىّ را مىديد ؛ به گوشه‌اى مىخزيد ؛ و يا در كوچه‌اى و دكّانى پنهان مىشد ؛ تا درويش بيدارعلىّ او را نبيند .\r\nاتّفاقا . روزى در بازار مواجه با بيدارعلىّ شد ؛ و همين‌كه خواست مختفى شود بيدارعلىّ گفت : گدا گدا من حرفى دارم : ( گدا باصطلاح ترك‌هاى آذربايجانى به افراد پست و در مقام ذلّت و فرومايگى مىگويند ) در آن شب كه در رختخوابت تغوّط كردى ، چرا مثل بچه‌ها تغوّط كردى ؟\r\nميهمان شرمنده گفت : سوگند به خدا كه من تغوّط نكردم ؛ و شرح داستان خيانت خود را مفصّلا گفت .\r\nتلميذ : اين حكايت بسيار آموزنده است و شايد مىخواهد بفهماند كه هركس بخواهد گناه خود را به گردن ديگرى بيندازد ؛ خداوند او را مبتلا به شرمندگى بيشترى مىكند .\r\nچون همان‌طوركه آبرو نزد انسان قيمت دارد ؛ آبروى ديگران نيز محترم و ذىقيمت است ؛ و هيچ‌كس نبايد آبروى انسان ديگرى را فداى آبروى خود كند ؛ و الغاء گناه از گردن خود و القاء آن به گردن ديگرى در عالم تكوين و واقع و متن حقيقت عملى مذموم و غلط است ؛ گرچه نسبت بطفل بوده باشد .\r\nو انسان بايد هميشه متوجّه باشد كه نظام تكوين بيدار است و عمل خطاى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nانسان را بدون واكنش و عكس العمل نخواهد گذاشت ؛  إِنَّ رَبَّكَ لَبِالْمِرْصادِ  : حقا خداوند در كمينگاه است .\r\nعمل اين ميهمان يك دروغ فعلى بود ؛ و همان‌طوركه دروغ قولى غلط است دروغ فعلى هم غلط است .\r\n\r\n","description":"","footnote":"","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nابحاث علمى\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\nبسم اللّه الرّحمن الرّحيم\r\n\r\n[ در سهولت فهم قرآن و معانى غامضه و مشكلهء بواطن قرآن 
  ]\r\nتلميذ : علّت چيست كه در قرآن كريم با اينكه وارد است كه ما قرآن را براى تلقّى و فهم همهء مردم آسان نموده‌ايم :  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ  « 1 » بعضى از آيات قرآن در كمال غموض و پيچيدگى و رسيدن به حقيقت معنى و مراد واقعى از آن در كمال صعوبت است ؛ مثلا آيهء شريفه :  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  « 2 » .\r\nرسيدن به حقيقت معنايش مشكل است كه كيفيّت ربط عالم امر با عالم خلق ، از نزول و صعود به يك‌هزار سال از سالهاى معمولى بيان شده است ، چگونه مىتواند بوده باشد ؟ مگر آنكه مردم يك عبارت ساده تلقّى كنند ؛ و بيك معنى ساده تحت اللّفظى اكتفا نمايند ؛ يعنى يك معناى آسانى كه همه مردم بدون تعمّق در آن بتوانند ادراك كنند مثلا الفاظى در قرآن كريم آمده است كه معنايش احتياج به تفسير دارد ؛ و بدون تفسير مردم از آن چه مىفهمند ؟ مثل آيات       وَ النَّازِعاتِ غَرْقاً وَ النَّاشِطاتِ نَشْطاً وَ السَّابِحاتِ سَبْحاً فَالسَّابِقاتِ سَبْقاً فَالْمُدَبِّراتِ أَمْراً .       « 3 » آيا اين آيات اين گونه است كه جميع مردم معناى آن را مىفهمند يا بايد بپرسند و بتفسير مراجعه كنند كه مراد ملائكه خاصّى هستند ؟\r\nدر روايت وارد شده است كه مراد از فلق در   قُلْ أَعُوذُ بِرَبِّ الْفَلَقِ   ، « 4 » صبح است كه شكافته مىشود ؛ و يا وجود است كه از عدم بيرون مىآيد ؛ آن‌وقت بدون مراجعه به تفسير فلق كجا مىتوان اين معنى را بدست آورد ؟\r\nو يا مثلا در روايت داريم الويل جبّ فى جهنّم « 4 » ويل كه در سورهء مطفّفين آمده است چاهى است در جهنّم ؛ اين از باب اسم‌گذارى است ؟ و مثلا مكان‌هاى قيامت مانند دنيا داراى اسمائى هستند ؟ يا اين از باب تمثيل است ؟\r\n\r\n\r\n","description":"","footnote":"\r\n( 1 ) آيه 17 و 22 و 32 و 40 از سوره 54 قمر - و بتحقيق كه ما قرآن را براى فهميدن آسان كرديم ؛ آيا فهم كننده‌اى هست ؟\r\n( 2 ) آيه 5 از سوره 32 سجده : خداوند تدبير امر را از آسمان بسوى زمين مىكند و سپس آن امر بسوى خدا بالا مىرود در روزى كه مقدار آن هزار سال است ؛ از همين سالهائى كه شما مىشمريد !\r\n( 3 ) سوگند به كسانى كه به سختى بيرون مىكشند ؛ و سوگند به كسانى كه با نشاط و وسعت و گشايش انجام مىدهند ؛ و سوگند به كسانى كه كار را به سرعت انجام مىدهند ؛ و پس سوگند به كسانى كه سبقت مىگيرند و پس سوگند به كسانى كه تدبير امور را مىكنند\r\n( 4 ) آيه اول از سوره 112 فلق .\r\n","page_name":" 237 ","page_number":237},
  {"content":"\r\n\r\nعلّامه : بحسب ظاهر تمام قرآن كريم از حيث معنائى كه در ابتداء به ذهن وارد مىشود بسيار ساده القاء شده است كه همه مىفهمند ؛ و در دسترس فهم عموم است ؛ ليكن مراحل ديگرى در ماوراء اين مرحله هست كه رفته رفته ، فهم آنها سخت‌تر و مشكل‌تر مىشود ؛ آنها معانى باطنيه قرآن هستند .\r\nاز نقطهء نظر ظاهر تمام قرآن ساده و آسان و قابل فهم ؛ و از نقطهء نظر باطن بحسب اختلاف درجات بطون قرآن معانى غامض‌تر خواهد بود ؛ هر چه بمعانى عميق‌ترى دست يابيم مشكل‌تر و از افهام عامّه دور تر است .\r\nإنّ للقرآن بطنا و لبطنه بطنا إلى سبعة أبطن أو إلى سبعين بطنا . « 1 » اين بطن‌ها در واقع مراحلى است از معناى قرآن كه هريك از اين مراحل در باب خودش واجد واقعيّتى است كه مرحله ديگر واجد آن نيست .\r\nمراحل مختلف قرآن بدين طريق است ؛ نه بدين شكل كه قرآن يك مرحله بيشتر نداشته باشد ؛ آن مرحله يا مشكل باشد كه دست كسى به آن نرسد ، و يا غير مشكل و بسيار ساده .\r\nامّا در سورهء نازعات ضمائرى كه در آن وارد است وقتى كه ضميمه شد بآيات ديگرى ، نشان مىدهد كه اينها ملائكه هستند ؛ از مدبّرات أمرا استفاده مىشود كه مقصود ملائكه هستند ؛ خداوند متعال تدبير امور را بدست هر بىسروپايى نمىدهد ؛ فرشتگان بايد به اين امور رسيدگى كنند ؛ و تحت نظارت و مراقبت و محافظت خود قرار دهند .\r\nدر سورهء و المرسلات و در سورهء و الصّافات در چند جاى از قرآن كريم خداوند متعال به اين شكل بيان دارد ؛ و در اين بيانات امر به ملائكه شده است كه بطرق مختلفى مأموريّت‌هاى خود را انجام دهند .\r\nو فلق در آيهء مباركهء وارد در سورهء   قُلْ أَعُوذُ بِرَبِّ الْفَلَقِ   همان معناى شكافتن و شكافته شدن صبح است ؛ چون اين معناى ابتدائى از فلق است كه بذهن مىرسد ؛ و بعد از اين معناى وسيع است كه بطور كلّى شكافته شدن هر وجودى از عدم مىباشد .\r\nپس معناى فلق هم اگر در مرحلهء اوّل نياز به تفسير داشته باشد ؛ يعنى تفسيرى كه\r\n\r\n\r\n","description":"","footnote":"\r\n( 1 ) اين روايات را مرحوم فيض كاشانى در مقدمه چهارم از دوازده مقدمهء خود در كتاب تفسير صافى آورده و بحث كافى نموده است .\r\n","page_name":" 238 ","page_number":238},
  {"content":"\r\n\r\nبه بيان ساده‌ترى معناى آيه را روشن‌تر كند مىباشد نه تفسيرى كه رفع غموض از مشكله نموده ؛ و حقيقتى را معرّفى كند .\r\nو امّا ويل همان‌طوركه وارد شده است ؛ حقيقت معنايش بدبختى و نكبت و گرفتارى و هلاكت است ؛ و امّا به معناى چاه از باب تمثيل است ؛ يعنى براى لفظ بحسب سياق يك معنائى نشان مىدهد كه اين معنى در واقع تمثيل است ؛ نه تفسير و تمثيل كذائى .\r\n\r\n[ در حقيقت خلقت ملائكه و روح و روح القدس 
  ]\r\nتلميذ : مراد از روح در قرآن كريم :  تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ  « 1 » چيست ؟ و مراد از روح القدس و روح الأمين چيست ؟\r\nو آيا روح با روح انسان و ارواح انسان نسبتى دارد يا نه ؟ و وزان فرشتگان با روح چيست ؟\r\nعلّامه : مراد از روح القدس و روح الأمين جبرئيل است  قُلْ نَزَّلَهُ رُوحُ الْقُدُسِ مِنْ رَبِّكَ  « 2 »   نَزَلَ بِهِ الرُّوحُ الْأَمِينُ عَلى قَلْبِكَ   « 3 » و امّا روح ظاهرا خلقتى است بسيار وسيع‌تر از جبرائيل و غير جبرائيل ؛ خلقى است از مخلوقات خدا افضل از جبرائيل و ميكائيل . در سورهء نبأ وارد است كه :\r\n يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً  « 4 » چون جبرائيل مسلّما از ملائكه است ؛ و در اين آيه روح در مقابل ملائكه قرار گرفته است ؛ پس روح غير از ملائكه و جبرائيل است .\r\nروح يك مرحله‌ايست از مراحل وجودات عاليه كه خلقتش از ملائكه اشرف و افضل است ؛ و ملائكه هم از آنها استمداد مىكنند در اموراتى كه انجام مىدهند .\r\nدو آيه در قرآن كريم وارد است كه دلالت دارد بر آنكه خداوند براى پيامبران و رسولان خود كه دعوت مىكنند مردم را بسوى حقّ ، روح را به آنها مىفرستد ؛ و ملائكه هم كه نزول مىكنند با روح پائين مىآيند .\r\n\r\n\r\n","description":"","footnote":"\r\n( 1 ) در شب قدر ملائكه و روح پائين مىآيند با اذن پروردگارشان با هر أمر و فرمانى .\r\n( 2 ) آيهء 97 از سورهء 2 بقره : بگو روح القدس قرآن را بر تو از جانب پروردگارت فروفرستاد .\r\n( 3 ) آيهء 193 از سورهء 26 شعراء : روح الامين قرآن را بر قلب تو فروفرستاد .\r\n( 4 ) آيهء 38 از سورهء 78 نبأ : روز قيامت روزى است كه روح در محضر خدا قيام مىكند و فرشتگان نيز بطور صّف‌بسته قيام دارند و كسى سخن نمىگويد مگر آنكه خداوند رحمن به او اذن داده باشد و راست گويد .\r\n","page_name":" 239 ","page_number":239},
  {"content":"\r\n\r\n1 -  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ أَنْ أَنْذِرُوا أَنَّهُ لا إِلهَ إِلَّا أَنَا فَاتَّقُونِ  ( آيهء 2 از سوره 16 نحل ) « 1 » 2 -  يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ  ( آيه 15 از سورهء 40 غافر ) « 2 » جبرائيل در نزولاتش در اموراتى كه انجام مىدهد و تدبيرى كه در عالم مىكند ، از او استمداد مىنمايد ؛ و كانّه او همراه جبرائيل است ؛ و به تعبير ما مثل كمك به جبرائيل است .\r\nو اين آيه دوّم بسيار عجيب است كه مىفرمايد : خدا براى كسانى كه از بندگان خود را كه شايستهء انذار و بيم از روز قيامت كه روز تلاقى است مىبيند ، بر آنها روح را القاء مىكند . كه در اينجا با كلمهء القاء آمده است .\r\nغرض روح يك واقعيّتى است و يك موجود اشرف و افضلى است ، كه چون ملائكه براى انجام امور عالم نازل مىشوند ، او همراه ملائكه نازل مىشود ، و كمك مىدهد آنها را در آن مأموريّت ؛ اينست هويّت روح .\r\nپس جبرائيل ربطى به روح ندارد ؛ و از افراد و انواع روح نيست ؛ و روح نيز فرد ندارد و خود نوعى است كه منحصر به شخص واحد مىباشد ؛ و امّا جبرائيل از ملائكه است ؛ و روح يك واقعيّتى است در خلاف فرشتگان .\r\nدر هر صورت دو دسته هستند : يك دسته روح است كه يك واقعيّتى است ؛ و يك دسته ملائكه هستند . آن‌وقت كيفيّت ، ملائكه هم جورى است كه از روح استمداد مىكنند ؛ و بسراغ كارهائى كه مىروند با روح مىروند ؛ و روح آنها را تأييد مىكند :  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ  .\r\nو از اينكه در قرآن روح به لفظ مفرد آورده شده است و ملائكه بصيغهء جمع ، مىتوان استفاده كرد كه روح داراى مقام جامعيّتى است ؛ و قريش به پروردگار از جبرائيل بيشتر است ؛ و روايت هم وارد شده است كه بالاتر است .\r\n\r\n[ در حقيقت خلقت روح و فرشتگان 
  ]\r\nتلميذ : بين روح انسان و آن روح چه مناسبتى است ؟ و چرا به روح انسان روح\r\n\r\n\r\n","description":"","footnote":"\r\n( 1 ) خداوند فرشتگان را با روح فرومىفرستد بر هريك از بندگان خود كه بخواهد ، براى اينكه انذار كنند كه هيچ معبودى جز خدا نيست و بايد شما از خدا بپرهيزيد !\r\n( 2 ) القاء مىكند روح را از امر خود بر هريك از بندگان خود كه بخواهد براى آنكه از روز تلاقى بترساند .\r\n","page_name":" 240 ","page_number":240},
  {"content":"\r\n\r\nمىگويند ؟ آيا بواسطه ربط و نسبتى است كه با آن روح دارد ؟ و آيا ما آن روح را با ارواح انسان به مثابه كلّى طبيعىّ با افرادش نمىتوانيم بگيريم ؟ و آيا در آيهء شريفه :\r\n وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  « 1 » از آن روح سؤال شده است يا از روح انسان ؟\r\nعلّامه : روح همان‌طوركه ذكر شد خلقتى است اعظم از ملائكه و ربطى به انسان و روح انسان ندارد و استعمال لفظ روح را بر آن حقيقت و بر نفس‌هاى انسان از باب اشتراك لفظى است ؛ نه اشتراك معنوى .\r\nو شايد از اين نقطهء نظر باشد كه نفس ناطقهء انسان در اثر سير كمالى خود ، در اثر مجاهدات و عبادات بمقامى مىرسد ، كه با آن روح همدست و همداستان مىشود .\r\nو در آيهء شريفه از مطلق روح سؤال مىكنند ؛ نه از نفس ناطقهء انسان ؛ و چون جواب مىرسد كه الرّوح من أمر ربّى استفاده مىشود كه از عالم امر است ؛ نه مانند انسان كه از عالم خلق است .\r\nو در پرسش‌هاى آنها هيچ سخنى از روح انسان نيست ؛ و على الظّاهر از همان روح كه نامش در قرآن آمده است پرسش مىكنند ؛ و عجيب اينست كه در ذيل آيه مىفرمايد :\r\n وَ ما أُوتِيتُمْ مِنَ الْعِلْمِ إِلَّا قَلِيلًا  .\r\nيعنى خلقت روح و فهميدن حقيقت آن از علوم بشرى خارج است ؛ و به آسانى به آن نمىتوان دسترس بود .\r\nتلميذ : در لسان شرع همين روح أوّل ما خلق الله است ؛ يعنى حجاب اقرب ؟ و آيا در فلسفه همان عقل اوّل است ؟\r\nعلّامه : در روايات اوّل ما خلق الله به چند چيز آمده است : اوّل ما خلق الله نور نبيّك يا جابر « 2 » ؛ يا اوّل ما خلق عقل است يا ماء است يا لوح است و يا قلم .\r\nو چنين تصوّر مىكنم كه از ميان اين احاديث آنچه از همه قوىتر و روشن‌تر است همان أوّل ما خلق الله نور نبيّك يا جابر است .\r\nو در آخر سوره : شورى : حمعسق است .\r\n\r\n\r\n","description":"","footnote":"\r\n( 1 ) آيهء 85 از سورهء 17 اسراء : و از تو دربارهء روح سؤال مىكنند ؛ بگو : روح از امر پروردگار من است .\r\n( 2 ) اولين چيزى كه خداوند آفريد نور پيغمبر تست اى جابر !\r\n","page_name":" 241 ","page_number":241},
  {"content":"\r\n\r\n وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا وَ إِنَّكَ لَتَهْدِي إِلى صِراطٍ مُسْتَقِيمٍ  « 1 » و از اينجا بدست مىآيد كه درايت ايمان و كتاب بواسطه وحى كردن خدا روح را برسول الله بوده است ؛ و اين بواسطهء اتّصال روح آن حضرت است به همان خلق اعظم كه روح است ؛ و بنابراين روح رسول الله از آنجا بوجود آمده است ؛ و آن اوّل ما خلق الله است .\r\nو در لسان حكمت مىتوان مراد از عقل اوّل را روح گرفت ؛ امّا مشروط بر اينكه خواصّش از دستش گرفته نشده باشد ؛ يعنى به همان تجرّد و اطلاق باقى باشد ؛ و گرنه عقل اوّل نيست و هر چه پائين بيايد و تعيّن بيشترى پيدا كند عقول ديگر خواهد بود ؛ و هر چه پائين‌تر بيايد سعه و اطلاقش را بيشتر از دست مىدهد .\r\nدر مرتبهء قوس صعود ، روح رسول الله صلّى الله عليه و آله و سلّم رسيده است به همان جائى كه از آنجا آمده است و نازل شده است ؛ و همان روح است . چون اوّل ما خلق نور رسول الله است كه همان روح است . بعدا در قوس نزول عوالم را طىّ نموده و به عالم طبع و مادّه رسيد ؛ و بعدا بواسطه طىّ قوس صعود مىرسد به همان جا ؛ و ازل و ابد با يكديگر واحد مىشوند .\r\nاين روح همين‌جور سرازير مىشود تا مىرسد به عالم مادّه ، به مادّهء جزئيّه و بعد كم‌كم شروع مىكند به حركت جوهرىّ و پيشرفت مىكند بسوى كمال خود ، تا رفته رفته برسد به همان معنائى كه مىفرمايد : أوّل ما خلق الله نور نبيّك يا جابر ؛ و چيز تازه‌اى بوجود نيامده است ؛ همان همانست كه هست .\r\nفقط يك نزول و صعودى پيدا شده است .\r\nو در اين صورت رسيدگى باوضاع عالم از يك‌جهت ، و رسيدگى و تدبير ملائكه از جهت ديگر ، و دخالت روح از جهت سوّم ، بسيار عجيب است ؛ زيرا كه اين كارها تضادّ ندارند ؛ و عمل كرد آنها در پيدايش حوادث در عالم طبع خيلى محيّر و بهت‌انگيز است .\r\n\r\n\r\n","description":"","footnote":"\r\n( 1 ) و اين‌چنين ما وحى كرديم بسوى تو روح را كه از امر ماست و قبل از آن نمىدانستى تو كه كتاب و ايمان چيست و ليكن ما آن را نورى قرار داديم تا بواسطهء آن هريك از بندگان خود را كه بخواهيم هدايت كنيم و بدرستى كه تو بر راه راست مىباشى !\r\n","page_name":" 242 ","page_number":242},
  {"content":"\r\n\r\nدر يك امر جزئى چقدر از ملائكه بايد به كار اشتغال داشته باشند ؛ يك دانه اتم مثلا مىخواهند بسازند در بدن انسان يا جائى ديگر ؛ اگر يك ملك داشته باشد ؛ شما حساب كنيد در بدن انسان چقدر دانه اتم است ، بتعداد آنها ملائكه هستند ؛ آن‌وقت چه قيامتى است ؟\r\nملائكه نيز مختلف هستند ، ملائكه اعطاى قدرت ، ملائكه اعطاى علم و غيرها ، يك دسته هستند كه در واقع نگهبان و نگهدارنده‌اند ؛ يك دسته هستند از براى بلايا و محن كه مىخواهد وارد شوند ، منع مىكنند و نمىگذارند به انسان لطمه‌اى وارد شود ؛ و همچنين براى هر امرى دستجات مختلفى از ملائكه هستند ؛ و چون اين جهات مختلف در انسان هست لذا براى هر امر فرشتگان بسيارى موجود است ؛ و از بدن يك انسان بگذريم ، حساب نسبت به جميع بدن‌هاى انسان‌ها را بكنيم چقدر مىشود ؟ حساب حيوانات و نباتات و جمادات ؛ پناه بر خدا اين چه عالمى است .\r\nتلميذ : آيا بين چهار ملك مقرب معروف : جبرائيل ميكائيل إسرافيل و عزرائيل جامعى وجود دارد ؟ يعنى يك رئيسى كه به اينها الهام كند ؛ و اينها هر كدام در تحت اوامر او باشند ؛ غير از روح ؟\r\nعلّامه : ظاهرا بين چهار ملك معروف جامع و رئيسى نيست ؛ مقدار مختصرى از جبرائيل نقل شده است چون نسبت به جبرائيل در سورهء عمّ ظاهرا يك بيانى هست « 1 » ولى باز مسئلهء جامع نيست و آن‌جورى نمىشود گفت ؛ كيفيّت احاطه جبرائيل بر فرشتگان مأمور بامر او به عنوان جامع و افراد نيست .\r\n( خدا راهنمائى كند ؛ از ما چيزى برنمىآيد ؛ اين اوضاع اين احوال ؛ اين بالا ، اين پايين اين صعود ؛ اين نزول ؛ آدم بكدام دست بزند ؟ عقل در كدام كار بكند ؟ اصلا كارش چه نحو باشد ؟ نمىدانم و الله )\r\n\r\n[ كيفيّت تأثير دعا و عمل سلسله فرشتگان الهى در استجابت دعا 
  ]\r\nتلميذ : بعضى از اوقات انسان دعائى مىكند ؛ و آن دعا مستجاب مىشود ؛ مثلا دعا مىكند كه اين باغ سرسبز شود ؛ يا اين چاه آب در آورد ؛ و يا اين مريض شفا يابد ؛ و امثال اين دعاها .\r\n\r\n\r\n","description":"","footnote":"\r\n( 1 ) آيه‌اى كه در سورهء عمّ است اينست :  يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً  ؛ شايد منظور حضرت علّامه رحمة الله عليه يك نحوه سيطرهء روح بر ملائكه بوده است .\r\n","page_name":" 243 ","page_number":243},
  {"content":"\r\n\r\nو بواسطهء اين دعا چندين هزار ملائكه مأمور تنظيم و پيدايش و استجابت آن دعا مىشوند ؛ و بالأخره آن امر را در خارج باذن پروردگار متحقّق مىكنند ؛ يعنى تمام اين كارها زير نظر دستجات مختلفى از فرشتگان است كه آن امر را صورت تحقّق خارجىّ و عينىّ مىدهند ؛ آيا مىتوان گفت : اين ملائكه مأمور امر انسانند ؛ مأمور امر دعاكننده هستند ؟\r\nعلّامه : تعبير خوبش اينست كه بگوئيم : مأمور امر انسان نيستند ؛ مأمور أمر خدا هستند از استجابت دعاهائى كه انسان مىكند .\r\nتلميذ : بر حسب بيانى كه سابقا فرموديد در كيفيّت پيدايش وحدت در كثرت ؛ و مثال زديد به  اللَّهُ يَتَوَفَّى الْأَنْفُسَ حِينَ مَوْتِها  و آيه  يَتَوَفَّاكُمْ مَلَكُ الْمَوْتِ  و آيهء  تَوَفَّتْهُ رُسُلُنا  كه در عين آنكه عمل عمل خداست ، ملك‌الموت باذن خدا ، و ساير فرشتگان باذن ملك‌الموت دست اندر كارند ؛ آيا مىتوان ، به اين نظر وحدت در كثرت ، آن فرشتگانى كه در اثر دعاى انسان براى تحقّق آن دست اندر كارند ، چنين گفت كه آنها مأمور انسان هستند ؛ مأمور شخص دعاكننده و متضرّع به خدا ؟\r\nعلّامه : بله اين هم يك تعبير است ؛ اگر تمام بشود همين‌طور است ؛ چون بالاخره ليس فى الدّار غيره ديّار وقتى كه عالم وجود سربسته اختصاص به پروردگار دارد ؛ و هيچ موجودى در عالم ذى اثر نيست مگر به اراده و اذن خدا ؛ در اين صورت هر اثرى از موجودات مختلف ببينيم ؛ بالاخره مال خداست ؛ و از خداست .\r\nتلميذ : بعضى از مواقع انبياء و اولياء يك چيزى را در ته دل طلب مىكردند ؛ و بدون اينكه بخواهند و دعا كنند ؛ و يا بر زبان آرند ميل درونى و قلبى آنان به آن چيز بوده است ؛ و بعدا ديده مىشد كه آن امر در خارج خود به خود صورت تحقق مىگيرد ؛ و پيدا مىشود . يعنى مجرد همان اراده و ميل باطنى آنها آن سلسله دستگاه ملائكه را در خارج تحت تسخير مىآورد ؛ و در بعضى از اوقات ديده مىشد كه ميل باطنى حتى با دعاى خارجى هم اثر نداشت ؛ و آنچه مورد نيّت آنان بود ، با خصوص آن كيف و كمّ ، در خارج واقع نمىشد .\r\nآيا مىتوان گفت : كه دعا و خواست آنان در اين صورت معارض با يك دعاى نفس و نفوس ديگرى بوده است كه از نقطهء نظر قوّت نفس و يا جماعت نفوس ، نمىگذاردند در عالم معنى آن خواسته صورت گيرد ؟\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nو اين البتّه در غير أنبياء و أولياء بسيار مشاهده شده است كه عملى را مىخواسته‌اند كه وقوع يابد و اين معارض مىشد با خواست نفس قوىتريكه آن مىخواست اين عمل در خارج وقوع نيابد ؛ و بنابراين اين دو درخواست متضادّ دو سلسله از فرشتگان را براى انجام آن باذن خدا تحريك و تهييج مىكند . تا هر كدام پاك‌تر و قوىتر باشد جلو افتاده ؛ و بالنّتيجه آن دسته از فرشتگان او بر عمل فرشتگان ديگرى مقدّم آيند و آن عمل مورد نيّت انسان را در خارج متحقّق كنند .\r\nعلّامه : آرى اينها همه ممكنست ؛ و آيه‌اى هم در سورهء رعد داريم كه دلالت بر اين معنى دارد « 1 » تلميذ : شما سابقا عشقتان به فلسفه زياد بود بيشتر از حالا ؛ و حالا توجّهتان به قرآن كريم بسيار است و نسبت به ابراز بعضى از حالات شخصى از مكاشفات و واردات قلبيّه ، خيلى امساك نمىكرديد ! ولى حالا ديگر خيلى عجيب و غريب ، درها را محكم بسته‌ايد ! چه خبر است ؟ ! علّامه : آرى آن سبو بشكست و آن پيمانه ريخت ، حالا حالت مزاجى و مخصوصا نسيانى كه غلبه كرده است مرا از انجام كارهايم بازداشته ؛ ديگر نمىتوانم كار كنم .\r\nتوجّه به قرآن مجيد الحمد لله داريم ؛ اگر خداوند به حساب بگذارد ؛ امّا مسئلهء نسيان كلّى عجيبى كه پيدا كرده‌ام بنده را خيلى سخت در فشار مىگذارد ؛ از حيث مطالعه و از حيث نوشتن تقريبا شب و روز بنده مشغول بود ، الّا ما شذّ ؛ خيلى خيلى كم ؛ و گرنه خوب نوعا مشغول بوديم ؛ و آدم چيز مىنوشت و فكر مىكرد و مطالعه مىكرد و اينها همه‌شان فعلا سلب شده است ؛ حالت مطالعه و نوشتن را ندارم ! تلميذ : خوب اين كمال است ديگر ! توغّل در امور كلّى موجب انصراف از جزئيات مىشود . مثل عوالم خلسه و جذب همان روح كلّى .\r\nعلّامه : بله اين كماله ؟ قربان كمالى كه خدا بدهد ؛ ما حرف نداريم ؛ امّا\r\n\r\n\r\n","description":"","footnote":"\r\n( 1 ) شايد آيهء مورد نظر علّامه رحمة الله عليه اين آيه باشد ( آيهء 11 از سوره 13 رعد ) :  لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ  كه لفظ معقّبات و حفظ آنها از امر خدا دلالت بر اين معنى دارد .\r\n","page_name":" 245 ","page_number":245},
  {"content":"\r\n\r\nاين‌جور كمال ؟ اين نسيان است ؛ و كلام شما همه‌اش حقّ است ؛ ولى آنچه من مىفهمم مسئلهء نسيان است ؛ و غالبا حالت خواب در چشم‌هايم پيداست ؛ مثل اينكه چشم‌هايم پر از خواب و پر از خاك است ؛ و در عين حال بخواهم بخوابم خوابم نمىآيد ؛ و پيوسته يك‌جورى هستم ديگر ؛ الخير فيما وقع .\r\nمقطوع من اينست كه اين حال مانند احوال خلسه نيست ؛ يك گرفتگى مخصوص است در حالم ؛ و مخصوصا حال خواب در چشم .\r\nان‌شاءالله دعا بايد كرد ؛ خداوند خودش عنايت فرمايد ؛ آنچه مائيم از دست ما هيچ‌چيز برنمىآيد .\r\n\r\n[ عالم برزخ براى همه مردم است ؛ و اختصاص به مؤمنين خالص يا كافران خالص ندارد 
  ]\r\nشخص ثالث : آيا عالم برزخ براى عموم افراد است ؛ يا براى كاملين در ايمان و يا كاملين در كفر ؟ و يكى از آياتى را كه به آن استدلال مىكنند براى برزخ اين آيه است :\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  « 1 » آيا مىتوان از اين آيه كه روزى به برزخيان را نسبت به كسانى قرار مىدهد كه در راه خدا كشته شده‌اند مىداند استفاده كرد كه برزخ براى همه نيست ؟\r\nعلّامه : در بعضى از روايات اين معنى هست كه برزخ مختص كسانيست كه كامل شده‌اند ؛ خلاصه به كمّلين آنها يا به آنهائى كه به تعبير مخصوص ، كسى كه ايمان را كامل كرده و كسى كه كفر را كامل كرده است ؛ برزخ مال اين دو دسته هست ؛ و دستهء سوّم كسانى هستند كه محض الكفر محضا و محض الإسلام محضا نيستند پس آنها داراى برزخ نيستند ؛ و بنابراين روايات برزخ اختصاص به كمّلين از اهل اسلام و از اهل كفر دارد .\r\nو در بعضى از روايات ديگر داريم كه برزخ اختصاص به اينها ندارد ؛ همه در برزخ شريكند . و همه افراد بايد پس از مرگ ، عالم برزخ را طىّ كنند ؛ و از آنجا ردّ شوند بسوى قيامت .\r\nو آيه  وَ لا تَحْسَبَنَّ  داراى مفهوم نيست كه دلالت كند غير شهداء در راه خدا در برزخ روزى نمىخورند .\r\n\r\n\r\n","description":"","footnote":"\r\n( 1 ) آيهء 169 از سورهء 3 آل عمران : و البته چنين گمان مبر كه كسانى كه در راه خدا كشته شده‌اند مردگانند ! بلكه آنها زندگانند ؛ و در پيشگاه پروردگارشان روزى مىخورند !\r\n","page_name":" 246 ","page_number":246},
  {"content":"\r\n\r\nاولا تتمّهء همين آيه هم كه مىفرمايد ؛  فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ  چون اين آيه دلالت دارد بر اينكه آن كسانى كه هنوز به آنها ملحق نشده‌اند نسبت به آنها استبشار دارند ؛ و معلوم است كه  بِالَّذِينَ لَمْ يَلْحَقُوا بِهِمْ  « 1 » خصوص شهداء نيستند ؛ بلكه اطلاق دارد نسبت به تمام مؤمنينى كه هنوز زنده هستند .\r\nو ثانيا دو آيه در قرآن كريم داريم كه دلالت دارد بر آنكه برزخ براى همه است و بمجرّد مردن بدون فاصله ، مردم در آن عالم وارد مىگردند .\r\nاوّل در سورهء ياسين است كه چون دو نفر از انبيائى را كه حضرت عيسى على نبيّنا و آله و عليه السلام به شهر انطاكيه براى تبليغ فرستاده بود ؛ و آن دو نفر رفتند و تبليغ كردند ؛ و جماعت مردم هم قبول نكردند ؛ و در اثر قبول نكردن مردى از نقطه دور دست شهر براى كمك به آن دو نفر رسول آمد ؛  وَ جاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ  « 2 » و مردم را پند داد و نصيحت نمود ؛ و بالاخره گفت :  إِنِّي آمَنْتُ بِرَبِّكُمْ فَاسْمَعُونِ  « 3 » در اين حال جماعت ، آن مرد خدا را كشتند ؛ در اينجا قرآن مىفرمايد :\r\n  قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ بِما غَفَرَ لِي رَبِّي وَ جَعَلَنِي مِنَ الْمُكْرَمِينَ   « 4 » در اينجا بمجرّد كشته شدن ، به او گفته شد كه داخل در بهشت بشود ؛ و او گفت :\r\nاى كاش ارحام و اقوام من مىدانستند كه چگونه خدا مرا در تحت رعايت و مغفرت و كرامت خود قرار داد .\r\nدوّم در سورهء نوح است و نظير همين است كه در اوّل ذكر كرديم ليكن در طرف\r\n\r\n\r\n","description":"","footnote":"\r\n( 1 ) آيهء 170 از سورهء 3 آل عمران : خوشحالند بسبب آنچه خدا از فضل خود به آنها داده است و مسرورند دربارهء كسانى كه در دنيا بوده و هنوز به آنها ملحق نشده‌اند از مؤمنينى كه براى آنها ترس و اندوهى نيست .\r\n( 2 ) آيهء 20 از سوره 36 يس : و از دورترين نقطهء شهر مردى شتابان مىآمد و گفت اى قوم من از اين رسولان پيروى كنيد ! .\r\n( 3 ) آيهء 25 از سوره 36 يس : بدرستى كه حقا من به پروردگار شما ايمان آوردم پس شما به گفتار من گوش فرا دهيد ! .\r\n( 4 ) آيهء 26 و 27 از سورهء 36 يس : به او گفته شد كه داخل در بهشت شو ؛ او گفت : اى كاش قوم من مىدانستند كه پروردگار من مرا در مغفرت و كرامت خود قرار داد .\r\n","page_name":" 247 ","page_number":247},
  {"content":"\r\n\r\nمقابل ؛ آن براى مؤمن بود ؛ و اين براى كفّار و متمرّدين ؛ در سورهء نوح وارد است كه :\r\n مِمَّا خَطِيئاتِهِمْ أُغْرِقُوا فَأُدْخِلُوا ناراً  « 1 » قوم نوح در اثر معصيت‌ها و فسق فجورى كه كردند هلاك شدند و غرق شدند ؛ و پس از غرق شدن بدون فاصله داخل در آتش شدند ؛ در اينجا مىفرمايد :  فَأُدْخِلُوا ناراً  يعنى بدون مهلت داخل در آتش شدند .\r\nاز عمده روايات مستفيضه و مشهوره بدست مىآيد كه برزخ براى همه اقسام كفّار و مسلمين است ؛ چه براى اهل كمال از سعادت و شقاوت ؛ و چه براى متوسّطين .\r\nبعضى از رواياتى را هم داريم كه مخالف اينهاست ؛ ليكن مورد اعتماد نيست ؛ و مرحوم شيخ مفيد هم قائل به همين قول شده است كه : « لا يسئل فى القبر إلّا من محض الإيمان محضا أو من محض الكفر محضا و الآخرون يلهى عنهم » « 2 » تلميذ : آيا از آيهء مباركه :\r\n وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ  ( آيهء 133 از سورهء 3 آل عمران ) ( و مسارعت كنيد بسوى مغفرتى كه از جانب پروردگار شماست ؛ و بسوى بهشتى كه عرض آن به اندازهء آسمان و زمين است ؛ و آن براى متقيان مهيّا و آماده گرديده است ) « * » آيا از لفظ اعدّت ( آماده شده است ) نمىتوان استفاده نمود كه بهشت الآن موجود است ؟\r\nعلّامه : تا حدّى بىدلالت هم نيست .\r\nتلميذ : در اين صورت با تجسّم اعمال چگونه سازش دارد ؟ چون عمل بايستى انجام شود تا آنكه بهشت و جهنّم را درست كند !\r\n\r\n\r\n","description":"","footnote":"\r\n( 1 ) آيهء 25 از سوره 71 نوح : از جهت گناهان و معصيت‌هايشان غرق شدند و پس داخل آتش گشتند .\r\n( 2 ) در اينجا چهار روايت وارد است و چون مضمونشان بهم نزديك است ما بذكر همان را كه استاد بيان كردند اكتفا مىكنيم و آن روايت در فروع كافى طبع سنگى ج 1 ص 64 است و ترجمه‌اش اينست : در قبر پرسش نمىشود مگر از كسى كه ايمان خود را كاملا خالص نموده باشد يا آنكه كفر خود را خالص نموده باشد ؛ و امّا نسبت به بقيّهء افراد از سؤال قبر آنها اغماض مىشود .\r\n* نظر اين آيه در سورهء 57 حديد آيه 21 است :  سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا بِاللَّهِ وَ رُسُلِهِ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ . \r\n","page_name":" 248 ","page_number":248},
  {"content":"\r\n\r\nعلّامه : آخر يك مطلب ديگر هم هست : در قرآن كريم داريم :\r\n لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 1 » اين آيه اثبات مىكند همان‌كه در روز قيامت مشاهده خواهد شد ، در دنيا بوده و مشهود هم بوده است ؛ نهايت امر مغفول عنه بوده است ؛ پس بنابراين آنكه بنام جنّت يا بنام جحيم داريم در دنيا تحقّق داشته ؛ و انسان هم آن را مشاهده مىنموده است ؛ و ليكن در مشاهده غفلت داشته است .\r\nاز حقيقت و واقعيّت خارج غفلت داشته است ؛ و بناءا بناءعلىهذا بهشتى در دنيا هست و جهنّمى هم در دنيا هست ؛ غاية الأمر مردم از آنها غفلت داشته‌اند ؛ پس آنها ثابت هستند هم بهشت و هم دوزخ . و در داستان مؤمن آل ياسين گفته شد كه بمجرّد كشته شدن به بهشت رفت ؛ و قوم نوح بمجرّد غرقاب شدن در آتش شدند .\r\n\r\n[ راجع به تكلّم رويبضه و ظهور دجّال و پيدايش يأجوج و مأجوج 
  ]\r\nتلميذ : راجع بعلائم آخر الزّمان كه وارد است و عند ذلك يتكلّم الرّويبضة « 2 » مقصود از رويبضه چيست ؟ و منظور از دجّال ؟ و كيفيّت احوال يأجوج و مأجوج كه بيان شده است ؟\r\nعلّامه : در اشراط السّاعة يعنى علامت قيامت آمده است كه در آن‌وقت رويبضة سخن مىگويد ؛ ظاهرا منظور از رويبضه كسانى هستند كه در جامعه قرب و منزلت ندارند ؛ و به حساب نمىآيند آنها تكلّم مىكنند كنايه از اينكه امور مردم را در شئون اجتماعى در دست مىگيرند و رياست بر مردم مىنمايند .\r\nراجع به اصل دجّال يعنى شخص دروغ‌زن و دروغ‌پرداز ، روايات بسيارى وارد است كه قبل از ظهور حضرت مهدى ارواحنا فداه خروج مىكند ؛ و مردم را گمراه مىنمايد ؛ و امّا درباره خصوصيّاتش رواياتى وارد است كه قابل اعتماد نيست ؛ مثل اينكه\r\n\r\n\r\n","description":"","footnote":"\r\n( 1 ) آيهء 22 از سورهء 50 ق : هرآينه حقّا كه تو از اين امر در غفلت بودى پس ما پرده را از تو برداشتيم و بنابراين چشم تو امروز تيزبين است .\r\n( 2 ) حديث رويبضه در اشراط السّاعة است ؛ و آن حديث مفصّلى است كه سلمان در كنار خانهء خدا مطالبى را راجع به علامات قيامت از رسول الله مىپرسيده است ؛ و اصل اين حديث در تفسير 269 عليّ بن ابراهيم ص 627 تا 629 مىباشد و در تفسير الميزان ج 5 از ص 432 تا 435 از تفسير عليّ بن ابراهيم نقل كرده‌اند .\r\n","page_name":" 249 ","page_number":249},
  {"content":"\r\n\r\nدجّال شخصى است كه به الاغى سوار مىشود و حركت مىكند ؛ و يمينا و يسارا جنّت و نار با او حركت مىكنند .\r\nدر روايات اهل تسنّن نيز دجّال آمده است ؛ و تولّد دجّال هم روايت شده ؛ و حتّى روايت است كه برسول الله خبر دادند و حضرت تشريف بردند ؛ يا او آمد ؛ و يك حرفهائى زده شده است ؛ كه البتّه قابل اعتماد نيست . مثل اينكه مثلا طول الاغش يك فرسخ است ؛ الاغ يك فرسخى ؟\r\nو امّا راجع به يأجوج و مأجوج ظاهرا دو دسته از مردم باشند كه در سدّ كوه قفقاز واقع شده و آن سدّ را كه شواهدى دارد كه ذو القرنين كشيده است ، بين آنها و حملهء به اين سرزمين‌ها جلوگيرى كرده است ؛ و بعضى گويند دو طائفه از مغول هستند ، و قرآن مجيد درباره أصل يأجوج و مأجوج آيه دارد ؛ و حتّى دارد كه از هر بلندى آنها سرازير خواهند شد :  حَتَّى إِذا فُتِحَتْ يَأْجُوجُ وَ مَأْجُوجُ وَ هُمْ مِنْ كُلِّ حَدَبٍ يَنْسِلُونَ  « 1 » و ليكن در خصوصيّات خلقت آنها رواياتى وارد شده است ، مثل اينكه گوش‌هاى آنها به اندازه‌اى بزرگ است كه يكى را فراش مىكنند و بر روى آن مىخوابند ؛ و گوش ديگر را بعنوان لحاف به روى خود مىكشند .\r\nاين روايات از عامّه است ؛ و معلوم است كه ساختگى است على الظّاهر ؛ و قابل قبول نيست .\r\n\r\n[ رسول اكرم صلّى الله عليه و آله و سلّم پيغمبر براى طائفهء جنّ هم بوده‌اند 
  ]\r\nتلميذ : چگونه پيغمبر طوائف جنّ از انسان است ؟ چون أوّلا طبق آيات قرآن كريم ، پيامبر هر گروه و طائفه و هر سنخ از مخلوقات بايد از سنخ همان طائفه باشد ؛ و بر همين اساس خداوند در قرآن ، مشركين را الزام به پيروى از رسول الله مىكند كه او از بشر است ؛ و در جواب مشركين كه مىگفتند : چرا خداوند ملائكه را براى رسالت خود بسوى مردم نفرستاده است ؛ قرآن كريم مىگويد : در سورهء 6 انعام آيه 9 :\r\n وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ .  « 2 » و ثانيا آياتى در قرآن كريم صراحت به ايمان جنّ به پيامبر اكرم و به قرآن دارد ؛\r\n\r\n\r\n","description":"","footnote":"\r\n( 1 ) آيهء 69 از سوره 21 انبياء : تا زمانى كه يأجوج و مأجوج مانعشان بر طرف شود و آنها از هر تپه و بلندى سرازير شده و به راه خواهند افتاد .\r\n( 2 ) و اگر ما پيغمبر را فرشته قرار مىداديم ؛ هرآينه او را مرد قرار مىداديم ؛ و بر او مىپوشانيديم آنچه آنها مىپوشند .\r\n","page_name":" 250 ","page_number":250},
  {"content":"\r\n\r\nمانند آيهء 1 و 2 از سورهء 72 جنّ :    قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً - يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً .    « 1 » و مانند آيهء 13 از همين سوره :\r\n وَ أَنَّا لَمَّا سَمِعْنَا الْهُدى آمَنَّا بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً  « 2 » و مانند آيهء 29 از سورهء 46 احقاف تا آيهء 32 :\r\n    وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ - قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ - يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ - وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ .     « 3 » و از همه اينها روشن‌تر آيهء 33 از سورهء 55 رحمن است :\r\n يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ  . « 4 »\r\n\r\n\r\n","description":"","footnote":"\r\n( 1 ) بگو اى پيغمبر كه به من وحى شده است كه جماعتى از طائفه جنّ به سخن من گوش فرا دادند ، پس گفتند ما شنيديم قرآن شگفت‌انگيزى را - كه بسوى رشد و كمال رهبرى مىكند ؛ پس ما به آن ايمان آورديم ؛ و هيچ‌گاه ما به پروردگارمان احدى را شريك نمىآوريم .\r\n( 2 ) و بدرستى كه ما چنين هستيم كه چون هدايت را بشنويم به آن ايمان مىآوريم پس كسى كه به پروردگارش ايمان آورد نمىترسد از هيچ‌گونه هلاكتى .\r\n( 3 ) و زمانى كه ما جماعتى از طائفهء جنّ را بسوى تو گسيل داشتيم كه قرآن را بشنوند . پس چون حاضر شدند گفتند : ساكت باشيد ! پس چون قرآن را گوش كردند بسوى قوم خود به جهت انذار و اعلام بازگشتند - گفتند اى قوم ما ما شنيدم كتابى را كه بعد از موسى نازل شده است كه تصديق مىكند آنچه در مقابل اوست ؛ و بسوى حقّ و بسوى صراط مستقيم رهبرى مىكند - اى قوم ما داعى بسوى خدا را اجابت كنيد و ايمان به او بياوريد ! تا گناهان شما را بيامرزد ؛ و شما را از عذاب دردناك پناه دهد و كسى كه دعوت داعى خدا را اجابت نكند پس قدرت ندارد كه در روى زمين چيزى را از پاى در آورد و عاجز كند و غير از پروردگار براى او اولياء و يارانى و سرپرستانى نمىباشد و ايشان در گمراهى آشكارى هستند .\r\n( 4 ) اى جماعت و گروه جنّ و انس اگر شما چنين قدرتى داريد كه از اقطار آسمان‌ها و زمين بگذريد پس بگذريد ! شما قدرت بر گذشتن از آنها را نداريد مگر با عطاء قدرت و سلطان خدادادى !\r\n","page_name":" 251 ","page_number":251},
  {"content":"\r\n\r\nچون در اين آيهء قرآن به صورت خطاب به جنّ و انس ، آنها مخاطب قرار گرفته و مورد مؤاخذه و سؤال واقع شده‌اند ؛ و اگر رسول الله صلّى الله عليه و آله و سلّم رسول و پيامبر براى طائفهء جنّ نبودند ، صحيح نبود از كلام قرآن مجيد كه بر زبان رسول الله جارى مىشود آنان مورد مؤاخذه قرار گيرند .\r\nعلّامه : بلى ظاهرا پيامبر جنّ از انس است ؛ و اتّفاقا از خود طائفهء جنّ هنگام احضار آنها سؤال شده است از اين موضوع ؛ در پاسخ گفته‌اند ؛ ما از اجانين پيغمبرى نداريم ؛ بلكه پيغمبر ما حضرت محمّد بن عبد الله صلّى الله عليه و آله و سلّم است .\r\nتلميذ : آيا مىتوان گفت : كه چون انسان و جنّ هر دو موجود مادّى هستند ؛ غاية الامر انسان از خاك است و جنّ از دخان و آتش ؛ و از شدّت لطافت به چشم‌هاى عادى ، محسوس نمىشود ؛ و هر دو از يك سنخ هستند و جنّ از انسان ضعيف‌تر است ؛ لذا هر دو داراى يك حكم هستند ؟\r\nعلّامه : براى حلّ اين مسئله غير از اين چيزى نمىتوان گفت . چون جنّ نحوهء وجودش طفيلى انسان است و براى انسان است ؛ و بنابراين هر دو داراى پيامبر واحدى هستند ؛ و تكاليف بر حسب قوّت و ضعف انسان و جنّ براى هريك از دو صنف معيّن و مشخّص گرديده است .\r\nو شاهد بر اين مطلب آن كه در آيهء 130 از سوره 6 انعام وارد است كه :\r\n يا مَعْشَرَ الْجِنِّ وَ الْإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَ يُنْذِرُونَكُمْ لِقاءَ يَوْمِكُمْ هذا  « 1 » چون در اين آيه خطاب به جنّ و انس هر دو است ؛ و بهر دو گفته شده است كه مگر آيا رسولانى از جنس خود شما نيامدند ؟ و چون دانستيم كه اجانين از خود پيامبرى ندارند ؛ و پيغمبر ايشان از انسان است ؛ پس معلوم مىشود كه مراد از  رُسُلٌ مِنْكُمْ  از جنس خاك و يا خصوص آتش نيست بلكه جنّ و انس هر دو از يك جنس بوده و هر دو از مادّه و طبيعت هستند ؛ و براى هر دو صنف يك پيامبر فرستاده شده است ؛ منتهى انسان نسبت به جنّ قوىتر و جنّ نسبت به انسان ضعيف‌تر است .\r\n\r\n\r\n","description":"","footnote":"\r\n( 1 ) آيهء 130 از سورهء 6 انعام : اى گروه و جماعت جنّ و انس آيا بسوى شما نيامده است پيامبرانى از خود شما كه آيات مرا بر شما بخوانند و حكايت كنند و از لقاى چنين روزى شما را بيم دهند ؟ .\r\n","page_name":" 252 ","page_number":252},
  {"content":"\r\n\r\n\r\n[ حروف ابجد و اقسام آن 
  ]\r\nتلميذ : راجع به حروف أبجد و استنتاجات آن و استخراجات و اثرات آن طبق مطالب وارده در كتب ؛ و نيز راجع به اقسام ابجد كبير و صغير و وسيط ، و مقدار اهميّت هريك و حساب كردن آن را بطريق مجمل و يا مفصّل بيان فرمائيد ! علّامه : أبجد كبير ظاهرا از مسلّمات است ؛ و آن از عدد يك تا هزار است كه به بيست و هشت حرف در زبان عرب تقسيم شده است ؛ و در بين مسلمانان از شيعه و سنّى جاى شبهه و ترديد نيست ؛ و علماى فريقين مانند شيخ بهاء الدّين عاملى و شيخ محيى الدّين عربى در اينجا سخن را بسط داده‌اند .\r\nو در بين غير مسلمانان نيز ابجد كبير معروف است . و قبل از اسلام در طائفهء يهود رائج و دارج بوده ؛ و از زبان عبرى يهود به مسلمين وارد شده است ؛ و اتّفاقا با آنكه زبان عبرى بيست و دو حرف بيشتر ندارد ؛ و حروفات ( ث خ ذ ض ظ غ ) در زبان آنها نيست ؛ و فقط حروف تهجّى را تا قرشت دارند ؛ مع‌هذا به ابجد كبير معتقد بوده ؛ و تا عدد هزار را پخش بر حروف خود مىكنند .\r\nروزى در مجلسى بوديم كه در آنجا سخن از جا دادن يك تا عدد هزار در الفباى عبرى كه 22 حرف است به ميان آمد و بعضى از مطّلعين و اهل فنّ حضور داشتند . من اعتراض كردم كه در زبان عبرى ، حروفات تهجّى را فقط تا قرشت دارد و عدد تاء چهارصد است ، چگونه مىتوانند آنها به ابجد معترف باشند ؟\r\nگفتند : به طريق خاصّى آن شش عدد ديگر را براى محاسبه در الفباى خود وارد مىكنند ، تا محاسبات آنان نيز از يك شروع و به عدد هزار منتهى شود .\r\nو در آن مجلس يك نفر از فلاسفهء ژاپنى بود ؛ با آنكه ريشه عقائد ژاپنىها به چينىها برمىگردد ؛ و آنها وثنى هستند ، من سؤال كردم : آيا شما به حروف و تأثيرات آن معتقد هستيد ؟\r\nدر پاسخ گفت : آرى به حروف ابجد كبير معتقديم ! و در اين باره كتابهائى از زمان قديم داريم كه بسيار شايان دقّت و ملاحظه است .\r\nعجيب است كه مىگويند ژاپنىها و چينىها حروف الفبايشان سيصد حرف است و بطريق خاصّى اعداد 1 تا 1000 را كه 28 عدد است بر تمام الفباى خود قسمت مىكنند .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nلا بدّ مانند زبان فارسى كه حرف قبل ما را ج ، و حرف ژ را ز ، و حرف گ را ك ، و حرف پ را ب ، حساب مىكنند آنها نيز بسيارى از حروف خود را كه قريب المخرج مىباشند حرف واحد در موقع محاسبه به شمار مىآورند .\r\nو علىهذا همان‌طوركه نقل هم شده است ، حساب أبجد در زبان چينىها بسيار مشكل و براى تشخيص و تعيين اعداد حروف ، احتياج بتخصّص و فنّ دارند كه فقطّ بعضى از علماء متبحّر آنها از عهده محاسبه مىتوانند برآيند .\r\nتقسيم آيه مباركه  بِسْمِ اللَّهِ الرَّحْمنِ الرَّحِيمِ  در مربّع به حروف أبجد براى دفع اجانين و افراد مبتلاى به جنّ و جن‌زدگى مفيد است .\r\nأبجد كبير آنست كه هر حرفى از حروفات بيست و هشتگانهء زبان عرب از يك تا هزار داراى عدد مخصوصى است بدين ترتيب :\r\nأبجد هوّز حطّى كلمن سعفص قرشت ثخّذ ضنظغ لا 1 2 3 4 5 6 7 8 9 10 20 30 40 50 60 70 80 90 ا ب ج د ه و ز ح ط ى ك ل م ن س ع ف ص 100 200 300 400 500 600 700 800 900 11000 ق ر ش ت ث خ ذ ض ظ غ ا البتّه هميشه همزه ( أ ) و الف ( ا ) هريك را به عدد 1 حساب مىكنند و حروفاتى كه بواسطه تشديد مكرّر است يك حرف محاسبه مىنمايند مثلا لفظ علىّ را 110 مىگويند .\r\nچون ع 70 و ل 30 و ى 10 است و مجموعا مىشود 110 و كلمهء قدّوس را 170 مىگيرند ؛ چون ق 100 و د 4 و و 6 و س 60 است و دال مكرّر در تلفظ حساب نمىشود .\r\nو كلمهء فعّال را 181 مىگيرند ؛ چون ف 80 ع 70 ا 1 و ل 30 است و ليكن استثناء كلمهء جلاله ( الله ) را با آنكه لام آن تشديد دارد دو حرف حساب مىكنند .\r\nو الف الله را حساب نمىكنند ؛ و بنابراين الله 66 مىشود چون أ 1 و ل 30 و ل 30 و ه - 5 است و به همين جهت الله را در كتابت با تشديد نمىنويسند ؛ چون لام را مكرّر مىنويسند و بنابراين تشديد ندارد ؛ و الف را نيز نمىنويسند ؛ بلكه به صورت دو لام مكرّر\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو بدون الف مىنويسند اين‌طور : الله ، درحالىكه طبق قواعد معمولى رسم الخطّ بايد اين‌طور نوشته شود ؛ ألّاه .\r\nليكن چون رسم الخطّ عربى طبق حساب ابجد است لذا ألّاه را بايد به صورت الله نوشت .\r\nو بر همين اساس چون حروفات مشدّد در كتابت يك حرف نوشته مىشود ، يك حرف محاسبه مىشود . و بر همين قاعده نيز چون الف إلاه را حساب نمىكنند در كتابت إله بدون الف نوشته مىشود .\r\nو علىهذا 37 خواهد بود .\r\nو الف رحمان را نيز حساب نمىكنند ؛ چون در كتابت رحمن بدون الف نوشته مىشود .\r\nو بنابراين 298 خواهد بود ؛ اين راجع به أبجد كبير بود .\r\nأمّا أبجد صغير را اطلاق كنند بر عدد حروف ابجدى با طرح 9 ، 9 از آنها مثلا حرف ى عددش يك است ؛ چون از عددى در ابجد كبير كه ده مىباشد نه واحد كم شود يك مىماند ، و حرف ن عددش پنج است چون پنج نه تا از پنجاه كم شود پنج مىماند ؛ و بنابراين حرف ط و حرف ص و حرف ظ اصلا عدد ندارند .\r\nچون از آنها اگر نه نه طرح شود هيچ نمىماند .\r\nو أمّا أبجد وسيط را اطلاق كنند بر حروف ابجدى كبير با طرح دوازده دوازده از آن ؛ به همين طريقى كه در أبجد صغير ذكر شد .\r\nو أمّا أبجد أكبر را اطلاق كنند بر حروف ابجدى با تضعيف ده برابر مثلا حرف ى بعدد أبجد اكبر عددش صد خواهد بود ؛ و عدد ع عددش 10000 ده هزار خواهد بود و همچنين در ساير حروف به همين منوال .\r\nپس از بيان اين مطالب ، حال بايد دانست كه هر كلمه را بحروف ابجد ، يا به حساب مجمل محاسبه مىكنند و يا به حساب مفصّل .\r\nمجمل آنست كه تعداد حروفات كلمه را آن‌چنانكه نوشته مىشود بايد حساب كرد مثلا كلمهء قدّوس چهار حرف دارد : ق ( 100 ) د ( 4 ) و ( 6 ) س ( 60 ) ؛ و فعّال چهار حرف دارد : ف ( 80 ) ع ( 70 ) ا ( ا ) ل ( 30 ) ؛ و يا أحد يا صمد ده حرف دارد : ى ا ا ح د\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nى ا ص م د ؛ بنابراين قدّوس 170 ؛ و فعّال 181 ؛ و يا أحد يا صمد 169 خواهد بود .\r\nو مفصّل آنست كه تعداد حروفات كلمه را آن‌چنانكه تلفّظ مىشود بايد حساب كرد .\r\nبنابراين هر حرفى چون در تلفّظ به چند حرف تلفّظ مىشود ، بايد تمام حروفات در حساب آورده شود ؛ مثلا قدّوس چهار حرف دارد ؛ ق د و س .\r\nق اين‌طور تلفّظ مىشود : قاف ؛ لذا بايد آن را سه حرف حساب كرد : ق ا ف و بنابراين عدد قاف 181 خواهد بود .\r\nد اين‌طور تلفّظ مىشود : دال ؛ لذا بايد آن را سه حرف حساب كرد : د ا ل و بنابراين عدد د 35 است .\r\nو اين‌طور تلفّظ مىشود : واو ؛ لذا بايد آن را نيز سه حرف محاسبه كرد : و ا و س اين‌طور تلفّظ مىشود : سين و آن را بايد نيز سه حرف حساب كرد : س ى ن بنابراين كلمهء قدّوس به حساب مفصّل 349 خواهد بود ؛ درحالىكه به حساب مجمل 170 محاسبه شد .\r\nمثال ديگر : يا أحد يا صمد اين‌طور تلفّظ مىشود : ى ا ا ح د ى ا ص م د و چون آن را مبسوط كنيم اين‌طور تلفّظ مىشود : يا الف حا دال يا صاد ميم دال .\r\nبنابراين بايد هريك از اين حروف را مفصلا به حساب آورد ؛ اين‌طور :\r\nى ا ا ل ف ا ل ف ح ا د ا ل ى ا ا ل ف ص ا د م ى م د ا ل و بنابراين مجموعا 619 خواهد بود درحالىكه همين كلمهء مباركه به حساب مجمل 169 مىباشد .\r\nتلميذ : حقيقت طىّ الارض چيست ؟ و روى چه ميزان از موازين فلسفى اين امر صورت مىگيرد ؟\r\nعلّامه : حقيقت آن پيچيدن زمين در زير گام رونده است .\r\nبرادر ما : مرحوم آقا سيد محمّد حسن الهى قاضى يك روز بوسيلهء شاگردى كه داشت ؛ و او احضار ارواح مىنمود ( نه با آئينه ؛ و نه با ميز سه‌گوش ؛ بلكه دستى به چشم خود مىكشيد ؛ و فورا احضار مىكرد ) از روح مرحوم حاج ميرزا على آقاى قاضى رضوان الله عليه راجع به طىّ الارض سؤال كرده بود .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمرحوم قاضى رحمة الله عليه جواب داده بودند كه : طىّ الارض شش آيه از اول سورهء طه است .\r\n         ( طه ما أَنْزَلْنا عَلَيْكَ الْقُرْآنَ لِتَشْقى - إِلَّا تَذْكِرَةً لِمَنْ يَخْشى تَنْزِيلًا مِمَّنْ خَلَقَ الْأَرْضَ وَ السَّماواتِ الْعُلى - الرَّحْمنُ عَلَى الْعَرْشِ اسْتَوى - لَهُ ما فِي السَّماواتِ وَ ما فِي الْأَرْضِ وَ ما بَيْنَهُما وَ ما تَحْتَ الثَّرى - وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى اللَّهُ لا إِلهَ إِلَّا هُوَ لَهُ الْأَسْماءُ الْحُسْنى )          « 1 » تلميذ : مراد از اين آيات چيست ؟ آيا مرحوم قاضى خواسته‌اند بطور رمز صحبت كنند ؛ و مثلا بگويند : طىّ الأرض با اتّصاف بصفات الهيّه حاصل مىشود ؟\r\nعلامه : نه ؛ برادر ما مردى با هوش و چيز فهم بود ؛ و طورى مطلب را بيان مىكرد ، مثل آنكه دستور العمل براى طىّ الأرض را خودش از اين آيات فهميده است .\r\nو اين آيات بسيار عجيب است بخصوص آيهء  اللَّهُ لا إِلهَ إِلَّا هُوَ لَهُ الْأَسْماءُ الْحُسْنى  چون اين آيه تمام اسماء را در وجود مقدّس حضرت حقّ جمع مىكند ؛ و مانند جامعيّت اين آيه در قرآن كريم نداريم .\r\nمرحوم قاضى هميشه در ايّام زيارتى از نجف اشرف بكربلا مشرّف مىشد ، هيچ‌گاه كسى نديد كه او سوار ماشين شود و از اين سرّ احدى مطلع نشد ؛ جز يك نفر از كسبهء بازار ساعت ( بازار بزرگ ) كه به مشهد مقدّس مشرف شده بود ؛ و مرحوم قاضى را در مشهد ديده بود ؛ و از ايشان اصلاح امر گذرنامه خود را خواسته بود ؛ و ايشان هم اصلاح كرده بودند ؛ آن مرد چون بنجف آمد افشا كرد كه من آقاى قاضى را در مشهد ديدم .\r\n\r\n\r\n","description":"","footnote":"\r\n( 1 ) اين آيات هشت آيه است از سورهء 20 طه : اى پيغمبر - ما قرآن را بر تو فرونفرستاديم تا تو به زحمت و رنج بيفتى ! مگر براى يادآورى براى كسى كه از خدا مىترسد - قرآن پائين فرستادنى است از كسى كه زمين و آسمانهاى بالا را آفريده است - خداوند رحمن بر عرش خود قرار گرفت - از براى خداست آنچه در آسمان‌هاست و آنچه در زمين است و آنچه در ما بين آسمان و زمين و آنچه در زير خاك است - و اگر صداى خود را در گفتار بلند كنى ، پس خدا مىداند سخن مخفىّ و پنهان‌تر از آن را - الله است كه هيچ معبودى جز او نيست - از براى اوست اسماء حسنى .\r\n","page_name":" 257 ","page_number":257},
  {"content":"\r\n\r\nمرحوم قاضى خيلى عصبانى شدند ، و گفتند : همه ميدانند كه من در نجف بوده‌ام و مسافرتى نكرده‌ام « 1 » برادر ما بوسيلهء شاگردش از حضرت قاضى رضوان الله عليه سؤال كرده بود كه قاليچهء حضرت سليمان كه آن حضرت روى آن مىنشست ، و به مشرق و مغرب عالم مىرفت ؛ آيا روى اسباب ظاهريّه ، و چيز ساخته‌شده‌اى بود ؟ و يا از مبدعات الهيّه بود و هيچ‌گونه با اسباب ظاهريّه ربطى نداشت ؟\r\nآن شاگرد چون از مرحوم قاضى رحمة الله عليه سؤال مىكند ؛ ايشان فرموده بودند : فعلا چيزى در نظرم نمىآيد ؛ و ليكن يكى از موجوداتى كه در زمان حضرت سليمان بودند ؛ و در اين كار تصدّى داشتند الآن زنده‌اند ، مىروم و از او مىپرسم .\r\n\r\n\r\n","description":"","footnote":"\r\n( 1 ) اين داستان را سابقا براى بنده دوست معظّم حقير جناب حجّة الاسلام آقاى حاج سيد محمّد رضا خلخالى دامت بركاته كه فعلا از علماى نجف اشرف هستند نقل كرده‌اند ( آقاى خلخالى زاده مرحوم مغفور حجّة الاسلام حاج سيّد آقا خلخالى و ايشان زاده مرحوم مغفور حجّة الاسلام آقاى حاج سيّد محمد خلخالى است كه از مقيمين نجف اشرف و از زهّاد و عبّاد و معاريف آن زمان بوده‌اند ) و نقل آقاى خلخالى اين تتمّه را داشت كه :\r\nچون آن مرد كاسب از مشهد مقدّس بنجف اشرف مراجعت كرد به رفقاى خود گفت : گذرنامهء من دچار اشكال بود و در شهربانى درست نمىشد ؛ و من براى مراجعت به آقاى قاضى متوسل شدم و گذرنامه را به ايشان دادم و ايشان گفتند : فردا برو شهربانى و گذرنامه‌ات را بگير ! من فرداى آن‌روز به شهربانى مراجعه كردم ؛ شهربانى گذرنامه مرا اصلاح كرده ؛ و حاضر نموده بود ؛ گرفتم و بنجف برگشتم .\r\nدوستان آن مرد گفتند : آقاى قاضى در نجف بودند و مسافرت نكرده‌اند ؛ آن مرد خودش نزد مرحوم قاضى آمد و داستان خود را مفصلا براى آقاى قاضى گفت : و مرحوم قاضى انكار كرده و گفت همه مردم نجف ميدانند كه من مسافرت نكرده‌ام . آن مرد نزد فضلاى آن عصر نجف اشرف چون آقاى حاج شيخ محمّد تقى آملى و آقاى حاج شيخ علىمحمّد بروجردى و آقاى حجاج سيّد على خلخالى و نظائر هم آمد ؛ و داستان را گفت .\r\nآنها به نزد مرحوم قاضى آمده و قضيّه را بازگو كردند ؛ و مرحوم قاضى انكار كرد ؛ و آنها با اصرار و ابرام بسيار مرحوم قاضى را وادار كردند كه براى آنها يك جلسهء اخلاقى ترتيب داده ؛ و درس اخلاق براى آنان بگويد .\r\nدر آن زمان مرحوم قاضى بسيار گمنام بود ؛ و از حالات او احدى خبر نداشت ؛ و بالأخره قول داد براى آنها يك جلسهء درس اخلاق معيّن كند ؛ و جلسه ترتيب داده شد ؛ و در رديف اوّل همين افراد به اضافهء آقاى حاج سيّد حسن مسقطى و غيرهم در آن شركت داشتند .\r\n","page_name":" 258 ","page_number":258},
  {"content":"\r\n\r\nدر اين حال مرحوم قاضى روانه شدند ؛ و مقدارى راه رفتند ؛ تا آنكه منظرهء كوهى نمايان شد . چون به دامنهء كوه رسيدند يك شبهى در وسط كوه كه شباهت به انسان داشت ديده شد .\r\nمرحوم قاضى از آن شبه سؤال كردند ؛ و مقدارى با هم گفتگو كردند ؛ كه آن شاگرد از مكالماتشان هيچ نفهميد ؛ ولى چون مرحوم قاضى برگشتند ، گفتند : مىگويد :\r\nاز مبدعات الهيّه بوده و هيچ‌گونه اسباب ظاهريّه در آن دخالتى نداشته است .\r\n\r\n[ راجع به طىّ الارض و آيات وارده در اوّل سوره طه 
  ]\r\nتلميذ : بالأخره حقيقت امر طىّ الأرض مجهول و عويص مانده است ؛ چون در طىّ الأرض انسان سائر زمين را طىّ نمىكند كه مثلا سرعتش زياد گردد ؛ و بلا فاصله ، يا با فاصلهء اندك به مقصد برسد ؛ و نيز مادّهء خود را در مبدأ اعدام نمىكند ؛ و در مقصد خلق كند ؛ بلكه زمين در زير پاى او پيچيده مىشود . و با اين پيچيدگى در زمان بسيار كوتاهى به مقصد مىرسد ؛ و در اينجا اشكال واضح وجود دارد .\r\nزيرا أوّلا ما مىبينيم وضع زمين تغيير نمىكند ؛ هر چيزى بجاى خود بوده و هست ؛ مردم هر كدام در محلّ خود هستند ؛ و فقط اين در نورديدگى و پيچيدگى نسبت به شخص سائر صورت مىگيرد .\r\n\r\n\r\n","description":"","footnote":"\r\nو بعدا در رديف دوّم در زمان بعد سرى دوم حضرت علّامهء طباطبائى و آقا حاج سيّد احمد كشميرى و آقا ميرزا ابراهيم سيستانى و اخوى علّامه آقاى الهى و غيرهم شركت مىكردند .\r\nو در رديف سوّم در زمان بعد سرى سوّم حضرت آقاى حاج شيخ عبّاس قوچانى و آقاى حاج شيخ محمد تقى بهجت فومنى رشتى و غيرهم از فضلاى نجف اشرف در آن حضور و شركت داشتند .\r\nحضرت آية الله آقاى حاج شيخ عباس قوچانى وصى مرحوم قاضى در معارف و اخلاق هستند ؛ و فعلا در نجف اشرف . مقيم و از محضر ايشان جماعتى از طلّاب و ساكنين و غيرهم بهرمند مىگردند .\r\nراجع به دارا بودن طىّ الارض نسبت به مرحوم قاضى دو شاهد ديگر است :\r\nاوّل آنكه حضرت علّامه طباطبائى و حضرت آقاى قوچانى هر دو نقل فرمودند : كه عادت مرحوم قاضى اين بود كه در ماه‌هاى مبارك رمضان ساعت چهار از شب گذشته در منزل رفقاى خود مىپذيرفتند ؛ و مجلس اخلاق و موعظه‌هايش تا ساعت شش از شب گذشته طول مىكشيد . در دههء اوّل و دوّم چنين بود ؛ ولى در دههء سوّم ايشان مجلس را تعطيل مىكرد و تا آخر ماه رمضان هيچ‌كس ايشان را نمىديد ؛ و معلوم نبود كجا هستند ؛ چهار عيال داشت ؛ در منزل هيچيك از آنها نبود ؛ در مسجد كوفه و مسجد سهله كه بسيارى از شب‌ها در آنجا بيتوته مىكرد نبود ؛ اين قضيّهء نبودن را علاوه بر ماه‌هاى رمضان حضرت علّامه طباطبائى در اوقات ديگر نيز نقل مىكردند .\r\n","page_name":" 259 ","page_number":259},
  {"content":"\r\n\r\nو با فرض اينكه امر واقعىّ و حقيقى بوده ؛ نه توهّمى و تخيّلى ، معقول نيست كه جسمى و مادّه‌اى حركت كند ؛ و نسبت و اضافه‌اش را با تمام موجوداتى كه با آنها نسبت و اضافه دارد تغيير ندهد .\r\nو علاوه ممكنست در آن واحد دو طىّ الأرض در دو جهت متعاكس صورت گيرد ؛ پس لازمهء اين تصوّر ، حركت مادّه در دو جهت مختلف است ؛ و تغيير وضع و نسب همه اجسام ذى اضافه در دو تغيير متعاكس ؛ و هذه من المستحيلات العقليّة .\r\nو ثانيا خود حضرتعالى در مباحث اعجاز أنبياء در تفسير الميزان فرموده‌ايد كه اعجاز امر مخالف طبيعت و قانون مادّه نيست ؛ و سنن و علل و معلولات را باطل نمىكند ؛ بلكه اعجاز موجبات تسريع تأثير علل در پيدايش معلولات مىگردد .\r\nمثلا عصاى حضرت موسى على نبيّنا و آله و عليه السّلام براى آنكه زنده گردد ؛ و اژدها شود ؛ روى سلسلهء مراتب علل طبيعيّه بايد چندين هزار سال بگذرد ؛ ولى در اثر إعجاز اين سلسله علل بمجرّد ارادهء خدا يا رسول خدا فورا كار خود را مىكنند ؛ و معلول و نتيجه در خارج تحقّق مىيابد ؛ ولى در طىّ الأرض چنين تصويرى نمىشود كه موجودات بتوانند وضع اوّليّهء خود را با شخص سيركننده نگاه دارند .\r\nعلّامه ( بعد از مدّت مديدى كه سر خود را پائين انداخته و به حال تفكّر بودند ) پاسخ دادند كه طىّ الارض از خوارق عادات است .\r\nتلميذ : خرق عادت در طىّ الارض مسلّم است و صحيح ؛ ولى اشكال در استحالهء عقليّه است .\r\nمانند عبور انسان با بدن مادّى و جسم طبيعىّ از ديوار و يا از سقف اطاق بدون\r\n\r\n\r\n","description":"","footnote":"\r\nدوّم آنكه آقاى قوچانى فرمودند : يك سفر زيارتى ايشان به كربلا آمده بودند ؛ در موقع مراجعت با هم تا محلّ توقّف سيّارات آمديم ؛ ازدحام جمعيّت براى سوار شدن بنجف بسيار بود به‌طورىكه مردم در موقع سوار شدن از سر و دوش هم بار مىرفتند مرحوم قاضى ديد كه چنين است با كمال خونسردى به كنار گاراژ رفته ، و پشت به ديوار روى زمين نشست و مشغول جيگاره كشيدن شد .\r\nما مدّتى در كنار ماشين‌هائى كه مىآمدند و مسافرين را سوار مىكردند ؛ صبر كرديم و بالأخره با هر كوششى بود خود را به داخل سيّاره‌اى وارد كرديم ؛ و آمديم نجف و از مرحوم قاضى خبرى نداشتيم . البتّه تمام اين مسائل احتمالاتى است براى طىّ الارض داشتن مرحوم قاضى ؛ ولى نه خود ايشان و نه از غير ايشان به‌صراحت نقل نشده است .\r\n","page_name":" 260 ","page_number":260},
  {"content":"\r\n\r\nپارگى و شكاف ديوار و سقف ، و عدم تحقّق خرق و التيام ؛ با اينكه بزرگان از اهل معرفت مىگويند : اشكالى ندارد و واقع مىشود .\r\nعلّامه در جواب فرمودند : بلى اشكال ندارد ؛ و شاهد آنكه در مجلسى براى آنكه نشان دهند كه اجانين از در بسته وارد مىشوند و اشيائى را كه بخواهند ببرند مىبرند ؛ در صندوقى را كه در آن بقچهء رخت و لباس بود مقفّل كردند و علاوه يك مرد چاق و قوىّالهيكلى هم روى صندوق نشست .\r\nدر عين حال فورا ديدند بقچه‌هاى لباس در بيرون صندوق است ؛ و چون در صندوق را باز كردند ديدند صندوق خالى است ؛ و معلوم شد در آن واحد ، اجانين بقچه‌ها را بيرون آورده‌اند . و اين قضيّه چشم‌بندى نبوده است .\r\nتلميذ : بالأخره جواب حلّى داده نشد ؛ و مسئله با تمام اشكالات در موطن خود باقيست .\r\nعلّامه : خرق عادت است .\r\nتلميذ : آيا بوعلى سينا در مسئلهء طىّ الارض تحقيقى نموده است ؟ و تحليلى به عمل آورده است ؟ چون ابن سينا از حكمائيست كه دنبال علل مسائل مادّى بسيار مىگردد ؛ و خوب تحقيق مىكند .\r\nعلّامه : جائى نديدم كه بوعلى بحثى در طىّ الارض كرده باشد ؛ ولى بوعلىّ خارق عادات را قبول دارد ؛ و معجزات أنبياء را تصديق دارد .\r\nو در مسئلهء تخت بلقيس در آيهء 40 از سوره 27 نمل مىفرمايد :\r\n قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي  « 1 » در اينجا مراد از ارتداد طرف ، چشم بر هم زدن نيست ؛ بلكه هزار مرتبه زودتر از آنست . چون معناى طرف ، پلك چشم نيست ؛ و علاوه بايد بفرمايد : « فلمّا لم يرتدّ إليه طرفه رآه مستقرا عنده » .\r\nبلكه طرف به معناى نگاه كردن با گوشهء چشم است ؛ و مراد اينست كه قبل از\r\n\r\n\r\n","description":"","footnote":"\r\n( 1 ) و كسى كه در نزد او علمى از كتاب بود گفت : من تخت بلقيس را در اينجا مىآورم قبل از آنكه نگاهت برگردد ؛ و چون سليمان تخت را در نزد خود مستقر ديد گفت : اين از فضل خداى من است .\r\n","page_name":" 261 ","page_number":261},
  {"content":"\r\n\r\nآنكه نگاهت برگردد ؛ يعنى شعاع بصرت كه از چشم خارج مىشود و به اشياء مىافتد ، و بواسطهء قاعدهء انعكاس و شكستگى نور برمىگردد ؛ و از آن اشياء به چشم مىخورد ؛ و بدين جهت ابصار متحقّق مىگردد .\r\nيعنى قبل از اينكه چيزىرا كه مىخواهى ببينى ، ببينى ! يعنى در مدّتى سريع‌تر از سرعت نور كه پنجاه هزار فرسخ در يك ثانيه است من تخت بلقيس را مىآورم .\r\nو بنابراين قرآن نمىگويد : تخت را آورد ؛ بلكه مىفرمايد : چون سليمان تخت را در نزد خود ديد ؛ يعنى پس از اين مكالمه و گفتگو با كسى كه داراى علمى از كتاب بود ، ناگهان تخت را مستقرّ در نزد خود يافت .\r\nو اين قسم آوردن به طىّ الارض بوده است .\r\nتلميذ : آيا طىّ الأرض عبارت است از اعدام جسم و بدن در مكان اوّل ؛ و احضار و ايجادش در مكان مقصود ؟ آيا طىّ الارض اين نيست ؟ به‌طورىكه صاحب طىّ الأرض با اراده الهيّه و ملكوتيّه‌اى كه به او افاضه شده است ، در آن واحد خود را در محلّ منظور احضار و ايجاد كند ؟\r\nعلّامه : گويا همين‌طور باشد .\r\nتلميذ : گويا اين‌طور است ، يا واقعا چنين است ؟\r\nعلّامه : واقعا اين‌طور است .\r\nتلميذ : بنابراين چند مسئله مطرح مىگردد :\r\n1 - بايد طىّ الأرض اختصاص به نفوس قدسيّهء الهيّه داشته باشد ؛ و تا افراد به معرفت نفس كه ملازم معرفت ربّ باشد ، نرسيده باشند ؛ و تصرّف در موادّ كاينات ننمايند نتوانند طىّ الأرض كنند .\r\nپس بنابراين طىّالأرضى كه از افراد غير كامل احيانا نقل شده است چه محملى دارد ؟\r\nعلّامه : از افراد غير كامل نقل نشده است ؛ و حتما مباشرين آن از وارستگان و واصلانند « 1 » .\r\n\r\n\r\n","description":"","footnote":"\r\n( 1 ) ممكنست همان‌طوركه خود علّامه فرموده‌اند : طىّ الارض افراد غير كامل در اثر تبعيّت از افراد كامل باشد ؛ بدين‌طريق كه هر وقت بخواهند طىّ الارض كنند بر حسب اذن و اجازه از شخص صاحب كمالى كه به آنها .\r\n","page_name":" 262 ","page_number":262},
  {"content":"\r\n\r\nتلميذ : 2 - چه بسا ديده شده است چنانچه در روايات آمده است ؛ و شواهد تاريخى نيز حاكيست بعضى از وارستگان و واصلان ، ديگران را نيز با معيّت خود به طرف مقصود با طىّ الأرض برده‌اند .\r\nدر اين صورت بايد گفت كه : نفس ملكوتى و خلّاقهء آنان ، قادر بر ايجاد اجسامى غير از خود نيز در محلّ منظور مىباشند .\r\nعلّامه : همين‌طور است .\r\nتلميذ : 3 - افرادى كه طىّ الأرض آنها قدرى طول مىكشد مثلا پنج دقيقه ، يا ده دقيقه يا بيشتر مىباشد ، چگونه طىّ الأرض آنها انجام مىگيرد ؟\r\nعلّامه : چون كاملا بمقام كمال نرسيده‌اند ، طىّ الأرض آنها ناقص است ؛ و براى خلاقيّت أبدان در محلّ منظور ، احتياج به صرف وقت و اعمال قوه بيشترى دارند ؛ مانند طىّ الأرض اجانين كه معمولا طول مىكشد ، و راجع به آوردن تخت بلقيس در قرآن كريم وارد است :\r\n قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ  « 1 » و اين البتّه مستلزم زمانى است گرچه قليل باشد .\r\nتلميذ : براى طىّ الأرض بنابراين فرضيّه ، ديگر چه نيازى بالتزام ترتيب سلسلهء علل و معلولات طبيعىّ مانند اعجاز انبياء و خوارق عادات است ؟\r\nبلكه مىتوان گفت : با يك ارادهء الهيّهء كن ، يكون مىگردد ، بدون پيمودن ذرّات جسم با حركت جوهرىّ سريع ، سلسله‌مراتب لازمه خود را ؛ و جسم اوّل در آن زمان و در آن مكان و با آن مشخّصات ، جسم ثانى مىگردد در زمان ديگر و مكان ديگر و مشخّصات ديگر ؛ و همين‌طور در داستان معجزات و خوارق عادات .\r\nعلّامه : بلى ، اين‌طور مىشود گفت .\r\n\r\n[ در معناى حديث شريف ليهنئنّكم الإسم : و إنّ من شيعته لإبراهيم 
  ]\r\nتلميذ : در ج 12 ص 29 از بحار الانوار طبع حروفى از تفسير عليّ بن ابراهيم با\r\n\r\n\r\n","description":"","footnote":"\r\nداده شده است در همان لحظه آن شخص بزرگ حضور يابد و آنان را با خود ببرد ؛ يا بدون حضور او بلكه بمجرّد اراده او آنان را به محل مقصود برساند .\r\n( 1 ) آيهء 39 از سوره 27 نمل : گفت عفريتى از جنّ بسليمان كه من تخت بلقيس را در همين جلسه‌اى كه اينجا نشسته‌اى قبل از آنكه برخيزى براى تو مىآورم !\r\n","page_name":" 263 ","page_number":263},
  {"content":"\r\n\r\nاسناد خود از حضرت ابى جعفر عليه السّلام روايت مىكند كه فرموده‌اند :\r\nليهنئكم الإسم ؛ قلت ما هو جعلت فداك ؟ قال : و إنّ من شيعته لإبراهيم و قوله :\r\nفاستغاثه الّذى من شيعته على الّذى من عدوّه فليهينّئكم الإسم . « 1 » معناى اين دو روايت چيست ؟ زيرا كه مراد از شيعته در آيهء اوّل شيعهء نوح و مراد از شيعته در آيهء دوّم شيعهء حضرت موسى على نبيّنا و آله و عليهما السّلام است .\r\nعلّامه : ظاهرا مراد اينست كه چون لفظ شيعه در قرآن كريم استعمال شده است و نسبت تشيّع را به شيعهء نوح و موسى داده است ؛ بنابراين ، اين اسم اسم مباركى است كه شما شيعيان نيز خود را شيعه مىناميد .\r\nبنابراين فقط از نقطه نظر شباهت اسمى كه شما شيعيان عليّ بن ابى طالب و شيعيان آن دو پيامبر دارند ؛ و مبارك بودن اين لقب ، اميد كرامت و فلاح و فوز براى شماست ؛ و اين از نقطهء نظر تشريف است .\r\nتلميذ : شيخ حرّ عاملى در مقدمه كتاب إثبات الهداة ص 23 سطر 4 گويد : و أيضا قد تواتر أنّ علم النّبىّ صلّى الله عليه و آله و سلّم أو بعضه أو أكثره وصل إليه من الأنبياء و الأوصياء السّابقين .\r\n( و ايضا بطور تواتر ثابت شده است كه علم رسول الله صلّى الله عليه و آله و سلّم ، يا مقدارى از علمش و يا بيشتر از علمش ، از پيغمبران سابق و يا از اوصياى آنها به آن حضرت رسيده است ) آيا اين گفتار وجهى دارد ؟ چون رسول خدا در ظاهر با هيچيك از أنبياء و أوصياء سابقين بواسطهء پرسش و گفتگو از آنها و ملاقات و برخورد آنها ، استفاده‌اى ننموده است .\r\nعلّامه : ظاهرا وجهى ندارد ؛ بعلّت عدم ملاقات رسول خدا با آنها ؛ آرى در عالم باطن اين معنى متصوّر است كه بعضى از علوم خود را از سابقين بواسطهء پرسش و گفتگوى از آنها اخذ نموده باشد .\r\n\r\n\r\n","description":"","footnote":"\r\n( 1 ) اين اسم بايد براى شما موجب خير و مباركى گردد ! عرض كردم كدام اسم فدايت شوم ؟ فرمود :\r\nگفتار خدا و بدرستى كه از شيعيان نوح حضرت ابراهيم است ؛ و نيز گفتار خدا : پس به فريادرسى برخاست آن كسى كه از شيعيان موسى بود بر آن‌كسىكه از دشمنان او بود پس اين اسم بايد موجب سعادت و بركت شما گردد .\r\n","page_name":" 264 ","page_number":264},
  {"content":"\r\n\r\nو شاهد بر اين معنى آيه 45 از سوره 43 زخرف است :\r\n وَ سْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ  « 1 » از اين آيه استفاده مىشود كه راه مكالمه و مسئله رسول الله با انبياء عليهم السّلام در عالم ملكوت باز بوده است .\r\nتلميذ : راجع به عموميّت دعوت حضرت رسول اكرم محمّد بن عبد الله صلّى اللّه عليه و آله و سلّم نسبت به تمام افراد تا روز قيامت آياتى در قرآن مجيد وارد است مانند :\r\n وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً وَ لكِنَّ أَكْثَرَ النَّاسِ لا يَعْلَمُونَ  « 2 » و مانند :  وَ ما أَرْسَلْناكَ إِلَّا رَحْمَةً لِلْعالَمِينَ  « 3 » و مانند :  يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً الَّذِي لَهُ مُلْكُ السَّماواتِ وَ الْأَرْضِ لا إِلهَ إِلَّا هُوَ يُحيِي وَ يُمِيتُ فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ  « 4 » و مانند :  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً  « 5 » و همچنين از روش رسول الله صلّى الله عليه و آله و سلّم و دعوت تمام افراد بشر را بدين اسلام و نوشتن نامه براى ملك روم و ايران و حبشه و ساير نقاط از هر طائفه و ملّت ، وضوح اين معنى كالشّمس فى رابعة النّهار است .\r\nالبتّه در قبال اين آيات ، آياتى ديگر هم هست كه موهم اختصاص دعوت باشد مانند :\r\n\r\n\r\n","description":"","footnote":"\r\n( 1 ) اى پيغمبر ! بپرس از رسولانى كه ما آنها را قبل از تو فرستاديم كه آيا ما غير از پروردگار رحمن خدايانى را معيّن كرده‌ايم كه آن خدايان مورد پرستش واقع شوند ؟\r\n( 2 ) آيهء 28 از سورهء 34 سبا و اى پيغمبر ما نفرستاديم تو را مگر براى تمام افراد مردم براى آنكه بشارت‌دهنده و ترساننده باشى و ليكن اكثر مردم نمىدانند\r\n( 3 ) آيهء 107 از سورهء 21 انبياء : و ما نفرستاديم تو را مگر به جهت رحمت براى تمام جهان‌ها .\r\n( 4 ) آيهء 157 از سورهء 7 اعراف : اى مردم بدرستى كه من رسول خدا هستم بسوى همگى شما آن خدائى كه پادشاهى آسمانها و زمين از اوست ؛ معبودى جز او نيست ؛ زنده مىكند و مىميراند پس ايمان بياوريد به خدا و فرستاده‌اش كه پيغمبر امّى است . آن پيامبرى كه به خدا و كلمات خدا ايمان مىآورد ! و از او پيروى كنيد اميد است كه رستگار شويد !\r\n( 5 ) آيهء 40 از سوره 4 نساء : پس چگونه است در وقتى كه ما از هر امتى گواهى مىآوريم و اى پيغمبر تو را گواه بر آن گواهان قرار مىدهيم .\r\n","page_name":" 265 ","page_number":265},
  {"content":"\r\n\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ  « 1 » و مانند :  وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ  « 2 » و مانند :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ هُوَ الْعَزِيزُ الْحَكِيمُ  « 3 » و ليكن با نصوصيّت عموميّت دعوت رسول الله از آيات فوق ، ايهام اين آيات باختصاص دعوت مردود است .\r\nو امّا راجع به حضرت موسى و عيسى على نبيّنا و آله و عليهما السّلام ، آياتى در قرآن مجيد وارد است كه ظاهر در اختصاص دعوت آنها به بنى اسرائيل است ؛ مانند آيهء 6 از سوره 14 ابراهيم :\r\n وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ  « 4 » و مانند آيهء 5 و 6 از سوره 61 صفّ   وَ إِذْ قالَ مُوسى لِقَوْمِهِ يا قَوْمِ لِمَ تُؤْذُونَنِي وَ قَدْ تَعْلَمُونَ أَنِّي رَسُولُ اللَّهِ إِلَيْكُمْ فَلَمَّا زاغُوا أَزاغَ اللَّهُ قُلُوبَهُمْ وَ اللَّهُ لا يَهْدِي الْقَوْمَ الْفاسِقِينَ وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ   الآية « 5 » و صريح‌تر از اين آيه ، گفتار مادرش حضرت مريم است ؛ چنان كه در سوره 3 آل عمران آيات 47 تا 49 آمده است :   قالَتْ رَبِّ أَنَّى يَكُونُ لِي وَلَدٌ وَ لَمْ يَمْسَسْنِي بَشَرٌ قالَ كَذلِكِ اللَّهُ يَخْلُقُ ما يَشاءُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ - وَ يُعَلِّمُهُ الْكِتابَ وَ  \r\n\r\n\r\n","description":"","footnote":"\r\n( 1 ) آيهء 2 از سوره 62 جمعه : اوست خدائى كه در ميان امّىها فرستاده‌اى از خود آنها فرستاد تا آيات خدا را بر آنها تلاوت كند .\r\n( 2 ) آيهء 47 از سوره 10 يونس : و از براى هر طائفه‌اى رسولى است چون رسول آنها بيايد در بين آنها به عدل ظلم مىشود و آنها مورد ظلم و ستم واقع نخواهند شد .\r\n( 3 ) آيهء 4 از سوره 14 ابراهيم : و هيچ پيغمبرى را نفرستاديم مگر با زبان قوم خودش براى آنكه روشن كند براى آنها پس خدا گمراه مىكند كسى را كه بخواهد و هدايت مىكند كسى را كه بخواهد ؛ و اوست عزيز و حكيم .\r\n( 4 ) و هرآينه بتحقيق كه ما موسى را با آيات خود فرستاديم كه قوم خود را از تاريكيها به نور بيرون بياورد ! و آنان را به ايّام خدا متذكّر ساز بدرستى كه در اين باره ، آياتيست براى هر شخص شكيبا و شكرگزار .\r\n( 5 ) و زمانى كه موسى به قوم خود گفت : اى قوم من ! چرا شما مرا آزار مىكنيد درحالىكه مىدانيد من فرستادهء خدا بسوى شما هستم ! پس چون آن قوم انحراف پيدا كردند ، خدا دلهايشان را منحرف نمود و خدا گروه فاسق را بسوى شما هستم ! پس چون آن قوم انحراف پيدا كردند ، خدا دلهايشان را منحرف نمود و خدا گروه فاسق را هدايت نمىكند .\r\n","page_name":" 266 ","page_number":266},
  {"content":"\r\n\r\n  الْحِكْمَةَ وَ التَّوْراةَ وَ الْإِنْجِيلَ - وَ رَسُولًا إِلى بَنِي إِسْرائِيلَ   « 1 » و ديگر آنكه در آيات قرآنيّه ، خطابات حضرت موسى با بنى اسرائيل است .\r\nو همچنين در شريعت حضرت موسى و عيسى ، حجّ تشريع نشده است ، و در صورتى كه شريعت آنها جهانى بود بايد بدنبال دعوت و شريعت حضرت إبراهيم عليه السّلام كه جهانى است ، و حجّ در آن تشريع شده است ، بوده باشد .\r\nو اگر كسى در شريعت آن دو پيامبر بزرگ مطالعه كند مىيابد كه در عين دعوت به توحيد خداوند سبحانه و تعالى ؛ احكام خاصّه‌اى دارند كه هيچ مناسبت با شريعت اسلام و شريعت حضرت ابراهيم ندارد .\r\n\r\n[ عموميّت دعوت انبياى اولوالعزم براى تمام جهان 
  ]\r\nعلّامه : در قبال مطالب و بياناتى كه نموديد و همه در موطن خود صحيح است ! ليكن آيات و رواياتى داريم ؛ و نيز از سيره و روش رسول اكرم ظاهر مىشود كه دعوت آن دو پيامبر بزرگ عمومى بوده است .\r\nاز جمله آنكه در قرآن كريم داريم :  اذْهَبا إِلى فِرْعَوْنَ إِنَّهُ طَغى  « 2 » حضرت موسى ، فرعون و قبطيان را كه ساكن مصر بودند ، دعوت به شريعت خود نمود ؛ و حال آنكه مسلّما آنها از بنى اسرائيل نبودند ، كه سبطيان هستند ؛ بلكه اصولا قبطيان در صف مقابل سبطيان و بنى اسرائيل مىباشند .\r\nو از جمله آنكه رسول اكرم صلّى الله عليه و آله و سلّم آئين يهود و نصارى را كه در بلاد عرب بودند و از اعراب در مكّه و مدينه و حبشه و ساير نقاط بودند ، و مسلّما از بنى اسرائيل نبودند ؛ آئين رسمى مىشناخت ؛ و با آنها معاملهء اهل كتاب مىنمود ؛ در صورتى كه اگر شريعت حضرت موسى و عيسى اختصاص به بنى اسرائيل داشت ، بايد تديّن اعراب قبل از اسلام بدين يهود و نصارى غلط باشد ؛ و مورد امضاى رسول الله قرار نگيرد .\r\nو از جمله آنكه رسول اكرم با نصاراى نجران آماده مباهله شدند ؛ و اعلان مبارزهء عرفانى نمودند ؛ و نصاراى نجران تماما عرب بودند .\r\nو امّا آئين حجّ گرچه از سنّت‌هاى حضرت ابراهيم عليه السّلام است ؛ ولى حضرت ابراهيم آن را فقطّ براى خصوص اعراب تشريع فرمود ؛ نه براى همهء اقطار و قلمرو نبوّت خود .\r\n\r\n\r\n","description":"","footnote":"\r\n( 1 ) مريم گفت : چگونه من پسرى مىآورم درحالىكه بشرى مرا لمس نكرده است ؟ جبرائيل گفت : اين‌چنين است كارهاى خدا كه هر چرا كه بخواهد مىآفريند ! زمانى كه نسبت به امرى بخواهد وجود دهد ؛ به او مىگويد : بشو مىشود .\r\nو خدا به آن پسر ، كتاب و حكمت و تورات و انجيل مىآموزد ؛ و او را بعنوان رسالت بسوى بنى اسرائيل روانه مىسازد .\r\n( 2 ) آيهء 43 از سورهء 20 طه : اى موسى و هارون ! برويد بسوى فرعون ؛ چون او طغيان كرده است !\r\n","page_name":" 267 ","page_number":267},
  {"content":"\r\n\r\nو براى ساكنين فلسطين تشريع نفرمود ؛ و گرنه اين سنّت الهيّه را قطعا حضرت إسحاق و يعقوب و پيامبران ديگر از بنى اسرائيل انجام مىدادند .\r\nو امّا در بين حضرت اسماعيل و اولادش اين سنّت باقى ماند كه در ناحيهء عرب زمين سكنى داشتند .\r\nو ما نه ثبوتا و نه اثباتا دليلى براى لزوم تشريع عموميّت حجّ در زمان حضرت ابراهيم ندارد . و از آن آيات كه استدلال نموديد مىتوان جواب داد كه فرستاده شدن بسوى بنى اسرائيل غير از اختصاص دعوت به آنانست ؛ و آيهء مباركهء :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ  بيشتر از اين دلالت ندارد كه هر پيغمبرى كه برانگيخته مىشود با زبان قوم خود تكلّم مىكند ؛ و امّا دعوتش اختصاص بقوم خود داشته باشد ، از كجا استفاده مىشود ؟\r\n\r\n[ استناد افعال به حضرت حقّ تعالى و معناى ليعلم الله من ينصره و رسله 
  ]\r\nتلميذ : آياتى در قرآن كريم داريم كه استناد افعال را بذات مقدّس حضرت احديّت مىدهد ؛ بعضى از اين آيات بسيار عجيب است ؛ مانند آيهء 115 از سورهء نساء :\r\n وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصِيراً  « 1 » در اين آيهء كريمه ذات مقدّس حقّ بازگشت كسانى را كه با رسول خدا مخاصمه مىكنند ، و از راه مؤمنين پيروى نمىكنند به خود نسبت داده است ؛ و مىفرمايد : آن بازگشتى را كه او نموده است ، ما او را برگردانيديم ؛ و نفس بازگشت او مستند به بازگردانيدن ما بوده است .\r\nو نيز در آيهء كريمه 143 از سورهء 4 نساء مىفرمايد :\r\n يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً  « 2 » و راستى هر وقت اين ناچيز متذكّر مفاد اين آيه شريفه مىشوم ، شگفتم زياد مىگردد كه تا چه اندازه معناى رشيق و محتواى لطيف و بعد معنى و گستردگى مفاد را دارد ؟\r\n\r\n\r\n","description":"","footnote":"\r\n( 1 ) و كسى كه با رسول خدا شقاق و جدائى كند پس از آنكه راه هدايت بر او روشن شد و پيروى از غير راه مؤمنين نمايد ما بازگشت مىدهيم او را به همان چيزى كه خود او بازگشت نموده است ؛ و در جهنّم مىسوزانيم و بد بازگشتى است .\r\n( 2 ) اى كسانى كه ايمان آورده‌ايد كافران را سرپرست و قيّم خود مگيريد كه مؤمنين را رها كنيد ! آيا شما مىخواهيد كه از براى خدا بر عليه خود قدرت و سلطنت آشكارى قرار دهيد ؟ !\r\n","page_name":" 268 ","page_number":268},
  {"content":"\r\n\r\nچگونه خداوند سبحانه و تعالى مؤمنين را نهى فرموده است از اينكه با كفّار طرح مودّت و آشنائى بريزند ؟ و بالأخره آنان را سرپرست و صاحب اختيار خود قرار دهند ؟ و مؤمنين را رها كنند ؛ و سپس آن قدرت و سلطنتى كه كفّار بدين دسته از مردم پيدا مىكنند ، در اثر اين عمل ناشايسته ؛ آن را قدرت و سلطنت و قهّاريتى از براى خدا بر عليه آنان بشمار مىآورد .\r\nيعنى غلبه و سلطنت كفّار بر مسلمانان غلبهء الهى بر آنانست ؛ پس شما اى مسلمانان چنين نكنيد تا خدا چنان نكند ؛ و در اينجا نفس قدرت و سلطنت كفّار را نفس قدرت و سلطنت خدا نسبت به مسلمانان قرار داده است .\r\nعلّامه : منطق قرآن دربارهء توحيد افعالى و استناد جميع افعال به حضرت حقّ متعال بسيار عالى است در سوره 18 كهف آيهء 12 مىفرمايد :  ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً  « 1 » زيرا كه معلوم است مراد از علم در اينجا علم فعلىّ است ؛ و آن عبارت است از وجود اشياء و ظهور آنها با وجود خاصّ خود در نزد حضرت پروردگار متعال ؛ و اين قسم استعمال از علم كه مراد نفس افعال موجودات باشد در قرآن مجيد بسيار آمده است ؛ چون آيهء شريفه  لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ  « 2 » و آيهء  لِيَعْلَمَ أَنْ قَدْ أَبْلَغُوا رِسالاتِ رَبِّهِمْ  « 3 » و اين علم را در اينجا بعضى معناى خوبى كرده‌اند و گفته‌اند كه معنايش اينست :\r\n« ليظهر معلومنا على ما علّمناه » « 4 » و همچنين آيهء :   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّهُ   « 5 » دلالت دارد بر آنكه نفس فعلى كه انسان بجاى مىآورد ، مورد مشيّت و ارادهء الهى است .\r\n\r\n\r\n","description":"","footnote":"\r\n( 1 ) و سپس ما اصحاب كهف را برانگيختيم تا بدانيم كدام يك از دو گروه ، زمان درنگ آنها را بهتر به شمارش شمرده‌اند .\r\n( 2 ) آيهء 25 از سوره 57 حديد : براى آنكه خدا بداند كسى را كه او را و رسولان او را بغيب يارى مىكند .\r\n( 3 ) آيهء 28 از سورهء 72 جنّ : براى آنكه خدا بداند كه آن رسولان رسالات پروردگارشان را ابلاغ كردند .\r\n( 4 ) براى آنكه آنچه را كه بما تعليم كرده است ظهور دهد .\r\n( 5 ) آيهء 23 از سوره 28 كهف : و البتّه اى پيغمبر نگو كه من احتمالا كارى را فردا انجام مىدهم مگر آنكه خداوند بخواهد .\r\n","page_name":" 269 ","page_number":269},
  {"content":"\r\n\r\nو بطور كلّى آنچه قرآن مجيد بما تعليم مىدهد اينست كه آنچه در عالم وجود است چه ذات و چه فعل و اثر همه مملوك خداست ، وحده لا شريك له ؛ و از براى خداست آنچه را كه بخواهد در اين مماليك خود انجام دهد .\r\nو از براى غير خدا به هيچ‌وجه اختيارى و قدرتى نيست ، مگر به همان مقدارى كه خداوند به او تمليك نموده ؛ و او را بر آن قدرت داده است ؛ و خداوند مالك مطلق است نسبت به همهء موجودات ؛ و نسبت به انسان و نسبت به مملوكات انسان .\r\nو آيات قرآن كه دلالت بر اين حقيقت مىكند جدا بسيار است .\r\nآنچه در عالم تكوين مشاهده مىشود از موجوداتى كه داراى فعل و يا اثرى هستند - همان‌هائى را كه ما آنها را علل و اسباب مىدانيم - در سببيّت خود استقلال ندارند ؛ و از فعل و تأثير خداوند متعال بىنياز نيستند ؛ اين موجودات نه مىتوانند كارى انجام دهند و نه مىتوانند اثرى داشته باشند ؛ مگر آنچه را كه خدا بخواهد بجاى آرد يا اثرى گذارد ؛ يعنى خداوند قدرت فعل و اثر را به آن مىدهد ؛ و ارادهء خلاف آن را نمىكند تا بالنّتيجه قدرت از آن موجود سلب گردد .\r\nو به‌عبارت‌ديگر : تمام سلسله علل و اسبابى كه در عالم تكوين هستند از نزد خود و باقتضاى ذات خود داراى اثرى نيستند ؛ بلكه بواسطهء قدرت دادن خدا بر فعل و اثرى كه دارد انجام مىگيرد ؛ و خداوند ارادهء خلاف آن را نمىكند .\r\nو بتعبير ديگر : خداوند راه وصول به آن معلول و اثر را آسان مىكند و اذن مىدهد ؛ اذن خدا همان قدرت دادن خدا و رفع مانع نمودن است .\r\nآيات و روايات بطور استفاضه و تواتر وارد است بر اينكه عمل هر عاملى بستگى به اذن خدا دارد ؛ و هيچ كارى از هيچ كار دارى سر نمىزند ؛ مگر آنكه اذن خدا در آنست .\r\nخداوند مىفرمايد :  ما أَصابَ مِنْ مُصِيبَةٍ إِلَّا بِإِذْنِ اللَّهِ  ( آيهء 11 از سورهء 64 تغابن ) « 1 »  وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ  ( آيهء 58 از سورهء 7 اعراف ) « 2 »  وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ  ( آيهء 100 از سوره 10 يونس ) « 3 »\r\n\r\n\r\n","description":"","footnote":"\r\n( 1 ) هيچ‌چيزى بشما اصابه نمىكند و نمىرسد مگر به اذن خدا .\r\n( 2 ) و شهر پاك و پاكيزه گياهش به اذن خدا مىرويد .\r\n( 3 ) و چنين حقّى براى هيچ نفسى نيست كه بتواند بميرد مگر با اذن خدا .\r\n","page_name":" 270 ","page_number":270},
  {"content":"\r\n\r\n ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ  ( آيهء 5 از سوره 9 حشر ) « 1 »  وَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّهِ  ( آيهء 64 از سورهء 4 نساء ) « 2 » بنابراين بر عهده هركس كه معرفت به خداى خود داشته باشد اينست كه خود را در فعل صادر از خود مستقلّ نبيند ؛ و مستغنى از خدا نداند ؛ بلكه خود را مالك فعل بتمليك الهى بداند ؛ و قادر بر انجام آن با قدرت حقّ ببيند خداوند مىفرمايد  أَنَّ الْقُوَّةَ لِلَّهِ جَمِيعاً  ( آيهء 165 از سوره 2 بقره ) « 3 »\r\n\r\n[ تمام افعال منوط به اذن و مشيّت حضرت حقّ متعال است 
  ]\r\nهر مؤمنى چون مىخواهد دست به كارى زند بايد با توكّل و اعتماد به خدا اقدام كند ؛ و بر او متّكى باشد .\r\n فَإِذا عَزَمْتَ فَتَوَكَّلْ عَلَى اللَّهِ  ( آيهء 159 از سوره 3 آل عمران ) « 4 » و چون مىخواهد وعده‌اى دهد ؛ يا خبرى از آينده دهد كه چنين مىكنم آن را مقيّد به اذن و مشيّت خدا كند . آرى با آنكه عمل انسان مسلّما براى انسان است ؛ و خداوند در بسيارى از مواضع قرآن افعال را به پيغمبر و به افراد مردم نسبت مىدهد ؛ و مىگويد :\r\n فَقُلْ لِي عَمَلِي وَ لَكُمْ عَمَلُكُمْ  ( آيهء 41 از سوره 10 يونس ) « 5 » و يا آنكه مىفرمايد :  لَنا أَعْمالُنا وَ لَكُمْ أَعْمالُكُمْ  ( آيهء 15 از سوره شورى ) « 6 » ليكن در عين حال استقلال نسبت را به انسان انكار مىكند و مستغنى بودن از اذن و مشيّت خدا را باطل مىشمرد و از آنچه گفته شد استفاده مىشود كه در آيهء   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّهُ   استثناء مفرّغ است ؛ و تقدير مستثنى منه تمام احوال و يا تمام زمان‌ها مىباشد ؛ و يك باء ملابسه را بايد در جملهء مستثنى در تقدير بگيريم ؛ و معنى چنين مىشود :\r\n« و لا تقولنّ لشيء إنّى فاعل ذلك غدا فى زمان من الأزمنة أو فى حال من الأحوال »\r\n\r\n\r\n","description":"","footnote":"\r\n( 1 ) هر درخت نهال خرمائى را كه بريديد يا همان‌طور بر ريشهء آن گذارديد كه بوده باشد پس به اذن خدا بود .\r\n( 2 ) و ما هيچ پيامبرى را نفرستاديم مگر آنكه با اذن خدا مورد اطاعت مردم قرار گيرد .\r\n( 3 ) و تمام مراتب و درجات قوّت انحصار به خدا دارد .\r\n( 4 ) پس اى پيغمبر زمانى كه اراده انجام كارى را داشتى بر خدا توكّل كن !\r\n( 5 ) پس اى پيغمبر بگو : براى من است كردار من ؛ و براى شماست كردار شما .\r\n( 6 ) از براى ماست اعمال ما ؛ و براى شماست اعمال شما .\r\n","page_name":" 271 ","page_number":271},
  {"content":"\r\n\r\nإلّا أن يلابس قولك بأن تقول إن شاء الله .\r\nيعنى : البتّه چون بخواهى كارى را فردا انجام دهى ، نگو : من فردا انجام مىدهم در هيچ حالى از حالات و هيچ زمانى از زمان‌ها ؛ مگر درحالىكه يا در زمانى كه گفتارت همراه و ملابس گفتار ديگرت باشد اگر خدا بخواهد و اراده كند .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nابحاث تاريخى\r\n\r\n","description":"","footnote":"","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\nبسم اللّه الرّحمن الرّحيم\r\n\r\n[ در وقوع نسخ در قرآن كريم ؛ و عدم استحالهء نسخ شرعا و عقلا 
  ]\r\nتلميذ : بعضى معتقدند كه در قرآن كريم نسخ نداريم ؛ يعنى آيات ناسخه و منسوخه نيست ؛ درحالىكه بعضى از آيات را به روشنى مىبينيم كه نسبت به بعضى از آيات ديگر عنوان نسخ دارند ؛ مثل آيه شريفهء : اولو الأرحام ؛ و اصولا چه اصرار و ابرامى در عدم نسخ بايد داشته باشيم ؟ و آيا عنوان نسخ محذورى دارد ، كه معتقد بعدم نسخ شده‌اند ؟\r\nعلّامه : بلى بعضىها اعتقاد دارند كه نسخ در قرآن نيست ؛ و ظاهر كلامشان اينست كه آيات ناسخه و منسوخه نيست ؛ ولى بعضى از قسمت‌هاى آيات مثل اينكه قابل انكار نيست كه ناسخ و منسوخ هستند ؛ مثل صدقه در نجوى كه خيلى روشن است ؛ دربارهء حكمى است كه به نبىّ اكرم صلّى الله عليه و آله و سلّم رسيده است كه بعد از اين هريك از اصحاب بخواهند با شما بطور نجوى سخنى گويند ؛ بايد مقدّمتا صدقه‌اى داده باشند ؛ و اين صدقه را تنها امير المؤمنين سلام الله عليه بجاى آورده ؛ و ديگران اصلا كسى حول و حوش اين مطلب نگشت .\r\n يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ فَإِنْ لَمْ تَجِدُوا فَإِنَّ اللَّهَ غَفُورٌ رَحِيمٌ  « 1 » ( آيهء 12 از سوره 58 مجادله ) و يا راجع به ارث و نزول آيهء اولو الأرحام ؛ چون در به دو اسلام مؤمنان از نقطهء نظر روابط دينى از يكديگر ارث مىبردند ؛ و روى اساس اخوّتى كه رسول الله بين اصحاب قرار داده بودند ، احكام ارث جارى بود ؛ تا اينكه آيه اولو الأرحام چون نازل گشت آن حكم را نسخ نمود ؛ و بنا شد بر اساس قرابت رحميّت افراد از يكديگر ارث ببرند ؛ نه از جهت اخوّت دينى .\r\n\r\n\r\n","description":"","footnote":"\r\n( 1 ) اى كسانى كه ايمان آورده‌ايد ، چون بخواهيد با رسول خدا بطور پنهانى سخن گوئيد بايد قبل از نجواى خود صدقه‌اى بياوريد ؛ اين براى شما بهتر و پاك‌كننده‌تر است ! و اگر تمكّن نداشتيد خداوند آمرزنده و مهربان است .\r\n","page_name":" 275 ","page_number":275},
  {"content":"\r\n\r\n وَ الَّذِينَ آمَنُوا مِنْ بَعْدُ وَ هاجَرُوا وَ جاهَدُوا مَعَكُمْ فَأُولئِكَ مِنْكُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ إِنَّ اللَّهَ بِكُلِّ شَيْءٍ عَلِيمٌ .  « 1 » اين آيه مىرساند كه آنانى كه ارث مىبرند بايد صاحب رحم باشند ؛ و اين آيه ناسخ آن حكم اوّل واقع شد .\r\nو آيهء مباركهء :  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ  « 2 » به خوبى دلالت دارد بر وقوع نسخ ، بدون هيچ محذورى .\r\nو شايد از آن هم روشن‌تر باشد اين آيه‌اى م مىگويد : چون آيه‌اى را بجاى آيه‌اى تبديل كنيم ؛ مىگويند : اين پيغمبر افترا زده است ؛ و به خدا نسبت دروغ داده است .\r\n  وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ - قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ   « 3 » در اين آيه به خوبى نشان مىدهد كه آيات نسخ مىشوند ؛ و جاى ديگر را عوض مىكنند ؛ و تبديل و تبدّل در آن صورت مىگيرد ؛ و معلوم است كه مراد آيات قرآن كريم است ؛ و چون معاندين مىگويند : اين تبديل و تغيير از جانب محمّد است نه از جانب خدا ؛ و او افترا زده است ؛ در آيهء بعد مىفرمايد : بگو اين آيات را چه ناسخ و چه منسوخ جبرائيل كه روح القدس است فروفرستاده است ؛ تا موجب دلگرمى دلهاى مؤمنان و موجب هدايت و بشارت براى مسلمان باشد .\r\nو مرجع نسخ به تحديد زمان و امد مدّت حكم منسوخ است ؛ يعنى مدّ حكم سابق دائمى نبوده و تا زمان ورود حكم ناسخ بوده است ؛ و ابدا اشكال ندارد بلكه حتما\r\n\r\n\r\n","description":"","footnote":"\r\n( 1 ) آيهء 75 از سوره 8 انفال : و كسانى كه ايمان آوردند بعد از آنكه مهاجرت كردند و مجاهدت نمودند با شما ، پس آنان از شما نيستند ؛ و صاحبان رحم بعضى از آنان به بعضى ديگر اولويّت دارند در كتاب خدا بدرستى كه خداوند بهر چيزى داناست .\r\n( 2 ) آيهء 106 از سوره 2 بقره : ما آيه‌اى را نسخ نمىكنيم و برنمىداريم و يا به فراموشى نمىاندازيم مگر آنكه مثل آن را يا بهتر از آن را مىآوريم ؛ آيا اى پيامبر نمىدانى تو كه خداوند بر هر چيز تواناست .\r\n( 3 ) آيهء 101 و 102 از سورهء 16 نحل : و چون ما آيه‌اى را بجاى آيهء ديگر تبديل كنيم - و خدا داناتر است به آنچه نازل مىكند - مىگويند اى پيغمبر تو افترا بسته‌اى و چنين دروغى را به خدا نسبت داده‌اى ! بلكه اكثر آنها نمىدانند ؛ بگو روح القدس قرآن را بحقّ از جانب پروردگارت فرستاده است تا موجب ثبات دلهاى مؤمنان گردد و هدايت و بشارت براى مسلمين شود .\r\n","page_name":" 276 ","page_number":276},
  {"content":"\r\n\r\nبايد نسخ در شرايع و احكام الهيّه بوده باشد ؛ زيرا كه چه بسا أحكامى بعنوان دوام تشريع نمىشوند ؛ و مصلحت و ملاك آنها در برهه‌اى از زمان است و نيز مصلحت نيست كه بعنوان موقّت بيان شود ؛ يعنى بيان توقيت خلاف مصلحت است ؛ در اين صورت حكم را بطور مطلق تشريع مىكنند ؛ و پس از استيفاى مصالح و ملاكات مندرجهء تحت آن حكم ، سپس آن حكم را نسخ مىكنند .\r\nپس بازگشت نسخ اينست كه بواسطهء آيه ناسخ بيان مىشود كه آيهء منسوخ در امد خودش بيشتر حكم ندارد ؛ و نمىتواند بيشتر از امد و زمان خودش حكم داشته باشد ؛ و اين مسئله تناقض و تضاد نيست . بلكه بيان حكم است ؛ و حكمها جور به جور است .\r\nو اگر دو حكم در ظاهر هم به صورت تضادّ باشند معلوم است كه تضادّ حقيقى نيست ؛ باقتضاى مصلحت حكمى آمده است ، و بعد حكم دگرى آمده است ؛ موطن و مقتضيات عوض شده ؛ و حكم نيز تغيير كرده است .\r\nو علّت اينكه بعضى اصرار بر عدم نسخ در قرآن كريم دارند اينست كه چنين مىپندارند كه اين مسئله نسخ موجب مسئله تضادّ مىگردد ، و در احكام نبايستى تضادّ وجود داشته باشد .\r\nو چون معلوم شد كه مرجع نسخ به آنست كه إحدى الآيتين امد و مدّت آيهء ديگر را بيان مىكند . كه وقتش و زمان عملش چه اندازه بوده است ، ديگر مسئله تضادّ معنى ندارد ؛ تضادّ كجا ، مسئلهء نسخ كجا ؟\r\n\r\n[ در وقوع نسخ در قرآن كريم و آيات وارده دالهء بر اين معنى 
  ]\r\nتلميذ : دليل بر اينكه قرآن كريم ناسخ تورات و انجيل مىباشد چيست ؟\r\nعلّامه : آياتى در قرآن كريم وارد است كه دلالت دارد بر اينكه شريعت اسلام شريعت جديدى است ؛ و تشريع آن بتشريع جديد بوده است ؛ مثل آيهء شريفه :\r\n شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ كَبُرَ عَلَى الْمُشْرِكِينَ ما تَدْعُوهُمْ إِلَيْهِ اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ .  « 1 »\r\n\r\n\r\n","description":"","footnote":"\r\n( 1 ) آيهء 13 از سوره 42 شورى : خداوند بعنوان تشريع دينى براى شما تشريع فرمود آنچه را كه به نوح وصيّت كرده بود ؛ و آنچه را كه به تو وحى فرستاديم ؛ و آنچه را به ابراهيم و موسى و عيسى وصيّت كرده بوديم و آن اين بود كه دين را بر پاى داريد ! و متفرّق و متشتّت در امور دينى نگرديد ! آنچه را كه مشركين را بر آن دعوت مىكنى پذيرش آن بر آنان بزرگ است ؛ خداوند برمىگزيند از رسولانش هر كه را كه بخواهد و رهبرى مىكند بسوى خود هر كه بسوى او انابه و بازگشت كند .\r\n","page_name":" 277 ","page_number":277},
  {"content":"\r\n\r\nاين آيه به خوبى روشن است كه آنچه بنوح وصيّت كرده بوديم ، و آنچه را كه به تو وحى فرستاديم ، و آنچه به ابراهيم و موسى و عيسى وصيّت كرديم ؛ يعنى شرايع نوح و ابراهيم و موسى و عيسى و آنچه را كه به تو وحى كرديم ، تمام اينها را براى تو شريعت قرار داديم ؛ اين قرار دادن شريعت گرچه همان شرايع سابقه باشد نسخ است ؛ يعنى ناديده گرفتن حكم سابق ، و انشاء نمودن حكم جديدى بانشاء و تشريع جديد .\r\nو بنابراين مىتوان گفت هر شريعت لاحقه نسبت به شريعت سابقه ناسخ است ؛ چون بعنوان تشريع جديد است .\r\nتلميذ : چرا يهود نسخ را جايز نمىشمرند ؟\r\nعلّامه : ظاهرا مستند به اين است كه نمىخواهند بعد از نزول تورات كه كتاب آسمانيست كتاب آسمانى ديگرى را بپذيرند ؛ و حكم آسمانى ديگرى داشته باشند ؛ مىگويند هر چه هست با تورات ختم شده است ؛ و ديگر بعد از تورات حكم آسمانى نيست .\r\nو آيهء نسخ همين معنى را ابطال مىكند ، كه هيچ‌گونه قدرتى نمىتواند پروردگار را محصور و مقيّد كند بر التزام بعدم تغيير حكم ؛ و او دأبش اينست كه نسخ مىكند و يا انساء مىنمايد ( به فراموشى مىاندازد ) و بر هر چيز تواناست .\r\n  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ - أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ   « 1 » ولى يهود مىگويند : ديگر خداوند بعد از نزول حكمى نمىتواند آن را نسخ كند ؛ و نسخ از شئون قدرت الهى و مقتضاى علم الهى نيست ؛ و بنابراين دست خدا بسته است ازاين‌گونه امور .\r\n وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ يُنْفِقُ كَيْفَ يَشاءُ  « 2 »\r\n\r\n\r\n","description":"","footnote":"\r\n( 1 ) آيهء 106 و 107 از سوره 2 بقره : ما هيچ‌گاه آيه‌اى را نسخ نمىكنيم يا به فراموشى نمىاندازيم ، مگر آنكه بهتر از آن يا مثل آن را مىآوريم . آيا نمىدانى كه خداوند بر هر چيزى تواناست ؟ آيا نمىدانى كه قدرت و سلطنت آسمان و زمين اختصاص به خدا دارد ؟ و از براى شما غير از خدا هيچ سرپرستى و هيچ يار و ياورى نيست ؟\r\n( 2 ) آيهء 64 از سورهء 5 مائده : يهود مىگويند : دست‌هاى خدا در غلّ و در بند كشيده شده است ؛ دست‌هاى آنان در غلّ كشيده شود و مورد لعنت و دور باش خدا قرار گيرند بدين سخنى كه مىگويند ، بلكه دو دست خدا باز است و در عالم خلقت بهر گونه كه بخواهد عمل مىكند و افاضه وجود و رحمت مىنمايد .\r\n","page_name":" 278 ","page_number":278},
  {"content":"\r\n\r\nآنها اين‌طور ميدانند كه خداوند در شش روز اوّل خلقت آسمان‌ها و زمين ، احكام را جعل فرمود و ديگر كار بسته و تمام شد ؛ نه تغييرى و نه تبديلى صورت نخواهد گرفت ؛ و البتّه مفاد اين مرام همان بسته بودن و غلّ شدن دست خداست ؛ معاذ الله ؛ بلكه دست‌هاى او باز است ؛ و دو دست او باز است و در عالم آفرينش بهر گونه كه بخواهد تغيير و تبديل مىدهد ؛ و احكام نوين طبق مصالح تازه مىآفريند .\r\n\r\n[ اختلاف قرائات استناد به روايت از رسول الله دارد 
  ]\r\nتلميذ : راجع به كتّاب وحى الهى قرآن مجيد چه قسم بوده‌اند ؟ آيا وقتى كه وحى نازل مىشده است . بعدا رسول خدا مىفرستادند در پى كاتب وحى كه بيايد و بنويسد ؟\r\nمثلا بعضى از كتّاب وحى وجود مقدّس حضرت أمير المؤمنين عليه السّلام بوده‌اند ؛ و معلوم است كه آن حضرت پيوسته با رسول الله نبودند ؛ بلكه رسول الله چه بسا آن حضرت را به جنگ مىفرستاده‌اند ؛ و يا براى مأموريّت‌هاى ديگرى گسيل مىداشتند .\r\nعبد الله بن مسعود و ابىّ بن كعب و زيد بن ثابت ؛ وضع و طريقه‌شان چگونه بوده است ؟\r\nاين قرائات و اختلاف آنها از كجا پيدا شد ؟\r\nعلّامه : بنده نديده‌ام در روايتى كه چون وحى نازل مىشد ، حضرت رسول الله بفرستند بدنبال يكى از صحابه و يا يكى از كتّاب وحى كه بيا و وحى را بنويس ! و امّا اين مطلب هست كه اينها مىنوشتند وحى رسول خدا را صلّى الله عليه و آله و سلّم .\r\nافرادى كه مىنوشتند امير المؤمنين صلوات الله عليه بودند ، و عبد الله بن مسعود و ابىّ بن كعب و زيد بن ثابت و بعضى ديگر .\r\nزيد بن ثابت بعدا در تأليف أوّل قرآن كه توسّط ابو بكر صورت گرفت تصدّى داشت ؛ و همچنين در تأليف دوّم قرآن كه توسّط عثمان و در زمان او صورت گرفت نيز دست اندر كار بود .\r\nزيد بن ثابت قرآن را تأليف نموده و جمع‌آورى كرد .\r\nو امّا اختلاف قرائت‌ها را استناد مىدهند به روايت ؛ يعنى قراء اين‌طور از رسول الله روايت كرده‌اند ؛ و همين‌طور است قرائت عاصم كه قرائت دائر قرآنست ؛ او نيز از امير المؤمنين عليه السّلام بيك واسطه روايت مىكند .\r\nاين قراء هريك قرآن را به طرزى خاصّ قرائت مىكرده است ؛ و قرّاء در كيفيّت قرائت با يكديگر مختلفند ؛ مثلا قرائت ابىّ بن كعب غير از قرائت عاصم است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nقضيّهء اختلاف قرائت در تاريخ قرآن ، خود يك مسئله‌ايست ؛ خود يك مرحله‌ايست .\r\nبارى آنچه بدست مىآيد اين‌طور نيست كه قرّاء از خود رسول الله كه مىشنوند عين آن را روايت مىكنند ؛ و قرائت مىكنند ؛ اين‌طور به نظر نمىآيد ؛ يعنى اين‌طور بدست نمىآيد .\r\nبلكه اين‌طور دستگير مىشود كه در زمان رسول اكرم عدّه بسيارى در حدود هفتاد هشتاد نفر يا بيشتر بودند كه اينها حاملين قرآن بودند ؛ و قرآن را تلاوت مىكردند ؛ و ياد مىگرفتند ؛ و سپس آن را در ميان مردم اشاعه مىدادند .\r\nو اگر در يك‌جا اشكالى داشتند از پيغمبر اكرم سؤال مىكردند ؛ و ايشان جواب مىدادند .\r\nاين‌طور بدست مىآيد ؛ خلاصه اين قرائات توسّط قرّاء طورى نيست كه خود نفس قرائت را از رسول خدا بشنوند و آن را قرائت كنند ؛ و نيز از نزد خودشان اين قرائات ابداع نشده است .\r\nبلكه چون مسلمين ديدند كه حاملان قرآن در قرائت‌هايشان اين‌جور مىخوانند ؛ و آنان هم از رسول اكرم اخذ كرده‌اند ؛ در نتيجه اين بدست مىآيد كه اين قرائات كه از فلان قارى يا از فلان صحابىّ بدست آمده است اين قرائتى است مستند به پيغمبر اكرم .\r\nو بقول اهل تاريخ چون خود رسول اكرم دو قسم يا بيشتر قرآن را قرائت مىكردند پس اختلاف قرائات راجع به اختلاف كيفيّت خود رسول الله مىشود .\r\nجبرائيل سالى يك‌بار خدمت رسول الله مىآمد و آنچه از قرآن از اوّل وحى تا آن‌وقت نازل شده بود به پيغمبر دوباره مىخواند ؛ و وحيش را تجديد مىكرد ؛ و پيغمبر هم به همان طريقى كه اخيرا جبرائيل خوانده است به كتّاب وحى مىخوانده‌اند ؛ و از آنها به همين گونه به مردم انتشار مىيافت ؛ و در نتيجه اين وحى با وحى سابق اختلاف پيدا مىكرد ؛ و بنابراين علّت اختلاف قرائت مستند به اصل اختلاف قرائت جبرائيل در سنوات عديده مىشود .\r\nتلميذ : آيا هرسالى كه جبرائيل نازل مىشد و همهء قرآن را براى رسول الله تلاوت مىكرد ، رسول الله در يك سال همهء قرآن را براى امير المؤمنين عليه السّلام ؛ و در سال ديگر فقطّ براى ابىّ ؛ و در سال ديگر فقطّ براى زيد بن ثابت و همچنين هرسالى فقطّ براى يكى ديگر از كاتبين قرآن مىخواندند ؟ زيرا ما مىبينيم اين كاتبين در قرائت با\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nهم اختلاف دارند ؛ و اگر آنچه جبرائيل در هر سال مىآورده است ، حضرت رسول الله براى همه مىخوانده‌اند ؛ ديگر نبايد با هم اختلاف داشته باشند ؛ بلكه بايد در هر سال همه كاتبين يك قسم بخوانند ؛ و خود كتّاب وحى قرائتشان در هر سال با قرائت سنوات قبل تفاوت كند .\r\nعلّامه : بالاخره اين همه رواياتشان متعدّد است و همه جور دارند ؛ فقط در سال رحلت رسول اكرم دارند كه رسول اكرم فرمود : من عمرم تمام شده است ؛ و شاهدش اينست كه در امسال دو بار جبرائيل بر من نازل شده است ؛ و قرآن را براى من دو بار تلاوت كرده است ؛ از اوّل قرآن تا آخر ؛ و اين دليل بر رحلت من است ؛ و البتّه معلومست كه دو مرتبه تلاوت كرده است ، يعنى به دو كيفيّت .\r\nدر اين قسمت‌ها كتاب إتقان سيوطى بد نيست ؛ در آن اين مطالب تا حدّى كشف مىشود .\r\nسيوطى انصافا ملّاى زبردستى بوده ؛ در تتبّع و نقل اقوال و روايات بسيار تسلّط دارد ؛ و در اين امور خيلى مسلّط بوده و صاحب نظر هم نبوده است .\r\nتلميذ : بالأخره بايد اين مسئله حلّ شود ؛ و آن اينست كه ابىّ بن كعب تمام قرآن را خودش يك قسم قرائت مىكرده است ؛ زيد بن ثابت نيز يك قسم و أمير المؤمنين عليه السّلام نيز يك قسم قرائت مىكرده‌اند ؟ و در اين صورت لازمه‌اش اينست كه در هر سال قرآن را براى يك نفر مىخوانده‌اند و اگر در هر سال قرآن را براى همه مىخوانده‌اند ، بايد در نفس قرائت اينها نيز اختلاف وجود داشته باشد ؟\r\nعلّامه : نه ، ممكنست ابىّ قرآن را يك قسم خوانده باشد و سال آينده يك قسم ديگر خوانده باشد ؛ و سال آينده يك قسم ديگر و همين‌طور ؛ و همين‌طور هم هست ؛ چون براى ما از هريك از قرّاء چند نوع قرائت حكايت شده است ؛ از خصوص ابىّ مثلا كه در اين سال اين‌طور خوانده است ؛ و در سال بعد طور ديگر قرائت كرده است ؛ بعضى چنين مىگويند كه علّت اختلاف قرائات اينست .\r\nابىّ علاوه بر آنكه در قرائت با ديگران اختلاف دارد ؛ در بين قرائات خود او نيز اختلاف است . عاصم دو تا شاگرد دارد ؛ و هريك از آنها از اوّل قرآن تا آخر ، قرآن را از عاصم نقل مىكنند ؛ و در قرائت با هم اختلاف دارند ؛ اين شاگرد از عاصم اين‌طور روايت\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمىكند ؛ شاگرد ديگر از خود عاصم بطور ديگر ؛ و از امثال ابىّ و عبد الله بن مسعود نيز همين حرفها هست .\r\nتلميذ : ممكن نيست كه بگوئيم همان‌طوركه نحوييّن مثل سيبويه و كسائى و غيرهما روى قواعدى كه در دستشان است اختلاف دارند يكى شعر عربىّ را بقسمى مىخواند ؛ و ديگرى به قسم ديگر ؛ در اعراب اختلاف دارند همين‌طور ابىّ بن كعب و زيد بن ثابت و ساير از قرّاء هم عرب بوده‌اند ؛ اهل لسان بوده‌اند از حقيقت علم نحو و ادبيّت و عربيّت مطّلع بوده‌اند ؛ و روى زبان مادرى و قواعدى كه در دستشان بود اين‌طور مىخوانده‌اند ؛ و چنين بگوئيم كه اختلاف قرائت مستند به اختلاف و اجتهاد نظر خودشان است ؟\r\nعلّامه : نه اين‌طور نيست ؛ ظاهر اختلافشان از نقطهء نظر روايت است ؛ يعنى استناد به رسول الله مىدهند ؛ مثلا در ملك يوم الدّين رواياتى داريم كه مىگويند رسول خدا هم ملك مىخوانده‌اند و هم مالك است ؛ اگر دو روايت متواتر باشد لازمه‌اش اينست .\r\nقارى ملك بيشتر از مالك است ؛ از هفت نفر قارى چهارتايشان ملك خوانده‌اند و مابقى آنها مالك خوانده‌اند ؛ اعتبار هم با ملك مساعدتر است ؛ به جهت آنكه يوم را معمولا به مالك نسبت نمىدهند به ملك مىدهند مىگويند : شاه فلان يوم نه مالك فلان يوم .\r\nمرحوم قاضى ره در نماز هم ملك مىخوانده‌اند ؛ و در تفسير كشّاف وجوهى ذكر مىكند كه ملك اشمل و اعم و انسب است .\r\nتلميذ : قرّاء سبعة و قرائات متواتره و قرائات شاذّه چيست ؟\r\nعلّامه : قرّائى كه قرائتشان را متواترا برسول الله مىرسانند هفت نفرند و لذا آنها را قرّاء سبعة گويند ؛ اين قرائات سبعة را متواتر ميدانند ، مثل عاصم كه با دو واسطه از امير المؤمنين از رسول خدا روايت مىكند ؛ مثلا ديگرى از ابىّ و آن يكى از ابن مسعود روايت مىكند ؛ و البتّه چون واسطه‌ها كم است زود برسول الله مىرسد .\r\nامّا قرائات شاذّه قرائت‌هائيست كه اساتيد از قرّاء اخذ كرده و براى خودشان قرائت قرار داده‌اند .\r\nقرائات شاذّه زياد است ؛ و از ميان آنها سه قرائت معروف است كه با آن هفت قرائت متواتره مىشود ده قرائت ؛ اين ده قرائت معروفند ؛ ولى غير از اين سه قرائت شاذّه ،\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nروايات ديگرى كه قسمتى از قرائت‌هاى مختلف را نقل مىكند ، آنها را روايات شاذّه گويند ؛ البتّه شاذّهء غير معروفه .\r\nو البتّه كسانى هم هستند كه آن سه روايت شاذّه و يا بعضى از آن سه‌تا را متواتر بدانند ؛ و بنابراين تعداد روايات قرائت‌هاى متواتره در نزد آنان بيشتر از هفت عدد مىباشد .\r\n\r\n[ تاريخچه جمع‌آورى قرآن توسط عثمان و فوت عبد الله بن مسعود 
  ]\r\nو أمّا راجع به جمع‌آورى قرآن چون در زمان ابو بكر جنگ يمامه پيش آمد و بيش از چهارصد نفر از قاريان قرآن در آن جنگ كشته شدند ، و احتمال مىرفت كه اگر يكى دو جنگ ديگر پيش آيد و بقيّهء قاريان در آن كشته شوند ، بكلّى قرآن از بين برود ؛ چون قرآن هنوز تدوين نشده بود . لذا در زمان ابو بكر زيد بن ثابت مأمور به تأليف و جمع‌آورى قرآن شد و قرآن در اين زمان جمع‌آورى شد ؛ تا زمان عثمان كه در قرائت قرآن بواسطهء اختلاف قرائات ، اختلاف بسيارى در كيفيّت خواندن قرآن پيش آمده بود .\r\nعبد الله بن مسعود به عثمان نوشت : بيائيد و به درد قرآن برسيد زيرا قرآن بواسطهء كثرت اختلاف قرائت در شرف زوال است ؛ و وضع قرائت قرآن اختلال پيدا كرده است ؛ و عثمان هم به اين سخنان ابن مسعود ترتيب اثر داد و به مرحلهء اعتبار گذاشت ؛ و دستور داد قرآن‌هاى مختلفى را كه نوشته بودند و در قرائات با هم مختلف بودند ؛ همه را به مدينه آوردند و در مكانى جمع كردند و مانند تلّى شده بود .\r\nاين قرآن‌ها كه روى لوح‌هاى تخته‌ئى و از پوست آهو و روى استخوان كتف گاو و روى كاغذ نيز نوشته شده بود حجم بزرگى را تشكيل مىدادند جملگى را پهلوى هم چيدند ؛ و همه را آتش زدند .\r\nو براى خاطر همين جهت ابن مسعود از دادن قرآن خود ، خوددارى كرد ؛ و حال آنكه اوّل كسى بود كه بعثمان نوشته بود كه اوضاع قرآن وخيم است ؛ به قرآن رسيدگى كنيد ! و يك كارى انجام بدهيد كه اين كتاب الهى از بلا مصون بماند ! و عثمان هم طبق نوشته او امر كرد كه از بلاد مختلف قرآن را بياورند ؛ و در واقع گوينده و محرّك اصلى اين كار ابن مسعود بود .\r\nدر اين حال كه ابن مسعود در مدينه نبود ، بلكه در يكى از عمّال بود ، آن‌وقت به مدينه آمد و از وضعيت خبردار شد ، و گفت ما كه اين سخن را گفتيم براى آن بود كه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nقرآن مصون بماند ؛ و حال كه اين‌جور خواهد بود قرآن را مىسوزانند اين سخت‌تر و بدتر است ؛ من قرآن خود را نمىدهم و نمىگذارم بسوزانند .\r\nابن مسعود قرآن خود را نداد ؛ و تا آخر هم نداد ؛ و سر همين قضيّه به قتل رفت و از دنيا رحلت نمود .\r\nچون به مدينه آمد در دو سه مجلس با عثمان مذاكره و تكلّم داشت و نسبت بعثمان بدگوئى و تعييب و تعيير داشت ؛ و به همين جهت عثمان از او دلتنگ بود .\r\nروزى عثمان بر فراز منبر بود و مشغول سخن گفتن ، ابن مسعود در ميان حضرات شروع كرد به انتقاد از رويّهء عثمان ، عثمان عصبانى شد و امر كرد به جلاوزه و نوكرهايش كه او را به رو بكشند و تا به بيرون مسجد بكشند ؛ نوكرهاى عثمان ابن مسعود را به رو كشيدند تا به بيرون مسجد در حال كشيدن يكى از دنده‌هايش شكست و سر همين قضيّه هم مريض شد و بالاخره از دنيا رحلت كرد .\r\nعثمان در حال مرض براى او تحفه‌اى فرستاده بود قبول نكرد ؛ پول هم فرستاد آن را هم ردّ كرد و گفت : من حاجت ندارم آن‌وقتى كه احتياج داشتم نداديد ! وقتى كه احتياج ندارم مىدهيد ؟ ! و همه را ردّ كرد .\r\nو گفت من راضى نيستم و نمىگذارم قرآن مرا برداريد و بسوزانيد ؛ و معروفست كه دو سورهء معوذتين در مصحف ابن مسعود نبود ( سورهء قل أعوذ بربّ النّاس و سورهء قل اعوذ بربّ الفلق ) از اهل بيت عليهم السّلام چنين رسيده است كه در مصحف او نبود .\r\nيعنى ابن مسعود معتقد بود كه اينها از قرآن نيستند ؛ اينها دو تا عوذه هستند كه چون حسنين عليهما السّلام مريض بودند ؛ جبرائيل از آسمان اين عوذه‌ها را آورده ، تا آنها را با اين عوذه تعويذ كنند يعنى آن عوذه‌ها را به آنها آويزان كنند ؛ و بر آنها بخوانند تا حالشان خوب شد ؛ و بر آنها بستند و حالشان خوب شد .\r\nعثمان مىگفت براى مصلحت مسلمانان مصاحف بايد سوخته شود ؛ و ابن مسعود مىگفت همچه مصلحتى وجود ندارد . كه به قرآن توهين شود و كتاب خدا همين‌طور بسوزد .\r\nو آنگهى كار آسان‌تر به نظر مىرسد ؛ و آن اين بود كه اين مصاحف را در زمين پاكى دفن كنند و يا در مكان مقدّسى بگذارند ؛ و يا در آب غرق كنند .\r\nاين روايات شيعه است در اين باب ؛ و امّا روايات عامّه مىگويند : قرآن‌ها را\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nآتش نزدند بلكه در ديگ آب‌جوش ريختند و پختند ؛ تا حروف و كلمات كه روى استخوانها و لوح‌ها و كاغذها نوشته شده بود محو گشت .\r\n\r\n[ مصحف امير المؤمنين سلام الله عليه و بار كردن بر شتر و آوردن به مسجد 
  ]\r\nدر يكى از تواريخ گويا تاريخ يعقوبى باشد ( درست الآن به خاطرم نيست ) وارد است كه چون امير المؤمنين سلام الله عليه بعد از رحلت رسول اكرم بيرون نيامدند از منزل ، چند نفر از وجوه صحابه به خدمت آن حضرت رسيده و استفسار كردند كه چرا بيرون تشريف نمىآوريد ؟ چرا به مسجد نمىآئيد ؟ و به جماعت مسلمين ملحق نمىشويد ؟\r\nحضرت فرمود : من قسم خورده‌ام كه عبا را بر دوش نگذارم مگر آنكه تنظيم قرآن را تمام كنم و تفسير و تأويل آن را منظّم و مرتّب سازم ! من بحسب قسم خود در اينجا محبوس هستم ! شش ماه طول كشيد ؛ و سپس حضرت قرآن را منظّم و مرتب فرمود ، بر ترتيب نزول قرآن ، قرآن را منظّم و مرتّب ساخت ؛ بدين قسم كه اوّل سورهء اقرأ باسم ربّك الّذى خلق را در اوّل قرار دادند ؛ و آخرين سوره‌اى كه برسول الله نازل شده بود مثل سورهء مائده را در آخر قرآن قرار دادند و طبعا سورهء بقره نيز كه از سور مدنى است در آخر قرار مىگرفت .\r\nاز مزايا و خصائص اين مصحف علاوه بر ترتيب سور و آيات بر ترتيب نزول ، اين بود كه شأن نزول آيات و سوره‌ها منظور شده بود ؛ بنابراين هريك از آيات و يا سورى كه به وقت معيّن نازل شده و جهت نزول آن مشخّص گرديده بود ؛ و از سوره‌هائى كه قبلا نازل شده ؛ و يا بعدا نازل شده امتياز پيدا كرده و اين سوره‌ها بين اوّل و آخر قرآن يعنى در وسط قرار مىگرفت .\r\nبارى حضرت امير المؤمنين عليه السّلام مصحف را بدين صورت و بدين كيفيّت منظّم فرموده ؛ و حتّى بعضى از جهات تفسيريّه و تأويليّه را مشخّص كردند ؛ و پس از شش ماه اتمام نموده و مهيّا فرمودند ؛ و بر شترى بار كرده دم در مسجد درحالىكه در مسجد از صحابه بودند آوردند و فرمودند : اينست قرآن شما ، من جمع‌آورى كرده و آورده‌ام ! آنها چيزى نگفتند ؛ و حضرت شتر را به منزل برگردانده ؛ و ديگر از آن قرآن خبرى نشد .\r\nاينست محصّل آنچه در روايات عامّه آمده است ؛ و امّا آنچه در روايات خاصّه وارد شده است ، اينست كه : چون حضرت قرآن را بار شتر كردند و به مسجد آوردند ؛ و فرمودند اينست قرآن شما ! به حضرت عرض كردند : ما را به قرآن شما احتياجى نيست ؛ و\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nديگر پىجوئى از اين قرآن نكردند ؛ و حضرت نيز قضيّه را دنبال نكردند و سر شتر را برگرداندند و به منزل رفتند ؛ و فرمود : تا قيامت ديگر اين قرآن را نخواهيد ديد ! بارى در آن قرآن شأن نزول تا حدّى معيّن بود و تا حدّى نشان مىداد كه جاى فلان آيه كجاست جايش اينجاست و بعد از آيه قبلى و قبل از آيهء بعدى نازل شده ؛ و گويا اين مسائل در آن به خوبى روشن بود .\r\nگويا فعلا در مدينه و مكّه دو تا تفسير مشغول نوشتن هستند كه در آنها قرآن را بحسب نزول تفسير مىكنند ؛ مقدارى از آن را بنده ديده‌ام . ولى در خود رواياتى كه در دست عامّه است و در آن شأن نزول بيان شده اشكال است ؛ چون سه روايت درباره شأن نزول از طرق عامّه رسيده است ؛ كه اين سه روايت هريك با ديگرى اختلاف دارند ؛ هر كدام زمزمه خاصّى دارند ، جداى ديگرى .\r\nبارى در كيفيّت تنظيم و قرائت و شأن نزول مصحف امير المؤمنين عليه السّلام در تفسير يعقوبى ( باز يادم رفت يكى از مفسّرين كه يك تفسير يك‌جلدى دارد ؛ و مقدارى از مطاعن عثمان و معاويه و غيرهما در تاريخش هست ) مضبوط است تلميذ : علت اينكه اسم امير المؤمنين عليه السّلام در قرآن نيامده چيست ؟\r\nعلّامه : اگر اسمشان در قرآن مىآمد برمىداشتند و تغيير مىدادند ؛ خودش اين‌جور جواب مىدهد .\r\nأمّا آن قرآنى را كه زيد بن ثابت در زمان عثمان جمع‌آورى كرد ، بدون شكّ حاوى جميع قرآن است و در آن يك كلمه كم و يا يك كلمه زياد نشده است ؛ و قول بتحريف قرآن از درجهء اعتبار ساقط است .\r\nچون اخبار آحادى كه در تحريف وارد شده است حجّيّت آنها متوقّف بر حجيّت قول امام است كه آن اخبار را بيان كرده است ؛ و حجيّت قول امام متوقّف بر حجيّت قول رسول الله است كه امام را وصىّ و خليفه و معصوم معرّفى فرموده است ؛ و حجيّت قول رسول الله متوقّف بر حجيّت قرآن است كه رسول الله را معصوم و امام و نبىّ و ولّى معرّفى كرده است ؛ و اگر قائل به كم بودن و يا زياده بودن يك حرف در قرآن مجيد بشويم ؛ تمام قرآن از حجيّت ساقط مىشود ؛ و سقوط اين حجّت حجيّت اخبار تحريف را نيز ساقط مىكند .\r\nو قرآن مجيد بالاجماع حجّت است ؛ و ائمّه عليهم السّلام در موارد كثيرى به\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآيات قرآن استدلال و استشهاد كرده‌اند ؛ و قائل به حجيّت آن شده‌اند ؛ و اين مسئله هيچ جاى شبهه و ترديد نيست .\r\nدر زمان ابو بكر كه جنگ يمامه اتفاق افتاد و از قرّاء قرآن در آن جنگ هفتاد نفر و يا چهارصد نفر كشته شدند ؛ عمر نزد ابو بكر آمد و اصرار به جمع‌آورى قرآن نمود و گفت : قرآن امروزه فقط در سينه‌هاى قاريان قرآنست ؛ اگر جنگ ديگرى پيش آيد و از قرّاء در آن جنگ كشته شوند ؛ ديگر قرآن از روى زمين برداشته مىشود و حتما بايد قرّاء را جمع نموده و قرآن را تصحيف نمود ؛ يعنى در مجلّد قرار داده و در دفّتين نگهدارى كرد .\r\nبراى اين امر زيد بن ثابت را مأمور نوشتن قرآن نمودند ؛ و بيست و پنج نفر از قرّاء مهاجرين و بيست و پنج نفر از قرّاء انصار را معيّن كردند كه هركس آيه‌اى از قرآن با دو شاهد عادل بياورد آن آيه را بپذيرند .\r\nبنابراين قرآن مشهود فعلىّ بدين كيفيّت در زمان ابو بكر جمع‌آورى و تصحيف شد ؛ ولى أئمّة عليهم السّلام بالاجماع دستور داده‌اند كه قرآن را به همين كيفيّت و با همين ترتيب بخوانيم ؛ و خودشان نيز به همين ترتيب مىخوانده‌اند . و اصحاب آنها نيز به همين ترتيب قرائت مىنموده‌اند .\r\nو در اين قرآن جمع‌آورى و تصحيف شده هر آيه‌اى كه وارد مىشد ضبط مىشد ؛ و اگر مثلا دو بار يا سه بار وارد مىشد در دو جا و سه جا ضبط مىشد ؛ مگر سورهء فاتحة الكتاب كه باجماع مسلمين دو بار بر پيغمبر اكرم نازل شده است ولى يك جا نوشته شده است . و ظاهرا سورهء توحيد هم همين‌طور است ؛ يعنى دو بار نازل شده و يك جا ضبط گرديده است .\r\nبارى همان‌طوركه ذكر شد قول بتحريف قرآن از درجهء اعتبار ساقط است ؛ زيرا اين قول متوقّف است بر حجّيت اخبار تحريف ؛ و حجّيت آنها متوقّف است بر حجّيت قول امام و رسول الله و بالاخره حجيّت قرآن ؛ و اخبار تحريف كه قرآن را از حجيّت سقوط مىدهد ؛ عمل به مفادش موجب اسقاط خود آنها مىشود ؛ يعنى از ثبوتش عدمش لازم مىآيد و بنابراين عمل به آنها مستحيل است .\r\nبلى جاى بعضى از آيات ممكنست كه تغيير نموده باشد ؛ ولى البتّه تغيير محلّ آيات غير از مسئله تحريف است .\r\nبحسب ظاهر - واقعش را خدا بهتر مىداند - از اول قرآن تا آخر قرآن در دو جا\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nقابل ترديد نيست به عقيده بنده كه جاى آيه عوض شده است ؛ در جاهاى ديگر ممكنست كه بگوئيم جاى آيه عوض نشده و تغيير نكرده است ؛ و قابل توجيه است ؛ ولى در اين دو مورد به هيچ‌وجه قابل توجيه نيست .\r\nأوّل در سورهء مائده است و دوّم در سورهء احزاب است ؛ در سورهء مائده همان آيهء كريمه است كه مىفرمايد : در امروز مردم كافر از دين شما و از دسترس به آئين شما مأيوس شده‌اند ؛ از كفّار نترسيد ، و از من بترسيد ! امروز من دين شما را براى شما كامل كردم ؛ و نعمت خودم را براى شما تمام نمودم ؛ و راضى شدم كه اسلام دين براى شما باشد .\r\n الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً . \r\nبا شواهدى كه جمع‌آورى كرديم و خصوصيّاتى كه در آيه هست و آيه‌هاى قبلى و بعدى نشان مىدهد على الظاهر بدون ترديد اينجا دست خورده و جاى آيه را عوض كرده‌اند .\r\nاين آيه را بعد از محرّمات اكل بين مستثنى و جملهء مستثنى منه قرار داده‌اند ؛ تا خلط مبحث شود و چنين گمان شود كه مراد از روزى كه كفّار از دستبرد بدين مسلمانان مأيوس شدند ؛ و در آن‌روز بايد مسلمانان از خدا بترسند ؛ و آن‌روزى كه دين مسلمانان كامل شد ؛ و نعمت بر آنان تمام گشت ؛ و روزى است كه خدا اسلام را بر مسلمين مىپسندد ؛ روزى است كه مثلا ميته و خون و گوشت خوك و غيرها حرام شده است .\r\nتوضيح آنكه در چهار جاى از قرآن كريم مسئلهء محرّمات اكل به ميان آمده است ؛ با يك شكل و يك سياق و يك لحن ؛ و در دنبال هر چهار مورد ، موارد استثنا ذكر شده است ، كه كسانى كه در اضطرار باشند و ضرورت ايجاب كند مىتوانند از اين موارد محرّمه استفاده كنند .\r\nفقط در اينجا بين جملهء مستثنى منه كه محرّمات اكل بيان شده است و بين جملهء استثنائيّه ، اين آيات بدون ربط و بدون افاده معناى روشنى فاصله افتاده است ؛ به‌طورىكه از قياس سه آيهء ديگر به اينجا خوب مسئلهء تغيير محلّ اين آيه روشن مىشود .\r\nامّا آن چهار جملهء استثنائيه كه بدنبال محرّمات اكل ذكر شده است ، بدين طريق است :\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n1 -  فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ  « 1 » 2 -  فَمَنِ اضْطُرَّ غَيْرَ باغٍ وَ لا عادٍ فَإِنَّ رَبَّكَ غَفُورٌ رَحِيمٌ  3 -  فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ  4 -  فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لِإِثْمٍ فَإِنَّ اللَّهَ غَفُورٌ رَحِيمٌ  اين چهار جملهء استثنائيه است كه همان‌طوركه ملاحظه مىشود يك شكل و يك سياق وارد شده است و اوّلى از آن در سورهء بقره بوده و بدنبال اين آيه است ؛ بدين شكل :\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ  « 2 » و دوّمى از آن در سورهء انعام است و بدنبال اين آيه است ؛ بدين شكل :\r\n قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّهُ رِجْسٌ أَوْ فِسْقاً أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ رَبَّكَ غَفُورٌ رَحِيمٌ  « 3 » و سوّمى از آن در سورهء نحل است ؛ و بدنبال اين آيه است بدين شكل :\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ  « 4 » و چهارمى از آن در سورهء مائده است بدين شكل :\r\n حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ \r\n\r\n\r\n","description":"","footnote":"\r\n( 1 ) آيهء 173 از سورهء 2 بقره : پس كسى كه اضطرار پيدا كند ، در صورتى كه بدان تمايل نداشته باشد و از حدّ رفع ضرورت تجاوز نكند ، در خوردن آن گناهى ندارد .\r\n( 2 ) اينست و جز اين نيست كه خداوند بر شما مردار و خون و گوشت خوك و هر حيوانى را كه براى غير خدا سر بريده شود ، حرام كرده است ؛ پس كسى كه اضطرار پيدا كند ، در صورتى كه بدان تمايل نداشته باشد و از حدّ رفع ضرورت تجاوز نكند در خوردن آن گناهى ندارد و خداوند آمرزنده و مهربان است .\r\n( 3 ) بگو اى پيغمبر : من پيدا نمىكنم در آنچه كه بسوى من وحى شده است چيز حرامى را بر هر خورنده كه بوده باشد ؛ مگر آنكه مردار باشد يا خون ريخته‌شده و يا گوشت خوك برده باشند ؛ چون گوشت خوك پليد است ؛ و يا اينكه ذبيحه‌اى باشد كه براى غير خدا كشته و نام غير خدا بر آن برده باشد ؛ پس كسى كه در ضرورت افتد ، در صورتى كه تمايل به خوردن آن نداشته باشد و از حدّ تجاوز نكند پس پروردگار تو آمرزنده و مهربان است .\r\n( 4 ) آيهء 115 از سوره 16 نحل : اينست و جز اين نيست كه خداوند بر شما حرام كرده است مردار و خون و گوشت خوك و آنچه را كه در حال كشتن و ذبح كردن نام غير خدا بر آن برده شود ؛ پس كسى كه در ضرورت افتد و از روى تمايل بدان نخورد ، و از حدّ ضرورت تجاوز نكند ، پس خداوند آمرزنده و مهربان است .\r\n","page_name":" 289 ","page_number":289},
  {"content":"\r\n\r\n الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ وَ ما ذُبِحَ عَلَى النُّصُبِ وَ أَنْ تَسْتَقْسِمُوا بِالْأَزْلامِ ذلِكُمْ فِسْقٌ الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لِإِثْمٍ فَإِنَّ اللَّهَ غَفُورٌ رَحِيمٌ  « 1 » و همان‌طوركه از تطبيق اين آيات با يكديگر ملاحظه مىشود ، مشاهده مىگردد كه در سه آيه اوّل پس از بيان محرّمات اكل بلافاصله جملهء استثنا را آورده و موارد استثنا را ذكر كرده است .\r\nو امّا در اين آيه با آنكه جملهء استثنائيّه همان جملهء استثنائيّه در ساير آيات است ؛ و قاعدتا بايد بدنبال جملهء مستثنى منه آورده شود ؛ و بلافاصله ذكر گردد ؛ با جملهء اليوم يئس الذين كفروا من دينكم بين جملهء مستثنى منه و اين جمله استثنائيّه فاصله افتاده است ؛ و به خوبى روشن است كه اين جمله كه راجع به ولايت است و داراى آن مفاد عالى و محتواى راقى است در اينجا قرار داده‌اند تا خلط بحث شود ؛ و مردم از فكرش بيفتند ؛ و بدنبال مفاد و محتوايش نروند ؛ و چنين توهّم كنند كه اين آيهء ولايت كه دلالت بر اكمال دين و اتمام نعمت دارد و بواسطهء آن ديگر در اسلام كمبودى نيست ؛ و سزاوار است كه خداوند بدين اسلام راضى باشد ، راجع به مسائل عادى از قبيل مراوده با كفّار و حليّت طعام آنها براى مسلمانها ، و حليّت طعام مسلمانها براى آنها و امثال ذلك بوده باشد .\r\n\r\n[ تغيير محلّ آيه إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً . 
  ]\r\nو امّا دوّمين مورد كه تغيير محلّش بسيار روشن است ، آيهء تطهير است ؛ و آن در سورهء احزاب است :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً . \r\n\r\n\r\n","description":"","footnote":"\r\n( 1 ) آيهء 3 از سوره 5 مائده : بر شما حرام شد مردار و خون و گوشت خوك و آن ذبيحه‌اى را كه بنام غير خدا بكشند ؛ و همچنين حرام شد هر حيوانى كه بسبب خفه كردن و يا چوب زدن و يا از بلندى انداختن و يا بواسطهء شاخ زدن با يكديگر بميرند ؛ و همچنين بازماندهء خوراك درندگان حرام شد مگر آنكه قبل از مردن ، شما آن بازمانده را تزكيه كنيد و ذبح نمائيد ؛ و ديگر حرام شد آنچه را براى بت‌ها كشته مىشود و آن حيوانى كه به ازلام كه نوعى از قمار است قسمت مىكنيد كه آن فسق است - امروز مأيوس شدند كافران از دستبرد بدين شما پس از آنها نترسيد و از من بترسيد ! امروز من دين شما را براى شما كامل كردم و نعمت خود را بر شما تمام نمودم و راضى شدم كه اسلام دين شما باشد - پس كسى كه در ضرورت افتد و در مجاعه و گرسنگى نه به جهت نزديكى بارتكاب گناه از آن محرّمات بخورد پس خداوند آمرزنده و مهربان است .\r\n","page_name":" 290 ","page_number":290},
  {"content":"\r\n\r\nاين آيه هم در جائى واقع شده كه به هيچ‌وجه مناسبتى با ما قبل و ما بعد خود ندارد زيرا كه ما قبل آن راجع به زنهاى رسول الله است ؛ و ما بعد آن نيز راجع به زنهاى رسول الله است ؛ و ليكن اين آيه با اينكه راجع باهل بيت رسول خداست ، در ميان آن آيات آورده است ، كه امر مشتبه شود ؛ و مجموعهء آيات چنين است :\r\n   يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً - وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ - إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً - وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ كانَ لَطِيفاً خَبِيراً    « 1 » در اينجا ذكرى از أهل بيت نشده است ؛ و اوصافى از آنان بيان نشده است ؛ تا بنحو خطاب خداوند آنها را مخاطب قرار دهد و هر نوع پليدى و رجسى را از آنان بزدايد و تطهير كند .\r\nبلكه دو آيه است فقطّ دربارهء نساء النّبىّ ( زوجات رسول الله ) أوّل : آيهء  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً . \r\nدوّم بدنبال آن : آيهء  وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ . . .   وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ كانَ لَطِيفاً خَبِيراً  تمام اين آيات راجع به نساء النّبى است ؛ يعنى زن‌هاى رسول خدا ؛ و دستوراتيست كه به آنها داده مىشود ؛ و ضمائر همه راجع به آنهاست ؛ يعنى ضمير جمع مخاطب مؤنّث است مثل لستنّ اتّقيتنّ تخضعن قلن قرن بيوتكنّ تبرّجن أقمن آتين أطعن اذكرن در وسط آيهء دوّم مىبينيم كه لحن خطاب تغيير مىكند ؛ و يك جملهء نامناسب\r\n\r\n\r\n","description":"","footnote":"\r\n( 1 ) آيات 33 و 35 از سوره 33 احزاب : اى زنان پيغمبر ! شما اگر تقوى پيشه گيريد مانند هيچيك از زن‌هاى ديگر نيستيد ! پس صداى خود را نرم و نازك نكنيد تا كسى كه در دل او مرض است به طمع افتد ! و پيوسته گفتار شما نيكو و پسنديده باشد ! و در خانه‌هاى خود قرار بگيريد و مانند تبرّج و زينت نمودن زمان جاهليّت قبلى خود را زينت مكنيد ! و نماز اقامه كنيد و زكات را بدهيد و از خدا و رسول خدا اطاعت كنيد اينست و جز اين نيست كه خداوند اراده كرده است از شما اهل بيت هر گونه رجس و پليدى را بزدايد و آن‌طور كه بايد و شايد تطهير كند و ياد بياوريد آنچه را كه در خانه‌هاى شما از آيات خدا و حكمت تلاوت مىشده است ! بدرستى كه خداوند هميشه لطيف و خبير است ( به دقائق امور مطّلع و در تمام چيزها نافذ و آگاه است . )\r\n","page_name":" 291 ","page_number":291},
  {"content":"\r\n\r\nراجع به اهل بيت رسول خدا وارد مىشود به‌طورىكه ضميرهايش ضمير جمع مخاطب مذكر است ؛ مثل عنكم و يطهّركم مىباشد ؛ و عينا مانند وصلهء ناهموارى است كه به خوبى مشخص مىسازد كه ربطى به آيهء قبل و بعد ندارد ؛ و جاى اين خطاب در اينجا نيست .\r\nولى در اينجا آورده‌اند ، تا بواسطهء ملابست ، اذهان عامّه را متوجّه زوجات رسول الله بگردانند . و حسنه تطهير و فقدان رجس را به آنها بچسبانند ؛ و در نتيجه آيهء دوّم بواسطه ادخال اين زيادى به صورت دو آيه در آمده است ؛ و تا يطهركم تطهيرا يك آيه و تا لطيفا خبيرا را آيه‌اى ديگر قرار داده ؛ و مجموعا آيات راجعه به نساء النّبىّ را سه آيه كرده‌اند .\r\nتلميذ : راجع به تاريخچه قبله و تحويل قبله و وضع نمازگزاران هنگام تغيير قبله ، آيا كتاب مبسوطى در خاطر مبارك هست ؟\r\nعلّامه : براى اين مسائل كه بطور مبسوط شرح داده باشد يكى تاريخ مكّه است و ديگرى تاريخ الحرمين ( مكّه و مدينه ) و يكى از اين دو تا بسيار خوب است ؛ و در آن كيفيّت كعبه و تمام جرياناتى كه در مكّه اتفاق افتاده و پيش آمده است بيان مىكند .\r\nو راجع به شهر مدينه و قبله و كيفيّت تغيير قبله مطالب بسيار نفيسى را بيان مىكند ؛ من در آن سفر اوّل كه مكّه مشرّف شدم در حدود چهل سال قبل قسمتى از آن را مطالعه كردم ؛ و مقدار مختصرى از آن را نيز در تفسير نقل كرديم ؛ در مسئله تحويل قبله در سورهء بقره در جلد اوّل ؛ ولى چون در سفر بوديم نتوانستيم همهء آن را مطالعه كنم ؛ و در اين سفر أخير هم موفّق نشديم از آنجا تهيّه كنيم و با خود بياوريم .\r\nتلميذ : آيا مسلمان‌ها كه در به دو اسلام رو به بيت المقدّس نماز مىخواندند آيا بيت المقدس بعنوان قبله معيّن گرديده بود ، يا اينكه به تبع ساير مذاهب قبله خود را آنجا قرار داده بودند ؟\r\nعلّامه : مسلّما در مكّه مكرّمه دأب رسول الله چنين بوده است ، كه در مسجد الحرام نماز مىخواندند به‌طورىكه هم كعبه و هم بيت المقدّس در برابر آن حضرت بود ؛ يعنى طورى رو به كعبه مىايستادند كه بيت المقدّس هم قبله قرار مىگرفت . بعد كه به مدينه هجرت كردند ، بدان شكل نبود ؛ و نماز رسول الله و مسلمين رو به بيت المقدّس بود تا زمانى كه يهود اعتراض كردند و بمسلمين طعنه زدند به اينكه آنان از خود قبله ندارند ؛ و چنين و چنان گفتند . تا بالأخره آيات قبله نازل شد ؛ و در حقيقت خوب ركنى است از\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاركان اسلام اينكه نماز را به سوى كعبه گذارند .\r\nتلميذ : آيا دليل قطعى بر تحريف عهدين از نقطهء نظر شواهد تاريخى مسلّم چه داريم ؟\r\nدر قرآن كريم صريحا مىفرمايد : كه يهود و نصارى عهدين را تحريف كرده‌اند ؛ نه آنكه همهء تورات و انجيل محرّف باشند ؛ بلكه مقدارى از آن را تحريف نموده‌اند ؛ به جهت آنكه نصّ قرآن مىفرمايد : كه همهء عهدين محرّف نيستند ؛ مطالب صحيح نيز در آن يافت مىشود ؛ و قرآن با همين تورات و انجيل فعلىّ در بسيارى از موارد با يهود و نصارى محاجّه مىكند و آنان را براى احتجاج فرا مىخواند .\r\nشواهد تاريخى بر اين معنى نيز داريم ؛ و در خود تورات و انجيل اشاره به قضايائى دارد كه تحريف را روشن مىكند .\r\nتلميذ : آيا تورات بر حضرت موسى على نبينا و آله و عليه السّلام در همان چهل شب كه براى مناجات رفتند در ميعاد پروردگار نازل شده است ؟ و الواحى كه بر روى آنها تورات نوشته شده بود از چه چيزى بود ؟ كوه طور كجاست ؟ و كيفيّت نزول انجيل چطور بوده است ؟ و آيا حواريّين حضرت عيسى در زمان آن حضرت اناجيل را نوشتند يا بعدا ؟ و آيا جملگى آنها از اخيار و صالحين بودند ، يا نه ؟\r\nعلّامه : خيلى روشن نيست كه تورات بر حضرت موسى در همان چهل شب مناجات وارد شده باشد امّا اين مطلب هست كه تورات الواحى بود كه بر موسى عليه السّلام در كوه طور در يك اربعين نازل شد ؛ و حضرت موسى آن الواح را برداشته و نزد قوم خود آورد ؛ و چون عصبانى بود الواح را انداخت و بعضى از آنها شكست ؛ و اين الواح جملگى از زمرّد بوده است ؛ يعنى خداوند از كتم عدم ، اين زمرّدها را خلق و ابداع كرد . در تورات مطالبى راجع به قسمت‌هاى تاريخى و قصص و حكاياتى و جريان‌هائى موجود است كه نمىتوان بيك كتاب آسمانى نسبت داد ؛ چيزهاى عجيب و غريب زياد دارد .\r\nدر انجيل ، دست كمتر برده شده است ؛ و ليكن در تورات زياد است .\r\nتورات در كوه طور بر حضرت موسى نازل شد و كوه طور در مصر است در صحراى سيناء ؛ مسلّما در آن كوه و در آن بيابان نازل شده است ؛ و صحراى سينا در طرف راست بحر أحمر است نسبت به كسانى كه از راه دريا با كشتى رو به مكّه مىروند .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو تمام تورات در چهل روز نازل شد و حضرت موسى همه را جمع نموده و پيش قومش آورد ؛ و چون بسيارى از آنان زير بار نرفتند ؛ خداوند براى تنبيه و تنبّه آنان كوه طور را بر فراز سر آنان در هوا معلّق نگاهداشت .\r\n وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا وَ أُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِهِ إِيمانُكُمْ إِنْ كُنْتُمْ مُؤْمِنِينَ .  « 1 » اين معلّق نگاهداشتن كوه طور براى تخويف و عقوبت آنان بود ، كه سجده كنند و تسليم حق شوند بعضى سجده كردند ؛ و حرف حقّى كه به آنها گفته شده بود مىگفتند ؛ و بعضى هم مطالب ديگرى مىگفتند .\r\nو در اوّل وصّى حضرت موسى حضرت هارون بود ولى چون هارون كه برادر آن حضرت بود زودتر از حضرت موسى در تيه رحلت ، كرد لذا وصّى حضرت موسى اليسع قرار گرفت .\r\n وَ اذْكُرْ إِسْماعِيلَ وَ الْيَسَعَ وَ ذَا الْكِفْلِ وَ كُلٌّ مِنَ الْأَخْيارِ  « 2 » و امّا وضع نزول انجيل مبهم‌تر است ؛ به جهت اينكه درست مشخّص نيست كه انجيل به صورت وحى آسمانى بر حضرت عيسى نازل شده ، تا به صورت كتابى درآيد ؟ و يا تلقين حضرت عيسى بوده ؟ و يا مثلا نحوه ديگرى بوده است ؟ و جمع‌آورى شده است بهر حال همهء اناجيل بعد از حضرت عيسى نوشته شد ؛ پس از صعود حضرت عيسى يك‌صد و بيست عدد انجيل نوشته شد ؛ و از اين مقدار چهارتاى از آن را كه نوشته لوقا و يوحنّا و مرقس و متى است اعتبار داده شد ؛ يعنى كليسا آن را به رسميّت شناخت و يك‌صد و شانزده‌تاى آن ردّ شد ؛ و حالا هم رد شده است يعنى معمول به نيستند .\r\nو هيچ معلوم نيست كه انجيل چطور نوشته شده است ؟ و چه قسمت القا گرديده است ؟ اصولا در ميان مسيحيان نيز سخن از اين نيست كه انجيل ايشان بچه شكل و بچه نحو نازل شده است ؟ و به چه نحوى در ميان مردم دائر گرديده است ؟\r\n\r\n\r\n","description":"","footnote":"\r\n( 1 ) آيهء 93 از سورهء 2 بقره : و زمانى كه ما طور را بر فراز شما نگاه داشتيم ، كه آنچه ما بشما داده‌ايم بقوّت بگيريد و گوش كنيد ! گفتند شنيديم و مخالفت كرديم ! و چون كافر شدند محبّت گوساله در دلهايشان اشراب شد بگو اى پيغمبر بد چيزيست اين چيزى كه ايمان شما ، شما را بدان امر كرده است اگر شما مؤمن باشيد !\r\n( 2 ) آيهء 48 از سوره 38 ص : و ياد بياور در كتاب خدا اسماعيل و اليسع و ذو الكفل را و تمام آنان از اخيار بوده‌اند .\r\n","page_name":" 294 ","page_number":294},
  {"content":"\r\n\r\nو در كلمات خود آنان همچنين دلالتى نيست بر آنكه انجيل از انشائات خود حضرت مسيح بوده باشد .\r\nيك انجيل برنابا در آمد قيامتى برپا كردند و بالأخره از اعتبار آن را انداختند زيرا كه در غالب از قسمت‌ها با مطالب اسلامى و قرآنى مطابقت دارد ؛ و بشارت از مقدم حضرت محمّد صلّى الله عليه و آله و سلّم مىدهد .\r\n\r\n[ حواريّون حضرت عيسى بن مريم ؛ و تعداد آنها ، و رهبانيت 
  ]\r\nحواريّون همان ياران خاص و اصحاب مخصوص حضرت عيسى بودند ؛ خداوند متعال از حواريّون خواست كه ايمان بياورند و حواريّون از انصار خدا قرار گرفتند .\r\n يا أَيُّهَا الَّذِينَ آمَنُوا كُونُوا أَنْصارَ اللَّهِ كَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ  « 1 » در چند جاى قرآن ذكرى از حواريّون شده است : يكى همين آيه‌اى كه ذكر شد و ديگر آيهء واقعه در سورهء آل عمران :   فَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ آمَنَّا بِاللَّهِ وَ اشْهَدْ بِأَنَّا مُسْلِمُونَ - رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ .   « 2 » و ديگر آيهء واقعه در سورهء مائده :\r\n  وَ إِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَ بِرَسُولِي قالُوا آمَنَّا وَ اشْهَدْ بِأَنَّنا مُسْلِمُونَ - إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّهَ إِنْ كُنْتُمْ مُؤْمِنِينَ   « 3 » مىگويند : همهء حواريّون مردم صالح و خوبى بودند ؛ جز يكى از آنها كه چون دشمنان در صدد جستجوى حضرت مسيح بودند ، او خبر داد كه عيسى بن مريم\r\n\r\n\r\n","description":"","footnote":"\r\n( 1 ) آيهء 14 از سوره 61 صفّ : اى كسانى كه ايمان آورده‌ايد از ياران خدا بوده باشيد همان‌طوركه عيسى بن مريم به حواريّون گفت : ياران من در راه خدا چه كسانى هستند ؟ حواريّون گفتند : ما ياران خدا هستيم .\r\n( 2 ) آيه 52 و 53 از سورهء 3 آل عمران : چون عيسى از آنها احساس كفر نمود گفت : ياران من در راه خدا چه كسانى هستند ؟ حواريّون گفتند : ما ياران خدا هستيم به خدا ايمان آورديم و گواه باش كه ما از مسلمانانيم - بار پروردگارا ما به آنچه تو فرستاده‌اى ايمان آورديم و از پيامبرت پيروى نموديم پس نام ما را در گروه شهداء و حضّار ثبت فرما .\r\n( 3 ) آيهء 111 و 112 از سوره 5 مائده : و زمانى كه من به سوى حواريّون وحى فرستادم كه به من و به رسول من ايمان آوريد ! گفتند ما ايمان آورديم و گواه باش كه ما از مسلمانانيم ! زمانى كه حواريّون گفتند اى عيسى بن مريم آيا پروردگار تو چنين قدرتى دارد كه براى ما از آسمان مائده بفرستد ؟ گفت بپرهيزيد از خدا اگر شما از ايمان‌آورندگانيد !\r\n","page_name":" 295 ","page_number":295},
  {"content":"\r\n\r\nاينجاست ؛ و تا دشمنان آمدند كه حضرت عيسى را بگيرند ، آن حضرت به آسمان صعود كرد و بكلّى ديگر از ميان مردم رفت .\r\nحواريّين مجموعا دوازده نفر بودند ، كه از ميان آنها اين يكى نااهل در آمد و بقيّه بر روش حضرت مسيح پايدار بودند ، و جملگى بعد از حضرت مسيح تصميم گرفتند به اينكه طبق روش حضرت مسيح ازدواج نكنند . جا و منزل براى خود تهيّه نكنند ؛ و در شهرى اقامت نگزينند ؛ بلكه براى دعوت مردم بدين و آئين حضرت مسيح پيوسته در سفر بوده ؛ از اين شهر به آن شهر ، و از اين قريه به آن قريه ، كوچ كنند ؛ و رهبانيّت و اعتزال را پيشه گيرند . خداوند متعال هم با اينكه مبناى رهبانيّت را تشريع نفرموده است ؛ ليكن از آن راضى شد .\r\n ثُمَّ قَفَّيْنا عَلى آثارِهِمْ بِرُسُلِنا وَ قَفَّيْنا بِعِيسَى ابْنِ مَرْيَمَ وَ آتَيْناهُ الْإِنْجِيلَ وَ جَعَلْنا فِي قُلُوبِ الَّذِينَ اتَّبَعُوهُ رَأْفَةً وَ رَحْمَةً وَ رَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَ كَثِيرٌ مِنْهُمْ فاسِقُونَ  « 1 » ولى آنان چنان كه بايد و شايد آداب و شرائط رهبانيّت را مراعات نكردند ؛ و از عهدهء انجام آن بر نيامدند .\r\nبارى حواريّون دعوتشان را انجام دادند ؛ و توسعه دادند ؛ و يك دعوت كامل در دنيا بر قرار ساختند .\r\nتلميذ : آيا عدم ازدواج حضرت مسيح دليل بر نقصان نيست ؟\r\nعلّامه : دليل بر نقصان نيست ؛ بلكه دليل بر روحيّت و نورانيّت حضرت عيسى بوده است چون با اين نشئه ابدا تماس حاصل نكرد ؛ و ازدواج ننمود و سكنى و خانه نگرفت ؛ يك موجوديّت خاصّى داشت .\r\nولى حضرت رسول اكرم جامعيّت داشتند ؛ از آثار و خصائص اين نشئه بنحو أوفى بر آمدند . و بالاخصّ سنّت ازدواج از خصائص رسول الله است .\r\n\r\n\r\n","description":"","footnote":"\r\n( 1 ) آيهء 27 از سورهء 57 حديد : پس بدنبال آثار آنان رسولان خود را فرستاديم ؛ و عيسى بن مريم را بدنبال آنان فرستاديم ؛ و به او انجيل را داديم ؛ و در دل‌هاى پيروان او رأفت و رحمت قرار داديم ؛ و ديگر رهبانيّتى كه آن را ابداع كردند ؛ و ما آن رهبانيّت را بر آنان ننوشتيم مگر براى بدست آوردن رضاى خداوند ؛ ليكن آن‌طور كه بايد و شايد حقّ آن را رعايت نكردند و ما به كسانى از آنان كه ايمان آورده بودند أجر و مزدشان را داديم و بسيارى از آنان نيز از فاسقين هستند .\r\n","page_name":" 296 ","page_number":296},
  {"content":"\r\n\r\n وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً إِنَّ فِي ذلِكَ لَآياتٍ لِقَوْمٍ يَتَفَكَّرُونَ  « 1 » تلميذ : بهترين كتاب كه شرح حالات حضرت موسى و عيسى على نبيّنا و آله و عليهما السّلام را با ادلّه و شواهد تاريخى مسند و مستدلّ بيان كند چيست ؟\r\nعلّامه : با اين خصوصيّات شايد نداشته باشيم .\r\n\r\n[ حضرت يوسف عليه السّلام از مخلصين بوده است 
  ]\r\nتلميذ : روى شواهد مسلّم تاريخ بسيارى از انبياء مانند حضرت موسى و عيسى و اليسع و يونس و داود و سليمان از ذريّهء حضرت ابراهيم بوده‌اند ؛ و با آنكه مسلّما از حضرت اسماعيل نبوده‌اند لذا بايد حتما از حضرت اسحاق باشند ؛ و چون از حضرت اسحاق فقط حضرت يعقوب بوجود آمد ، لذا بايد از نسل يعقوب و همگى از بنى اسرائيل بوده باشند ؛ چون اسرائيل لقب يعقوب است .\r\nحال اين سؤال پيش مىآيد كه طبق بعضى از روايات وارده ، خداوند بواسطهء ترك اولائى كه از حضرت يوسف بوقوع پيوست ( چون پادشاه شد و بر تخت نشسته بود ، و پدر و مادر با برادران از كنعان وارد مجلس شدند ، در پيش پاى آنان برنخاست ؛ و يا چون پدرش يعقوب خواست سوار بر اسب شود حضرت يوسف زودتر سوار شد ) نسل پيامبرى را از او برداشت .\r\nو چگونه در اولاد يهودا برادر بزرگ و ساير برادران يوسف قرار داد ؟ با آنكه آنان جنايتى عظيم مرتكب شدند ؛ و برادر خود يوسف را به چاه انداختند ؛ و پدر پير خود را به فراقش مبتلا ساختند ؟\r\nعلّامه : حسنات الأبرار سيّئات المقربين همان ترك اولى براى يوسف با آن مقام معنوى و منزلت خاصّ الهى شايد از به چاه انداختن يوسف نسبت به ديگران مهم‌تر باشد .\r\nو ثانيا حضرت يوسف با آنكه طبق نصّ قرآن از مخلصين است « 2 » و براى مخلصين گناه متصوّر نيست مىتوان باستناد اين آيه از قرآن ، آن روايات را طرح كرده ، و همه را مجعول دانست .\r\n\r\n\r\n","description":"","footnote":"\r\n( 1 ) آيهء 21 از سورهء 30 روم : و از آيات خدا اينست كه از خود شما براى شما جفت‌هائى آفريده است تا در پناه آنان آرامش بگيريد و خداوند بين شما مودّت و رحمت قرار داد بدرستى كه در اين جهت نشانه‌هائيست براى گروهى كه تفكّر كنند .\r\n( 2 ) آيهء 25 از سورهء 12 يوسف :  وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ . \r\n","page_name":" 297 ","page_number":297},
  {"content":"\r\n\r\n\r\n[ حضرت يوسف عليه السّلام از مخلصين بوده است 
  ]\r\nتلميذ : اينكه بعضى مىگويند : أفلاطون شريعت حضرت عيسى على نبيّنا و آله و عليه السّلام را نپذيرفت و گفت : اين شريعت براى ضعفاء العقول است و من كه به حقيقت پيوسته‌ام نمىتوانم در تحت اين شريعت بوده باشم . آيا صحيحست يا مطلبى است ساختگى ؟\r\nعلّامه : اين مطلب خالى از صحّت است ؛ چون أفلاطون پانصد سال از حضرت مسيح مقدّم بوده است ؛ بعلّت آنكه افلاطون استاد ارسطو بوده ؛ و ارسطو استاد و وزير اسكندر مقدونىّ بوده است ؛ و زمان اسكندر مقدونىّ در تاريخ مضبوط است .\r\nافلاطون داراى حكمت اشراق و سر سلسلهء رواقيّين است كه با رياضيّات و مجاهدات باطنى از راه تصفيه باطن كشف حقائق و معارف الهيّه بر او مىشده است .\r\nو ارسطو كه همان أرسطاطاليس است ( و بعضى اشتباها آن را غير از ارسطاطاليس دانسته‌اند ؛ چون در تاريخ و حكمت غير از ارسطو كسى را به ياد نداريم ) داراى مكتب مشّاء بوده است ؛ كه ابدا به باطن تكيه ننموده بلكه فقطّ از نقطهء نظر برهان مسائل حكميّه خود را بنا نهاده است .\r\nإسكندر پس از فتح شرق بندر اسكندريّه را در مصر بنا نهاد ؛ و در آنجا مدرسه‌اى تشكيل داد ؛ و شاگردان افلاطون در آن مدرسه به تدريس پرداختند ؛ و مكتب آنها چون توأم از بعضى از اصول افلاطون و از ضمائم تازه ديگرى بوده است به مكتب نوافلاطونى ناميده شد .\r\nاين مكتب باقى بود تا زمان اسلام ؛ در زمان حكومت عمر چون آنجا را فتح كردند آن مكتب بر افتاد .\r\nبايد دانست كه كتاب اثولوجيا كه كتاب مختصر و مفيدى است بر اساس حكمت اشراق و بعضى از افلاطون ميدانند از أفلوطين است كه يكى از شاگردان اين مكتب است يعنى مكتب نوافلاطونى ؛ و استنادش به أفلاطون اشتباه است .\r\nيكى از شاگردان اين مكتب در زمان اسلام ثاميطورس است كه اسلام آورده و بنام يحيى نحوى ناميده شده است .\r\nبارى در اينجا مصاحبات حقير با حضرت استاد علّامه خاتمه مىپذيرد ؛ البتّه اين مصاحبات بطور رسمى بوده و بنده بعنوان مصاحبات در نوشته‌هاى خود ضبط كرده بودم ؛ و الّا آنچه از حضرت علّامه در مجالسشان استفاده شده است و بطور متفرّق چه\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيادداشت شده ، و چه نشده بسيار است ؛ و اين ناچيز در بسيارى از مؤلّفات خود آنها را بالمناسبة آورده‌ام شكّر الله مساعيه الجميلة و حشره مع محمّد خير البريّة و آله الغرّ الكرام حسن السّجيّة .\r\nو در امشب كه شب سيزدهم ربيع الثانى يك‌هزار و چهارصد و دو هجريّه قمريّه است اين يادنامه علّامه طباطبائى با مصاحبات به پايان مىرسد ؛ و لله الحمد و له الشكر بر اين توفيق كه در اين مدت كه دو ماه و سه روز به طول انجاميد پيوسته بذكر و فكر استاد عاليقدر بهترين ايّام خود را مىگذراندم ؛ و در اين مكان مقدّس آستانهء حضرت ثامن الحجج عليه آلاف التحيّة و الاكرام ، همواره بروح منوّر آن فقيد ارجمند رحمت و دعا مىفرستادم ؛ و اينكه هر چه مىخواهم عنان قلم را بازكشم ؛ مىگويد : باز چند لحظه با چند كلمه غنيمت است .\r\n يك امشبى كه در آغوش شاهد و شكرم * گرم چو عود بر آتش نهند غم نخورم\r\nببند يك نفس اى آسمان دريچهء صبح * بر آفتاب كه امشب خوش است با قمرم\r\nندانم اين شب قدر است يا ستارهء روز * توئى برابر من يا خيال در نظرم\r\nبدين دو ديده كه امشب ترا همىبينم * دريغ باشد فردا كه ديگرى نگرم\r\nروان تشنه برآسايد از وجود فرات * مرا فرات ز سر بر گرفت و تشنه ترم\r\nچو مىنديدمت از شوق بىخبر بودم * كنون كه با تو نشستم ز ذوق بىخبرم\r\nسخن بگوى كه بيگانه پيش ما كس نيست * به غير شمع و همين ساعتش زبان ببرم « 1 » \r\nدر اينجا اين دفتر شريف را به بيانات علّامه در روزى كه در بنده منزل به نهار تشريف آورده بودند ، پس از صرف نهار خاتمه مىدهيم ؛ فرمودند : در نجف اشرف بودم بعد از نماز صبح كه نشسته بودم در حال توجّه و خلسه حضرت علىّ بن جعفر سلام الله عليهما به من نزديك شد به اندازه‌اى كه نفس آن حضرت گويا به صورت من مىخورد و فرمود : قضيهء توحيد در وجود از اصول مسلّمه ما اهل بيت است .\r\nسپس فرمودند : چقدر خوب سعدى فرموده است :\r\n ره عقل جز پيچ در پيچ نيست * بر عارفان جز خدا هيچ نيست\r\nتوان گفت اين نكته با حق‌ّشناس * ولى خرده گيرند اهل قياس \r\n\r\n\r\n","description":"","footnote":"\r\n( 1 ) از كليّات سعدى است قسمت غزليّات ص 212 طبع فروغى\r\n","page_name":" 299 ","page_number":299},
  {"content":"\r\n\r\n كه پس آسمان و زمين چيستند * بنى آدم و ديو و دد كيستند\r\nهمه هر چه هستند از آن كمترند * كه با هستيش نام هستى برند\r\nعظيم است پيش تو دريا بموج * بلند است خورشيد تابان به اوج\r\nولى اهل صورت كجا پى برند * كه ارباب معنى به ملكى درند\r\nكه گر آفتابست يك‌ذرّه نيست * و گر هفت درياست يك قطره نيست\r\nچو سلطان عزّت علم در كشد * جهان سر بجيب عدم در كشد « * » \r\nو فرمودند چقدر خوب فرموده است در كتاب الإنسان الكامل جبلّى : « * »\r\n ألا إنّ الوجود بلا محال * خيال فى خيال فى خيال « 1 » \r\n و لا يقظان إلّا أهل حق * مع الرّحمن هم فى كلّ حال « 2 » \r\n و هم متفاوتون بلا خلاف * فيقظتهم على قدر الكمال « 3 » \r\n هم النّاس المشار إلى علاهم * لهم دون الورى كل التّعالى « 4 » \r\n حطوا بالذّات و الأوصاف طرّا * تعاظم شأنهم فى ذى الجلال « 5 » \r\n فطورا بالجلال على التذاذ * و طورا بالتّلذّذ بالجمال « 6 » \r\n سرت لذّات ذات الله فيهم * لهم فى الذّات لذّات عوالى « 7 » \r\n\r\n[ قصيدهء غرّاء علّامه طباطبائى درباره عشق به خدا 
  ]\r\nدر اينجا بعنوان حسن اختتام مناسب است قصيده‌اى را كه حضرت استاد علّامه\r\n\r\n\r\n","description":"","footnote":"\r\n* كليّات سعدى طبع محمد على فروغى كتاب بوستان ص 113\r\n( 1 ) آگاه باشيد كه لا محاله و ناگزير ، اين عالم وجود خيالى در خيالى است !\r\n( 2 ) و بيدار نيستند مگر اهل حقّ كه آنها در تمام احوال با خداى رحمن هستند .\r\n* الانسان الكامل جزء دوّم ص 26\r\n( 3 ) و اهل حقّ بدون هيچ‌گونه ترديدى داراى مراتب مختلفى هستند ؛ و بيدارى آنان بر حسب مقدار كمال ايشانست .\r\n( 4 ) آنان مردمى هستند كه پيوسته بمقامات عاليهء آنها اشاره مىشود ؛ و از براى آنان غير از همهء موجودات تمام درجات تعالى وجود دارد .\r\n( 5 ) بواسطه استغراق در ذات و تمام صفات الهى حظّ وافرى برده‌اند ؛ و شأن و مقام آنان دربارهء ذو لجلال بزرگى گرفت .\r\n( 6 ) پس گاهى با صفات جلاليّهء خدا در التذاذ هستند ؛ و گاهى با التذاذ به جمال بسر مىبرند .\r\n( 7 ) لذّات وجوديّه استغراق در ذات خدا در وجود آنان سارى شده ؛ و از براى آنان در ذات خدا لذّت‌هاى بلندمرتبه است .\r\n","page_name":" 300 ","page_number":300},
  {"content":"\r\n\r\nدربارهء دل كندن از غير خدا و عشق و محبّت ورزيدن بجمال و جلال خدا سروده‌اند ؛ و از نقطهء نظر تمثيل و استعارات و فنون شعرى در غايت درجه علوّ و رقاء است - و هيچ‌كس نمىتواند باور كند كه اين قصيده با اين لطائف ذوقى از يك زاهد عابد ناسك متهجّد كه نمونهء بارز پارسائى و زهد است و در عين حال زبان مادرى او تركى است و در سخن گفتن بدان لحن مشهود است و زبان عربىّ و زبان فارسىّ او زبان ثانوى است بوده باشد - بياوريم و بدعا و توجّهات آن فقيد توشه‌اى برگيريم :\r\n همىگويم و گفته‌ام بارها * بود كيش من مهر دلدارها\r\nپرستش به مستى است در كيش مهر * برونند زين جرگه هشيارها\r\nبه شادىّ و آسايش و خواب و خور * ندارند كارى دل افكارها\r\nبجز اشك چشم و بجز داغ دل * نباشد بدست گرفتارها\r\nكشيدند در كوى دلدادگان * ميان دل و كام ديوارها\r\nچه فرهادها مرده در كوهها * چه حلّاج‌ها رفته بر دارها\r\nچه دارد جهان جز دل و مهر يار * مگر توده‌هائىّ و پندارها\r\nولى رادمردان و وارستگان * نيازند هرگز به مردارها\r\nمهين مهرورزان كه آزاده‌اند * بريزند از دام جان تارها\r\nبه خون خود آغشته و رفته‌اند * چه گل‌هاى رنگين به جوبارها \r\n* * *\r\n بهاران كه شادباش ريزد سپهر * به دامان گلشن ز رگبارها\r\nكشد رخت سبزه به هامون و دشت * زند بارگه گل به گلزارها\r\nنگارش دهد گلبن جويبار * در آئينهء آب رخسارها\r\nرود شاخ گل در بر نيلوفر * بر قصد به صد ناز گلنارها\r\nدرد پرده غنچهء را بادبام * هزار آورد نغز گفتارها\r\nبآواى ناى و به آهنگ چنگ * خروشد ز سرو و سمن تادها \r\n* * *\r\n به ياد خم ابروى گلرخان * بكش جام در بزم مىخوارها\r\nگره را ز راز جهان باز كن * كه آسان كند باده دشوارها \r\n\r\n","description":"","footnote":"","page_name":" 301 ","page_number":301},
  {"content":"\r\n\r\n جز افسون و افسانه نبود جهان * كه بستند چشم خشايارها\r\nبه اندوه آينده خود را مباز * كه آينده خوابيست چون پارها\r\nفريب جهان را مخور زينهار * كه در پاى اين گل بود خارها\r\nپياپى بكش جام و سر گرم باش * بهل گر بگيرند بيكارها \r\nاللّهمّ أفض صلة صلواتك و سلامة تسليماتك على أوّل التّعيّنات المفاضة من العماء الربانى و آخر التّنزّلات المضافة إلى النّوع الإنسانىّ المهاجر من مكّة كان الله و لم يكن معه شىء ثانى إلى المدينة و هو الآن على ما كان محصى عوالم الحضرات الخمس فى وجوده و كلّ شىء أحصيناه فى إمام مبين راحم سائل استعداداتها بندى جوده و ما أرسلناك إلّا رحمة للعالمين . سرّ الهويّة الّتي هى فى كلّ شىء سارية و عن كلّ شىء مجرّده كلمة الاسم الأعظم الجامع بين العبوديّة و الرّبوبيّة .\r\nنقطة الوحدة بين قوسى الأحديّة و الواحديّة .\r\nبجاه محمد و آله الطّيّبين الطّاهرين صلواتك و سلامك عليهم أجمعين ما قامت السموات و الأرضين كتبه بيمناه الدّاثرة الضّعيف الذّليل و الحقير الفقير در مشهد مقدّس رضوى على ثاويه التحيّة و الثّناء بمنّه و جوده در نيمهء شب سيزدهم ربيع الثّانى 1402 هجريه قمريّه سيد محمد حسين حسينى طهرانى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nفهرست\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\nبرخورد و اوّلين ملاقات با علّامهء طباطبائى قدس الله نفسه 9\r\nرويّه و روش علامهء طباطبائى در دروس 11\r\nجامعيّت علّامهء طباطبائى در علم و عمل 13\r\nدر احوال مرحوم حاج ميرزا علىّ آقاى قاضى استاد علّامهء طباطبائىّ 15\r\nدر تربيت عرفانى علّامهء طباطبائى نزد استاد قاضى رضوان الله عليهما 17\r\nكمالات استاد قاضى رحمة الله عليه 19\r\nكيفيّت تربيت مرحوم قاضى قدّس الله نفسه 20\r\nسلسلهء نسب علّامه طباطبائىّ رضوان الله عليه 21\r\nدر محامد و مكارم دو برادر : علّامهء طباطبائىّ و برادر 23\r\nدر احوال آقاى الهى برادر علّامه طباطبائىّ و زوجة ايشان 25\r\nروش تفكيرى استاد علّامهء طباطبائى در حكمت و فلسفه 27\r\nنظريّات استاد علّامه در فلسفه 31\r\nبدون ورود در مباحث فلسفيّه ، روايات اصوليّه قابل فهم نيست 33\r\nخطبه‌هاى امير المؤمنين عليه السّلام دربارهء وحدت بالصّرافه ذات حقّ 35\r\nبحث علّامهء طباطبائى دربارهء بالصّرافه بودن وحدت ذات حقّ 37\r\nتعليقهء علّامهء طباطبائى بر بحار الانوار علّامهء مجلسىّ قدّس الله سرّهما 38\r\nاهتمام علّامهء طباطبائى در جمع بين فلسفه شرق و غرب 39\r\nدربارهء تدوين تفسير الميزان و كيفيّت آن 41\r\nمزاياى تفسير الميزان بر ساير تفاسير 43\r\nطلوع تفسير الميزان در حوزه‌هاى علميّه و در مجامع علمى در سراسر جهان 45\r\nمصاحبه‌هاى علّامهء طباطبائى با هانرى كربن كرسىّدار شيعه‌شناسى 47\r\nاعتقاد هانرى كربن راجع به حضرت مهدى ارواحنا فداه 48\r\nروش عرفانى و اخلاقى علّامهء طباطبائىّ 49\r\nآداب و اخلاق و طرز تواضع و خشوع علّامه طباطبائىّ 51\r\nمسلك عرفانى علّامه طباطبائىّ 53\r\nقريحه و ذوق شعرىّ و قصائد و غزليّات علّامهء طباطبائىّ 55\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nتواضع علّامهء طباطبائىّ نسبت به معصومين عليهم السّلام 57\r\nوضع تحمّل و بردبارى علّامهء طباطبائىّ در شدائد و گرفتارىها 59\r\nعلّت مهاجرت علّامهء طباطبائىّ از تبريز به قم 61\r\nپيام آية الله بروجردى به علّامه و جواب ايشان 62\r\nعلّامهء طباطبائىّ تا ابد زنده است 65\r\nخاتمه يادنامه علّامهء طباطبائىّ : مهر تابان 67\r\nدر لزوم تبعيّت و پيروى از سه كانون حياتى : عقل و قلب و شرع 69\r\nعلّامهء طباطبائىّ هم استاد در عقل بود و هم در قلب و هم در شرع 71\r\nخطبهء امير المؤمنين عليه السّلام در تفسير آيه رجال لا تلهيهم تجارة و لا بيع عن ذكر الله 75\r\nرحلت علّامهء طباطبائىّ و كيفيّت رحلت و تشييع و دفن ايشان 77\r\nفهرست بخش دوّم در مصاحبات تلميذ و علّامه از مهر تابان أبحاث قرآنى مقدّمه 82\r\nدر تفسير آيهء عبس و تولّى أن جاءه الأعمى 85\r\nمراد از سوره‌هاى طوال و مئين و مفصّل در قرآن كريم 87\r\nمراد از متشابه و مثانى در قرآن كريم 89\r\nدر اينكه خود حضرت رسول الله صلّى الله عليه و آله و سلّم معجزه بوده‌اند 93\r\nراجع به حروف مقطّعه اوائل سوره‌ها 95\r\nدر تفسير آيهء خلق سبع سماوات و من الأرض مثلهنّ 97\r\nدر تفسير آيهء و ضرب بينهم بسور له باب باطنه فيه الرّحمة 99\r\nدر اينكه مراد از نعمت در هر جاى قرآن كه آمده است ولايت است 101\r\nدر تفسير آيهء متاعا لكم و لأنعامكم 105\r\nدر خطابات قرآنيّه كه مصدر به لفظ قل است 107\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nدر تفسير آيهء قل كل يعمل على شاكلته 109\r\nدر تفسير آيهء خلق الإنسان هلوعا إذا مسّه الشّر جزوعا 111\r\nدر استثناء إلّا المصلّين در سورهء معارج 111\r\nشفاعت اختصاص به مؤمنين مبتلا به معاصى كبيره دارد 113\r\nدربارهء استغفار حضرت ابراهيم عليه السّلام نسبت به عمويش آذر 115\r\nآذر عموى حضرت ابراهيم عليه السّلام بود ؛ نه پدرش 115\r\nتعبير قرآن درباره قوم عاد و ثمود بعد از هلاكت آنان 117\r\nأبحاث فلسفىّ بحث عقلىّ در نفى تثليث ( أقانيم ثلاثه ) 121\r\nآيات وارده در قرآن كريم در نفى تثليث 123\r\nگفتار به وحدت خداوند و گفتار به تثليث تناقض است 125\r\nوحدت حقيقيّه و كثرت حقيقيّه در موضوع واحد جمع نمىشوند 127\r\nتمام مذاهب مختلف مسيحيان ، در اصل تثليث اشتراك دارند 128\r\nبيان قرآن دربارهء ادب حضرت عيسى عليه السّلام 129\r\nدر حقيقت توحيد ذات حقّ تبارك و تعالى 131\r\nدر تشكيك وجود و وحدت عرفاء 133\r\nوجود ذات اقدس حقّ تعالى يك واحد شخصى است 137\r\nعلّت تنفّر و اشمزاز قلوب كافران از ذكر توحيد حقّ تعالى 139\r\nدر معناى آيه كريمه :    أَلْهاكُمُ التَّكاثُرُ حَتَّى زُرْتُمُ الْمَقابِرَ    141\r\nاشكال وارد بر تشكيك وجود 143\r\nدر بيان مطلب تشكيك وجود و مطلب وحدت عرفاء بالله 145\r\nدر حقيقت توحيد حضرت حقّ تعالى و تقدّس 147\r\nبيان كافى در اطراف تشكيك وجود و وحدت وجود 148\r\nبالاتر بودن ذات أقدس الهى از هر اسمى و رسمى و تعيّنى 149\r\nدر حقيقت معناى النّفس جسمانيّة الحدوث روحانيّة البقاء 151\r\nابتداء و اصل آفرينش انسان از زمين است 153\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nقوس نزول و صعود انسان در مدارج كمال 155\r\nدر باقى بودن أعيان ثابته در هنگام فناء در ذات احديّت 157\r\nدر معناى انيّت بينى و بينك إنّيّي ينازعنى 158\r\nدر معناى آيهء حرّم الفواحش ما ظهر منها و ما بطن 160\r\nدر وحدت جبرائيل و كيفيّت ربط او با موجودات كثيره در دنيا 162\r\nدر معناى فناء فى الله و معناى فدا شدن و حقيقت نيستى و خلع لباس تعيّن 165\r\nتمام موجودات رو بعالم فنا مىروند و چيزى جز خداوند نيست لا هو إلّا هو 167\r\nاگر اعيان ثابته از بين برود ، معناى فناى موجود در خدا صدق نمىكند 169\r\nدر معناى غزل‌هائى كه خود علّامه دربارهء فناء فى اليه سروده‌اند 170\r\nدر معناى سجود عالم سواد و عالم خيال و عالم بياض در حقّ تعالى و تقدّس 172\r\nدر حقيقت سوخته شدن پروانه در شمع ؛ و مادر در آتش و فناى اشياء 174\r\nدر اينكه آيا در حال فنا ضمير ، باقى مىماند يا آن هم از بين مىرود ؟ 174\r\nچون بگوئيم : زيد فانى شد بايد زيدى باشد و گرنه فانى شد صادق نيست 175\r\nدر حقيقت معناى و ما رميت إذ رميت و لكنّ اللّه رمى 180\r\nدر بيان وارد در فتوحات مكّيّه راجع به بقاء اعيان ثابته در حال فنا 182\r\nدر تبديل و تبدّل هويّات مثل پروانه شدن كرم آب و معناى كريمه شريفه :  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  183\r\nدر حقيقت معناى آيه و إليه تقلبون 186\r\nدر حقيقت رجوع حمل‌هاى زيد فانى شد و كرم آب پروانه شد و غير ذلك 187\r\nدر معناى كان الله و لم يكن معه شىء و الآن كما كان 189\r\nبالأخره در تمام اقسام فناء ، ضميرى باقى مىماند تا فناء صدق كند و آن ضمير عبارت از اعيان ثابته مىباشد 191\r\nاستدلال شيخ عبد الكريم جيلى به آيه و إليه تقلبون در فناى جميع موجودات 193\r\nمعناى فناء انسان اندكاك در هستى خدا و رفع تعيّن و مشاهدهء حقّ جمال خود را 194\r\nوحدت حقّه ذات احديّت هيچ‌گونه تعيّن و تقيّدى برنمىدارد 196\r\nدر معناى رباعى خمريّه : رقّ الزّجاج و رقّت الخمر 199\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nدر معناى ما يتقرّب إلىّ عبد من عبادى بشيء أحبّ إلىّ ممّا افترضته عليه و إنّه ليتقرّب إلىّ بالنّوافل حتّى احبّه فإذا أحببته كنت سمعه الّذى يسمع به 200\r\nدر معناى إلّا عباد الله المخلصين اولئك لهم رزق معلوم 202\r\nنعمت‌هاى مادّيه و معنويه نمىتواند قسريّه بوده باشد 203\r\nأبحاث عرفانىّ كيفيّت نزول وحى بر رسول خدا صلّى الله عليه و آله و سلّم 207\r\nدر آيهء كريمه :  إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا  208\r\nدر كيفيّت نزول وحى به رسول خدا صلّى الله عليه و آله و سلّم 209\r\nتفسير آيهء مباركهء :   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى   213\r\nرؤياى أمير المؤمنين حضرت خضر را و تعليم اسم أعظم 215\r\nدر حالات توحيدى مرحوم قاضى رضوان الله عليه 217\r\nدر توحيد افعالى حضرت حقّ متعال 219\r\nدر احوال مرحوم آقا سيّد أحمد كربلائى طهرانىّ رضوان الله عليه 221\r\nدر مقام بقاء بعد از فناء در حقّ متعال 223\r\nدر واجديّت حضرت رسول الله صلّى الله عليه و آله و سلّم مقام بقاء بعد از فنا را 225\r\nراجع به قيام حضرت مهدى قائم آل محمّد عجل اللّه تعالى فرجه الشريف 227\r\nأبحاث اخلاقىّ داستان درويش بيدارعلىّ و ميهمان وارد بر او 231\r\nعالم تكوين بيدار است ، خداوند پيوسته بيدار است 233\r\nأبحاث علمىّ در سهولت فهم قرآن و معانى غامضه و مشكلهء بواطن قرآن 237\r\nدر حقيقت خلقت ملائكه و روح و روح القدس 239\r\nدر حقيقت خلقت روح و فرشتگان 241\r\nدر اوّلين چيزى كه خدا آفريد ( أوّل ما خلق الله 243\r\nكيفيّت تأثير دعا و عمل سلسله فرشتگان الهى در استجابت دعا 245\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nعالم برزخ براى همه مردم است ؛ و اختصاص به مؤمنين خالص يا كافران خالص ندارد 247\r\nعموميّت برزخ براى جملهء افراد ، و پيدايش آن فورا بعد از مرگ 248\r\nراجع به تكلّم رويبضه و ظهور دجّال و پيدايش يأجوج و مأجوج 249\r\nرسول اكرم صلّى الله عليه و آله و سلّم پيغمبر براى طائفهء جنّ هم بوده‌اند 251\r\nحروف ابجد و اقسام آن 253\r\nراجع به ابجد كبير و ابجد وسيط و ابجد صغير و مجمل و مفصّل 255\r\nراجع به طىّ الارض و آيات وارده در اوّل سوره طه 259\r\nراجع به مرحوم قاضى و سؤال از كيفيّت سير حضرت سليمان در فضا 261\r\nحقيقت طىّ الارض و قاليچه حضرت سليمان 263\r\nاقسام طىّ الأرض از جهت كمال و عدم كمال 265\r\nدر معناى حديث شريف ليهنئنّكم الإسم : و إنّ من شيعته لإبراهيم 266\r\nعموميّت دعوت انبياى اولوالعزم براى تمام جهان 267\r\nارسال حضرت موسى بسوى فرعون با آنكه از بنى اسرائيل نبوده است 268\r\nاستناد افعال به حضرت حقّ تعالى و معناى ليعلم الله من ينصره و رسله 269\r\nتمام افعال منوط به اذن و مشيّت حضرت حقّ متعال است 271\r\nأبحاث تاريخى در وقوع نسخ در قرآن كريم ؛ و عدم استحالهء نسخ شرعا و عقلا 275\r\nدر وقوع نسخ در قرآن كريم و آيات وارده دالهء بر اين معنى 277\r\nاسلام ناسخ اديان است 279\r\nاختلاف قرائات استناد به روايت از رسول الله دارد 281\r\nملك يوم الدّين اعمّ و اشمل و انسب است نسبت به مالك يوم الدّين 282\r\nتاريخچه جمع‌آورى قرآن توسط عثمان و فوت عبد الله بن مسعود 283\r\nمصحف امير المؤمنين سلام الله عليه و بار كردن بر شتر و آوردن به مسجد 285\r\nدر اثبات عدم تحريف قرآن كريم 287\r\nدر تغيير محلّ آيهء  الْيَوْمَ يَئِسَ الَّذِينَ كَفَرُوا مِنْ دِينِكُمْ ،   الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  289\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nتغيير محلّ آيه  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  291\r\nتاريخچه تغيير قبله ؛ و كيفيّت قبلهء رسول الله در مكّه مكرّمه 292\r\nكيفيّت نزول تورات بر حضرت موسى ؛ و نزول انجيل بر حضرت عيسى 293\r\nحواريّون حضرت عيسى بن مريم ؛ و تعداد آنها ، و رهبانيت 295\r\nحضرت يوسف عليه السّلام از مخلصين بوده است 297\r\nمكتب افلاطون و مكتب نوافلاطونى 299\r\nقصيدهء غرّاء علّامه طباطبائى درباره عشق به خدا 301\r\nصلوات بر رسول اكرم و آله الطّاهرين و ختم رساله مهر تابان 302\r\n\r\n","description":"","footnote":"","page_name":" 311 ","page_number":311},
  {"content":"\r\n . \r\n\r\n","description":"","footnote":"","page_name":" 312 ","page_number":312}
  ]