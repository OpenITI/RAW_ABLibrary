[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفاضل لنكرانى ، محمد جواد ، 1341 -\r\nبررسى فقهى تلقيح مصنوعى : بحثى استدلالى در تبيين مسائل فقهى و حقوقى شكل هاى مختلف تلقيح مصنوعى / محمد جواد فاضل لنكرانى . - قم : مركز فقهى ائمه اطهار عليهم السلام ، 1432 ق = 1389 ش .\r\n174 ص .\r\n25000 ريال .\r\nISBN : 978 - 964 - 7709 - 76 - 7\r\nفهرستنويسى بر اساس اطلاعات فيپا .\r\nكتابنامه .\r\nچاپ دوم .\r\n1 . تلقيح مصنوعى انسان ( فقه ) . 2 . تلقيح مصنوعى انسان - قوانين و مقررات - مطالعات تطبيقى . الف . مركز فقهى ائمه اطهار عليهم السلام . ب . عنوان . ج . عنوان : تلقيح مصنوعى . د . عنوان : بحثى استدلالى در تبيين مسائل فقهى و حقوقى شكل هاى مختلف تلقيح مصنوعى .\r\n1387 2 ف 8 ت / 6 / 198 BP\r\nانتشارات مركز فقهى ائمه اطهار\r\nبررسى فقهى - حقوقى تلقيح مصنوعى\r\nدرس هاى استاد معظم و محقق\r\nحاج شيخ محمدجواد فاضل لنكرانى\r\nناشر : مركز فقهى ائمه اطهار عليهم السلام\r\nچاپ : دوم - 1389 ه‍ . ش .\r\nچاپخانه : ياران - قم\r\nتيراژ : 2000 نسخه\r\nقيمت : 2500 تومان\r\nحق چاپ محفوظ است\r\nشابك : 7 - 76 - 7709 - 964 - 978\r\nISBN : 978 - 964 - 7709 - 76 - 7\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبررسى فقهى\r\nتلقيح مصنوعى\r\nبحثى استدلالى در تبيين مسائل فقهى و حقوقى\r\nشكل هاى مختلف تلقيح مصنوعى\r\nدرس هاى استاد معظم و محقق\r\nحاج شيخ محمد جواد فاضل لنكرانى\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه\r\nبسم اللّه الرحمن الرحيم\r\nحمد و سپاس خداوندى را كه انسان را به احسن تقويم آفريد ، و براى پويايىاش ، روحى را - منسوب به خود - در او دميد ؛ و بدين‌گونه او را مسجود فرشتگان قرار داده و به خود باليد ، « فَتَبَارَكَ اللَّهُ أَحْسَنُ الْخلِقِينَ » « 1 » .\r\nو درود بىپايان بر فرستادگان او ، پرچمداران هدايت بشر ، به‌ويژه بر آخرين آنان و جانشينان گرامىاش كه جهان به طفيل وجودشان پديد آمد ؛ و نفرين بى حدّ و حصر بر دشمنانشان كه خلق كثيرى را از هدايت آنان كه هدايت الهى است ، محروم ساخته و آنان را از رسيدن به هدف آفرينش دور نگاه داشتند .\r\nكتابى كه پيش رو داريد ، تحقيقى ژرف و بحثى استدلالى است كه پيرامون يكى از موضوعات مورد ابتلا و نوپيداى جهان كنونى ما صورت گرفته است . موضوع مورد نظر ، بحث از تلقيح مصنوعى به اشكال\r\n\r\n\r\n","description":"","footnote":"\r\n( 1 ) . مؤمنون ، 14 .\r\n","page_name":" 7 ","page_number":7},
  {"content":"\r\n\r\nمختلف آن است كه امروزه رشد فزاينده‌اى در علم پزشكى داشته و نتايج قابل ملاحظه‌اى بر آن مترتّب شده است ؛ از آنجا كه اين پديده جنبهء فقهى و حقوقى دارد ، بر علما و انديشمندان عصر لازم است آن را مورد كنكاش علمى قرار داده و نظر اسلام عزيز را دربارهء آن اعلام نمايند .\r\nمحقّق گرانقدر ، استاد معظّم جناب مستطاب حاج شيخ محمّدجواد فاضل لنكرانى « دامت افاضاته » كه از چهره‌هاى علمى و سرشناس حوزه علميه قم بوده و سال‌هاست كه بر كرسى تدريس درس خارج فقه تكيه زده‌اند ، در سال 1384 در مباحث خارج فقه مكاسب محرّمه به مناسبت بحث بيع نطفه به تحقيق در اين موضوع پرداخته و در بيست جلسه آن را از جهت فقهى و حقوقى به‌صورت استدلالى بررسى كرده و به نتيجه رسانده‌اند .\r\nمحصول اين درس‌ها به قلم يكى از اساتيد محترم حوزه جناب حجت الاسلام والمسلمين آقاى سيد مهدى طباطبايى به رشته تحرير درآمده و در اختيار علاقه‌مندان قرار مىگيرد .\r\nاميد است اين تلاش مقبول درگاه حق‌تعالى بوده و بشارتى براى روح بزرگ مؤسّس عالىقدر اين مركز ، مرجع راحل مرحوم آيت اللَّه العظمى فاضل لنكرانى قدس سره گردد .\r\nمركز فقهى ائمه اطهار عليهم السلام\r\nمحمّدرضا فاضل كاشانى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nدرآمد\r\nيكى از موضوع‌هايى كه امروزه مورد توجه و ابتلاى بسيارى از خانواده‌ها و افراد است و سؤال‌هاى مختلفى را برانگيخته ، « تلقيح مصنوعى » مىباشد . اين موضوع به خصوص براى كسانى كه به دليل بيمارى يكى از زوجين ، يا هر دو ، قادر نيستند به صورت طبيعى بچه دار شوند ، بيشتر مطرح است . شيوع معضل نابارورى در ميان بسيارى از خانواده‌ها ، توجه آنها را به تلقيح مصنوعى و باردارى از اين راه ، معطوف كرده ، به طورى كه با گسترش روزافزون روش‌هاى تلقيح مصنوعى ، همه روزه بر شمار سؤال‌هاى مختلف فقهى و حقوقى پيرامون آن نيز افزوده مىشود .\r\nبا توجه به نوپيدا بودن اين موضوع ، سابقهء بحث فقهى و حقوقى پيرامون آن نيز به بيش از چند دهه نمىرسد ، امّا در همين فاصلهء اندك ، نوشتارها و پژوهش‌هاى فقهى و حقوقى بسيارى پديد آمده ، كه هر يك ، با رويكردى خاص و متفاوت ، به اين موضوع نگريسته است .\r\nاز سويى ، با توجه به رشد فزايندهء علم پزشكى و ابداع روش‌هاى نوين و مؤثّر تلقيح مصنوعى بر اساس نيازها و شرايط افراد ، دامنهء اين\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبحث به نهادهاى حقوقى و قانونى نيز كشيده شده ، تا جايى كه در مجلس شوراى اسلامى ايران نيز ، موضوع اجارهء رحم به بحث گذاشته شده و قوانينى در اين زمينه به تصويب رسيده است .\r\nاين نوشتار با توجه به اهميت موضوع و لزوم پاسخ گويى به سؤال‌هاى افراد ، و نياز علمى مجامع علمى و نهادهاى حقوقى و قانونى ، نگاشته شده است . در اين راستا ، ضمن ترسيم جوانب و صورت‌هاى مختلف تلقيح مصنوعى ، همچنين موضوع شناسى مبتنى بر داده‌هاى روز علوم تجربى ، تلاش گرديده با كنكاش و دقت علمى مبتنى بر اجتهاد پويا و ناظر به نيازهاى زمان و مكان ، و نيز با تكيه بر اصول و مبانى فقه سنّتى ، جوانب و صورت‌هاى مختلف اين موضوع به روش استدلالى به بحث گذاشته شده و برخى از نظريات فقهى و حقوقى در اين زمينه نيز به بوتهء نقد علمى نهاده شود .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\n1 . تلقيح مصنوعى چيست ؟\r\nتلقيح در لغت به معانى زير به كار رفته است :\r\n1 - / گشن دادن ، مايه خرماى نر را به درخت خرماى ماده داخل كردن تا بارور گردد .\r\n2 - / داخل كردن مايه آبله در بدن براى جلوگيرى از سرايت آن\r\n3 - / مايه زدن ، واكسن زدن ( مطلقا )\r\n4 - / ( امص ) مايه كوبى « 1 »\r\nيكى از كاربردهاى رايج اين لفظ ، داخل كردن نطفهء مرد در تخمك زن است كه دو شكل دارد : طبيعى و مصنوعى .\r\nدر شرايط طبيعى و عادى ، براى توليد نسل ، عمل لقاح بين منى ( اسپرماتوزوئيد ) مرد و تخمك ( اوول ) زن ، در رحم و از راه آميزش و مقاربت جنسى و به صورت طبيعى ، صورت مىگيرد ، بدون آن كه در ايجاد اين لقاح ، ابزار و واسطه‌اى اضافى مورد استفاده قرار گيرد . به اين شكل از توليد نسل « لقاح طبيعى » گفته مىشود .\r\nامّا گسترش روز افزون دانش پزشكى اين امكان را به وجود آورده كه عمل لقاح بين اسپرم و تخمك ، بتواند از شكل طبيعى و عادى خود\r\n\r\n\r\n","description":"","footnote":"\r\n( 1 ) . دكتر محمّد معين ، فرهنگ فارسى .\r\n","page_name":" 11 ","page_number":11},
  {"content":"\r\n\r\nخارج شده و راه‌هاى غير طبيعى نيز پيدا كند ، به طورى كه باردارى و توليد نسل ، براى كسانى كه نمىتوانند يا نمىخواهند از راه طبيعى بارور شوند ، با بهره گيرى از امكانات و ابزار مختلف ، امرى كاملا ممكن شده است .\r\nبنابر اين ، « تلقيح مصنوعى » عبارت است از پيوند دادن ميان اسپرم مرد و تخمك زن ، از طريق آلات پزشكى و يا هر وسيلهء ديگر ، غير از مقاربت و نزديكى جنسى ، به منظور بارورى و توليد نسل .\r\nتلقيح مصنوعى به دو شكل كامل و ناقص انجام مىشود . تلقيح مصنوعى كامل آن است كه پرورش و انعقاد اسپرم مرد و تخمك زن در داخل دستگاه صورت گيرد ، كه در اين صورت طفل متولد شده را كودك آزمايشگاهى مىنامند .\r\nتلقيح مصنوعى ناقص از طريق جايگزينى مصنوعى اسپرم در داخل رحم صورت مىگيرد ، تا همه يا بخشى از مراحل پرورش جنين در داخل رحم انجام پذيرد .\r\nدر اين نوشتار هر گونه لقاح غير طبيعى ميان اسپرم مرد و تخمك زن ، براى باردارى را « تلقيح مصنوعى » ناميده‌ايم .\r\nبنابر اين ، اگر اسپرم مرد يا تخمك زن را به وسيلهء داروهاى خوراكى يا استعمال خارجى تقويت كنند ، تا لقاح آن دو بهتر صورت گيرد ، ديگر بدان تلقيح مصنوعى گفته نمىشود و از دامنهء اين بحث خارج است ؛ چه مسألهء جواز تقويت اسپرم يا تخمك به وسيلهء دارو ، مورد نزاع و اختلاف فقهاء نيست و همهء فقهاء جواز آن را مورد تصريح قرار داده‌اند . آنچه محل بحث و نزاع ميان فقهاء است ، لقاح به شيوهء غير طبيعى مىباشد ،\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nيعنى نطفه و تخمك زن و شوهر ، يا اجنبى و اجنبيه را با هم تركيب كنند و تركيب اين دو سبب به وجود آمدن يك نوزاد شود .\r\nشايان ذكر است ، در شيوه‌هاى نوين پزشكى ، براى رفع مشكل نازايى بعضى از خانم‌ها ، عمل‌هاى مختلف جراحى وجود دارد كه روى رحم يا اعضاى تناسلى آنها ، به صورت باز يا داخلى صورت مىگيرد .\r\nهمچنين ، براى تقويت قدرت بارورى نطفهء مرد ، جراحىهاى مختلفى وجود دارد .\r\nهمهء اين موارد نيز از دامنهء بحث اين نوشتار خارج است و به موضوع « تلقيح مصنوعى » مربوط نمىشود .\r\n\r\n2 . محورهاى كلى بحث در تلقيح مصنوعى\r\nدر تلقيح مصنوعى به طور كلى ، در دو محور بحث مىشود :\r\nمحور نخست : بررسى و تعيين حكم تكليفى اقسام تلقيح مصنوعى .\r\nدر اين محور دربارهء حكم شرعى صورت‌هاى مختلف تلقيح مصنوعى ، و جواز يا حرمت هر يك ، بحث مىشود .\r\nاز جمله بحث‌هاى مهم فقهى و حقوقى كه از جهاتى به اين محور مربوط مىشود ، موضوع اهداء جنين مىباشد . در اهداء جنين يا اهداء رحم ، نطفهء مرد و تخمك همسر او را ، در خارج يا در رحم زن صاحب تخمك ، مورد لقاح قرار مىدهند ، و بعد از تكوين جنين ، چون رحم اين زن توانايى نگهدارى اين جنين را ندارد ، آن را در رحم زن ديگر قرار مىدهند .\r\nمحور دوم : بحث دربارهء حكم وضعى و آثار حقوقى مترتّب بر تلقيح مصنوعى .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبه عبارت ديگر ، فارغ از اينكه قائل به جواز يا عدم جواز هر يك از شكل‌هاى تلقيح مصنوعى باشيم ، جنين متولّد شده از اين راه ، حكمش چيست ؟ مثلًا فرزند كيست ؟ پدر و مادر او چه كسانى هستند ؟ از چه كسى ارث مىبرد ؟ و . . .\r\nلازم به ذكر است كه بخش عمدهء اين نوشتار به محور اول ، يعنى حكم تكليفى تلقيح مصنوعى ، اختصاص دارد ، ولى به تناسب مباحث و موضوعات ، به بيان حكم جنين و فرزند تكوّن يافته نيز مىپردازيم .\r\n\r\n3 . ترسيم اجمالى شكل‌هاى مختلف تلقيح مصنوعى\r\nاز آنجا كه نابارورى و عدم توانايى زوجين در توليد مثل ، عوامل و علل متفاوتى مىتواند داشته باشد ، بسته به اين عوامل ، شكل تلقيح مصنوعى نيز فرق مىكند و علم پزشكى امروز به اين توان علمى دست يافته است كه ديگر هيچ زن و شوهرى نباشند كه نتوانند فرزند داشته باشند . از اينجاست كه روش‌ها و اقسام مختلف تلقيح مصنوعى پديد مىآيد و شكل‌هاى مختلف آن نمود پيدا كرده و منتظر پاسخ‌هاى فقهى و قانونى هستند .\r\nاز منظرهاى گوناگون ، براى تلقيح مصنوعى مىتوان تقسيم بندىهاى مختلفى ارائه كرد .\r\nدر يك تقسيم بندى كلى ، تلقيح مصنوعى بر دو قسم مىباشد :\r\nالف . تلقيح با نطفه يا اسپرم شوهر\r\nب . تلقيح با نطفه يا اسپرم مرد بيگانه ( اجنبى )\r\nو يا از نظر حقوقى و فقهى مىتوان آن را به دو قسم زير تقسيم كرد :\r\nالف . تلقيح ناشى از نكاح ، بدون دخالت نطفهء بيگانه ، كه خود آن به صورت‌هاى مختلف قابل تقسيم است .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nب . تلقيح ناشى از غير نكاح ، با دخالت نطفهء بيگانه ، كه آن را به دو نوعِ تلقيح عمدى و تلقيح غير عمدى تقسيم مىكنند .\r\nپر واضح است كه هر يك از تقسيمات فوق براى جايى است كه نابارورى از طرف مرد باشد ، اما اگر علت نابارورى ، نبودن تخمك ( اوول ) از طرف زن باشد ، شكل تلقيح فرق خواهد كرد .\r\nبا تلفيق هر يك از تقسيم‌هاى فوق ، و با عنايت به عوامل مختلف نازايى و نابارورى زن و شوهر ، صورت‌ها و فرض‌هاى زير ، مهم‌ترين اقسام تلقيح مصنوعى را در يك نمودار منطقى ترسيم مىكند .\r\n1 . ايجاد لقاح ميان نطفهء شوهر و تخمك همسر شرعى او\r\n1 . 1 . انجام لقاح در داخل رحم آن زن و باقى ماندن جنين در رحم او تا زمان زايمان\r\n1 . 2 . انجام لقاح در داخل رحم زنى ديگر ، و انتقال جنين به رحم زن صاحب تخمك\r\n1 . 3 . انجام لقاح در داخل رحم زنى ديگر و باقى ماندن جنين در رحم او تا زمان زايمان\r\n1 . 4 . ايجاد لقاح در خارج رحم و انتقال جنين به داخل رحم همسر مرد\r\n1 . 5 . ايجاد لقاح در خارج رحم و انتقال جنين به داخل رحم زنى ديگر\r\n1 . 6 . ايجاد لقاح در خارج رحم و باقى ماندن جنين در آنجا تا لحظهء تولد\r\n2 . ايجاد لقاح ميان نطفهء مرد و تخمك همسر ديگرش و قرار دادن آن در رحم همسر اول كه تخمك نداشته است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n3 . ايجاد لقاح ميان نطفهء شوهر و تخمك زنى ديگر ( براى جايى كه علت نابارورى عدم توليد تخمك ( اوول ) در رحم زن باشد )\r\n3 . 1 . ايجاد لقاح ميان آن دو در داخل رحم همسر مرد\r\n3 . 2 . ايجاد لقاح در داخل رحم زن بيگانه ، كه آن دو فرض دارد :\r\n3 . 2 . 1 . باقى ماندن جنين در رحم زن بيگانه تا زمان تولد\r\n3 . 2 . 2 . انتقال جنين به رحم همسر مرد\r\n3 . 3 . ايجاد لقاح در خارج رحم ، كه آن سه فرض دارد :\r\n3 . 3 . 1 . ادامهء حيات جنين در رحم همسر مرد\r\n3 . 3 . 2 . ادامهء حيات جنين در رحم زن اجنبيه\r\n3 . 3 . 3 . ادامهء حيات جنين در خارج رحم به طور كامل\r\n4 . ايجاد لقاح ميان نطفهء مرد و زنى كه با يكديگر نسبت همسرى ندارند ( تلقيح ناشى از غير نكاح )\r\n4 . 1 . آن زن همسر قانونى مردى ديگر است و علت نابارورى از شوهر اوست . اين صورت خود دو فرض دارد :\r\n4 . 1 . 1 . هويّت مرد نطفه دهنده مشخص است .\r\n4 . 1 . 2 . هويّت مرد نطفه دهنده مشخص نيست .\r\n4 . 2 . آن زن دريافت كنندهء نطفه همسر كسى نيست .\r\n4 . 2 . 1 . مرد نطفه دهنده شوهر زنى ديگر است كه علت نابارورى آن زن است . اين همان شكل شمارهء ( 3 ) مىباشد .\r\n4 . 2 . 2 . زن و مرد هيچ كدام ازدواج نكرده‌اند و همسرى ندارند .\r\n4 . 2 . 2 . 1 . هويّت هر يك از زن و مرد شناخته شده است .\r\n4 . 2 . 2 . 2 . هويّت يكى از آنها معلوم است .\r\n4 . 2 . 2 . 3 . هويّت هيچ يك معلوم و مشخص نيست .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n5 . شكل‌هاى نادر الوقوع و فرضى :\r\n5 . 1 . ايجاد لقاح ميان نطفهء حيوانات ديگر و تخمك زن\r\n5 . 2 . ايجاد لقاح ميان نطفهء مرد و تخمك حيوانات\r\n5 . 3 . ايجاد لقاح ميان نطفهء به دست آمده از گياهان و تخمك زن\r\nو . . . .\r\nالبته نمودار فوق ، دربرگيرندهء تمامى شقوق و فرض‌هاى بحث نمىباشد ، بلكه هر يك از عناوين اصلى اين نمودار ، مىتواند فرض‌هاى ديگرى نيز دارا باشد كه در اينجا نيامده است .\r\nبه عنون مثال در عنوان اصلى ( 1 ) كه زن و مرد همسر قانونى يكديگر هستند ، فقط بر اين فرض پيش رفته‌ايم كه شوهر اين زن در هنگام لقاح زنده باشد ، اما ممكن است اين سؤال مطرح شود كه لقاح بين نطفهء مرد با تخمك زن ، پس از فوت مرد و در ايام عدهء زن چه حكمى دارد ؟ فرض كنيد مرد در زمان حياتش ، نطفه خود را گرفته و آن را به بانك اسپرم بسپارد تا در يك شرايط خاص ، نگهدارى كنند . سپس بعد از فوت او ، در زمانى كه همسرش در عدّهء وفات است ، نطفه را در رحم او قرار دهند . البته اين مسأله مبتنى بر فرع فقهى ديگرى است كه آيا با فوت شوهر ، زوجيّت ملغى شده و از بين مىرود ، يا اينكه زوجيّت بعد از فوت شوهر ، تا زمانى كه زن در عدّهء اوست ، ملغى نمىشود .\r\nبه هر حال ، اين نمودار توانسته مهم ترين و رايج ترين شكل‌هاى تلقيح مصنوعى را كه امروزه مطرح است ، شامل باشد ؛ زيرا برخى از\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nفرض‌هايى كه در اينجا نيامده ، آنقدر نادر هستند كه انجام آنها فقط در سطح آزمايشگاهى و علمى ممكن و متصوّر است و آن طور كه بايد رواج عرفى نيافته‌اند .\r\nدر اين نوشتار ، به نسبت اهميت و ميزان رواج هر يك از شكل‌هاى ذكر شده ، و نيز شاخص بودن و محور بودن آن شكل براى فرض‌هاى ديگر ، به روش انتخابى عمل كرده و به بررسى فقهى آنها پرداخته‌ايم .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nبخش اول : مسائل فقهى تلقيح مصنوعى\r\nبررسى استدلالى حكم تكليفى\r\nشكل‌هاى مختلف تلقيح مصنوعى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل اول : اصل اوّلى عملى در اين مباحث چيست ؟\r\nچنان كه پيشتر نيز يادآور شديم ، موضوع تلقيح مصنوعى امرى جديد مىباشد كه سابقه‌اى در زمان تشريع و حتّى فقه پيشينيان نداشته است . از اين روى در مقام بررسى حكم هر يك از اقسام تلقيح مصنوعى ، چه بسا از نظر ادلّهء فقهى به قطعيّت شرعى - اعمّ از قطع يا ظن معتبر شرعى - دست نيازيم ، از اين روى مجبور خواهيم بود با وجود شك در حكم ، به اصول عمليه روى آورده و بر اساس مبانى فقهى و اصولى خود ، يكى از آن اصول عمليه را مبنا و ميزان در مقام عمل قرار دهيم .\r\nهر چند براى دريافت چيستى و چگونگى رجوع به اصل عملى ، لازم است در وهلهء نخست ، به علم اصول فقه و مباحث اصول عمليّه ، مراجعه شود ، امّا با توجّه به اينكه شارع مقدس براى باب نكاح و فروج ، ويژگى خاصى قائل شده و بحث تلقيح مصنوعى و مسائل آن نيز به توالد نسل و نكاح و حفظ فروج مربوط مىشود ، از اين روى مناسب است پيش از طرح هر گونه بحث فقهى ، در فصلى مستقل ، مبنا و ديدگاه\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nخود را در خصوص اصل اولى در اين مباحث روشن سازيم و آن را مدخل براى مباحث بعدى ، بلكه كليد حلّ بسيارى از معماهاى علمى آينده قرار دهيم .\r\nبه طور كلى در اينكه اصل عملىِ مربوط به مسائل فروج و توالد نسل چيست ، دو ديدگاه عمده مطرح مىباشد .\r\n\r\nديدگاه نخست : اصل عملى در اين مسائل ، اصالة الاحتياط است .\r\nاين ديدگاه معتقد است شارع مقدّس براى باب نكاح و فروج و همچنين انساب اهميت شايانى قائل است و براى آن كه تداخل نسب صورت نگيرد و به تزلزل بنيان خانواده و جوامع منجر نشود ، دستور به احتياط داده است . از اين روى ، بر اساس اين ديدگاه ، در موارد شك در حكمِ مسائل مربوط به باب فروج و نكاح - و از آن جمله مسائل تلقيح مصنوعى - اصل اوّلى اصالة الاحتياط است ، كه بر اساس آن بايد در موارد شك در حكم شرعى احتياط كرده و در حكم به جواز توقّف نماييم .\r\n\r\nديدگاه دوم : اصل عملى در اين مسائل ، اصالة البرائه است .\r\nبر اساس اين ديدگاه ، در تمام شبهات حكميّهء تحريميّه ، چه در باب نكاح و چه ساير ابواب فقهى ، اصل اولى برائت است ، هم برائت عقلى و هم برائت شرعى . بر اساس اين ديدگاه ، لازم است در موارد شك در حكم برخى از شكل‌هاى تلقيح مصنوعى ، حكم به جواز صادر كنيم . به عنوان نمونه ، اگر قرار دادن نطفه را در رحم زن اجنبيه مصداق زناى محرّم ندانستيم و در حرمت آن شك كرديم و دليلى بر حرام بودن آن نيافتيم ، بايد به اصالة البرائه شرعى و عقلى تمسّك كرده و به جواز آن\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nحكم كنيم . بدين ترتيب دايرهء اين موضوع تا آنجا گسترش پيدا مىكند كه حتّى بتوان حكم كرد به جواز قرار دادن نطفهء برادر در رحم خواهرش ، بوسيله ابزار ؛ زيرا اگر گفتيم كه اصل اولى اصالة البرائهء عقلى و نقلى است ، همهء اين موارد را شامل خواهد شد .\r\nبراى دستيابى به ديدگاه مورد قبول ، به بيان ادلّهء مربوط به هر يك از اين دو ديدگاه ، نيز مناقشه‌ها و اشكال‌هاى آنها مىپردازيم ، تا به نتيجهء نهايى برسيم .\r\n\r\nادلّهء ديدگاه اول يا اصالة الاحتياط\r\nصاحبان اين ديدگاه براى اثبات لزوم اجراى اصل احتياط در مسائل باب نكاح و فروج ، دو دليل عمده اقامه مىكنند .\r\n\r\nدليل اول : مذاق شرع\r\nبرخى از فقهاء اين طور تعبير كرده‌اند كه در باب نكاح و توالد نسل و وطى به شبهه و به طور كلّى در باب فروج ، مذاق شريعت بر احتياط است . از اين روى لازم است در موارد شك در حكم شرعى ، اصل اوّلى را اصالة الاحتياط بدانيم و بر طبق آن عمل كنيم .\r\n\r\nاشكال دليل اول\r\nبر اين دليل از سه جهت اشكال و ايراد وارد است :\r\nاشكال اول : معلوم نيست كه مذاق شريعت بر لزوم احتياط است يا بر رجحان آن ؟\r\nبه عبارت ديگر ، كلمات فقهاء در اين مورد مختلف است و از آن فهميده نمىشود كه آنها مذاق شرع را بر لزوم و وجوب احتياط\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمىدانند ، يا بر رجحان آن . همين مقدار كه مذاق شريعت مجمل است ، در ردّ اين دليل كفايت خواهد كرد .\r\nاشكال دوم : به نظر مىرسد بيشتر كلمات فقهاء ظهور در رجحان احتياط دارد نه لزوم آن . و البته پر واضح است كه در همه جاى فقه ، احتياط رجحان دارد ، اما در باب فروج و دماء و نكاح و اولاد اين احتياط آكد و شديدتر است ، اما كسى تصريح به وجوب نكرده است .\r\nاز بحث‌هاى بسيار مهم كه متأسفانه در فقه و اصول به صورت پراكنده به آن پرداخته شده و لازم است به صورت مستقل مورد بررسى قرار گيرد ، آن است كه آيا در باب نكاح و فروج و دماء و اموال ، احتياط جنبه لزومى پيدا مىكند ؟ به عبارت ديگر ، بحث در اين است كه در همه موارد شبهات حكمى و موضوعى ، ما مىتوانيم به اصالة الحل و اصل برائت عقلى و نقلى مراجعه نماييم ، امّا آيا در اين ابواب ، اين اصل به اصالة الاحتياط انقلاب پيدا مىكند ، گويى اصالة الحليّة تخصيص خورده است و اجماع يا روايت خاصى بر اين تخصيص وجود دارد ؟ يا اينكه در اين ابواب احتياط مقدارى اكد و شديدتر از ساير موارد است و هيچگاه عنوان وجوب يا لزوم را ندارد ، بلكه بر همان اصل مطلوبيّت و حسن خود باقى است ؟\r\nبراى دريافت هر چه بهتر اين مطلب ، لازم است كلمات فقهاء و روايات وارده در اين خصوص را مورد بررسى قرار دهيم .\r\nالف . كسانى كه تصريح به وجوب احتياط در باب فروج نموده اند .\r\n- فاضل آبى در كشف الرموز :\r\nطريقة الاحتياط تقتضي ألّايتهجّم على استباحة الفروج إلّإ\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبيقين « 1 » .\r\nعلّامهء حلّى در تذكرة الفقهاء :\r\n. . . والفروج تجب الاحتياط فيها « 2 » .\r\nفخر المحقّقين در ايضاح الفوائد :\r\n. . . لأنّ إباحة الفروج مبنيّة على الاحتياط « 3 » .\r\nمحقّق ثانى در جامع المقاصد :\r\nو حكم الفروج مبنيّ على كمال الاحتياط « 4 » .\r\n. . . ولشدّة الاحتياط في الفروج « 5 » .\r\nمع أنّ الفروج مبنيّة على الاحتياط التامّ « 6 » .\r\n. . . ولمّا كان النكاح موضع الاحتياط في نظر الشارع لما عهد شرعاً من كمال عناية الشارع بالاحتياط في الفروج « 7 » .\r\nمحقّق ثانى در رسائل :\r\nفإنّ الفروج مبنيّة على الاحتياط التامّ « 8 » .\r\nشهيد ثانى در الروضة البهية :\r\nومراعاة الاحتياط في الفروج المبنيّة عليه . . . « 9 »\r\nفاضل هندى در كشف اللثام :\r\n. . . لوجوب الاحتياط في الفروج « 10 » .\r\n\r\n\r\n","description":"","footnote":"\r\n( 1 ) . كشف الرموز 2 : 173 .\r\n( 2 ) . تذكرة الفقهاء ( طبع قديم ) : 597 .\r\n( 3 ) . ايضاح الفوائد 3 : 165 .\r\n( 4 ) . جامع المقاصد 1 : 326 .\r\n( 5 ) . همان 4 : 303 .\r\n( 6 ) . همان 6 : 128 .\r\n( 7 ) . همان 13 : 12 .\r\n( 8 ) . رسائل المحقق الكركي 1 : 219 .\r\n( 9 ) . الروضة البهية 5 : 335 .\r\n( 10 ) . كشف اللثام 7 : 116 .\r\n","page_name":" 25 ","page_number":25},
  {"content":"\r\n\r\nالبته همو در محل ديگرى از كتاب فرموده است :\r\nلكنّ الاحتياط في الفروج مطلوب « 1 » .\r\nمحدث بحرانى در الحدائق الناضرة :\r\n. . . مع وجوب الاحتياط في الفروج ، لأنّ حِلّ الفروج أمر توقيفيّ فيتوقّف على النصّ ، وبدونه ينتفي لأصالة عدم الحلّ ، ولا تكفي في الخروج عدم القطع بالمحرّم ؛ لأنّه مبنيّ على كمال الاحتياط « 2 » .\r\nسيد محمّد جواد عاملى در مفتاح الكرامة :\r\nمع وجوب الاحتياط في الفروج « 3 » .\r\nسيد على طباطبائى در رياض المسائل :\r\n. . . والاحتياط في الفروج « 4 » .\r\nشيخ انصارى در كتاب النكاح :\r\nفيجب الاقتصار في الفروج - المبني أمرها على الاحتياط به حكم العقل و النقل - على المتيقّن « 5 » .\r\n. . . لوجوب الاقتصار في الفروج - المبنيّ على الاحتياط - / على المتيقّن « 6 » .\r\nسيد محسن حكيم در مستمسك :\r\n. . . الإنباء على ما اشتهر من لزوم الاحتياط في الفروج « 7 » .\r\n\r\n\r\n","description":"","footnote":"\r\n( 1 ) همان 8 130\r\n( 2 ) الحدائق الناضرة 2 : 326\r\n( 3 ) مفتاح الكرامة 7 331\r\n( 4 ) رياض المسائل 11 17\r\n( 5 ) كتاب النكاح 78\r\n( 6 ) همان 250\r\n( 7 ) مستمسك العروة الوثقى 14 223\r\n","page_name":" 26 ","page_number":26},
  {"content":"\r\n\r\nمحقّق بجنوردى در القواعد الفقهيّة :\r\n. . . ولذا جعل الشارع وجوب الاحتياط في الشبهات البدوية في باب الفروج مثل وجوب الاحتياط في الشبهات البدوية من باب الدماء ، لكثرة الاهتمام بهذين البابين « 1 » .\r\nإنّ الأصل الحكميّ بحسب طبعه الأوّلي هي الحليّة لو لم يكن مخصّصاً بالإجماع على الاحتياط في باب الفروج في الشبهات المصداقيّة ، والأصل الموضوعي حاكم عليه مطلقاً « 2 » .\r\nدر دليل العروة الوثقى آمده است :\r\nوربما يقال - كما عن المحقّق النائيني - : إنّ أصالة الحلّ غير جارية في الأموال ، بل اللازم هو الاحتياط ، كالدماء والفروج ، وقد قرب ذلك بالقاعدة المعروفة عنه أنّ كلّ حكم ترخيصيّ علّق على أمر وجوديّ فمع عدم إحراز ذلك الأمر يلزم الحكم بالعدم « 3 » .\r\nمحقّق خوانسارى در جامع المدارك مىفرمايد :\r\n. . . للزوم الاحتياط في أمر الفرج « 4 » .\r\nب . كسانى كه احتياط در فروج را به نحو رجحان و اولويت ذكر كرده‌اند .\r\nشهيد اول در غاية المراد :\r\n\r\n\r\n","description":"","footnote":"\r\n( 1 ) . القواعد الفقهية 3 : 36 .\r\n( 2 ) . همان 4 : 337 .\r\n( 3 ) . دليل العروة الوثقى 1 : 203 .\r\n( 4 ) . جامع المدارك 4 : 123 .\r\n","page_name":" 27 ","page_number":27},
  {"content":"\r\n\r\n. . . بل الاحتياط في الفروج أولى « 1 » .\r\nمحقق ثانى در جامع المقاصد :\r\nبر خلاف مطالب قبل كه از او نقل شد ، درهمين كتاب او آمده است :\r\n. . . ولأنّ الاحتياط في الفروج هو المطلوب « 2 » .\r\nالبتّه مىتوان كلمه « مطلوب » را بر وجوب نيز حمل كرد .\r\nشهيد ثانى در روض الجنان :\r\nوينبغي مراعاة الاحتياط في مواضع الاشتباه حفظاً لحرمة الفروج والأنساب « 3 » .\r\nشهيد ثانى در مسالك الافهام :\r\n. . . وإن كان الاحتياط في الفروج أولى « 4 » .\r\nالبتّه وى در مسالك الأفهام عبارت‌هاى ديگرى دارد كه از آنها وجوب احتياط استظهار مىشود ، مانند :\r\n. . . إنّ الفروج مبنيّة على الاحتياط « 5 » .\r\nمحقّق اردبيلى در مجمع الفائدة و البرهان :\r\nوالاحتياط في الفروج مطلوب للشّارع ، كما هو المشهور « 6 » .\r\nمحدّث بحرانى در الحدائق الناضرة :\r\nوإن كان الاحتياط في الفروج أولى « 7 » .\r\n\r\n\r\n","description":"","footnote":"\r\n( 1 ) . غاية المراد 3 : 41 .\r\n( 2 ) . جامع المقاصد 12 : 340 .\r\n( 3 ) . روض الجنان 1 : 208 .\r\n( 4 ) . مسالك الأفهام 7 : 403 .\r\n( 5 ) . همان 9 : 288 .\r\n( 6 ) . مجمع الفائدة البرهان 1 : 144 .\r\n( 7 ) . الحدائق الناضرة 24 : 63 .\r\n","page_name":" 28 ","page_number":28},
  {"content":"\r\n\r\nالاحتياط سيّما في الفروج مطلوب « 1 » .\r\nمحقّق نراقى در رسائل و مسائل :\r\nولكنّ الاحتياط في الأحكام والأخذ بما هو أقرب إلى النجاة في مسائل الحلال والحرام سيّما في أحكام الفروج أمر مطلوب عند الشارع « 2 » .\r\nمحقّق نجفى در جواهر الكلام :\r\n. . . ضرورة كونه في الفروج و الأنساب التي يطلب فيها الاحتياط « 3 » .\r\nخصوصاً في أمر الفروج المأمور بشدّة الاحتياط فيها « 4 » .\r\nوخصوصاً في الفروج المطلوب فيها شدّة الاحتياط « 5 » .\r\nالمؤيّدة بالعمومات والاحتياط ، خصوصاً في الفروج « 6 » .\r\nوقاعدة الاحتياط في الفروج التي لا يجب مراعاتها أوّلًا « 7 » .\r\nألا إنّك قد عرفت شدّة رجحان الاحتياط في الفروج . . . . لكن قد عرفت أنّ الاحتياط في الفروج ممّا لا ينبغي تركه « 8 » .\r\nشيخ انصارى در مكاسب :\r\n\r\n\r\n","description":"","footnote":"\r\n( 1 ) . همان 24 : 156 .\r\n( 2 ) . رسائل و مسائل 2 : 115 .\r\n( 3 ) . جواهر الكلام 22 : 277 .\r\n( 4 ) . همان 24 : 207 .\r\n( 5 ) . همان 29 : 135 .\r\n( 6 ) . همان 29 : 278 .\r\n( 7 ) . همان 30 : 178 .\r\n( 8 ) . همان 30 : 300 .\r\n","page_name":" 29 ","page_number":29},
  {"content":"\r\n\r\nبقي الكلام في وجه جعل الإمام عليه السلام الاحتياط في النكاح هو إبقاؤه دون إبطاله ، مستدلّاً بأنّه يكون منه الولد ، مع أنّ الأمر في الفروج - كالأموال - دائر بين المحذورين ، و لا احتياط في البين « 1 » .\r\nبحر العلوم در بلغة الفقيه :\r\n. . . مع ما دلّ على تأكّد الاحتياط في الفروج « 2 » .\r\n. . . مع أولويّة الفروج بالاحتياط من غيرها « 3 » .\r\nمحقّق داماد در كتاب الصلاة :\r\nفعليه لا بدّ من الرجوع إلى الأدلّة العامّة الدالّة على حليّة كلّ شيء عند عدم تماميّة ما يستدلّ به للزوم الاحتياط في الفروج والأموال ونحوها « 4 » .\r\nاز كلمات والد محقّق قدس سره در الاجتهاد و التقليد ، ص 200 ، الطلاق والمواريث ، ص 190 ، و النكاح ، ص 61 - از مجموعهء تفصيل الشريعة ، شرح تحرير الوسيلهء حضرت امام خمينى قدس سره - و القواعد الفقهية ص 481 ، استفاده مىشود كه احتياط در باب فروج شدّت حسن را دارد . برخى از كلمات ايشان به شرح زير است .\r\nو من المحتمل أن يكون الوجه في اعتباره فيه هي شدّة حسن الاحتياط في الفروج .\r\nفالوجه فيه أنّ الفروج يكون المطلوب فيها شدّة الاحتياط .\r\n\r\n\r\n","description":"","footnote":"\r\n( 1 ) . كتاب المكاسب 3 : 357 .\r\n( 2 ) . بلغة الفقيه 2 : 209 .\r\n( 3 ) . همان 3 : 271 .\r\n( 4 ) . كتاب الصلاة 2 : 61 .\r\n","page_name":" 30 ","page_number":30},
  {"content":"\r\n\r\nاز ملاحظهء اين كلمات روشن مىشود كه مسئلهء وجوب و لزوم احتياط در باب نكاح و فروج امرى اجماعى نيست ، و آن را نمىتوان به مشهور نسبت داد ، بلكه همانطور كه عدّه‌اى از فقهاء تصريح به وجوب نموده‌اند ، جمع ديگرى نيز تصريح به اولويّت يا تأكّد بر احتياط داشته‌اند .\r\nبنابراين ، با قطع نظر از رواياتى كه آنها را دنبال خواهيم كرد ، نمىتوان پذيرفت كه در اين ابواب ، اصالة الحلّ به اصالة الاحتياط انقلاب پيدا مىكند ، بلكه بايد همان احتياطى كه در ساير موارد رجحان دارد را در اين گونه موارد نيز به همان شكل ، امّا با تأكيد و شدّت بيشترى پذيرفت .\r\nبر اين ادّعا شواهدى نيز وجود دارد :\r\n1 . در فتاوى فقهاء موجود است كه مرد در هنگام ازدواج با زن ، لازم نيست از او سؤال كند كه آيا او خلية هست يا خير ؟\r\nاگر احتياط در فروج يك امر لزومى بود ، با چنين فتوايى سازگارى نداشت .\r\n2 . فقهاء در باب نكاح فتواى به صحت نكاح فضولى داده‌اند ، در حالى كه اگر احتياط جنبه لزومى داشته باشد ، بايد نكاح فضولى را باطل دانست .\r\nصاحب بلغة الفقيه به اين معنا متفطّن بوده است و در مقام توجيه آن برآمده و مىگويد :\r\nفالضيق والتوسعة في الأسباب لا مدخليّة لهما في الاحتياط وعدمه ، فالتوسعة والتخفيف في سبب النكاح لا ينافي الاحتياط المؤكّد فيه ، بل لعلّ المناسب لحفظ الفروج من\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nالزنا ، التوسعة في أسباب حليّتها حذراً من الوقوع فيه « 1 » .\r\nوى احتياط در نكاح را در مواردى جارى مىكند كه در جزئيّت يك شىء يا شرطيّت آن شك شود ، يا در اين امر شك شود كه زن معقوده است يا خير ، امّا در مواردى كه سببيّت يك شىء محرز است ، ولى در كثرت اجزاء و يا در كثرت شرايط و يا قلّت آن شك شود ، در اين گونه موارد احتياط را جارى نمىداند .\r\nبه نظر مىرسد كه اين توجيه غير قابل قبول بوده و بر آن مناقشهء روشنى وارد است ، به اين بيان كه هيچ تفاوتى ميان اين دو مورد ملاحظه نمىشود و اگر در باب فروج و نكاح احتياط لازم است ، بين اينكه در اصل سببيّت يك سبب شك شود و يا در خصوصيّت يك شرطى در آن سبب شك شود ، فرقى وجود ندارد .\r\nآرى ، در باب دماء چون قصاص و قتل و يا اجراى حدّ منوط به احراز برخى از عناوين وجودى است ، از اين جهت مادامى كه آن عناوين وجودى را احراز نكنيم ، نمىتوانيم به جواز قتل يا قصاص حكم كنيم . امّا در باب نكاح يا فروج چنين خصوصيّتى وجود ندارد و هيچگاه فقهاء نفرموده‌اند كه مردى كه قصد ازدواج دارد ، بايد احراز كند كه زن مورد نظر او خواهر رضاعى يا خواهر نسبى او نيست ، بلكه همين قدر كه علم به خلاف آن ندارد ، كفايت مىكند .\r\nاشكال سوم : اينكه مىگوييد مذاق شرع مبتنى بر رجحان يا لزوم\r\n\r\n\r\n","description":"","footnote":"\r\n( 1 ) . بلغة الفقيه 2 : 211 .\r\n","page_name":" 32 ","page_number":32},
  {"content":"\r\n\r\nاحتياط در اين موارد سه گانه است ، خود مستند به يك سرى نصوص و روايات مىباشد و به تنهايى نمىتواند دليل جداگانه‌اى تلقّى شود .\r\nآرى ، اگر نسبت به مذاق شريعت قطع پيدا نماييم ، در اين صورت مىتوانيم آن را مستند حكم شرعى قرار دهيم ، مانند اينكه يقين داريم كه مذاق شارع بر آن است كه در قضاوت يا مرجعيّت بايد مرد عهده دار آن باشد .\r\n\r\nدليل دوم : روايات وارد شده در اين مقام\r\nبرخى از فقهاء براى استدلال به لزوم احتياط در شبهات حكميّهء مربوط به باب فروج ، به برخى از روايات اين باب تمسّك كرده‌اند كه در موارد شبهه ، دستور به احتياط مىدهد .\r\nاساس و پايهء اصلى استدلال به اين روايات بر اين امر استوار است كه شارع مقدّس ، احتياط در باب فروج را به وجوب شرعىِ مولوى واجب كرده است نه وجوب ارشادى . حال آنكه ممكن است بگوييم دلالت اين روايات بيش از وجوب ارشادى نيست .\r\nبه هر حال ، در اينجا هر يك از اين روايات را ذكر كرده و ظهور آنها را مورد بررسى و دقّت قرار مىدهيم ، تا ببينيم وجوب مستفاد از آنها مولوى است يا ارشادى .\r\nروايت اول : معتبرهء شعيب حدّاد\r\nمتن و ترجمهء اين روايت به قرار زير است .\r\nعن الْحُسَيْن بْن سَعِيدٍ ، عَنِ النَّضْرِ بْنِ سُوَيْدٍ ، عَنْ مُحَمَّدِ بْنِ أَبِي حَمْزَةَ ، عَنْ شُعَيْبٍ الْحَدَّادِ ، قَالَ : قُلْتُ لأَبِى عَبْدِ اللَّهِ عليه السلام : رَجُلٌ مِنْ مَوَالِيكَ يُقْرِئُكَ السَّلامَ وَ قَدْ أَرَادَ أَنْ يَتَزَوَّجَ امْرَأَةً قَدْ وَافَقَتْهُ وَأَعْجَبَهُ بَعْضُ شَأْنِهَا وَ قَدْ كَانَ لَهَا زَوْجٌ فَطَلَّقَهَا ثَلاثاً عَلَى غَيْرِ السُّنَّةِ وَ قَدْ كَرِهَ أَنْ يُقْدِمَ عَلَى تَزْوِيجِهَا حَتَّى يَسْتَأْمِرَكَ فَتَكُونَ\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nأَنْتَ تَأْمُرُهُ . فَقَالَ أَبُو عَبْدِ اللَّهِ عليه السلام : هُوَ الْفَرْجُ وَ أَمْرُ الْفَرْجِ شَدِيدٌ وَ مِنْهُ يَكُونُ الْوَلَدُ وَنَحْنُ نَحْتَاطُ ، فَلَا يَتَزَوَّجْهَا « 1 » .\r\nشعيب حدّاد مىگويد : به امام صادق عليه السلام عرض كردم : مردى از دوستداران شما به شما سلام رسانده است و مىخواهد با زنى ازدواج كند ، آن زن نيز موافقت كرده است و برخى از ويژگىهاى زن ، او را به اعجاب واداشته است . مشكل اين است كه اين زن قبلا شوهر داشته و آن شوهر ، او را به غير سنّت ، طلاق داده است ، ( يعنى او را بر اساس مذهب و فقه غير اماميّه طلاق داده است ) اين مرد هم از مواليان شماست و نمىپسندد كه با آن زن ازدواج كند تا وقتى كه از شما اجازه بگيرد و شما او را امر به ازدواج كنيد . حضرت فرمود : اين مسئله به فرج مربوط مىشود و مسئلهء فرج مهمّ است ، چرا كه از فرج فرزند پديد مىآيد ، ما در اين گونه امور احتياط مىكنيم ، پس با اين زن ازدواج نكند .\r\nتقريب استدلال به روايت\r\nاستدلال كنندهء به اين روايت معتقد است كه از اين كلام امام عليه السلام كه مىفرمايد : « ما در باب فروج و نكاح احتياط مىكنيم » ، مىفهميم كه اين احتياط به وجوب شرعى مولوى واجب است ، پس لازم است بر اساس اين كلام ، در همهء شبهات مربوط به اين باب ، از جمله بحث مورد نظر ، احتياط كرد .\r\n\r\n\r\n","description":"","footnote":"\r\n( 1 ) . الاستبصار 3 : 293 ، حديث 11 ، وسائل الشيعة 20 : 258 ، كتاب النكاح ، باب 157 ، حديث 1 .\r\n","page_name":" 34 ","page_number":34},
  {"content":"\r\n\r\nمناقشه در استدلال به روايت\r\nبه نظر ما از اين روايت اين معنا استفاده نمىشود و قرينهء بر اين ادّعا سه جهت است :\r\nاوّل : اينكه سؤال كننده به طور واضح و صريح نمىگويد كه من حكم ازدواج با اين زن را نمىدانم كه آيا جايز است يا نه ، بلكه ظاهرش اين است كه وى از مواليان بوده و مىدانسته كه ازدواج با اين زن صحيح است ، ولى نسبت به اين موضوع قدرى كراهت و بيم داشته ، از اين روى از امام عليه السلام استئمار كرده است كه با آن زن ازدواج بكند يا خير . يعنى از روى ارادت و محبّتى كه به امام دارد ، مىخواهد يقين كامل به رضايت امام حاصل كند ، لذا ازدواج با آن زن را موكول به امر امام به ازدواج مىكند . نظير اينكه مردم در سؤال از فقهاء ، گاهى حكم شرعى را سؤال مىكنند و گاهى از آنان مشورت مىخواهند .\r\nتوضيح اينكه ما در ميان قواعد فقهيّه قاعده‌اى داريم به نام قاعدهء الزام ؛ بر طبق اين قاعده ، اگر مردى از اهل سنّت زنش را بر طبق مذهب خودشان طلاق داد ، نظر فقه اماميّه آن است كه مىتوان به طلاق آنها ترتيب اثر داده و بعد از اينكه عدّهء زن تمام شد ، جايز است كه با آن زن ازدواج كنند . « 1 » .\r\nظاهر اين روايت نيز آن است كه مرد سؤال كننده مىدانسته كه از نظر فقه شيعه ، ازدواج با اين زن مانعى ندارد ، امّا چون شخص مراقبى بوده ، خواسته از امام نيز دستور بطلبد و امام در جواب او فرموده : چون مسئلهء فرج امرى سخت و مشكل است ، احتياط كن و با او ازدواج نكن .\r\n\r\n\r\n","description":"","footnote":"\r\n( 1 ) . رجوع كنيد به صفحهء .\r\n","page_name":" 35 ","page_number":35},
  {"content":"\r\n\r\nدوّم : اينكه امام در جواب شخص فرموده است : « وأمر الفرج شديد و منه يكون الولد » . اين جواب قرينهء خوبى است بر اينكه حكم به احتياط ارشادى است ، نه مولوى ؛ چرا كه امام عليه السلام تعليلى را ذكر نموده‌اند كه تعبدى نيست ، بلكه مطلبى است كه همهء عقلاء بدان توجّه دارند ، بنا بر اين در مقام بيان يك حكم تعبدى نيستند . شاهد آن نيز اين است كه آن حضرت در ادامه مىفرمايند : « و نحن نحتاط » ، يعنى ما در مقام عمل احتياط مىكنيم . ملاحظه مىشود كه امام عليه السلام تصريح نمىكنند كه آن شخص نيز بايد احتياط كنند ، بلكه فقط احتياط را به خودشان نسبت مىدهند . پس اينكه مىفرمايند « ما احتياط مىكنيم » ، قرينهء بسيار واضحى است بر اينكه توصيهء به احتياط ارشادى است نه مولوى ، و گرنه به صورت صريح شخص را دستور به احتياط و حذر كردن از ازدواج با چنين زنى مىدادند .\r\nسوّم : اينكه هيچ فقيهى بر اساس اين روايت ، وجوب اجتناب از ازدواج با زنى كه بر طبق مذاهب ديگر طلاق داده شده را صادر نمىكند .\r\nاز آن بالاتر ، ولو آن كه اين حكم را از روايت استفاده نكند ، بين اين روايت و روايات قاعدهء الزام ، تنافى و تعارضى ملاحظه نمىكند ، همين امر قرينه‌اى بسيار واضح است بر اينكه احتياط در اين روايت ارشادى است نه مولوى ، و وجوب اجتناب نمىآورد .\r\nپاسخ به دو ابهام\r\nابهام اول :\r\nچه بسا گفته شود كه احتياط براى ائمّه معنا ندارد ، زيرا احتياط براى افراد جاهل است ، در حالى كه ائمّه معصومين عليهم السلام عالم به همهء\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nامور هستند و شبهه و اجمالى در امورات بر ايشان باقى نمىماند .\r\nجواب :\r\nدر جواب اين اشكال بايد بگوييم : اين مسئله از قبيل امورى نيست كه در آنها شبهه يا علم اجمالى يا جهل وجود داشته باشد تا بگوييم احتياط ائمّه با علم آنها به امور منافات دارد ؛ زيرا چنان كه پيشتر نيز آمد ، مسئله از نظر موضوعى كاملا روشن و واضح است و هيچ ابهامى از جهت موضوع خارجى در آن نيست . از نظر حكم شرعى نيز نه براى امام ، بلكه براى راوى نيز ابهام و اشكالى وجود ندارد . بنابر اين ، اينكه امام عليه السلام مىفرمايند ما احتياط مىكنيم ، به معناى احتياط در امرى مجهول نيست ، بلكه احتياط به معناى مطلوب بودن و بهتر بودن ازدواج نكردن با چنين زنى است . و اين نيز خود قرينه‌اى است بسيار واضح بر ارشادى بودن چنين احتياطى .\r\nابهام دوم :\r\nممكن است گفته شود : اينكه امام عليه السلام صريحاً دستور به ترك ازدواج نداده‌اند و به اين بسنده كردند كه بگويند : « ما احتياط مىكنيم » ، از روى تقيّه بوده است .\r\nاين بيان از سويى مىتواند پاسخى باشد به ابهام اول ، تا بدين وسيله از شبههء علم امام و منافات داشتن آن با احتياط ، برهند .\r\nجواب :\r\nدر اين روايت به هيچ وجه احتمال تقيّه وجود ندارد ؛ زيرا حضرت بر خلاف مذهب اهل سنّت ، در جواب شخص مىفرمايند : « هو الفرج وأمر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nالفرج شديد و منه يكون الولد و نحن نحتاط » . اين كلام درست به عكس تقيّه است ، زيرا اگر بنا بر تقيّه بود ، اقتضا مىكرد كه امام بفرمايند : اين طلاق صحيح است و مىتوانى با آن زن ازدواج كنى .\r\nبنا بر اين ، با اين بيان و با توجه به قرائنى كه در سؤال و جواب داريم ، نتيجه آن مىشود كه در كلام امام عليه السلام احتياط امرى ارشادى است ، نه مولوى .\r\n\r\nروايت دوم :\r\nصحيحهء علاء بن سيابه\r\nاين روايت و ترجمهء آن را با تفصيلى كه دارد ، در زير بيان مىكنيم .\r\nعَنْ عَلاءِ بْنِ سَيَابَةَ ، قَالَ سَأَلْتُ أَبَا عَبْدِ اللَّهِ عليه السلام عَنِ امْرَأَةٍ وَكَّلَتْ رَجُلًا بِأَنْ يُزَوِّجَهَا مِنْ رَجُلٍ فَقَبِلَ الْوَكَالَةَ فَأَشْهَدَتْ لَهُ بِذَلِكَ فَذَهَبَ الْوَكِيلُ فَزَوَّجَهَا ثُمَّ إِنَّهَا أَنْكَرَتْ ذَلِكَ الْوَكِيلَ وَزَعَمَتْ أَنَّهَا عَزَلَتْهُ عَنِ الْوَكَالَةِ فَأَقَامَتْ شَاهِدَيْنِ أَنَّهَا عَزَلَتْهُ .\r\nفَقَالَ : مَا يَقُولُ مَنْ قِبَلَكُمْ فِي ذَلِكَ . قَالَ قُلْتُ : يَقُولُونَ يُنْظَرُ فِي ذَلِكَ فَإِنْ كَانَتْ عَزَلَتْهُ قَبْلَ أَنْ يُزَوِّجَ فَالْوَكَالَةُ بَاطِلَةٌ وَالتَّزْوِيجُ بَاطِلٌ وَإِنْ عَزَلَتْهُ وَ قَدْ زَوَّجَهَا فَالتَّزْوِيجُ ثَابِتٌ عَلَى مَا زَوَّجَ الْوَكِيلُ وَ عَلَى مَا اتَّفَقَ مَعَهَا مِنَ الْوَكَالَةِ إِذَا لَمْ يَتَعَدَّ شَيْئاً مِمَّا أَمَرَتْ بِهِ وَ اشْتَرَطَتْ عَلَيْهِ فِي الْوَكَالَةِ . قَالَ : ثُمَّ قَالَ : يَعْزِلُونَ الْوَكِيلَ عَنْ وَكَالَتِهَا وَ لَمْ تُعْلِمْهُ بِالْعَزْلِ ؟ فَقُلْتُ : نَعَمْ يَزْعُمُونَ أَنَّهَا لَوْ وَكَّلَتْ رَجُلًا وَ أَشْهَدَتْ فِي الْمَلَإِ وَ قَالَتْ فِي الْمَلَإِ اشْهَدُوا أَنِّي قَدْ عَزَلْتُهُ وَ أَبْطَلْتُ وَكَالَتَهُ بِلا أَنْ يَعْلَمَ بِالْعَزْلِ وَيَنْقُضُونَ جَمِيعَ مَا فَعَلَ الْوَكِيلُ فِي النِّكَاحِ خَاصَّةً وَ فِي غَيْرِهِ لا يُبْطِلُونَ الْوَكَالَةَ إِلَّا أَنْ يَعْلَمَ الْوَكِيلُ بِالْعَزْلِ وَ يَقُولُونَ الْمَالُ\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمِنْهُ عِوَضٌ لِصَاحِبِهِ وَ الْفَرْجُ لَيْسَ مِنْهُ عِوَضٌ إِذَا وَقَعَ مِنْهُ وَلَدٌ .\r\nفَقَالَ عليه السلام : سُبْحَانَ اللَّهِ مَا أَجْوَرَ هَذَا الْحُكْمَ وَأَفْسَدَهُ إِنَّ النِّكَاحَ أَحْرَى وَ أَحْرَى أَنْ يُحْتَاطَ فِيهِ وَ هُوَ فَرْجٌ وَ مِنْهُ يَكُونُ الْوَلَدُ إِنَّ عَلِيّاً عليه السلام أَتَتْهُ امْرَأَةٌ اسْتَعْدَتْهُ عَلَى أَخِيهَا فَقَالَتْ يَا أَمِيرَ الْمُؤْمِنِينَ وَكَّلْتُ أَخِي هَذَا بِأَنْ يُزَوِّجَنِي رَجُلا وَأَشْهَدْتُ لَهُ ثُمَّ عَزَلْتُهُ مِنْ سَاعَتِهِ تِلْكَ فَذَهَبَ فَزَوَّجَنِي وَ لِي بَيِّنَةٌ أَنِّي عَزَلْتُهُ قَبْلَ أَنْ يُزَوِّجَنِي فَأَقَامَتِ الْبَيِّنَةَ فَقَالَ الْأَخُ : يَا أَمِيرَ الْمُؤْمِنِينَ إِنَّهَا وَكَّلَتْنِي وَ لَمْ تُعْلِمْنِي أَنَّهَا عَزَلَتْنِي عَنِ الْوَكَالَةِ حَتَّى زَوَّجْتُهَا كَمَا أَمَرَتْنِي بِهِ فَقَالَ لَهَا فَمَا تَقُولِينَ فَقَالَتْ قَدْ أَعْلَمْتُهُ يَا أَمِيرَ الْمُؤْمِنِينَ فَقَالَ لَهَا : لَكِ بَيِّنَةٌ بِذَلِكِ فَقَالَتْ هَؤُلَاءِ شُهُودِى يَشْهَدُونَ بِأَنِّي قَدْ عَزَلْتُهُ فَقَالَ أَمِيرُ الْمُؤْمِنِينَ عليه السلام : كَيْفَ تَشْهَدُونَ قَالُوا نَشْهَدُ أَنَّهَا قَالَتْ اشْهَدُوا أَنِّي قَدْ عَزَلْتُ أَخِي فُلَاناً عَنِ الْوَكَالَةِ بِتَزْوِيجِي فُلَاناً وَ أَنِّي مَالِكَةٌ لِأَمْرِى مِنْ قَبْلِ أَنْ يُزَوِّجَنِي فُلَاناً فَقَالَ أَشْهَدَتْكُمْ عَلَى ذَلِكَ بِعِلْمٍ مِنْهُ وَ مَحْضَرٍ قَالُوا لَا قَالَ أَ فَتَشْهَدُونَ أَنَّهَا أَعْلَمَتْهُ الْعَزْلَ كَمَا أَعْلَمَتْهُ الْوَكَالَةَ قَالُوا لَا قَالَ أَرَى أَنَّ الْوَكَالَةَ ثَابِتَةٌ وَ النِّكَاحَ وَاقِعٌ أَيْنَ الزَّوْجُ فَجَاءَ فَقَالَ خُذْ بِيَدِهَا بَارَكَ اللَّهُ لَكَ فِيهَا فَقَالَتْ يَا أَمِيرَ الْمُؤْمِنِينَ أَحْلِفْهُ أَنِّي لَمْ أُعْلِمْهُ الْعَزْلَ وَ أَنَّهُ لَمْ يَعْلَمْ بِعَزْلِي إِيَّاهُ قَبْلَ النِّكَاحِ قَالَ وَ تَحْلِفُ قَالَ نَعَمْ يَا أَمِيرَ الْمُؤْمِنِينَ فَحَلَفَ وَ أَثْبَتَ وَكَالَتَهُ وَأَجَازَ النِّكَاح « 1 » .\r\n\r\n\r\n","description":"","footnote":"\r\n( 1 ) تهذيب الأحكام 6 : 214 ، باب الوكالات ، حديث 5 ، وسائل الشيعة 13 : 286 ، كتاب الوكالة ، باب 2 ، حديث 2 .\r\n","page_name":" 39 ","page_number":39},
  {"content":"\r\n\r\nعلاء بن سيابه مىگويد : از امام سؤال كردم : زنى به مردى وكالت مىدهد كه تو از طرف من وكيلى كه مرا به ازدواج مردى در بياورى ، اين وكيل هم مىرود بر طبق مقتضاى وكالت عمل مىكند و اين زن را تزويج مىكند . زن بعدا اين وكيل را از وكالت عزل مىكند ، هم در زمانى كه اين وكيل را وكيل كرده شاهد گرفته و هم در زمانى كه او را از وكالت عزل كرده عده‌اى را شاهد گرفته است . از امام عليه السلام سؤال مىكنند كه اين ازدواج درست است يا نه ؟ امام عليه السلام ابتدا از سائل سؤال مىفرمايند : فقهاى اهل سنّت در اين مورد چه مىگويند ؟ سائل در جواب مىگويد : آنها مىگويند اگر آن وكيل را قبل از آنكه تزويج كند ، از وكالت عزل كرده ، وكالت و تزويج باطل است و اگر بعد از تزويج عزل كند تزويج ثابت است .\r\nامام سؤال دوباره سؤال مىكنند : آن جايى كه زن وكيل را از وكالت عزل كرده ، امّا خبر عزل به گوش وكيل نرسيده و تزويج هم كرده است چطور ؟ در جواب مىگويد : اينها عقيده‌شان بر اين است كه اگر زن مردى را وكيل كرد و بر اين وكالت شاهد گرفت و بعد دو مرتبه آمد شاهد گرفت بر اينكه من وكيل را عزل كردم ، به مجرّد اينكه زن گفت من وكيل را عزل كردم اين وكالتش باطل است ، حتّى اگر خبر عزل به وكيل نرسد و اگر وكيل تزويج هم كرده باشد بعد از عزل ، اين تزويج باطل است ، امّا اين را فقط در باب نكاح مىگويند و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر غيرنكاح ، وكالت را باطل نمىدانند ، مگر اينكه وكيل علم به عزل پيدا كند . پس جواب دهنده به امام عليه السلام مىگويد :\r\nعامه بين مسئلهء نكاح و غيرنكاح فرق مىگذارند . در نكاح مىگويند اگر وكيل را درحضور شهود عزل كرد بدون اينكه خبر اين عزل به گوش وكيل برسد وكالت و تزويج وكيل باطل مىشود ، امّا در غير نكاح مىگويند شرط بطلان وكالت اين است كه خبر عزل به گوش وكيل برسد . فرقش نيز آن است كه گفته‌اند در بيع ، مسئله مال است ، اگر مالى از دست رفته مالى به دستش آمده ، امّا در باب فرج عوض ندارد .\r\nامام عليه السلام در جواب شخص مىفرمايد : چقدر اين حكم ، حكم فاسد و حكم غير صحيحى است . نكاح سزاوار تر است كه در آن احتياط شود . در نكاح فرج مطرح است و از آن فرزند به وجود مىآيد « 1 » . . .\r\nدر ادامهء روايت ، امام عليه السلام به قضاوتى از حضرت اميرالمؤمنين عليه السلام استشهاد مىكند كه در جايى كه وكيل اطلاعى از عزل ندارد ، آن حضرت حكم كرده بودند كه نكاح توكيلى او صحيح است .\r\nتقريب استدلال به روايت\r\nاستدلال كننده معتقد است كه اين روايت دلالت دارد بر لزوم احتياط در مسائل مربوط به نكاح و فروج ، شاهد اصلى اين قسمت روايت است\r\n\r\n\r\n","description":"","footnote":"\r\n( 1 ) . در روايات متعدّدى از اين قبيل جواب‌ها آمده است كه در آنها ائمه اطهار عليهم السلام بسيار صريح نسبت به فتاواى فقهاى اهل سنّت موضع‌گيرى كرده و آنها را به نفهميدن قرآن و سنّت محكوم مىكنند .\r\n","page_name":" 41 ","page_number":41},
  {"content":"\r\n\r\nكه امام عليه السلام مىفرمايد : « انّ النكاح أحرى أن يحتاط فيه » ؛ نكاح سزاوارتر است كه در آن احتياط شود ، و بعد اضافه مىكند : « و هو فرج و منه يكون الولد » ؛ يعنى تفاوت بيع و نكاح آن است كه در بيع مالى فروخته مىشود و اگر به فرض بگوييم كه آن بيع باطل است ، مشكل فقط به شخص مشترى يا بايع ختم مىشود ، امّا در نكاح مسئلهء فرزند در ميان است و از اين جهت لازم است كه احتياط بيشترى صورت گيرد .\r\nاز اين تعبير امام استفاده مىكنيم كه احتياط يك وجوب شرعى مولوى دارد و لازم است كه در مواردى مثل تلقيح مصنوعى نيز ، چنان كه حكم شرعى از روى ادلّهء قطعيّه و معتبره مشخص نگرديد ، احتياط كنيم .\r\nاشكال به دلالت روايت\r\nدر پاسخ به استدلال كنندهء به اين روايت مىگوييم : تعبير « أحرى أن يحتاط فيه » ارشاد به اين حكم عقلى است كه چون اثرى بسيار مهم بر نكاح مترتّب مىشود - كه همان توالد و نسل مىباشد - پس شايسته‌تر آن است كه بيش از امور مربوط به معاملات و تجارت ، در اينجا احتياط شود . پس اين تعبير هيچ گاه وجوب احتياط را در باب فروج نمىرساند ، با اين بيان كه :\r\nاگر وكيلِ زن ، قبل از اطّلاع يافتن بر عزل خود از وكالت ، تزويج را انجام دهد ، دو حكم براى آن متصوّر است :\r\n1 . اين تزويج صحيح است . پس در اين صورت اگر اين زن توجّهى نكرده و برود با ديگرى ازدواج كند ، بر آن ازدواج با ذات البعل صدق مىكند . از سويى بر آن مردى كه وكيل ، زن را به ازدواج او در آورده ،\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nنفقهء اين زن واجب خواهد بود . از اين روى امام مىفرمايد : چون مسئلهء فرج و فرزند است ، در نكاح بايد بيشتر احتياط شود .\r\n2 . اگر اين وكالت باطل شده باشد ، پس آن ازدواج صحيح نخواهد بود ، چه رسد به اينكه مصداق ازدواج با ذات البعل باشد .\r\nدر باب نكاح امر دائر مدار وجوب و حرمت است ، اگر اين زن ، زن اين مرد باشد نفقه بر او واجب است و اگر زن او نباشد وطى او حرام است . امر دائر مدار وجوب و حرمت مىشود ، پس اين سؤال مطرح خواهد شد كه با اين توصيف ، كه امر دائر مدار وجوب يا حرمت است ، احتياط چگونه معنا پيدا مىكند ؟\r\nيك بيان ، آن است كه اگر ما بگوييم به حسب ظاهر عقد وكيل صحيح است ، ولو در واقع هم باطل باشد ، اينجا فسادش از آن صورتى كه بگوييم به حسب ظاهر باطل است و در واقع صحيح است كمتر مىشود . و « احرى أن يحتاط » به اين معنا است كه بگوييم اگر او عزل هم شده ، اين نكاح مىشود نكاح فضولى ، در نكاح فضولى احتياط به اين است كه اين زن بيايد اجازه دهد تا مسئله تمام و تصحيح شود . يعنى اگر بخواهند احتياط كنند به اين شكل است كه زن بگويد ولو من وكيل را عزل كردم و وكالت باطل است ، امّا بر حسب احتياط ، عقدِ وكيل را اجازه مىدهم .\r\nبنابر اين ، تعبير « إنّ النكاح أحرى » را نمىتوانيم بر يك وجوب شرعى مولوى حمل كنيم .\r\n\r\nروايت سوم :\r\nمعتبرهء ابى بصير\r\nمتن روايت و ترجمهء آن چنين است :\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nعَنْ أَبِي بَصِيرٍ ، قَالَ : سَأَلْتُ أَبَا جَعْفَرٍ عليه السلام عَنْ رَجُلٍ تَزَوَّجَ امْرَأَةً فَقَالَتْ : أَنَا حُبْلَى ، وَ أَنَا أُخْتُكَ مِنَ الرَّضَاعَةِ ، وَ أَنَا عَلَى غَيْرِ عِدَّةٍ ، قَالَ : فَقَالَ : إِنْ كَانَ دَخَلَ بِهَا وَ وَاقَعَهَا لَمْ يُصَدِّقْهَا وَإِنْ كَانَ لَمْ يَدْخُلْ بِهَا وَ لَمْ يُوَاقِعْهَا فَلْيَختَبِر وَلْيَسْأَلْ إِذَا لَمْ يَكُنْ عَرَفَهَا قَبْلَ ذَلِك « 1 » .\r\nدر نقل تهذيب آمده : « فليتحرّ وليسأل . . . » و در نقل فقيه آمده است :\r\n« فليحتط وليسأل . . . » .\r\nترجمهء روايت به شرح زير مىباشد .\r\nابو بصير مىگويد : از امام باقر عليه السلام سؤال كردم كه مردى با زنى ازدواج مىكند ، زن به مرد مىگويد كه من حامله هستم ( معنايش اين است كه هنوز در عدهء شوهر سابقش است و تا وضع حمل نشود از عدهء او خارج نمىشود ، در نتيجه ازدواج تو با من باطل است ) ، يا زن ادّعا مىكند كه من خواهر رضاعى تو هستم ، يا زن ادّعا مىكند كه در عدّهء ديگرى است ، حال سؤال اين است كه آيا اين ازدواج صحيح است يا نه ؟ امام در جواب فرمودند : اگر مرد با او مواقعه كرده باشد و زن بعد از دخول و مواقعه يكى از اين ادّعاها را كرد ، مرد نبايد او را تصديق كند ، امّا اگر با او دخول و مواقعه نكرده ، بايد اختبار و جست و جو كند ، ( يا در بعضى از نسخه‌ها آمده :\r\n\r\n\r\n","description":"","footnote":"\r\n( 1 ) . الكافي 5 : 526 ، كتاب النكاح ، باب النوادر ، حديث 20 ، الفقيه 3 : 470 ، كتاب النكاح ، باب النوادر ، حديث 4640 ، تهذيب الاحكام 7 : 433 ، باب التدليس في النكاح ، حديث 37 ، وسائل الشيعة 20 : 296 ، كتاب النكاح ، أبواب عقد النكاح ، باب 18 ، حديث 1 .\r\n","page_name":" 44 ","page_number":44},
  {"content":"\r\n\r\nفليتحرّ ؛ يعنى بايد تحرى و جستجو كند ، يا بنا بر نسخهء فقيه ، فليحتط ؛ يعنى بايد احتياط كند ) ، اگر چنان چه اين زن را قبلا نمىشناسد . ( يعنى اگر اين زن را مىشناسد و مىداند كه او خواهر رضاعىاش نيست و يا مىداند كه او حامله نيست و دروغ مىگويد ، يا مىداند كه در عدهء ديگرى نيست ، اينجا نيازى به اختبار و سؤال نمىباشد ) .\r\nتقريب استدلال به روايت\r\nشاهد و محلّ اصلى استدلال به روايت ، فقرهء دوم جواب امام عليه السلام است كه ايشان به طور صريح دستور به جواز نداده‌اند ، بلكه به پرس و جو و اختبار توصيه كرده‌اند .\r\nبايد بدانيم كه اين روايت ، در سه كتاب كافى ، فقيه و تهذيب نقل شده‌است و هر يك از اين سه مصدر ، لفظى كه شاهد اصلى در استدلال به روايت است را به گونه‌اى متفاوت نقل كرده‌اند .\r\nاين لفظ در كافى : « فليختبر » ، در فقيه : « فليحتط » و در تهذيب :\r\n« فليتحرّ » آمده است .\r\nمحدّث كاشانى در توضيح و تشريح معناى اين سه لفظ مىفرمايد :\r\nفليختبر ، هكذا في الكافي من الاختبار بمعنى الامتحان ، أي يمتحن صدقها من كذبها ، وفي التهذيب : فليتحر من التحري بمعنى الاجتهاد وحصيل الاعتقاد ، و في الفقيه : فليحتط ، من الاحتياط ، أي : لا يقربها حتّى يعلم كذبها « 1 » .\r\n\r\n\r\n","description":"","footnote":"\r\n( 1 ) . الوافي 21 : 259 .\r\n","page_name":" 45 ","page_number":45},
  {"content":"\r\n\r\nفليختبر ، در كافى آمده است و از اختبار است به معناى امتحان ، يعنى مرد بايد راستگويى و دروغ گويى زن را مورد آزمون و سنجش قرار دهد . در تهذيب آمده : فليتحرّ ، از تحرّى ، به معناى سعى و كوشش و به دست آوردن اعتقاد ، و در فقيه آمده : فليحتط ، از احتياط ، يعنى : مرد تا وقتى كه به دروغ گويى زن علم پيدا نكرده است ، نبايد به او نزديك شود .\r\nاستدلال كنندهء به اين روايت معتقد است - بنا بر نسخهء فقيه و حتّى كافى كه در آن اختبار آمده است - نصّ اين روايت دلالت دارد بر اينكه در موارد شك در جواز يا عدم جواز نكاح با زنى كه مدّعى است موانعى براى نكاح او وجود دارد ، شرعاً احتياط واجب است و نبايد در اقدام به ازدواج با چنين زنى عجله كرد . اين حكم تسرّى پيدا مىكند به تمام موارد مشابه در باب نكاح ، كه نسبت به موضوع خارجى شك داريم ، بدين معنا كه آيا اين زن از جمله زن‌هايى است كه ازدواج با آنها جايز است يا نه ؟ پس لازم و واجب است كه احتياط كرده و قبل از يقين به جواز ، اقدام به ازدواج نكنيم .\r\nوقتى كه زن مىگويد : أنا حبلى ، من حامله هستم ، اگر ما باشيم و اصول عمليه ، شك مىكنيم كه حبلى هست يا نه ؟ در اينجا بايد طبق قواعد ، استصحاب عدمى جارى كرده و حكم به حبلى نبودن او كنيم . يا در جايى كه زن مىگويد : أنا اختك من الرضاعة ، من خواهر رضاعى تو هستم ، استصحاب عدمى حكم مىكند كه اين خواهر رضاعى تو نيست .\r\nسخن در اين است كه با وجود آن كه در چنين مواردى ، استصحاب\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nموضوعى داريم و استصحاب دليلى معتبر است ، امام عليه السلام مىفرمايد :\r\nفليحتط ، بايد احتياط كند .\r\nدر اينجا تذكّر چند نكته لازم است :\r\nنكتهء نخست : اين گونه ادعاهاى زن از جمله امورى است كه لايُعرف إلّا مِن قِبَلها ، يعنى از امورى است كه فقط خود او مىتواند آن را تشخيص دهد ؛ خواهر رضاعى بودن ، در عدّهء ديگرى بودن يا حامله بودن ، در درجهء نخست تشخيص آنها به دست خود زن است . حال در اين گونه موارد امام عليه السلام يك بار حكم مىكند به عدم تصديق زن و در يك صورت حكم به احتياط مىكند . نتيجه اين مىشود كه بنا بر ادّعاى زن ، يك حكم ظاهرى محقّق مىشود ، و بنابر اصل استصحاب لازم مىآيد كه از اين ظاهر دست برداريم . پس آيا مىتوانيم بگوييم اين از موارد تعارض ظاهر و اصل است ؟\r\nنكتهء دوم : اين روايت فقط مواردى را شامل مىشود كه منشأ شك زن و ادعاهاى اوست و مواردى را كه خود مرد شك كرده است را شامل نمىشود . به بيان ديگر : اگر مردى بخواهد با زنى ازدواج كند و خود مرد فى نفسه شك كند كه آيا اين زن خواهر رضاعى اوست يا نه ؟\r\nو زن چنين ادّعايى نداشته باشد ، اين روايت چنين موردى را شامل نمىشود .\r\nنكتهء سوم : چه تفاوتى ميان قبل و بعد از دخول مىباشد كه اگر زن قبل از دخول ادّعا كند كه من خواهر رضاعى تو هستم ، احتياط لازم است ، امّا اگر بعد از دخول چنين ادعايى كند ، احتياط لازم نيست . آيا بعد از دخول عنوان خواهر رضاعى بودن منتفى مىشود ؟\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاشكال به دلالت روايت بر مدّعا\r\nدر استدلال به اين روايت چند اشكال وجود دارد :\r\n1 . اشكال اول ناشى از اختلافى است كه در عبارت روايت وجود دارد ، به خصوص آن كه لفظ كافى « فليختبر » است و با سياق عبارت بعدى هماهنگ‌تر مىباشد . از اين تعبير احتياط به معناى مصطلح فهميده نمىشود .\r\n2 . امام عليه السلام به طور مستقيم دستور نمىدهند كه با زنى كه چنين ادّعاهايى دارد ، نبايد ازدواج نكرد ، بلكه حكم به اختبار و سؤال دربارهء او مىكنند ، اين خود قرينه‌اى است بر اينكه مقصود از احتياط يا اختبار وجوب مولوى شرعى نيست ، بلكه امرى ارشادى است .\r\nحتّى اگر هم روايت بر امر مولوى دلالت كند ، باز اشكال‌هاى بعدى پديد مىآيد .\r\n3 . روايت دلالت بر لزوم احتياط در شك بدوى و ابتدايى ندارد و فقط مواردى را شامل مىشود كه منشأ شك ادّعاى زن باشد . بنابراين ، مدّعاى استدلال كننده را كه شك بدوى هم جزء آن است ، شامل نمىشود .\r\n4 . مورد روايت شك در موضوع خارجى است نه شك در حكم شرعى ، در حالى كه بحث ما در موارد شك در حكم شرعى مسائل مربوط به باب فروج و نكاح است كه اصل عملى اولى چيست ؟\r\n5 . مىتوان گفت كه مفاد روايت آن است كه اين زن ادّعايى كرده ، اين ادّعا از باب اقرار العقلاء است . در اينجا چند قاعده مطرح است ؛ يكى قاعدهء اقرار العقلاء على أنفسهم است و دوم قاعدهء من ملك شيئاً ملك\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nالاقرار به . اگر اشكال‌هاى سوم و چهارم را نيز نپذيرفتيم ، اين ادّعاى زن ادّعايى است كه از نظر عقلائى در يك فرض بر آن ترتيب اثر داده مىشود و در يك فرض ترتيب اثر داده نمىشود . در شرع نيز همينطور است كه شارع مىگويد : جايى كه دخول و مواقعه شده ترتيب اثر ندهيد اما آنجايى كه دخول نشده بايد احتياط شود . به عبارت ديگر ، عقلا و شرع بر چنين اقرارهايى به نحو كلى ترتيب اثر نمىدهند ، بلكه ملاحظه مىكنند كه اين ادّعا در چه زمانى صورت گرفته است .\r\nبا توجه به اشكال‌هاى فوق ، دلالت اين روايت نيز بر وجوب احتياط در امور مربوط به نكاح ، ناتمام خواهد بود .\r\n\r\nروايت چهارم :\r\nروايت مسعدة بن زياد\r\nعَنْ مَسْعَدَة بْنِ زِيَادٍ عَنْ جَعْفَرٍ عَنْ آبَائِهِ : أَنَّ النَّبِيَّ صلى الله عليه و آله قَالَ :\r\nلاتُجَامِعُوا فِي النِّكَاحِ عَلَى الشُّبْهَةِ ( وَ قِفُوا عِنْدَ الشُّبْهَةِ ) « 1 » . يَقُولُ : إِذَا بَلَغَكَ أَنَّكَ قَدْ رَضَعْتَ مِنْ لَبَنِهَا وَ أَنَّهَا لَكَ مَحْرَمٌ وَمَا أَشْبَهَ ذَلِكَ فَإِنَّ الْوُقُوفَ عِنْدَ الشُّبْهَةِ خَيْرٌ مِنَ الِاقْتِحَامِ فِي الْهَلَكَة « 2 » .\r\nمسعده بن زياد از امام جعفر صادق عليه السلام نقل مىكند كه ايشان از نبى مكرم اسلام روايت مىكنند كه فرمودند : دنبال نكاحى كه شبهه دارد نرويد ، ( جماع نكنيد يا در نكاحِ بر شبهه جمع نشويد ) ، و بر شبهات توقف كنيد . امام عليه السلام مىفرمايد :\r\n\r\n\r\n","description":"","footnote":"\r\n( 1 ) . عبارت بين پرانتز در تهذيب نيامده است و اضافهء وسائل الشيعه مىباشد .\r\n( 2 ) . تهذيب الأحكام 7 : 474 ، الزيادت في فقه النكاح ، حديث 112 ، وسائل الشيعة 20 : 258 ، أبواب مقدّمات النكاح ، باب وجوب الاحتياط في النكاح ، حديث 2 .\r\n","page_name":" 49 ","page_number":49},
  {"content":"\r\n\r\nمانند آن زمان كه به تو خبر بدهند كه تو برادر رضاعى آن زن هستى و از شير او خورده‌اى ، و او بر تو حرام است ، و مانند اين ، پس وقوف بر شبهات و اقدام نكردن به انجام آن ، بهتر است از آن كه انسان در هلاكت بيافتد .\r\nمحدّث بزرگوار ، ملّا محمّد باقر مجلسى در كتاب ملاذ الأخيار ، در شرح اين روايت فرموده است :\r\nصحيح على الظاهر . و يدلّ على رجحان الاحتياط في الفروج أكثر من غيرها .\r\nقوله : « يقول » التفسير من الصادق عليه السلام أو من الرواة . « إذا بلغك » أي : به غير ثبوت شرعي ، و لعلّه على الكراهة ، و إن كان الأحوط العمل به « 1 » .\r\nاين روايت ظاهراً صحيح است و دلالت دارد بر رجحان احتياط در فروج ، بيش از امور ديگر . عبارت : « يقول » تا آخر ، تفسيرى از امام صادق عليه السلام يا روات حديث است .\r\nمعناى عبارت « إذا بلغك » آن است كه بدون ثبوت شرعى باشد ، و چه بسا بر كراهت حمل شود ، گرچه احتياط بيشتر در عمل بدان است .\r\nتقريب استدلال به روايت\r\nاز عبارت : « و قفوا عند الشبهة » و اينكه كلمهء شبهه عموميّت دارد و شامل شبهات حكميّه و موضوعيه مىشود ، استفاده مىكنيم كه در احكام\r\n\r\n\r\n","description":"","footnote":"\r\n( 1 ) . ملاذ الأخيار 12 : 485 .\r\n","page_name":" 50 ","page_number":50},
  {"content":"\r\n\r\nمربوط به نكاح و فروج ، حتّى در شبهات بدوى و حكمى ، احتياط به امر مولوى واجب است .\r\nاشكال بر استدلال به روايت\r\nاز چند جهت در استدلال به اين روايت اشكال وجود دارد :\r\n1 . « شبهه » در عبارت مذكور اطلاق دارد ؛ هم شامل شك بدوى است و هم شكى كه ناشى از خبر و ادعاى ديگران است . پس بر اساس اين عبارت ، بايد در جايى كه ابتداءاً شك مىكنيم كه مثلًا آيا اين زن خواهر رضاعى است يا نه ، نيز احتياط كرده و از ازدواج با او سر باز بزنيم . ولى در همين روايت شبهه را معنا كرده و فرموده شبهه اين نيست كه شما ابتدا شك كنيد ، بلكه شبهه در آن جايى است كه كسى به تو خبر داده كه تو از لبن اين زن شير خورده‌اى و تو برادر رضاعى اين زن هستى ، يا به تو خبر رسيد كه او به تو محرم است ، در اين موارد بايد احتياط كنى . امّا اگر چنين خبرى نبود و مرد خودش شك كرد كه اين زن خواهر رضاعىاش هست يا نه ، يا شك كرد كه اين زن بر او حلال است يا نه ، يا اصلًا شك كرد كه اين زن خواهر خودش هست يا نه ، اين موارد شبهه نيست و مشمول احتياط نمىشود .\r\nبنا بر اين ، اگر فقط عبارت : « قف عند الشبهة » در روايت آمده بود و دنبالهء آن نبود ، مىتوانستيم بگوييم شبهه اطلاق دارد و شامل شك و شبههء ابتدايى نيز مىشود ، اما وقتى در دنبالهء روايت شبهه را تفسير كرده است ، در اين صورت از موضوع بحث و ادّعاى استدلال كننده خارج مىشود .\r\nشاهد بر اين مطلب آن است كه در برخى از روايات ، در جايى كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمرد ابتداءاً احتمال بدهد كه زن ، خواهر رضاعى اوست ، حكم به جواز ازدواج شده است « 1 » .\r\nسؤال : ممكن است بگوييم : عبارت انتهاى روايت ، عنوان تفسير را ندارد ، بلكه يكى از مصاديق شبهه را بيان نموده است . بنا بر اين ، كلمهء « شبهه » شامل فرع مورد بحث هم مىشود ، چنان كه شامل ساير شبهات بدوى خواهد شد . بر اين اساس ، بايد بگوييم كه اين روايت به خوبى دلالت بر وجوب شرعى احتياط در هنگام شبهه خواهد داشت .\r\nجواب : در اين عبارت ، به بيان يك يا چند نمونه اكتفا نشده و در دنبالهء آن فرموده : « و ما أشبه ذلك » . اين تعبير بدان معنا است كه در اين روايت مراد از شبهه ، هر گونه شبهه‌اى نيست ، بلكه شبهاتى مراد است كه مانند موارد اشاره شده در روايت باشد .\r\n2 . عبارت « و قفوا عند الشبهة » در نسخه‌هاى فعلى تهذيب وجود ندارد و اين امر موجب اجمال در عبارت روايت مىشود و استدلال به اين فقره را مورد خدشه قرار مىدهد .\r\nپس اين روايت نيز دلالت بر مدّعا ندارد .\r\n\r\nنتيجه\r\nتا اينجا روشن شد كه هيچ يك از روايات چهارگانه ، و نيز مذاق شريعت ، نمىتواند وجوب شرعى احتياط را اثبات كند .\r\n\r\nديدگاه دوم يا اصالة البرائة\r\nبا ردّ ادلّهء قائلين به وجوب اجراى اصل احتياط در مسائل مربوط به\r\n\r\n\r\n","description":"","footnote":"\r\n( 1 ) . مانند روايت مسعدة بن صدقة . الكافى 5 : 313 ، باب النوادر ، حديث 40 ، وسائل الشيعة 17 : 89 ، كتاب التجارة ، أبواب ما يكتسب به ، باب 4 ، حديث 4 .\r\n","page_name":" 52 ","page_number":52},
  {"content":"\r\n\r\nباب نكاح ، به طور طبيعى نتيجه اين خواهد بود كه اصل اولى در باب نكاح ، اصالة البرائهء عقلى و شرعى است .\r\nبنا بر اين ، در فرض‌هاى مربوط به بحث تلقيح مصنوعى ، در هر موردى كه دليلى قاطع و معتبر از آيات و روايات ، بر منع و عدم جواز نيافتيم ، مىتوانيم به اين اصل تمسّك كرده و حكم به جواز كنيم .\r\nالبته بديهى است كه اصالة الاحتياط عقلًا و شرعاً مطلوب است ، امّا اينكه احتياط واجب شرعى باشد ، دليلى بر اين امر پيدا نكرديم .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nفصل دوم : اقسام تلقيح مصنوعى و بررسى فقهى آنها\r\nبعد از آن كه اصل اولى در مسئله را - كه اصالة البرائهء نقلى و عقلى است - تحكيم كرديم ، اكنون نوبت به بررسى فقهى و حقوقى شكل‌ها و اقسام مختلف تلقيح مصنوعى مىرسد .\r\nشايان ذكر است ، از ميان شكل‌ها و فرض‌هاى مختلف و بسيارى كه در تلقيح مصنوعى وجود دارد ، رويكرد اصلى خود را در اين فصل ، به بررسى فرض‌هاى كلّى و مهمّى كه بيشتر مورد ابتلا و سؤال افراد است ، معطوف مىكنيم .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nشكل اول : تلقيح نطفهء مرد ، در رحم همسر شرعى خودش\r\nاولين قسم از اقسام تلقيح مصنوعى اين است كه نطفهء مردى را به وسيلهء ابزار پزشكى ، در مهبل يا رحم زوجهء شرعى خودش قرار دهند .\r\nمعمولًا اين فرض در صورتى است كه به دليل مشكلات نازايى زن ، مثل اختلال در تخمك گذارى ، يا ضعف اسپرم مرد ، امكان تلقيح از راه طبيعى وجود ندارد ، ناگزير در شرايطى خاص و با استفاده از ابزار و وسايل مخصوص ، اسپرم مرد در رحم زن شرعى او قرار داده مىشود ، تا لقاح با تخمك صورت گيرد .\r\nالبتّه در پاره‌اى موارد ، تلقيح در خارج رحم صورت مىگيرد ، سپس مادهء حاصله را براى رشد و تبديل به جنين ، در رحم زن قرار مىدهند .\r\nبه هر حال ، سؤال اين است كه آيا از نظر شرعى اين شكل از تلقيح ، جايز است يا خير ؟\r\nدر بررسى اين سؤال و دستيابى به پاسخ آن ، در دو مقام بحث مىكنيم :\r\nمقام اول : حكم فقهى اين صورت به خودى خود .\r\nمقام دوم : حكم فقهى اين صورت با توجّه به موانع شرعى ديگر .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nمقام اول : حكم فقهى اين صورت به خودى خود ( فى نفسه )\r\nدر ميان آيات و روايات ، هيچ دليل و مدركى نيافته‌ايم كه لازم بداند عمل تلقيح ميان زن و شوهر ، فقط از راه طبيعى انجام بگيرد . پس با توجّه به اينكه دليلى بر حرمت انجام تلقيح ميان زن و شوهر ، به روش غير طبيعى ، وجود ندارد ، مىتوانيم اصالة البرائهء عقلى و شرعى را در اينجا جارى ساخته و در مورد اين شكل از تلقيح ، به جواز آن حكم كنيم .\r\nبنا بر اين ، اين عمل به خودى خود ، هيچ منع شرعى ندارد و جايز است ، چه كاشت اسپرم در تخمك ، در رحم صورت بگيرد ، يا خارج از رحم و سپس وارد رحم شود .\r\n\r\nمقام دوم : حكم فقهى اين صورت با توجّه به موانع شرعى ديگر .\r\nموانع شرعى در انجام اين شكل از تلقيح ، به خود تلقيح مربوط نمىشود ، بلكه چه بسا برخى از امور مقدّماتى يا مقارن تلقيح ، مانع شرعى در اين امر ايجاد كنند ، مانند : نگاه كردن و يا تماس با عورت زن توسط پزشك معالج او ، كه اين كار از نظر شرعى حرام مىباشد . البتّه واضح است كه در حرمت نگاه كردن به عورت زن ، تفاوتى ميان پزشك معالج مرد يا زن نيست ، زيرا نظر به عورت زن ، فقط براى شوهر او جايز است .\r\nحال اين بحث مطرح مىشود كه اگر قرار دادن نطفهء مرد در رحم زن ، مستلزم نظر يا تماس او توسط پزشك معالج باشد ، آيا باز هم تلقيح به اين شكل جايز است يا خير ؟ و آيا اين امور مقدماتى مىتواند مانع\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nشرعى براى تلقيح محسوب شود ؟ « 1 » ناگفته نماند كه اگر پزشك معالج ، شوهر شرعى زن باشد ، ديگر اين بحث و اين مانع مطرح نخواهد بود و بر اساس بيانى كه در مقام اوّل گذشت ، حكم به جواز جارى خواهد بود .\r\nبه هر حال بحث در مقام دوّم در دو فرض قابل بررسى است :\r\n\r\nفرض اول : آن كه مسئلهء نازايى و نداشتن فرزند ،\r\nمنجر به نوعى اضطرار و حرج شده باشد ، كه زندگى آنها را در معرض از هم پاشيدن قرار دهد ، يا مشكلاتى ديگر را پديد آورد .\r\nدر اين صورت قاعدهء لا حرج ، اين مانع را بر مىدارد و ما در بحث از اين قاعده ، اثبات نموده‌ايم كه لا حرج ، نسبت به همهء احكامِ الزامى جريان دارد و اختصاصى به تكاليف وجوبى ندارد ، بلكه در محرّمات نيز جريان پيدا مىكند . البتّه در اين رابطه رعايت برخى نكات و قيود لازم است كه آن را به تفصيل در رسالهء مربوط به اين بحث آورده‌ايم « 2 » .\r\nبر اين اساس ، نظر و لمس زن توسط پزشك معالج وى ، منع و حرمت شرعى نداشته ، پس تلقيح نيز جايز خواهد بود .\r\n\r\nفرض دوم : آن كه هيچ گونه اضطرار و حرجى در بين نباشد\r\nو فقط مجرّد معالجه و مداوا مطرح است . آيا در اين شرايط ، باز هم نظر و لمس زن توسط پزشك معالج ، براى انجام عمل تلقيح ، جايز است يا خير ؟\r\n\r\n\r\n","description":"","footnote":"\r\n( 1 ) . شايان ذكر است كه اين بحث فقط به مسئلهء تلقيح مربوط نمىشود ، بلكه در بسيارى از امور مربوط به پزشكى مطرح است .\r\n( 2 ) . سلسله درسهايى از قوعد فقه ( 1 ) - قاعدهء لا حرج ، از مؤلف .\r\n","page_name":" 57 ","page_number":57},
  {"content":"\r\n\r\nدر اين فرض ميل باطنى زن و مرد آن است كه فرزند داشته باشند ، امّا در نبودن فرزند نيز زندگى آنها خوب است و مىتوانند مانند ديگر افراد ، عمرى با هم زندگى كنند و مشكلى نداشته باشند . البتّه اين افراد نسبت به داشتن فرزند بى ميل نيستند ، ولى هيچ گونه اضطرارى در كار نيست ، بلكه در انجام تلقيح و فرزند دار شدن ، صرف معالجه در بين است .\r\nدر اين صورت ، آيا از نظر شرعى اين زن و شوهر مىتوانند به ملاك معالجه ، نه به ملاك اضطرار و ضرورت ، تلقيح مصنوعى انجام دهند ، ولو منجر به تماس و نگاه نامحرم شود ؟\r\nاين مانند جايى است كه زنى بينى بزرگى دارد و مىخواهد آن را كوچك كند ، اضطرارى هم در كار نيست و اين كار را فقط براى زيبايى مىخواهد انجام دهد ، چنان كه امروزه اين موضوع بسيار رايج و شايع است ، آيا زن مىتواند تا اندازه‌اى كه به حد اضطرار نرسيده و صرف معالجه است خود را در اختيار طبيب مرد قرار دهد ؟ آن هم معالجه چيزى كه ضرورى نيست ؟ البتّه ممكن است بگوييم مجرد زيبايى حتى عنوان معالجه را نيز ندارد ، بلكه معالجه در موارد عيب يا درد و نقص مطرح مىشود .\r\nبعضى از معالجه‌ها عنوان ضرورى دارد ، مثلًا زنى ناراحتى قلبى دارد و دكتر مرد و زن هم وجود دارند ، امّا اعتمادش به دكتر مرد بيشتر از زن است ، همين كافى است كه به دكتر مرد معالجه كند .\r\nامّا در جايى كه اضطرارى نيست و ملاك ، مجرّد معالجه است ، آيا مىتوان از ادلّه استفاده كرد كه اين زن مىتواند خود را در اختيار دكتر اجنبى قرار دهد تا نطفهء شوهر او را در رحم او قرار دهد و مستلزم نظر و لمس هم باشد ؟\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nروايتى در مورد معالجهء زن توسط پزشك مرد\r\nدر روايت معتبر از ابو حمزهء ثمالى از امام باقر عليه السلام اين طور آمده است :\r\nعَنْ أَبِي حَمْزَة الثُّمَالِيِّ عَنْ أَبِي جَعْفَرٍ عليه السلام قَالَ : سَأَلْتُهُ عَنِ الْمَرْأَةِ الْمُسْلِمَةِ يُصِيبُهَا الْبَلَاءُ فِي جَسَدِهَا إِمَّا كَسْرٌ وَ إِمَّا جُرْحٌ فِي مَكَانٍ لَا يَصْلُحُ النَّظَرُ إِلَيْهِ يَكُونُ الرَّجُلُ أَرْفَقَ بِعِلَاجِهِ مِنَ النِّسَاءِ أَ يَصْلُحُ لَهُ النَّظَرُ إِلَيْهَا ؟ قَالَ : إِذَا اضْطُرَّتْ إِلَيْهِ فَلْيُعَالِجْهَا إِنْ شَاءَتْ « 1 » .\r\nاز امام باقر عليه السلام سؤال كرده است دربارهء زن مسلمانى كه در بدنش بلايى وارد شده ، كه يا يك شكستگى و يا جراحتى است و آن در قسمتى از بدن او است كه نظر به آن جايز نيست ، و مرد بهتر مىتواند او را علاج كند تا زن ، آيا نظر به اين زن براى طبيب جايز است يا نه ؟ حضرت پاسخ مىدهند كه اگر زن مضطرّ به اين مرد شد ، اين مرد مىتواند او را معالجه كند .\r\nحكمى كه حضرت بيان مىفرمايند در قالب جملهء شرطيه است كه با حرف « إذا » آمده است : « إذا اضطُرّت إليه » ، و مقصود آن است كه اگر زن در مقام معالجه ، به پزشك مرد نياز پيدا كند و جز آن مرد ، راه ديگرى براى معالجهء وى نباشد ، اشكالى ندارد . از آنجا كه بنا بر نظر مشهور در\r\n\r\n\r\n","description":"","footnote":"\r\n( 1 ) . الكافي 5 : 534 ، باب المرأة يصيبها البلاء ، حديث 1 ، وسائل الشيعة 20 : 233 ، أبواب مقدمات النكاح ، باب 130 ، حديث 1 .\r\n","page_name":" 59 ","page_number":59},
  {"content":"\r\n\r\nباب مفهوم شرط ، جمله شرطيه مفهوم دارد ، پس مفهوم كلام امام عليه السلام آن است كه اگر اضطرار به مرد پيدا نكند ، حق ندارد خود را براى معالجه ، در معرض پزشك مرد و شخص اجنبى قرار دهد . اما اگر زن اضطرار پيدا كرد ، به طورى كه پزشك زن نتواند او را معالجه كند و معالجهء صحيح به دست مرد باشد ، پس اشكالى ندارد كه مرد او را معالجه كند .\r\nپس بنا بر اين ، از نظر دليل شرعى تعبدى ، دليلى نداريم كه جايز بداند زن بدون آن كه ضرورتى در ميان باشد ، تنها به جهت خواسته و ميلش ، خود را براى معالجه در اختيار پزشك اجنبى قرار دهد « 1 » .\r\nآرى ، بعيد نيست از روايت استفاده كنيم كه ملاك اصلى ، عنوان معالجه است ، يعنى در هر موردى كه صدق عنوان معالجه محرز باشد ، چنان چه پزشك زن در ميان نباشد ، مىتواند به پزشك مرد مراجعه كند .\r\nتوضيح مطلب آن است كه اگر ملاك را اضطرار قرار دهيم ، در اين صورت ، در مواردى كه معالجهء زن ضرورت ندارد ، بلكه صرفاً براى زيبايى بيشتر يا سلامتى بيشتر است ، نمىتواند به مرد مراجعه كند . امّا اگر ملاك را اصل عنوان معالجه قرار داديم ، ديگر در تحقّق اين عنوان ، اضطرار لازم نيست و فقط در مراجعه به مرد اضطرار لازم است و با توجّه به مورد سؤال ، دايرهء اين اضطرار به گونه‌اى است كه پزشك مرد نسبت به پزشك زن اصلح و ارفق باشد ، به عبارت ديگر ، مراد از اضطرار آن نيست كه اصلًا پزشك زنى وجود نداشته باشد .\r\n\r\n\r\n","description":"","footnote":"\r\n( 1 ) . بعضى از فقهاء وجه و كفين را در نظر به اجنبيه استثناء كرده‌اند و ما نيز در مباحث مفصلى كه پيرامون آيات حجاب داشتيم ، پس از بحث‌هاى استدلالى مفصل ، همين نظريه را اختيار نموديم .\r\n","page_name":" 60 ","page_number":60},
  {"content":"\r\n\r\n\r\nتذكر چند نكته\r\nدر اينجا تذكر سه نكته لازم و ضرورى است .\r\nنكتهء اول : ادلّهء حرمت نظر به أجنبيّه و ادلّهء حرمت لمس اجنبيّه ، اطلاق دارد و هر وضعيتى را كه حرج و سختى در ميان نباشد ، شامل مىشود . پس در مواردى كه شخص دو بچه دارد و فرزند سوّمى مىخواهد و آن مستلزم تلقيح مصنوعى و بالطبع نظر مرد اجنبى به زن باشد ، اطلاق ادلّهء حرمت نظر و لمس آن را شامل شده ، حكم به عدم جواز مىكند .\r\nنكتهء دوم : بين مورد اين روايت و محلّ بحث ما اختلافى وجود دارد كه مناسب است آن را توضيح دهيم . در روايت ، نگاه كردن به فرج زن مطرح نيست ، از اين روى معالجه توسط پزشك زن را مفروض گرفته و چه در حال اضطرار و چه اختيار ، آن را جايز مىداند . اين امر براى راوى نيز مفروغ عنه است كه معالجهء توسط پزشك زن اشكالى ندارد .\r\nامّا مورد بحث ما تلقيح مصنوعى است كه غالباً مستلزم نظر به فرج و لمس آن است ، و همانطور كه در اول بحث بيان شد ، فرقى ميان پزشك زن و مرد نمىكند ، چون براى زن نيز نگاه كردن به فرج زن ديگر جز در حال ضرورت جايز نيست . از اين روى بر مبناى اين روايت نمىتوانيم بگوييم تلقيح مصنوعى اگر توسط پزشك زن انجام بگيرد جايز است به طور مطلق ، ولو آن كه اضطرار و حرجى در ميان نباشد .\r\nبنا بر اين اگر زن نيز پزشك معالج باشد ، چنان كه اضطرارى در ميان نباشد ، باز هم تلقيح مصنوعى به شكل اول جايز نيست .\r\nنكتهء سوم : آيا ادلّهء حرمت نظر و لمس اجنبيّه فقط نگاه كردن به\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nظاهر جسم زن را در بر مىگيرد ، مانند مو و بدن ، يا اينكه هم باطن و هم ظاهر جسم او را شامل مىشود ؟ فرض كنيد پزشك مردى بخواهد شكم زنى را جراحى كند و به هيچ وجه به ظاهر بدن او تماس يا نگاه نداشته باشد ، بلكه زنى ديگر شكم او را شكافته و سپس پزشك مرد مثلًا روده يا قلب او را جراحى كند ، سؤال اين است كه آيا باز هم نظر كردن به درون بدن او يا احياناً لمس قلب يا رودهء آن زن حرام است ؟\r\nجواب به اين سؤال متوقّف است بر بررسى ادلّهء حرمت نظر و لمس ، مانند آيهء شريفهء : « قُلْ لِلْمُؤْمِنِينَ يَغُضُّوا مِنْ أَبْصَارِهِمْ » « 1 » ، بدين منظور كه آيا از اين ادلّه تنها حرمت نظر به ظاهر را مىتوان استفاده كرد ، يا خير ؟\r\nالبتّه تفصيل اين بحث بايد در كتاب النكاح مطرح شود ، امّا تحقيق آن به طور اجمال آن است كه اين آيهء شريفه فقط در مورد نظر به ظاهر فرج است ، يعنى خداوند متعال در اين آيهء شريفه بر مؤمن نظر نمودن به فرج مؤمنه را و بالعكس ، حرام مىداند و دلالتى بر نظر به ساير اجزاى بدن و يا باطن آن ندارد .\r\n\r\n\r\n","description":"","footnote":"\r\n( 1 ) . النور ( 24 ) : 30 .\r\n","page_name":" 62 ","page_number":62},
  {"content":"\r\n\r\n\r\nشكل دوم : تلقيح ميان مرد و زن بيگانه - صورت اوّل\r\n\r\nتشريح و توضيح\r\nيكى از اقسام كلّى تلقيح مصنوعى آن است كه نطفهء مردى را در رحم زنى كه زوجهء شرعى و قانونى او نيست قرار داده و با تخمك او تلقيح كنند .\r\nاين صورت خود داراى دو صورت كلّى است :\r\nصورت اوّل : علّت نابارورى زن ، از شوهر است ، به طورى كه اسپرم او به هيچ وجه قدرت باردار كردن زن را ندارد ، از اين روى نطفهء مردى ديگر را با تخمك همسر او تلقيح مىكنند .\r\nصورت دوّم : علّت نابارورى خود زن است . در اينجا اسپرم شوهر او را با تخمك زنى ديگر تلقيح مىكنند . از اين صورت ، فرض‌هاى مختلفى پديد مىآيد كه سه قسم كلى آن عبارت است از :\r\n1 . زن دريافت كنندهء اسپرم ، همسر قانونى مردى ديگر است .\r\n2 . زن دريافت كننده همسر كسى نيست .\r\n3 . آن زن همسر ديگر يا كنيز شوهر زن اوّل است .\r\nهر چند هر دو صورت فوق را با همهء فرض‌هايشان ، مىتوانيم تحت اين عنوان كلّى قرار دهيم كه « ميان نطفهء مرد و زنى كه هيچ نسبت\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nهمسرى شرعى با يكديگر ندارند ، تلقيح صورت مىگيرد » ، امّا با توجّه به اينكه علّت نابارورى در هر يك از اين دو صورت ، موجب پديد آمدن فرض‌هاى مختلف و متفاوتى مىشود ، آن دو را به شكل مستقل مورد بررسى قرار مىدهيم .\r\nاز اين روى ، در اين جا ، فقط به بررسى صورت اوّل مىپردازيم و صورت دوّم را تحت عنوان « شكل سوّم » مورد بررسى و تحقيق فقهى قرار خواهيم داد .\r\nلازم به ذكر است كه در بند 3 و 4 از نمودار درج شده در مقدّمهء اين نوشتار ، دو صورت بالا و تقسيم‌هاى فرعى آنها را به تفصيل آورده‌ايم . « 1 » .\r\n\r\nحكم فقهى شكل دوّم\r\nاز نظر حكم فقهى ، دريافت جواز يا عدم جواز شكل دوّم تلقيح مصنوعى ، بازگشت به اين سؤال كلّى است كه : « آيا قرار دادن نطفهء مردى اجنبى در رحم زنى اجنبيّه جايز است ؟ »\r\nدر پاسخ به اين سؤال دو ديدگاه وجود دارد :\r\n1 . حرمت ؛ 2 . جواز .\r\nدر اينجا به بررسى ادلّهء هر يك از اين دو ديدگاه و بيان ديدگاه فقهى مورد قبول و ادلّهء آن خواهيم پرداخت .\r\n\r\n\r\n","description":"","footnote":"\r\n( 1 ) . ر . ك : صفحهء 16 .\r\n","page_name":" 64 ","page_number":64},
  {"content":"\r\n\r\n\r\nديدگاه نخست : حرمت شكل دوم تلقيح مصنوعى\r\nبراى اين ديدگاه سه دسته دليل اقامه كرده‌اند :\r\n\r\nدسته اول : روايات\r\n\r\nروايت نخست :\r\nروايتى است كه ثقة الاسلام كلينى در كافى ، شيخ صدوق در عقاب الأعمال ، و محدّث برقى در محاسن نقل كرده‌اند . متن روايت طبق نقل كافى به قرار زير است .\r\nعن علي بن إبراهيم ، عن أبيه ، عن عثمان بن عيسي ، عن عليّ بن سالم ، عن أبي عبدالله عليه السلام قال : إِنَّ أَشَدَّ النَّاسِ عَذَاباً يَوْمَ الْقِيَامَةِ رَجُلٌ أَقَرَّ نُطْفَتَهُ فِي رَحِمٍ يَحْرُمُ عَلَيْهِ . « 1 »\r\nشديدترين عذاب‌ها در روز قيامت براى مردى است كه نطفهء خود را در رحم زنى قرار بدهد كه آن رحم بر او حرام است .\r\nدر كتاب دعائم الاسلام نيز به نقل از پيامبر اكرم صلى الله عليه و آله آمده است :\r\n. . . وأشدّ الناس عذاباً يوم القيامة من أقرّ نطفته في رحم محرّم عليه « 2 » .\r\nو در كتاب الجعفريّات و دعائم الاسلام به نقل از اميرالمؤمنين عليه السلام از\r\n\r\n\r\n","description":"","footnote":"\r\n( 1 ) . الكافي 5 : 541 ، باب الزاني ، حديث 1 ، ثواب الأعمال و عقاب الأعمال : 310 ، المحاسن ( للبرقي ) 1 : 192 ، كتاب عقاب الأعمال ، الباب 46 ، وسائل الشيعة 20 : 317 ، أبواب النكاح المحرّم ، باب 4 ، حديث 1 .\r\n( 2 ) . دعائم الاسلام 2 : 447 ، فصل ذكر حدّ الزاني والزانية .\r\n","page_name":" 65 ","page_number":65},
  {"content":"\r\n\r\nپيامبر اكرم صلى الله عليه و آله اين طور آمده است :\r\nما من ذنب عند اللّه تبارك و تعالى بعد الشرك من نطفة حرام وضعها في رحم لا تحلّ له « 1 » .\r\nدر عوالي اللآلى نيز روايتى نزديك بدان نقل شده است « 2 » .\r\nدر اين روايات حرام بودن رحم بدين معناست كه بين اين مرد و زن ارتباط ملك يمين و زوجيّت شرعيّه وجود ندارد ؛ زيرا رحم جائز آن است كه يا از راه زوجيّت باشد ، يا ملك يمين .\r\nبا در نظر داشتن اين نكته كه اتّحاد مضمونى اين روايات و حتّى شباهت در تعابير ، مؤيّدى است بر اطمينان صدور روايت كافى ، استدلال به اين روايت را از دو منظر مورد بررسى قرار مىدهيم .\r\n1 . سند روايت :\r\nسند اين روايت تا على بن سالم اشكالى ندارد ، فقط در على بن سالم سخنى وجود دارد كه مطرح مىكنيم .\r\nدر ميان راويان ، دو نفر تحت عنوان « على بن سالم » قرار دارند : يكى على بن سالم بطائنى واقفى مسلك است « 3 » و ديگرى على بن سالم كه مجهول است « 4 » .\r\nبرخى از بزرگان مىگويند : به جهت آن كه على بن سالم در اين\r\n\r\n\r\n","description":"","footnote":"\r\n( 1 ) . الجعفريّات : 99 ، باب مقدار عذاب الزاني ، دعائم الاسلام 2 : 448 ، باب ذكر حدّ الزاني والزانية .\r\n( 2 ) . عوالي اللآلئ 1 : 259 ، الفصل العاشر .\r\n( 3 ) . ر . ك : خلاصة الأقوال : 362 - 363 ، الرقم 1426 .\r\n( 4 ) . رجال الطوسي : 242 ، الرقم 312 و : 244 ، الرقم 347 ، معجم رجال الحديث 10 : 82 .\r\n","page_name":" 66 ","page_number":66},
  {"content":"\r\n\r\nروايت مجهول است ، روايت از درجهء اعتبار ساقط مىباشد . « 1 » .\r\nامّا به نظر ما ، از دو جهت مىتوانيم مشكل سندى اين روايت را بر طرف كنيم .\r\nاوّل : بنا بر توثيقات عامّه\r\nيكى از راه‌هاى بررسى سند روايات و پى بردن به وثاقت راويان احاديث ، توثيقات عامّه است كه در كتاب‌هاى رجالى به تفصيل پيرامون آن سخن رانده‌اند .\r\nيكى از توثيقات عامّه ، توثيقى عامّى است كه شيخ مفيد و برخى ديگر ، دربارهء اصحاب امام صادق عليه السلام دارند ، مگر كسانى كه تصريح بر ضعف آنها وارد شده است « 2 » . بر اساس اين توثيق ، برخى معتقدند كه تمام اصحاب امام صادق عليه السلام كه در رجال شيخ طوسى آمده‌اند ثقه مىباشند .\r\nدر معجم رجال الحديث آمده است :\r\nقيل : إنّ جميع من ذكره الشيخ في رجاله من أصحاب الصادق عليه السلام ثقات . و استدلوا على ذلك بما ذكره الشيخ المفيد في أحوال الصادق عليه السلام ، قال : « إنّ أصحاب الحديث قد جمعوا أسماء الرواة عنه عليه السلام من الثقات على اختلافهم في الآراء والمقالات فكانوا أربعة آلاف » « 3 » .\r\nاز جمله كسانى كه اين توثيق را پذيرفته ، شيخ حرّ عاملى مىباشد .\r\n\r\n\r\n","description":"","footnote":"\r\n( 1 ) . مؤمن القمي ، الشيخ محمّد ، كلمات سديدة : 82 .\r\n( 2 ) . ر . ك : الإرشاد 2 : 179 .\r\n( 3 ) . معجم رجال الحديث 1 : 55 .\r\n","page_name":" 67 ","page_number":67},
  {"content":"\r\n\r\nوى در كتاب أمل الآمل ، در شرح حال خليد بن أوفى ، مىگويد :\r\nولو قيل بتوثيقه و توثيق جميع أصحاب الصادق عليه السلام إلّامن ثبت ضعفه لم يكن بعيداً ، لأنّ المفيد في الإرشاد ، و ابن شهرآشوب في معالم العلماء و الطبرسي في إعلام الورى قد وثّقوا أربعة آلاف من أصحاب الصادق عليه السلام ، و الموجود منهم في كتب الرجال و الحديث لا يبلغون ثلاثة آلاف . و ذكر العلّامة و غيره أنّ ابن عقدة جمع الأربعة آلاف المذكورين في كتب الرجال « 1 » .\r\nبر همين اساس ، على بن سالم ، با اينكه مجهول است ، امّا به توثيق عام شيخ مفيد ، ثقه خواهد بود و روايت او معتبر مىباشد .\r\nمرحوم محقّق خوئى گرچه در آغاز ، توثيقات عامّه را حجّت مىدانست ، امّا دراواخر عمر از اين مبنا برگشته و معتقد بود كه برخى از اين توثيق‌ها ، كه از جملهء آنها توثيق شيخ مفيد است ، حجيّت ندارند « 2 » . از اين روى بنا بر نظر ايشان ، سند اين روايت مشكل خواهد داشت .\r\nامّا به نظر ما ، توثيق عامّ شيخ مفيد ، با جلالتى كه دارد ، كافى است در اينكه تمام اصحاب امام صادق عليه السلام مگر كسانى كه تصريح به ضعف آنها شده است ، وثاقتشان اثبات شود ، بنا بر اين ، روايت على بن سالم نيز قابل اعتبار خواهد بود .\r\nدوم : روايت ابن ابى عمير و ديگران از او\r\nاگر اين على بن سالم ، على بن سالم كوفى باشد ، او كسى است كه\r\n\r\n\r\n","description":"","footnote":"\r\n( 1 ) . أمل الآمل 1 : 83 .\r\n( 2 ) . معجم رجال الحديث 1 : 55 .\r\n","page_name":" 68 ","page_number":68},
  {"content":"\r\n\r\nاجلّائى مثل ابن ابى عمير و يونس بن عبد الرحمن از او روايت نقل مىكنند « 1 » . يكى از راههاى تشخيص اعتبار راوى نيز همين است كه اجلّاى از رواتِ حديث ، از او روايت نقل كنند .\r\nبنابراين ، اگر از طريق توثيقات عامّه نيز نتوانيم اعتبار روايت را اثبات كنيم ، اين وجه در تشخيص اعتبار اين روايت كافى خواهد بود .\r\nالبتّه اين در صورتى است كه ما بدانيم اين على بن سالم كه در روايت آمده ، همان على بن سالم كوفى است .\r\nنتيجه اين كه به نظر ما اين روايت معتبر است و نمىتوانيم از نظر سندى در اين روايت خدشه وارد كنيم .\r\nشايان ذكر است كه محدّث مجلسى قدس سره در روضة المتقين ، از اين روايت به : « الموثق كالصحيح » تعبير مىكند « 2 » .\r\n2 . دلالت روايت :\r\nدر تبيين چگونگى استدلال به اين روايت بر حرمت شكل دوم تلقيح مصنوعى ، ابتدا لازم است چند تعبير را كه در اين روايت آمده است ، توضيح دهيم .\r\nالف . نطفه چيست ؟\r\nدر كتاب قاموس ، در معناى لغوى نطفه آمده است :\r\nالنطفة : الماء الصافي قلّ أو كثر « 3 » .\r\nنطفه آب زلال است ، كم باشد يا زياد .\r\n\r\n\r\n","description":"","footnote":"\r\n( 1 ) . ر . ك : معجم رجال الحديث 13 : 314 - 315 .\r\n( 2 ) . روضة المتقين 9 : 441 .\r\n( 3 ) . الجوهري ، القاموس ، ؟ ؟ ؟ .\r\n","page_name":" 69 ","page_number":69},
  {"content":"\r\n\r\nدر لسان العرب نيز معناى لغوى آن را اينطور بررسى كرده است .\r\nالنُّطفة : الماء القليل يبقى في الدَّلْو ؛ عن اللحياني أَيضاً ، و قيل :\r\nهي الماء الصافي ، قلَّ أَو كثر ، و الجمع نُطَف و نِطاف ، و قد فرّق الجوهري بين هذين اللفظين في الجمع فقال : النُّطفة الماء الصافي ، و الجمع النِّطاف ، و النُّطفة ماء الرجل ، و الجمع نُطَف « 1 » .\r\nنطفه آب كمى است كه در دلو باقى مىماند ، از لحيانى نيز اينطور نقل شده است . گفته شده : آن آب زلال است ، كم باشديا زياد ، و جمع آن نُطَف و نطاف است . جوهرى ميان اين دو لفظ در جمع فرق گذاشته است و گفته : نطفه آب صافى است و جمع آن نطاف است و نطفه آب مرد است و جمع آن نُطَف است .\r\nراغب اصفهانى نيز در كتاب المفردات مىگويد :\r\nالنطفة : الماء الصافي ، ويعبّر بها عن ماء الرجل « 2 » .\r\nنطفه عبارت است از آب صاف و زلال ، كه از آن به آب مرد نيز تعبير مىشود .\r\nهمانطور كه مىبينيم بنا بر ديدگاه جوهرى ، نطفه در لغت هم به آب صافى اطلاق مىشود و هم به آب مرد .\r\nامّا برخى مدّعى شده‌اند كه نطفه عبارت است از تركيب حاصل از اسپرم مرد با تخمك زن .\r\n\r\n\r\n","description":"","footnote":"\r\n( 1 ) . لسان العرب 9 : 334 ، « نطف » .\r\n( 2 ) . ؟ ؟ ؟ .\r\n","page_name":" 70 ","page_number":70},
  {"content":"\r\n\r\nدر كتاب كلمات سديدة مىخوانيم :\r\nوالظاهر أنّ المراد بالنطفة هي المركّبة من منيّ الرجل وبيضة المرأة ، وهي أوّل ما يخلق من مبدأ نشوء الإنسان كما في موثّقة إسحاق بن عمّار الواردة في النهي عن شرب الدواء المسقط للحمل من قول أبي الحسن عليه السلام : « إنّ أوّل ما يخلق النطفة » « 1 »\r\nظاهراً مراد از نطفه همان صورت تركيب شدهء از منى مرد و تخمك زن است و آن اولين چيزى است كه به عنوان مبدأ نشأت انسانى خلق مىشود ، چنان كه در موثقهء اسحاق بن عمار كه دربارهء نهى از نوشيدن دواء براى سقط حمل وارد شده ، آمده است : اولين چيزى كه خلق مىشود نطفه است .\r\nامّا به نظر ما اين معناى نطفه ناتمام است . گواه بر اين مدّعا نيز همين روايت مىتواند باشد ، زيرا در اين روايت نطفه را به رجل نسبت داده و مىگويد : « رجل أقرّ نطفته » و عرف از اين عبارت نمىفهمد كه منظور از اين نطفه ، تركيب حاصل شده از اسپرم مرد و تخمك زن است .\r\nبلى ، آنچه در اين روايات آمده ، معناى مجازى نطفه است كه به جهت نقش مؤثر ماء الرجل در ساختن تركيب حاصله ، از آن تركيب نيز به نطفه تعبير شده است ، از باب تسميه كل به اسم جزء .\r\nبدين ترتيب ، با توجّه به آنچه از اهل لغت نقل كرديم ، و نيز بر اساس ظاهر اين روايت ، روشن شد كه مراد از « نطفه » تركيب حاصله از منى و تخمك نيست ، بلكه تنها ماء الرجل و منى مرد مراد است ، مگر آن كه قرينه‌اى بر خلاف آن داشته باشيم .\r\n\r\n\r\n","description":"","footnote":"\r\n( 1 ) . كلمات سديدة : 84 .\r\n","page_name":" 71 ","page_number":71},
  {"content":"\r\n\r\nب . مقصود از استقرار نطفه چيست ؟\r\nاز دو منظر مىتوان به ارتباط جنسى زن و مرد بيگانه توجه نمود :\r\nاوّل : نزديكى و مقاربت آنها با يكديگر است . در اينجا مقاربت از روى زنا ، گاهى همراه با قرار دادن نطفه در رحم زن است و گاهى شخص زانى صرفاً دخول مىكند و نطفه را در رحم زن قرار نمىدهد .\r\nدر اين فرض خواه نطفه را در رحم زن قرار بدهد يا ندهد ، زنا محسوب مىشود .\r\nدوّم : قرار دادن منى در رحم زن بيگانه .\r\nدر اين فرض مقاربت و نزديكى زنا كننده را مورد نظر و توجّه قرار نداده‌ايم ، بلكه توجّه خود را به قراردادن نطفه در رحم زن ، خواه ناشى از نزديكى و دخول باشد ، يا به هر وسيلهء ديگر ، معطوف كرده‌ايم .\r\nپر واضح است كه ميان فرض اول و دوم ، عموم و خصوص من وجه است . از سويى بعيد است بتوانيم بر استقرار نطفه كه ناشى از دخول نيست ، عنوان « زنا » را اطلاق كنيم .\r\nدر واقع آنجا كه بخواهيم دربارهء ميزان معصيت و گناه قراردادن نطفه در رحم زن اجنبيّه و ولد زنا درست كردن ، سخن بگوييم ، ديگر فرقى نمىكند كه اين نطفه گذارى ، ناشى از نزديكى و دخول باشد يا بدون آن ، مانند آن كه مردى ، منى خود را با وسيله‌اى ، در رحم زن بيگانه قرار دهد و موجب تكوين فرزندى از زنا در رحم او شود .\r\nاين روايت نيز در صدد بيان زنا و مقاربت از حرام و گناه و معصيت آن نيست ؛ چه گناه و معصيت زنا براى همهء افراد واضح و مبرهن است و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nخداوند متعال در قرآن كريم صريحاً دستور داده است كه حتّى به زنا نزديك نشويد « 1 » ، بلكه روايت ، به فرض دوم اشاره دارد ، كه آن غير از مطلق زنا و بالاتر از آن مىباشد ، اين كه زنا كننده ، آنقدر گستاخ و بىشرم باشد كه بخواهد نطفهء خود را در رحم زن اجنبيه قرار داده و موجب تكوين جنينى از حرام شود ؛ از اين روى اين شخص را به اشدّ عذاب در روز قيامت محكوم فرموده است .\r\nبنا بر اين ، اگر استقرار نطفه در رحم زن اجنبيّه محكوم به اين عذاب شد ، اين استقرار اطلاق دارد و فرقى نمىكند كه از راه مقاربت باشد ، يا با وسيله‌اى ديگر اين استقرار صورت گيرد تا منجر به ولد از حرام شود .\r\nبه توضيح ديگر ، مىتوانيم از اين روايت مسئلهء زنا و مقاربت را الغاء خصوصيت كنيم و بگوييم اين روايت ملاك در مشمول اين نوع عذاب بودن را اين قرار داده كه كسى نطفهء خود را در رحم زن بيگانه قرار دهد .\r\nاگر ما بتوانيم بگوييم روايت براى زنا و مقاربت ، خصوصيت و موضوعيتى قائل نيست ، بلكه ملاك چنين گناه و معصيتى را فقط قرار دادن نطفه در رحم اجنبيّه مىداند ، در آن صورت براى جايى كه بين نطفهء اين مرد و زن تلقيح مصنوعى صورت بگيرد نيز استقرار نطفه صدق كرده و حرمت باقى است .\r\nبا اين توضيح ، خود استقرار نطفه موضوعيت پيدا كرده و مشمول حكم شديدترين عذاب‌ها مىشود ، ولو آن كه از راه زنا نباشد ، مثل جايى كه اصلًا دخول و مقاربتى ميان زن و مرد اجنبى واقع نشود ، بلكه نطفهء مرد از راه غير طبيعى وارد رحم زن شود .\r\n\r\n\r\n","description":"","footnote":"\r\n( 1 ) . الإسراء ( 17 ) : 32 .\r\n","page_name":" 73 ","page_number":73},
  {"content":"\r\n\r\nمناقشهء استدلال به روايت\r\nبه نظر مىرسد استفادهء چنين اطلاقى از روايت ، مشكل و ناتمام باشد ؛ زيرا :\r\nاولًا : در كلام امام عليه السلام ، استقرار به خود رجل نسبت داده شده و مىفرمايد : « رجل أقرّ نطفته في رحم . . . » . بنابر اين ، ولو آن كه اطلاق مذكور را بپذيريم و استقرار را مقيّد به مباشرت و مقاربت نكنيم ، امّا باز هم همهء فرض‌هاى شكل دوّم تلقيح مصنوعى را شامل نخواهد بود ؛ زيرا اگر دلالت روايت را براى كسى كه خودش با وسيله و ابزارى ، نطفهء خود را در رحم ديگرى قرار دهد ، تمام بدانيم ، لااقل مواردى هست كه قطعاً از مورد اين روايت خارج است ؛ مانند :\r\n1 . آنجا كه ديگران نطفهء مرد را در رحم زن اجنبيّه قرار دهند و خود مرد نيز از اين عمل اطّلاع دارد . در اينجا بعيد است بتوانيم اطلاق روايت را مشمول اين مورد بدانيم .\r\n2 . اگر مورد قبل را نيز مشمول اطلاق روايت بدانيم ، لااقل در جايى كه مرد متوجّه نباشد نطفهء او را در رحم زنى اجنبيّه قرار داده‌اند و هويّت او مشخص نباشد ، ديگر به هيچ وجه نمىتوانيم اطلاق روايت را شامل آن بدانيم .\r\nمردى كه خبر ندارد نطفهء او را در رحم چه كسى قرار مىدهند و زن هم نمىداند كه اين نطفه براى چه كسى است ، آيا اين مرد مشمول « اشدّ الناس عذاباً يوم القيامة » مىباشد ؟\r\nمثال روشن آن مسأله‌اى است كه در كتاب الحدود آمده ، كه مردى با\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nزن خود نزديكى مىكند و سپس اين زن با زن ديگرى مساحقه كرده و نطفهء مرد در رحم زن ديگر قرار مىگيرد . در اينجا به هيچ وجه نمىتوانيم بگوييم اين زنِ مساحقه كننده ، يا شوهر او ، به حكم اين روايت ، مشمول « اشدّ الناس عذاباً يوم القيامة » هستند .\r\nثانياً : در كنار اطلاق مذكور ، اين احتمال نيز وجود دارد كه روايت خصوصيّتى را براى استقرار نطفهء ناشى از مقاربت قائل است ، به طورى كه فرضِ مقاربت ميان زن و مرد ، در روايت مفروغ عنه بوده ، لذا بدان اشاره نشده است .\r\nبه عبارت ديگر ، روايت ظهور در اين دارد و يا لااقل ما احتمال اين خصوصيّت را مىدهيم كه براى مسئلهء مقاربت يك موضوعيّتى قائل باشد و به صرف اينكه مرد نطفهء خود را در رحم زن بيگانه قرار داد ، ولو بدون مقاربت ، مشمول اشديّت عذاب قرار نگيرد .\r\nروشن است كه اگر مرد و زن بيگانه با هم زنا كردند و مرد ، نطفهء خود را در رحم او قرار داد ، اين بچه عنوان ولد الزنا پيدا مىكند . امّا در جايى كه مقاربتى نيست و فقط با ابزار و وسائل ، نطفه را مىگيرند و در رحم زن اجنبيّه قرار مىدهند و زنايى وجود ندارد ، ولو آن كه بگوييم كه اين كار حرامى است ، اما فرزند آنها ولد الزنا نمىشود ، بلكه ولد حرام است .\r\nبنابراين ، اگر براى مقاربت و نزديكى و زنا موضوعيّت وجود دارد ، يا لااقل احتمال خصوصيّت داديم ، همين احتمال كافى است براى اينكه نتوانيم آن اطلاق و ملاك كلى را استنباط كنيم .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nنتيجه :\r\nبا توجّه به مناقشه‌اى كه در استدلال به روايت كرديم ، نتيجه مىگيريم كه اين روايت نمىتواند حرمت شكل دوم تلقيح - يعنى تلقيح ميان نطفهء مرد اجنبى و زن اجنبيّه - / را اثبات كند ، به خصوص در آنجا كه اين تلقيح با اراده و خواست مرد صورت نگرفته باشد .\r\n\r\nروايت دوم\r\nروايتى است كه مرحوم شيخ صدوق در دو موضع از كتاب من لا يحضره الفقيه ، و نيز در خصال نقل فرموده است و متن آن مطابق نقل خصال چنين است :\r\nحدّثنا محمّد بن الحسن رضي اللّه عنه ، قال : حدّثنا سعد بن عبد اللّه عن القاسم بن محمّد ، عن سليمان بن داود ، قال :\r\nسمعت غير واحد من أصحابنا يروي عن أبي عبد اللّه عليه السلام أنّه قال : قال النبي صلى الله عليه و آله : لَنْ يَعْمَلَ ابْنُ آدَمَ عَمَلًا أَعْظَمَ عِنْدَ اللَّهِ تَبَارَكَ وَ تَعَالَى مِنْ رَجُلٍ قَتَلَ نَبِيّاً أَوْ إِمَاماً أَوْ هَدَمَ الْكَعْبَةَ الَّتِي جَعَلَهَا اللَّهُ عَزَّ وَ جَلَّ قِبْلَةً لِعِبَادِهِ أَوْ أَفْرَغَ مَاءَهُ فِي امْرَأَةٍ حَرَاماً . « 1 »\r\nامام صادق عليه السلام از پيامبر اكرم صلى الله عليه و آله نقل كردند كه فرمود :\r\nچهار عمل است كه انسان عملى كه از نظر عذاب و بدى بالاتر از اين‌ها باشد ، انجام نمىدهد ؛ اول : كسى كه پيامبرى را به قتل برساند . دوم : كسى كه امامى را به قتل برساند . سوم :\r\n\r\n\r\n","description":"","footnote":"\r\n( 1 ) . الخصال 1 : 120 ، حديث 109 ، الفقيه 3 : 559 ، حديث 4921 ، الفقيه 4 : 20 ، حديث 4977 .\r\n","page_name":" 76 ","page_number":76},
  {"content":"\r\n\r\nكسى كه كعبه را منهدم كند . و چهارم : كسى ماء خود را به صورت حرام در رحم زنى قرار دهد .\r\nاين روايت را از دو جهت مورد بررسى قرار مىدهيم .\r\n\r\nالف . سند روايت\r\nچنان كه گفتيم مرحوم صدوق اين روايت را در كتاب دو كتاب خود ، يعنى فقيه و خصال نقل كرده است ، در اولى به صورت مرسل و در دومى مسند . حال بر اساس هر دو نقل سند را مورد بررسى قرار مىدهيم .\r\n1 . بررسى سند خصال :\r\nدر سندى كه در خصال آمده دو اشكال وجود دارد :\r\nاشكال اول :\r\nوجود شخصى به نام « قاسم بن محمّد الاصفهانى » در سند روايت است ، كه معروف به كاسام يا كاسولا مىباشد « 1 » .\r\nنجاشى درباره او گفته است :\r\nالقاسم بن محمّد القمي ، يعرف بكاسولا : لم يكن بالمرضي « 2 » .\r\nابن غضائرى نيز صحت و سقم حديث او را چنين بيان كرده است :\r\nالقاسم بن محمّد الأصفهاني كاسولة أبو محمّد ، حديثه يعرف تارة و ينكر اخرى ، و يجوز أن يخرج شاهداً « 3 » .\r\nحديث قاسم بن محمّد اصفهاني را گاهى بزرگان قبول مىكنند\r\n\r\n\r\n","description":"","footnote":"\r\n( 1 ) . الفهرست : 127 / 576 ، رجال النجاشي : 315 / 863 ، الخلاصة : 248 / 5 ، رجال ابن داود : 267 / 402 .\r\nدر رجال شيخ طوسى : 490 / 7 ، به جاى كاسولا ، « كاسام » آمده است .\r\n( 2 ) . رجال النجاشي : 315 .\r\n( 3 ) . رجال ابن الغضائري - كتاب الضعفاء - 5 : 50 .\r\n","page_name":" 77 ","page_number":77},
  {"content":"\r\n\r\nو گاهى نمىپذيرند ، و جايز است حديث او را به عنوان شاهد قرار دهيم .\r\nخلاصه اين كه قاسم بن محمّد توثيق روشنى ندارد . تنها نكته در مورد او آن است كه اجلّايى چون : ابراهيم بن هاشم ، احمد بن محمّد برقى ، سعد بن عبد اللّه ، علىّ بن محمّد القاسانى و ديگران از او نقل روايت كرده‌اند « 1 » ، و همين امر شايد بتواند عدم توثيق او را جبران كند .\r\nاشكال دوم :\r\nدر سند روايت آمده : « عن غير واحد من أصحابنا » ، كه اين افرادى كه با عنوان غير واحد آمده ، سه حالت براى آنها ممكن است : يا همه موثّق باشند ، يا بعضى موثّق و بعضى غير ثقه باشند ، و يا همهء آنها غير ثقه باشند . بنا بر صورت اوّل و دوّم ، سند روايت مشكلى نخواهد داشت ، امّا بنا بر صورت سوّم سند روايت غير معتبر خواهد بود .\r\n2 . سند روايت در فقيه\r\nصدوق اين روايت را در كتاب من لا يحضره الفقيه به صورت مرسل و بدون سند آورده و مىگويد : « قال النبي صلى الله عليه و آله » و سپس متن روايت را نقل كرده است .\r\nدر مورد مراسيل صدوق در كتاب فقيه ، سه ديدگاه وجود دارد :\r\nديدگاه اول :\r\nبعضى از فقهاء با مراسيل صدوق همان برخورد را دارند كه با ديگر مراسيل دارند ، يعنى معتقدند اين مراسيل نيز از اعتبار ساقط و حجيّتى ندارند .\r\n\r\n\r\n","description":"","footnote":"\r\n( 1 ) . معجم رجال الحديث 15 : 47 - 48 .\r\n","page_name":" 78 ","page_number":78},
  {"content":"\r\n\r\nديدگاه دوم :\r\nبسيارى از محدّثان و فقيهان بر اين باورند كه مراسيل صدوق مانند مسانيدش معتبر و قابل استدلال است . اين ديدگاه دربارهء مراسيل افرادى چون : ابن ابى عمير و شيخ طوسى نيز مطرح است .\r\nبعضى حتّى پا را از اين فراتر گذاشته و گفته‌اند : روايات مرسلى كه اين محدّثين نقل مىكنند ، از مسانيدشان معتبرتر است ، بدين معنا كه وقتى صدوق مىگويد : قال رسول الله كذا ، براى ما روشن است كه صدوق نسبت به اين حديث صد در صد اذعان دارد و اين تعبير ، گوياى آن است كه وى روايت را با اسناد قطعى به پيامبر ، نقل مىكند ، و گرنه با اين قاطعيّت نمىگفت : « قال النبي » . امّا آنجا كه مىگويد : حدثني فلان عن فلان ، ظهور در اين دارد كه صدوق نمىخواهد اسناد قطعى حديث را به گردن بگيرد ، لذا مىگويد فلانى آن را براى من نقل كرده‌است .\r\nشيخ بهائى از جمله كسانى است كه مراسيل صدوق را حجّت و معتبر مىداند . وى در كتاب الحبل المتين ، در بررسى يكى از مرسل‌هاى شيخ صدوق چنين مىگويد :\r\nإنّ الرواية الاولى من مراسيل الصدوق رحمه اللّه في كتاب من لا يحضره الفقيه وقد ذكر رحمه اللّه أنّ ما أورده فيه فهو حاكم بصحّته و معتقداً به حجةً فيما بينه و بين اللّه تعالى فينبغي أن لا يقصر مراسيله عن مراسيل ابن أبي عمير و أن تعامل معاملتها ولا تطرح بمجرّد الإرسال « 1 » .\r\nروايت نخست از جمله مراسيل صدوق دركتاب فقيه است\r\n\r\n\r\n","description":"","footnote":"\r\n( 1 ) . الحبل المتين في أحكام الدين : 11 .\r\n","page_name":" 79 ","page_number":79},
  {"content":"\r\n\r\nكه وى در مقدمهء آن گفته است كه آنچه در اين كتاب آورده ، حكم به صحت آن مىكند و معتقد به حجت بودن آن بين خود و خدا است ، پس سزوار است كه مراسيل او از مراسيل ابن ابى عمير كمتر نباشد و همان معامله را با آن بكنيم كه با مراسيل وى مىكنيم و نبايد به صرف ارسال آن را كنار بگذاريم .\r\nوى همچنين از جماعتى از اصوليّين نقل كرده كه معتقدند مراسيل صدوق بر مسانيدش ترجيح دارد « 1 » .\r\nديدگاه سوم :\r\nدر ميان متأخّرين ، بزرگانى مثل محقّق نائينى « 2 » ، حضرت امام خمينى « 3 » و والد بزرگوار ما قدس سره « 4 » معتقدند كه مرسله‌هاى صدوق دو نوع است . نوع اول آن كه روايت را با « قيل » يا « نُقل » يا « رُوي » بيان داشته است . در اين موارد نمىتوانيم بر آنها اعتماد كنيم . امّا نوع دوم آن است كه اسناد قطعى مىدهد و مىگويد : « قال . . . » . اين نوع اسناد كاشف از اين امر است كه صدور اين حديث در نزد او مسلّم است .\r\nوالد بزرگوار ما قدس سره در اين باره مىفرمايند :\r\nإنّ الإرسال على قسمين : قسم يكون قول الإمام عليه السلام ، أو فعله ، أو تقريره منسوباً إلى الرواية بقوله : روي كذا و كذا .\r\n\r\n\r\n","description":"","footnote":"\r\n( 1 ) . الحاشية على من لا يحضره الفقيه : 317 .\r\n( 2 ) . محقق نائينى ، كتاب الصلاة 2 : 262 .\r\n( 3 ) . كتاب البيع 2 : 628 .\r\n( 4 ) . تفصيل الشريعة ، الحدود : 103\r\n","page_name":" 80 ","page_number":80},
  {"content":"\r\n\r\nو قسم يسند الراوي أحد هذه الأمور إلى الإمام مستقيماً ، فهذا القسم من الإرسال الذي هو لا يتحقّق إلّامع توثيق الرواة الواقعة في سند الرواية بأجمعها يكون مشمولًا لأدلّة حجيّة خبر الواحد ، و يكون حجّة . « 1 »\r\nما نيز اين ديدگاه را پذيرفته‌ايم و معتقديم اگر بخواهيم همهء مراسيل صدوق را كنار بگذاريم ، حدود 2000 روايت از اعتبار ساقط مىشود .\r\nبنابراين مراسيلى مانند روايت مورد بحث ، قابل اعتماد بوده و مشكلى از نظر مرسل بودن ندارند .\r\nنتيجه بحث سندى\r\nاگر اين روايت را به خاطر مشكلى كه در سند خصال بود معتبر ندانيم ، سند آن در فقيه ولو آنكه مرسل است ، قابل اعتماد و معتبر مىباشد و مىتوانيم به آن روايت استدلال كنيم .\r\nپس اين روايت از جهت سند مشكلى نخواهد داشت و قابل اعتماد است .\r\n\r\nب . تقريب استدلال به روايت\r\nبرخى از فقهاء اين روايت را دليل حرمت شكل دوّم تلقيح مصنوعى برشمرده‌اند و در مقام استدلال بدان ، فقرهء چهارم آن را مستند قرار داده‌اند كه امام مىفرمايد : « أو أفرغ ماءه في امرأة حراماً » ؛ مردى كه آب خود را در رحم زنى قرار دهد از روى حرام .\r\nدر اين عبارت ، « حراماً » صفت براى امرأة يا حال از او نيست ،\r\n\r\n\r\n","description":"","footnote":"\r\n( 1 ) . تفصيل الشريعة ، الحدود : 103\r\n","page_name":" 81 ","page_number":81},
  {"content":"\r\n\r\nبلكه صفت است براى مصدر مقدّر ، يعنى عبارت اين طور بوده : أفرغ إفراغاً حراماً .\r\nامّا اين افراغ مطلق است و وارد شدن ماء مرد به داخل رحم زن اجنبيّه را ، به هر شكل كه باشد ، شامل مىشود ، خواه با مقاربت باشد ، يا با دستگاه و تلقيح مصنوعى .\r\nمناقشهء استدلال به روايت\r\nدر آنجا كه افراغ ، از راه زنا و مقاربت باشد ، شكّى نيست كه اين افراغ حرام است ، امّا در آنجا كه افراغ ماء در رحم زن اجنبيّه ، به وسيلهء دستگاه باشد ، شك داريم كه آيا از مصاديق افراغ حرام هست يا خير ؟\r\nاينجا شبهه در مصداق است و اگر بخواهيم براى اثبات حرمت اين نوع افراغ ، به اين روايت تمسّك كنيم ، تمسّك به عام در شبههء مصداقيّه مىشود ، كه بنا به نظر مشهور اصوليان صحيح نيست .\r\nبنا بر اين ، روايت مذكور دلالتى بر حرمت شكل دوم تلقيح مصنوعى ، كه به وسيلهء دستگاه ، منى مرد را به رحم زن بيگانه وارد مىكنند ، نخواهد داشت .\r\n\r\nروايت سوم\r\nروايتى است كه مشايخ ثلاثه ، يعنى : شيخ صدوق ، ثقة الاسلام كلينى و شيخ طوسى ، هر يك با سند خود ، آن را در كتاب‌هاى : علل الشرائع ، فقيه ، كافى و تهذيب نقل كرده‌اند « 1 » . همهء آنها سند روايت را به حسن بن\r\n\r\n\r\n","description":"","footnote":"\r\n( 1 ) . الكافي 7 : 262 ، باب النوادر ، حديث 12 ، الفقيه 4 : 38 ، باب ما يجب به التعزير والحد . . . ، حديث 5033 ، علل الشرائع 2 : 543 ، التهذيب 10 : 99 ، باب الحد في السكر . . . . ، حديث 40 ، وسائل الشيعة 28 : 98 ، أبواب حد الزنا ، باب 13 ، حديث 1 .\r\n","page_name":" 82 ","page_number":82},
  {"content":"\r\n\r\nعلى بن ابى حمزه بطائنى از ابى عبد اللّه مؤمن از اسحاق بن عمّار مىرسانند ، امّا در طريقشان به حسن بن على اختلاف دارند .\r\nمتن روايت بنا بر نقل كافى چنين است :\r\nعَنْ إِسْحَاق بْنِ عَمَّارٍ ، قَالَ : قُلْتُ لأَبِي عَبْدِ اللَّهِ عليه السلام الزِّنَى أَشَرُّ أَوْ شُرْبُ الْخَمْرِ ، وَكَيْفَ صَارَ فِي الْخَمْرِ ثَمَانِينَ وَ فِي الزِّنَى مِائَةً ؟ فَقَالَ : يَا إِسْحَاقُ الْحَدُّ وَاحِدٌ وَلَكِنْ زِيدَ هَذَا لِتَضْيِيعِهِ النُّطْفَةَ وَلِوَضْعِهِ إِيَّاهَا فِي غَيْرِ مَوْضِعِهَا الَّذِى أَمَرَهُ اللَّهُ عَزَّوَجَلَّ بِهِ « 1 » .\r\nاسحاق بن عمار مىگويد : از امام صادق عليه السلام سؤال كردم : زنا بدتر است يا شرب خمر ؟ و چرا در شرب خمر 80 تازيانه و در زنا 100 تازيانه حد قرار داده شده است ؟ حضرت فرمود :\r\nحد اين دو يكى است ، زنا و شرب خمر هر دو حدشان 80 عدد است ، اما در زنا 20 عدد اضافه شده چون تضييع نطفه مىكند ، و چون اين ماء را در غير از موضعى كه خدا امر كرده قرار مىدهد .\r\n\r\nتقريب استدلال به روايت\r\nدر مورد مدلول اين روايت دو مطلب مطرح است .\r\nمطلب اول : آيا ذيل روايت در صدد بيان دو محرّم است ، يكى تضييع النطفة ، و ديگرى قرار دادن نطفه در محلّ حرام ؟\r\nدر پاسخ به اين سؤال مىگوييم : ظاهر روايت آن است كه عبارت :\r\n\r\n\r\n","description":"","footnote":"\r\n( 1 ) . تخريج روايت در صفحهء قبل ، پاورقى 1 آمده است .\r\n","page_name":" 83 ","page_number":83},
  {"content":"\r\n\r\n« لوضعه . . . » بيان و تفسير است براى تضييع النطفه ، يعنى تضييع حرام آن است كه نطفه را در غير محلّ حلال و آنچه خداوند بدان امر كرده ، قرار دهند .\r\nفتواى متأخّرين از فقهاء نيز چنين است كه تضييع نطفه - به مثل عزل - حرمتى ندارد .\r\nبنا بر اين ، حال كه با قطع نظر از اين روايت مىدانيم كه عزل حرام نيست ، پس به اين قرينه مىتوان گفت روايت در مقام بيان آن است كه قرار دادن يا وضع نطفه در غير محلّى كه خداوند بدان امر كرده ، موجب تشديد مجازات و حدّ بوده و حرمتى شديد دارد .\r\nمطلب دوم : وضع نطفه در غير محلّ حلال به چه معناست ؟\r\nوضع نطفه مطلق است ، چه با زنا صورت بگيرد و چه با دستگاه و تلقيح مصنوعى . نطفهء مرد ، به هر ترتيب كه در رحم زن اجنبيّه قرار گيرد حرام بوده و مشمول اين روايت مىشود .\r\nبا در نظر گرفتن اين دو مطلب ، روايت مذكور دلالت دارد بر حرمت شكل دوّم تلقيح مصنوعى و عدم جواز آن .\r\n\r\nمناقشهء استدلال به روايت\r\nدر پاسخ به اين استدلال دو وجه را بيان مىكنيم :\r\nوجه اوّل : اين روايت در مقام بيان مسأله‌اى حقوقى و وضعى از نظر شدّت و ضعف حدّ است ، نه بيان حكمى تكليفى محض ، گرچه منشأ ازدياد و شدّت حدّ شرعى يك حرمت مضاعفى است . امّا بحث ما در بيان حكم تكليفى حليّت يا حرمت تلقيح مصنوعى است . بنا بر اين ، به نظر مىرسد روايت مذكور ارتباطى با مقام ما نداشته باشد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nوجه دوّم : اگر چه اين روايت كلمهء « أقرّ » و « أفرغ » ندارد و تعبير به « وضع » دارد ؛ « لوضعه اياها » ، امّا همان بيانى كه در مورد « اقرّ » و « أفرغ » در دو روايت قبل داشتيم ، در اينجا نيز جارى است ، بدين معنا كه اگر نطفهء مرد را با دستگاه در رحم ديگرى قرار دادند ، نمىتوانيم بگوييم :\r\nوضع الرجل مائه في رحم امرأة محرّمة ؛ مرد نطفه‌اش را در رحم زنى حرام قرار داده است . او نطفه را قرار نداده ، بلكه ديگران و دستگاه اين كار را كرده است .\r\nبا توجه به اين دو وجه ، استدلال به اين روايت نيز بر حرمت شكل دوم تلقيح مصنوعى نا تمام خواهد بود .\r\n\r\nروايت چهارم\r\nعمدهء رواياتى كه در اين مقام به آنها استدلال شده است ، همان سه روايتى است كه بيان آنها گذشت و چنان كه ملاحظه شد ، دلالت آنها بر حرمت شكل دوّم تلقيح مصنوعى ، تمام نمىباشد .\r\nامّا در برخى آثار ، روايات ديگرى در اثبات حرمت نقل شده است ، كه از آن جمله روايت زير مىباشد .\r\nالْحُسَيْنُ بْنُ سَعِيدٍ فِي كِتَابِ الزُّهْدِ ، عَنْ صَفْوَانَ بْنِ يَحْيَى ، عَنْ أَبِي خَالِدٍ ، عَنْ حَمْزَةَ بْنِ حُمْرَانَ ، عَنْ أَبِي عَبْدِ اللَّهِ عليه السلام قَالَ :\r\nأَتَى النَّبِيَّ صلى الله عليه و آله أَعْرَابِيٌّ فَقَالَ : يَا رَسُولَ اللَّهِ أَوْصِنِي ، فَقَالَ :\r\nاحْفَظْ مَا بَيْنَ رِجْلَيْكَ « 1 » .\r\nشخصى باديه نشين نزد نبى مكرّم اسلام صلى الله عليه و آله آمد و گفت : اى\r\n\r\n\r\n","description":"","footnote":"\r\n( 1 ) . وسائل الشيعة 20 : 356 ، أبواب النكاح المحرم ، باب وجوب العفة و . . . ، حديث 3 .\r\n","page_name":" 85 ","page_number":85},
  {"content":"\r\n\r\nرسول خدا ، مرا سفارش و موعظه فرما ، حضرت فرمودند : بين دو پاى خود را حفظ كن .\r\nدر توضيح اين روايت شريفه گفته اند كه دستور به حفظ بين دو پا كنايه از آن است كه مراقب باش از اين راه مرتكب حرام نشوى و به زنا آلوده نگردى .\r\nبرخى با توجّه به اينكه دستور به حفظ ميان دو پا ، اطلاق دارد ، استدلال كرده‌اند بر اينكه اگر كسى نطفه‌اش را با دستگاه در رحم زنى اجنبيه وارد كند ، حفظ بين الرجلين نكرده است .\r\nبه نظر ما اين استظهار از روايت بسيار تكلّف دارد ؛ زيرا « احفظ بين رجليك » يعنى اينكه مواظب باش مرتكب زنا نشوى ، بلكه از راه ازدواج و طرق شرعى رفتار نمايى .\r\n\r\nروايت پنجم\r\nروايت ديگرى كه براى اثبات حرمت شكل دوم تلقيح مصنوعى ، بدان استدلال كرده‌اند ، روايت معتبرى است از عمار ساباطى ، كه متن آن چنين است .\r\nعَنْ عَمَّارِ بْنِ مُوسَى ، عَنْ أَبِي عَبْدِ اللَّهِ عليه السلام فِي الرَّجُلِ يَنْكِحُ بَهِيمَةً أَوْ يَدْلُكُ ، فَقَالَ : كُلُّ مَا أَنْزَلَ بِهِ الرَّجُلُ مَاءَهُ فِي هَذَا وَشِبْهِهِ فَهُوَ زنىً « 1 » .\r\nعمار بن موسى ساباطى از امام صادق عليه السلام سؤال مىكند اگر مردى - نعوذ باللّه - چهارپايى را وطى كرد ، يا خودش را\r\n\r\n\r\n","description":"","footnote":"\r\n( 1 ) . الكافي 5 : 541 ، باب الخضخضة ، حديث 3 ، وسائل الشيعة 20 : 349 ، أبواب النكاح المحرّم ، باب 26 ، حديث 1 .\r\n","page_name":" 86 ","page_number":86},
  {"content":"\r\n\r\nماليد - كنايه از آن كه استمناء كرد - / آيا اين كار جايز است يا نه ؟ امام عليه السلام در جواب مىفرمايند : هر انزالى كه مرد در اين گونه موارد يا شبيه بدان داشته باشد ، زنا خواهد بود .\r\n\r\nتقريب استدلال به روايت\r\nدر مقام استدلال به روايت بر حرمت شكل دوم از تلقيح مصنوعى ، بيان دو مطلب لازم است .\r\nمطلب نخست : امام عليه السلام در مقام بيان حكم تكليفى وطى بهيمه و استمناء است ، نه حكم وضعى و حقوقى آن و ميزان حدّى كه بر انجام اين امور جارى مىشود . پس مقصود ايشان از زنا بر شمردن اين امور ، آن است كه اينها حكم زنا را دارند ، نه حدّ آن را .\r\nمطلب دوّم : اين روايت در مقام بيان حكمى كلّى است بر حرمت انزال شخص از غير طريق مقاربت جنسى ، كه شامل مقام ما نيز مىشود .\r\nيعنى اگر مرد منى خود را انزال كند و به مركزى بدهد و آن مركز در رحم زنى اجنبيّه قرار دهد ، اين را نيز زنا مىگوييم .\r\n\r\nمناقشهء استدلال به روايت\r\nآيا اگر نطفهء مرد را - به هر شكلى كه از او جدا شده باشد - / به وسيلهء دستگاه در داخل رحم ديگرى قرار دهند ، باز هم حكم زنا را دارد . مثلًا مرد در خواب محتلم شود و همان لحظه از خواب بيدار شده و نطفهء خود را به اين مركز بدهد ، يا از طريق مقاربت با حلال خود انزال كند و نطفه را به اين مركز بدهد ، آيا باز هم اطلاق روايت شامل آن مىشود ؟\r\nواضح است كه چنين استظهارى از روايت بسيار بعيد است .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nعبارت « كُلُّ مَا أَنْزَلَ بِهِ الرَّجُلُ مَاءَهُ فِي هَذَا وَشِبْهِهِ » در مقام بيان قاعده‌اى عمومى در انزال است ، و آن اينكه مرد بايد از روى اختيار با حليله‌اش انزال ماء داشته باشد ، حتّى تنهايى حق استمناء ندارد . حال اگر با حليلهء خود نزديكى كرده و انزال كرد و نطفه‌اش را در رحم ديگرى قرار دادند ، بسيار بعيد است استظهار اينكه روايت شريفه اين مورد را نيز شامل باشد ، بسيار بعيد است ، بلكه روايت فقط در مقام بيان انزال بدون سبب شرعى است ، مانند وطى بهيمه ، استمناء ، لواط و . . . و شامل مانحن فيه نمىشود .\r\n\r\nنتيجه بررسى روايات\r\nمهم‌ترين اشكالى كه به استدلال به اين روايات وارد است به طور خلاصه آن است كه اين روايات شامل محل بحث و نزاع ما نمىشوند ، كه به وسيلهء ابزار ، نطفه و منى مرد را در رحم زن اجنبيّه قرار دهند .\r\nبه عبارت ديگر ، از اين روايات مناط و ملاكى را استنباط نمىكنيم كه قرار دادن نطفه در رحم اجنبيّه به هر طريقى كه باشد ، حرام است ، چنان كه برخى از فقهاء چنين استفاده كرده‌اند .\r\nحال كه چنين حكمى به دست نياورديم ، اگر شك كنيم كه آيا اين كار حلال است يا خير ، همان اصل اوّلى در مقام را جارى كرده و حكم به برائت و حلّيت تلقيح مصنوعى به شكل دوم مىكنيم . مگر آن كه بتوانيم با ادلّهء ديگر ، حرمت را اثبات كنيم ، كه در ادامه ، اين ادلّه را مورد بررسى قرار مىدهيم .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nدسته دوّم ادلّه : آيات قرآن\r\nدستهء ديگر از ادلّه‌اى كه بر حرمت شكل دوم تلقيح مصنوعى ، بدان‌ها تمسك كرده‌اند ، بعضى از آيات شريفه مىباشد . در اين آيات بحث‌هاى مفيد و قابل دقّت و تأملى وجود دارد كه در اينجا به اختصار به بيان آنها مىپردازيم .\r\n\r\nآيهء نخست :\r\n« وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ » « 1 » .\r\nبه زن‌هاى مؤمنه بگو نگاه‌هاى خود را بپوشانند و فرج‌هاى خود را حفظ كنند .\r\n\r\nتقريب استدلال به آيهء شريفه\r\nشاهد در اين آيهء شريفه عبارت « يحفظن فروجهنّ » است . در اين عبارت ، متعلّق « حفظ » بيان نشده است ، پس بر اساس اين اصل كه حذف متعلّق دلالت بر عموم دارد ، لازم خواهد بود كه فروج خود را از هر چيزى حفظ كنند ، از نگاه ، لمس ، مقاربت نامحرم و . . . .\r\nاز اين روى شامل مسئلهء مورد نظر ما نيز خواهد بود ، يعنى بر زن واجب است كه فرج خود را از نطفهء غير شوهر خود مطلقاً حفظ كند ، حتّى آنجا كه به وسيلهء دستگاه ، نطفه را داخل فرج او كنند .\r\n\r\n\r\n","description":"","footnote":"\r\n( 1 ) . نور ( 24 ) : 31 .\r\n","page_name":" 89 ","page_number":89},
  {"content":"\r\n\r\n\r\nنقد و بررسى استدلال به آيه\r\nبا پنج وجه مىتوانيم بر استدلال به اين آيه پاسخ بگوييم .\r\nوجه اوّل : اين كه مىگويند : حذف متعلق دلالت بر عموم دارد ، پشتوانه و مستندى ندارد و از مشهوراتى است كه اصل و ريشه‌اى نداشته و ادّعايى است بدون دليل ، كه در استعمالات عرب ، موارد نقض فراوانى براى آن وجود دارد .\r\nوجه دوّم : در مواردى كه حكمى كلّى بيان مىشود و متعلّق آن محذوف است ، بايد از راه قرينهء مناسبت حكم و موضوع ، ببينيم متعلّق چيست و مناسبات كلامى و قرائن عرفى چه اقتضايى را دارد .\r\nبه عنوان مثال ، در آيهء شريفهء : « إِنَّمَا الْخَمْرُوَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوه » « 1 » قرائن اقتضا مىكند كه شرب را در تقدير بگيريم و بگوييم دستور به اجتناب از شرب خمر داده شده است .\r\nدر اينجا نيز قرينهء تناسب حكم و موضوع اقتضاء مىكند كه مراد از حفظ فرج آن باشد كه از لمس و نگاه و وطى غير شوهر حفظ شود ، نه اينكه به جهت حذف متعلّق حفظ در « يَحْفَظْنَ فُرُوجَهُنّ » افادهء عموم كند و شامل هر نوع حفظى باشد . بنا بر اين ، به قرينهء مناسبت حكم و موضوع ، آيهء شريفه دلالت دارد بر حفظ فرج از لمس و نظر و وطى و امثال آن ، و هيچ دلالتى بر مطلق حفظ ندارد .\r\nوجه سوّم : بر فرض كه اين آيه دلالت بر عموم كند ، اثبات وجوب حفظ براى مقام بحث ما به وسيلهء آن ، تمسّك به عام در شبههء مصداقيّه\r\n\r\n\r\n","description":"","footnote":"\r\n( 1 ) . المائدة ( 5 ) : 90 .\r\n","page_name":" 90 ","page_number":90},
  {"content":"\r\n\r\nاست ؛ چه ، وقتى شك كنيم كه آيا بر زن لازم است كه فرج را از نطفهء غير نيز حفظ كند ، اگر به عموم آيه تمسّك كنيم ، تمسّك به عام در شبههء مصداقيّه لازم مىآيد ، كه در علم اصول فقه بطلان آن اثبات شده است .\r\nوجه چهارم : باز هم بر فرض كه از آيهء شريفه عموم حفظ را استظهار كنيم ، به قرينهء سياق آيه و فقرهء قبل از آن ، كه مىفرمايد : « قُلْ لِلْمُؤمِنات يَغْضُضْنَ مِنْ أَبْصَارِهِنّ » مىفهميم كه آيهء شريفه ظهور دارد در حفظ فرج از غير ، يعنى در رابطه با غير بايد حفظ فرج كند و اين حفظ ، نسبت به نگاه غير و مقاربت نامشروعِ غير عموميّت دارد . امّا در جايى كه خود زن نسبت به فرج خود كارى انجام دهد ، آيه ساكت از آن است . مثلًا خود زن نطفه‌اى كه براى مرد اجنبى است را در فرج خود داخل كند ، ظاهر آيه شامل آن نمىشود .\r\nوجه پنجم : در برخى از رواياتى كه در تفسير اين آيه شريفه وارد شده است ، امام عليه السلام مقصود از فرج را در اين آيه مشخص كرده و فرموده در هر كجاى قرآن كه كلمهء فرج آمده باشد ، مقصود زنا است ، جز اين آيه ، كه در آن مقصود نگاه كردن است . در اين صورت ، اين آيهء شريفه ، به اولويّت قطعيّه ، زنا را نيز بر زن حرام مىداند ، امّا مقام ما معلوم نيست از مصاديق آيه باشد .\r\nبراى بررسى هر چه بيشتر اين مطلب روايات وارد شده در تفسير اين آيهء شريفه را مورد بررسى قرار مىدهيم .\r\nاين روايات در سه موضع آمده است .\r\nروايت نخست : مرسلهء شيخ صدوق در من لا يحضره الفقيه .\r\nوَسُئِلَ الصَّادِقُ عليه السلام عَنْ قَوْلِ اللَّهِ عَزَّ وَ جَلَّ : « قُلْ لِلْمُؤْمِنِينَ\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nيَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ » ، فَقَالَ : كُلُّ مَا كَانَ فِي كِتَابِ اللَّهِ تَعَالَى مِنْ ذِكْرِ حِفْظِ الْفَرْجِ فَهُوَ مِنَ الزِّنَا إِلّا فِي هَذَا الْمَوْضِعِ فَإِنَّهُ لِلْحِفْظِ مِنْ أَنْ يُنْظَرَ إِلَيْهِ « 1 » .\r\nاز حضرت صادق عليه السلام دربارهء فرمايش خداوند متعال : « به مؤمنين بگو كه چشم‌هاى خود را بپوشانند و فرج‌هاى خود را حفظ كنند ، كه اين براى آنها پاكيزه‌تر است » سؤال شد ، ايشان فرمودند : هر آنچه كه در كتاب خدا دربارهء حفظ فرج آمده است مقصود حفظ فرج از زنا است ، مگر در اين موضع ، كه مراد از آن ، حفظ از نگريستن بدان است .\r\nبه موجب اين روايت ، مراد از حفظ فرج در آيهء شريفه آن است كه زن فرج خود را از نگاه ديگران حفظ و نگاهدارى كند .\r\nگرچه اين روايت مرسله است ، امّا با بيانى كه قبلًا داشتيم ، مراسيل صدوق كه به صورت « قال » آمده و قطعى مىگويد كه امام صادق عليه السلام اين مطلب را فرموده ، حجيّت دارد « 2 » .\r\nروايت دوّم : روايتى است كه ثقة الاسلام كلينى در كافى فرموده است و بخشى از آن كه مربوط به موضوع ما مىباشد ، در زير مىآيد .\r\nفَقَالَ تَبَارَكَ وَ تَعَالَى : « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَيَحْفَظُوا فُرُوجَهُمْ » ، أَنْ يَنْظُرُوا إِلَى عَوْرَاتِهِمْ وَ أَنْ يَنْظُرَ الْمَرْءُ إِلَى فَرْجِ أَخِيهِ وَ يَحْفَظَ فَرْجَهُ أَنْ يُنْظَرَ إِلَيْهِ وَ قَالَ : « قُلْ\r\n\r\n\r\n","description":"","footnote":"\r\n( 1 ) . الفقيه 1 : 114 ، باب غسل الجمعة ، حديث 235 ، وسائل الشيعة 1 : 300 ، أبواب أحكام الخلوة ، باب 1 ، حديث 3 .\r\n( 2 ) . ر . ك : ص 80 - 81 .\r\n","page_name":" 92 ","page_number":92},
  {"content":"\r\n\r\nلِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ » مِنْ أَنْ تَنْظُرَ إِحْدَاهُنَّ إِلَى فَرْجِ أُخْتِهَا وَ تَحْفَظَ فَرْجَهَا مِنْ أَنْ يُنْظَرَ إِلَيْهَا وَ قَالَ : كُلُّ شَيْءٍ فِي الْقُرْآنِ مِنْ حِفْظِ الْفَرْجِ فَهُوَ مِنَ الزِّنَا إِلَّا هَذِهِ الآْيَةَ فَإِنَّهَا مِنَ النَّظَر « 1 » .\r\nخداوند تبارك و تعالى فرموده است : به مؤمنين بگو كه چشمان خود را بپوشانند و فرج‌هاى خود را حفظ كنند ، از اين حفظ كنند كه به عورت‌هاى آنها نگريسته شود ، و اينكه شخص به عورت برادرش نگاه كند و فرجش را حفظ كند از اينكه بدان نگاه شود . و فرمود : به زن‌هاى مؤمن بگو كه چشمان خود را بپوشانند و فرج‌هاى خود را حفظ كنند ، از اينكه يكى از آنها به فرج خواهرش بنگرد ، و فرج خود را حفظ كنند از اينكه بدان نگريسته شود . حضرت فرمودند : در هر كجاى قرآن كه دستور به حفظ فرج داده شده ، حفظ آن از زنا مراد است ، مگر اين آيه ، كه آن حفظ از نگاه كردن است .\r\nكلينى اين روايت را با سند زير نقل كرده است :\r\nعَلِيُّ بْنُ إِبْرَاهِيمَ عَنْ أَبِيهِ عَنْ بَكْرِ بْنِ صَالِحٍ عَنِ الْقَاسِمِ بْنِ بُرَيْدٍ قَالَ حَدَّثَنَا أَبُو عَمْرٍو الزُّبَيْرِيُّ عَنْ أَبِي عَبْدِ اللَّهِ .\r\nدر اين سند بكر بن صالح است كه او را ضعيف مىداننند و ابو عمرو الزبيرى نيز مجهول است ، پس اين روايت از جهت سند بنا بر مشهور\r\n\r\n\r\n","description":"","footnote":"\r\n( 1 ) . الكافي 2 : 35 ، باب في أنّ الايمان مبثوث لجوارح البدن كلّها ، حديث 1 ، وسائل الشيعة 15 : 165 ، أبواب جهاد النفس ، باب 2 ، حديث 1 .\r\n","page_name":" 93 ","page_number":93},
  {"content":"\r\n\r\nضعيف است « 1 » .\r\nروايت سوم : معتبرهء ابو بصير است كه در تفسير على بن ابراهيم قمى در ذيل آيهء شريفهء : « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ » آمده است :\r\nحَدَّثَنِي أَبِي عَنْ مُحَمَّدِ بْنِ أَبِي عُمَيْرٍ عَنْ أَبِي بَصِيرٍ عَنْ أَبِي عَبْدِ اللَّهِ عليه السلام قَالَ : كُلُّ آيَةٍ فِي الْقُرْآنِ فِي ذِكْرِ الْفُرُوجِ فَهُوَ مِنَ الزِّنَا إِلّا هَذِهِ الآْيَةَ فَإِنَّهَا مِنَ النَّظَرِ فَلَا يَحِلُّ لِرَجُلٍ مُؤْمِنٍ أَنْ يَنْظُرَ إِلَى فَرْجِ أخيِهِ وَ لَايَحِلُّ لِلْمَرْأَةِ أَنْ يَنْظُرَ إِلَى فَرْجِ أُختهَا « 2 » .\r\nپدرم از محمّد بن ابى عمير ، از امام صادق عليه السلام روايت كرده است كه فرمود : هر آيه‌اى كه در قرآن ذكر فرج در آن شده ، مقصود ( حفظ آن ) از زنا مىباشد ، مگر اين آيه ، كه آن حفظ فرج از نظر مىباشد ، زيرا براى مرد مؤمن حلال نيست كه به فرج برادرش نگاه كند و براى زن نيز نگاه كردن به فرج خواهرش جايز نيست .\r\nقسمت آخر اين روايت در بحار الأنوار اينطور آمده است :\r\nو لا يحلّ للرّجل أن ينظر إلى فرج أُخته ولا يحلّ للمرأة أن ينظر إلى فرج أخيها « 3 » .\r\nدر مورد تفسير على بن ابراهيم اين اشكال مطرح است كه گفته‌اند\r\n\r\n\r\n","description":"","footnote":"\r\n( 1 ) . ر . ك : مرآة العقول 7 : 213 .\r\n( 2 ) . تفسير علي بن إبراهيم 2 : 101 .\r\n( 3 ) . بحار الأنوار 101 : 33 ، باب 34 من يحل النظر إليه و من لا يحل . . . .\r\n","page_name":" 94 ","page_number":94},
  {"content":"\r\n\r\nخود او اين تفسير را جمع نكرده ، بلكه برخى شاگردانش آن را جمع كرده‌اند و در كتب رجالى اسمى از آنها نيست .\r\nنتيجهء بررسى اين سه روايت :\r\nولو آن كه روايت كافى و تفسير على بن ابراهيم را به دليل ضعف سند نپذيريم ، باز هم روايت فقيه در استدلال بر مطلوب كافى است .\r\nنتيجه اين مىشود كه مراد از « يحفظن فروجهنّ » در اين آيهء شريفه ، نگاه كردن است ، كه به اولويّت قطعيّه زنا را نيز شامل مىشود ، امّا ديگر نمىتوانيم به اولويت قطعيهء اين آيهء شريفه ، بر حرمت محلّ بحث ما كه جعل نطفهء غير در رحم است ، استدلال كنيم .\r\n\r\nآيهء دوّم\r\nسه آيه‌اى كه در دو سورهء قرآن كريم ، به طور يكسان و مشابه آمده است : در سورهء مؤمنون و در سورهء معارج .\r\n« وَالَّذينَ هُمْ لِفُرُوجِهِمْ حافِظُونَ ( 5 ) إِلَّا عَلى أَزْواجِهِمْ أَوْ مَا مَلَكَتْ أَيْمانُهُمْ فَإِنَّهُمْ غَيْرُ مَلُومينَ ( 6 ) فَمَنِ ابْتَغى وَراءَ ذلِكَ فَأُولئِكَ هُمُ العادُونَ ( 7 ) » « 1 » .\r\nكسانى از مردان كه حفظ كنندهء فرج‌هاى خود هستند مگر بر زنانشان يا كنيزانى كه در ملك آنها مىباشند ، پس آنها بر مباشرت با اين زنان ملامت نخواهند شد ، پس هر كس كه غير از آن را اراده كند ، پس ايشان ستمكاران خواهند بود .\r\nاين آيات شريفه دو بخش دارند : صدر و ذيل ؛ كه براى اثبات حرمت شكل دوم تلقيح مصنوعى ، به هر دو بخش آن مىتوان استدلال كرد .\r\n\r\n\r\n","description":"","footnote":"\r\n( 1 ) . المؤمنون ( 23 ) : 5 - 7 ، المعارج ( 70 ) : 29 - 31 .\r\n","page_name":" 95 ","page_number":95},
  {"content":"\r\n\r\n\r\nاستدلال به صدر آيه\r\nقسمت اول اين آيات ، يعنى آيهء 5 و 6 ، با قطع نظر از استثنائى كه در آن هست ، مىفرمايد : « والذين هم لفروجهم حافظون » ؛ مردان مؤمن كسانى هستند كه فروج خود را حفظ مىكنند ، يعنى اجازه نمىدهند زن اجنبيه به فرج آنها نگاه كند ، يا زن اجنبيّه فرج آنها را لمس كند ، يا اينكه اين مرد با زن اجنبيّه مقاربت نامشروع داشته باشد . آيه تمام اينها را خلاف ايمان مىداند .\r\nدر اينجا متعلَّق حفظ فرج ذكر نشده ، پس به همان بيانى كه در آيهء قبل گذشت « 1 » ، در اينجا نيز مىتوان به جهت حذف متعلَّق ، استفادهء عموم كرد ، در نتيجه بر مرد واجب است كه از همه چيز ، حتّى القاء نطفه‌اش در رحم زن اجنبيّه به وسيلهء دستگاه ، خوددارى كند .\r\n\r\nاستدلال به ذيل آيه\r\nدر آيهء سوم از اين آيات سه‌گانه چنين آمده است : « فمن ابتغى وراء ذلك فاولئك هم العادون » .\r\nدر استدلال به اين قسمت ، نيازى به قاعدهء حذف متعلَّق و استفادهء عموم نيست ، بر خلاف استدلال به آيات قبل آن كه محتاج به ضميمه نمودن اين قاعدهء كلّى بوديم و همين مطلب فرق اساسى ميان استدلال به صدر و ذيل آيه را روشن مىسازد .\r\nبر طبق ذيل آيه معنى اين طور است : كسانى كه غير از ازدواج و\r\n\r\n\r\n","description":"","footnote":"\r\n( 1 ) . ر . ك : ص 89 .\r\n","page_name":" 96 ","page_number":96},
  {"content":"\r\n\r\nملك يمين را اراده كنند ، از ستمكاران و تجاوزكاران مىباشند .\r\nنكتهء مهم و شاخص در استدلال به اين آيهء شريفه آن است كه كلمهء :\r\n« وراء ذلك » اطلاق دارد ، يعنى اگر مردان براى غير از اين دو دسته فروج را حفظ نكردند مطلقاً ، از تجاوزكاران و ستمكاران خواهند بود .\r\nبديهى است كه يكى از مصاديق « فمن ابتغى وراء ذلك » نيز آن است كه مرد نطفهء خود را در رحم زن اجنبيّه قرار دهد .\r\nنكته‌اى كه وجود دارد اين است كه مىتوانيم از اين آيه ، قانونى كلّى راجع به فروج به دست آوريم و آن اينكه در اسلام ، فرج مرد فقط براى زن خودش و كنيز او حلال است و غير از اين ، هر چه باشد حرام است .\r\nبدين ترتيب از اين قسمت آيه مىتوان حرمت مواردى چون : لواط ، زنا ، مساحقه ، استمناء ، نظر كردن ديگران به عورت او و . . . را استخراج كرد .\r\nبدين ترتيب ، شكل دوّم تلقيح مصنوعى نيز مشمول اين آيه خواهد شد و اثبات مىشود كه قرار دادن نطفه در اختيار كسانى كه مىخواهند آن را داخل رحم زن اجنبيّه كنند ، بر مرد حرام است .\r\n\r\nمناقشه و اشكال در استدلال به آيهء دوم\r\nدر پاسخ به استدلال به اين آيات شريفه از دو جهت مناقشه مىشود .\r\nجهت نخست : شبيه همان اشكالاتى كه بر آيات قبل بيان داشتيم ، در اينجا نيز وارد است ، بدين بيان كه فرض كنيم تلقيح به شكل دوّم به اين شكل صورت گيرد كه نطفهء مرد اجنبى را بدون آن كه خود وى مطّلع باشد ، داخل رحم اجنبيّه قرار دهند ، مثلًا نطفهء او در جايى قرار گرفته بود ، يا براى آزمايش به آزمايشگاه داده بود ، پس بدون اطّلاع او ، آن را\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nتوسط ابزار وارد رحم زن اجنبيّه كردند ، در اين صورت بايد بگوييم كه حفظ نكردن فرج بر آن مرد صدق نكرده ، پس مشمول آيهء شريفه نخواهد بود و لازم مىآيد كه اين فرض جايز باشد ، در حالى كه هيچ گاه استدلال كننده اين تفصيل را نخواهد پذيرفت .\r\nپس ذيل آيه شامل جايى كه مرد منى خود را به جهت داخل شدن در رحم زن اجنبيّه خارج نكرده ، بلكه بدون اختيار و اطلاع او ، ديگران از نطفه‌اش چنين استفاده‌اى كرده‌اند ، نخواهد شد .\r\nجهت دوم : به دو دليل و قرينه مىتوانيم بگوييم كه مراد از حفظ فرج در اين آيه ، حفظ آن از زنا مىباشد و عبارت « ما وراء ذلك » نيز به استفادهء نامشروع از طريق مقاربت جنسى ، با غير همسر و كنيز ، اشاره دارد :\r\nدليل نخست : قرينهء داخليّه‌اى كه در آيه وجود دارد ، يعنى استثناى همسر و كنيز ؛ چه ارتباط مرد با اين افراد از طريق مقاربت و لمس است ، نه شكل ديگر . بنا بر اين بايد مراد از « فمن ابتغى وراء ذلك » نيز مقاربت نامشروع باشد .\r\nدليل دوّم : با توجّه به رواياتى كه در ذيل آيهء اوّل ذكر كرديم ، مقصود از حفظ فرج در اين آيه ، حفظ آن از زنا مىباشد ، چون آن روايات بيان داشتند كه در همه جاى قرآن مگر در آيهء 31 سورهء نور ، مراد از حفظ فرج ، حفظ آن از زناست .\r\n\r\nپاسخ به مناقشهء استدلال به آيه\r\nدر اينجا به جهت تحكيم استدلال به ذيل آيه و پاسخ به دو اشكالى كه بدان اشاره شد ، دو نكته را بيان مىكنيم .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nنكتهء اول :\r\nتا اينجا با ذيل آيهء شريفه حرمت را براى مرد اثبات كرديم ، اما زن چطور ؟ آيا اين قسمت از آيه دلالت دارد كه بر زن نيز حرام است منى مرد اجنبى را در رحمش قرار دهد ؟\r\nپاسخ آن است كه بر اساس قاعدهء اشتراك تكاليف بين زن و مرد ، اين قسمت آيه حكم زن را نيز مشخص مىكند ، بدين بيان كه زن نيز تنها مجاز است فرج خود را در اختيار شوهرش قرار دهد و اگر وراء آن كارى انجام داد ، مرتكب حرام شده است . بدين ترتيب مورد بحث ما نيز كه تلقيح نطفه در رحم زن اجنبيّه است شامل آن شده و بر زن حرام است كه اجازه دهد نطفهء غير شوهرش در رحم او وارد شود .\r\nپس اگر در شكل دوّم تلقيح ، مرد خودش از غير زنا ، نطفه‌اش را در اختيار زن اجنبيّه قرار داد ، دو حرام واقع خواهد شد ؛ يكى مربوط به مرد است و ديگرى مربوط به زن .\r\nشاهد بر اشتراك تكليف زن و مرد ، آيهء ديگرى در سوره احزاب است كه مىفرمايد : « إنّ المسلمين والمسلمات والمؤمنين والمؤمنات » تا آنجا كه مىفرمايد : « والحافظين فروجهم والحافظات » « 1 » . در اين آيهء شريفه حفظ فرج را ، هم براى زن و هم مرد ، در كنار يكديگر ذكر كرده است .\r\nاما اگر كسى قاعده اشتراك را قبول نكرد و گفت اين آيه مختصّ به مردان است ، با آن بيانى كه در تقريب استدلال ارائه كرديم ، مىتوان از آيه استفاده كرد كه بر مرد حرام است نطفهء خود را براى انجام عمل تلقيح ، در اختيار زن اجنبيّه قرار دهد .\r\n\r\n\r\n","description":"","footnote":"\r\n( 1 ) . الانبياء ( 21 ) : 82 .\r\n","page_name":" 99 ","page_number":99},
  {"content":"\r\n\r\n\r\nنكتهء دوم : استناد به ذيل آيه در برخى روايات\r\nدر بعضى از روايات از امام عليه السلام سؤال شده است كه از كجاى قرآن استفاده كرده‌ايد كه استمناء حرام است ؟ حضرت فرموده‌اند از اين آيه :\r\n« فمن ابتغي وراء ذلك فاولئك هم العادون » .\r\nمتن يكى از اين روايات به شرح زير است .\r\nأَحْمَدُ بْنُ مُحَمَّدِ بْنِ عِيسَى فِي نَوَادِرِهِ عَنْ أَبِيهِ قَالَ : سُئِلَ الصَّادِقُ عليه السلام عَنِ الْخَضْخَضَةِ فَقَالَ : إِثْمٌ عَظِيمٌ قَدْ نَهَى اللَّهُ عَنْهُ فِي كِتَابِهِ وَ فَاعِلُهُ كَنَاكِحِ نَفْسِهِ وَ لَوْ عَلِمْتَ بِمَا يَفْعَلُهُ مَا أَكَلْتَ مَعَهُ . فَقَالَ السَّائِلُ : فَبَيِّنْ لِي يَا ابْنَ رَسُولِ اللَّهِ مِنْ كِتَابِ اللَّهِ فِيهِ . فَقَالَ : قَوْلُ اللَّهِ : « فَمَنِ ابْتَغى وَراءَ ذلِكَ فَأُولئِكَ هُمُ العادُونَ » ، وَ هُوَ مِمَّا وَرَاءَ ذَلِكَ . فَقَالَ الرَّجُلُ : أَيُّمَا أَكْبَرُ الزِّنَا أَوْ هِيَ ؟ فَقَالَ : هُوَ ذَنْبٌ عَظِيمٌ . قَدْ قَالَ الْقَائِلُ : بَعْضُ الذَّنْبِ أَهْوَنُ مِنْ بَعْضٍ وَ الذُّنُوبُ كُلُّهَا عَظِيمٌ عِنْدَ اللَّهِ لِانَّهَا مَعَاصِيَ وَأَنَّ اللَّهَ لَا يُحِبُّ مِنَ الْعِبَادِ الْعِصْيَانَ وَ قَدْ نَهَانَا اللَّهُ عَنْ ذَلِكَ لِانَّهَا مِنْ عَمَلِ الشَّيْطَانِ وَ قَدْ قَالَ : « لَا تَعْبُدُوا الشَّيْطانَ » « 1 » « إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوّاً إِنَّما يَدْعُوا حِزْبَهُ لِيَكُونُوا مِنْ أَصْحابِ السَّعِيرِ » « 2 » . « 3 »\r\n\r\n\r\n","description":"","footnote":"\r\n( 1 ) . يس ( 36 ) : 60 .\r\n( 2 ) . فاطر ( 35 ) : 6 .\r\n( 3 ) . وسائل الشيعة 28 : 364 ، أبواب نكاح البهائم و . . . ، باب 3 ، حديث 4 .\r\n","page_name":" 100 ","page_number":100},
  {"content":"\r\n\r\nاز حضرت صادق عليه السلام دربارهء خضخضه - يا استمناء - سؤال شد ، آن حضرت فرمودند : گناه بزرگى است كه خداوند در كتابش از آن نهى كرده است . كسى كه چنين مىكند ، گويا با خودش مقاربت كرده است و اگر تو حقيقت آنچه را چنين شخصى انجام مىدهد مىدانستى ، هرگز با او هم غذا نمىشدى . سؤال كننده مىگويد : براى من اين مطلب را از كتاب خدا بيان فرماييد ( كه در كدام آيه است ) . حضرت فرمودند : قول خداوند متعال كه مىفرمايد : فمن ابتغى وراء ذلك فاولئك هم العادون ، و اين كار از جملهء ما وراء ذلك است . . . .\r\nتا انتهاى روايت كه مربوط به بحث ما نيست .\r\nشاهد ما صدر روايت است كه بعد از آنكه امام عليه السلام فرمود : خداوند نيز در كتابش از آن نهى كرده است ، راوى با تيز بينى كه دارد ، از حضرت محل اين مطلب را در كتاب خدا جويا مىشود ، كه آن حضرت به آيهء مورد بحث اشاره مىفرمايد و استمناء را از جمله مصاديق استفادهء مرد از فرج خود در غير همسر و كنيز قلمداد مىكند .\r\nبدين ترتيب و با مناطى كه حضرت در اين روايت معرفى مىكند ، لواط و تفخيذ و مانند آن نيز از مصاديق « فمن ابتغى وراء ذلك » است ، و بر اساس قاعدهء اشتراك ، مساحقه - يعنى همجنس بازى زن با زن - نيز همينطور است . تا آنجا كه مىتوانيم بگوييم با همان بيانى كه دربارهء قاعدهء اشتراك داشتيم ، شامل محلّ بحث ما نيز خواهد شد ، يعنى اينكه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nزن اجازه دهد نطفهء غير شوهرش را داخل رحم او كنند .\r\n\r\nچند نكته دربارهء اين روايت\r\n1 . سند روايت\r\nاين روايت بجز نوادر احمد بن محمّد ، در فقه الرضا نيز آمده است كه علامهء مجلسى در بحار الأنوار و محدّث نورى در مستدرك الوسائل ، آن را از فقه الرضا عليه السلام روايت كرده‌اند ، با همين مضمون و همين عبارات « 1 » .\r\nدر سند نوادر اين طور آمده كه احمد بن محمّد آن را از پدرش نقل كرده كه او مىگويد : از امام صادق عليه السلام سؤال شد . در اين سند از نظر احمد بن محمّد بن عيسى و پدرش بحثى نيست ، ولى مشكل آن است كه سند روايت بين محمّد بن عيسى و امام صادق عليه السلام ذكر نشده است . چون محمّد بن عيسى از اصحاب امام هشتم و امام نهم عليهما السلام بوده است و نمىتوانسته امام صادق عليه السلام را درك كرده باشد . بدين ترتيب روايت مرفوعه مىشود ، ولو آنكه در آن تصريحى به رفع نشده باشد « 2 » . از نظر اعتبار همان بحثى كه در حديث مرسل از نظر حجيّت و عدم حجيّت وجود دارد ، در حديث مرفوع نيز وجود دارد .\r\nالبتّه به قرينهء اينكه احمد بن محمّد از اصحاب امام رضا عليه السلام بوده و\r\n\r\n\r\n","description":"","footnote":"\r\n( 1 ) . بحار الأنوار 101 : 30 ، تتمة أبواب النكاح ، باب 33 ، حديث 1 ، مستدرك الوسائل 14 : 355 ، أبواب النكاح المحرم ، باب 23 ، حديث 1 .\r\n( 2 ) . در اصطلاح علم درايه ، روايت مرفوعه در دو معنى استعمال مىشود : الف . اگر در سلسله سند ، در وسط يا آخر ، يك يا چند نفر حذف شده باشند وتصريح به رفع كنند ، مثلا : على بن ابراهيم عن أبيه رفعه الى أبي عبد اللّه عليه السلام .\r\nب . حديثى كه مستقيماً به امام عليه السلام استناد داده شده و وسائط يا واسطه‌اى از آن حذف شود ، بدون آنكه تصريح به رفع شده باشد .\r\n","page_name":" 102 ","page_number":102},
  {"content":"\r\n\r\nاين روايت بعينه در فقه الرضا نيز آمده است ، مىتوان گفت او روايت را از اصل يا كتابى نقل كرده ، نه مشافهةً ، و اين اصل يا كتاب مىتواند خود فقه الرضا باشد . بنا بر اين ، مشكل مرفوعه بودن روايت تا حدودى مرتفع مىشود .\r\nبه هر حال ، اين مشكل سندى تا حدودى استدلال به روايت را تضعيف مىكند .\r\n2 . مقصود از تمسّك امام به اطلاق آيه چيست ؟\r\nآيا تمسّك امام به آيه تعبّدى است يا كاشف از اطلاق آيه است ؟\r\nبه نظر مىرسد ولو سند روايت از جهت رفعى كه دارد ، مشكل داشته باشد ، استدلال امام به اطلاق آيه تعبّدى نيست تا استفادهء از آن نيازمند صحّت سند باشد . به عبارت ديگر ، اگر اين جمله و استدلال را امام عليه السلام نيز نفرموده باشند ، امّا معلوم مىشود در ذهن نوع مخاطبين اين اطلاق وجود دارد و در هر صورت ، استدلال به آيه كاشف از اطلاق آن است ، بدين معنا كه امام مىخواهند بفرمايند : اگر من هم نمىگفتم و اين روايت هم نبود و شما دقّت مىكرديد ، مىتوانستيد از اطلاق آن به حرمت استمناء استدلال كنيد . يعنى : عبارت « ما وراء ذلك » بدين معناست كه اگر مردى از غير همسر شرعى خود استفاده كند ، يا زنى فرج خود را در اختيار غير شوهرش بگذارد ، به هر شكلى كه باشد ، حرام است .\r\nبدين ترتيب از اطلاق « ما وراء ذلك » مىتوانيم استفاده كنيم كه اگر زن وسيله‌اى مثل آلت مصنوعى را داخل فرج خود كرد و به ارضاء جنسى رسيد ، آن نيز مانند استمناء و خضخضة حرام است .\r\nدر فصل‌هاى بعدى خواهيم گفت كه مسئلهء رحم اجاره‌اى كه در\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nزمان ما مطرح است ، و زن رحم خود را در اختيار قرار مىدهد تا جنين ديگرى را در آن قرار دهند ، از مصاديق اين آيه شريفه خواهد بود و حرام مىباشد « 1 » .\r\n3 . مقصود از ماوراء ذلك تمتّع طرفينى است يا خير ؟\r\nممكن است گفته شود : با توجه به صدر آيه ، مىفهميم كه مراد از « ماوراء ذلك » آنجاست كه تمتّعِ از فرج طرفينى باشد و آيه ، جايى را كه زن يا مرد خودش با خودش كارى انجام دهد ، شامل نمىشود .\r\nدر جواب مىگوييم : اين استفاده درست است ، امّا ملاحظه بفرماييد كه در لعب به فرج نيز مرد يا زن با خود به گونه‌اى رفتار مىكند كه براى خود به طور مجازى طرف مقابلى را ترسيم كند . زنى كه با آلتى مصنوعى با فرج خود ملاعبه كند ، در واقع مقاربت طرفينى صورت داده ، امّا به طور مجازى . شاهد اين مطلب نيز فرمايش امام عليه السلام در روايت مزبور و غير آن است كه استمناء كننده را بسان كسى معرفى مىكند كه با خودش نكاح كرده است .\r\nدر همين زمينه در روايتى از كتاب شريف كافى آمده است :\r\nسَأَلْتُهُ عَنِ الدَّلْكِ ، قَالَ : نَاكِحُ نَفْسِهِ ، لَاشَيْءَ عَلَيْهِ « 2 » .\r\nاز حضرت دربارهء دلك - يا استمناء - سؤال كردم ، فرمودند :\r\nكسى است كه با خودش نكاح كرده است و چيزى بر او نيست .\r\n\r\n\r\n","description":"","footnote":"\r\n( 1 ) . ر . ك : ص 137 .\r\n( 2 ) . الكافي 5 : 540 ، باب الخضخضة ، حديث 2 .\r\n","page_name":" 104 ","page_number":104},
  {"content":"\r\n\r\nنتيجه\r\nولو آن كه سند روايت ، مرفوعه و ضعيف باشد ، امّا اگر ما باشيم و خود اين آيات شريفه ، ذيل آن اطلاق دارد و همانطور كه در اصول فقه اثبات شده است ، اصالة الاطلاق يكى از مصاديق اصاله الظهور است و حجيّت آن عقلائيّه است و شارع هم بنايى غير از بناء عقلاء در محاورات خود ندارد و لذا مىتوانيم در ما نحن فيه به اين اطلاق استدلال كنيم .\r\n\r\nجمع بندى استدلال به آيه دوم\r\nذيل آيه از جهت اثبات حرمت شكل دوم تلقيح مصنوعى مشكلى ندارد و استدلال بدان تمام است .\r\n\r\nآيه سوم :\r\n« حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ وَ أُمَّهاتُكُمُ اللَّاتي أَرْضَعْنَكُمْ وَ أَخَواتُكُمْ مِنَ الرَّضاعَةِ وَ أُمَّهاتُ نِسائِكُمْ وَ رَبائِبُكُمُ اللَّاتي في حُجُورِكُمْ مِنْ نِسائِكُمُ اللَّاتي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ وَ حَلائِلُ أَبْنائِكُمُ الَّذينَ مِنْ أَصْلابِكُمْ وَ أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ إِنَّ اللَّهَ كانَ غَفُوراً رَحيماً » « 1 » .\r\nاين آيهء شريفه گروهى از زنها را كه بر مردان حرام هستند ، معرفى مىكند .\r\n\r\n\r\n","description":"","footnote":"\r\n( 1 ) . النساء ( 4 ) : 23 .\r\n","page_name":" 105 ","page_number":105},
  {"content":"\r\n\r\n\r\nتقريب استدلال به آيه\r\nچنان كه گفتيم خداوند متعال در اين آيهء شريفه مىفرمايد اين گروه‌هاى زنها بر شما حرام شده‌اند و مىدانيم كه تكليف هميشه به فعل تعلّق پيدا مىكند و معنا ندارد كه ذات اين زن‌ها حرام باشند . پس بايد فعلى در تقدير باشد و چون در اينجا فعل معيّنى آورده نشده ، از باب اين قاعده كه : « حذف المتعلّق يدلّ على العموم » ، مىگوييم هر فعلى نسبت به اينها حرام است . پس شكل دوّم تلقيح مصنوعى ، يعنى وارد كردن نطفهء مرد در رحم زنى غير همسر شرعىاش ، مانند مادر و دختر و . . . حرام خواهد بود . به عبارت ديگر ، آيه كه مىگويد : « حرّمت عليكم امهاتكم » ، يكى از افعالى كه نسبت به مادر حرام است ، قرار دادن نطفه در رحم اين مادر مىباشد .\r\nكسانى كه قائل به جواز شكل دوّم تلقيح شده‌اند ، از كلام آنها بر مىآيد كه فرقى ميان اقسام زن اجنبيّه نگذاشته و تفصيل نداده‌اند ، از اين روى هر زنى كه غير همسر اين مرد باشد ، مىتواند قبول نطفه از او كند ، شوهردار باشد يا نباشد ، از محارم نسبى باشد يا نباشد .\r\nدر مقابل ، كسانى كه حكم به عدم جواز مىكنند ، معتقدند اگر بخواهيم بگوييم تلقيح مصنوعى به اين شكل جايز است ، بايد بگوييم قرار دادن نطفه در رحم مادر و خواهر نيز جايز است ، در حالى كه اطلاق اين آيه آن را حرام مىداند .\r\n\r\nمناقشهء استدلال به آيه\r\nدر استدلال به اين آيه بر حرمت شكل دوّم تلقيح ، از دو جهت اشكال وارد است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاشكال اول :\r\nهمان نكته كه قبلا نيز بيان داشتيم كه دلالت حذف متعلق بر عموم ولو مطلبى مشهور است ، اما پشتوانهء علمى ندارد و نمىتوانيم بدان استناد كنيم .\r\nبا ردّ عموميّت حرمت در آيهء شريفه ، به قرينهء تناسب حكم و موضوع مىفهميم كه متعلَّق حرمت عبارت است از نكاح . به خصوص آن كه در ذيل آيه از جمع كردن ميان دو خواهر نهى كرده ، « و أن تجمعوا بين الأُختين » و آن قرينه‌اى مناسب بر همين معناست و معلوم مىشود كه مراد از حرمت در صدر آيه ، حرمت نكاح و ازدواج با اين زنهاست .\r\nاشكال دوم :\r\nآياتى كه قبل و بعد از اين آيه است ، ظهور خيلى روشنى دارند كه مراد از حرمت در اين آيه خصوص نكاح است . در آيهء 24 همين سوره مىخوانيم :\r\n« وَ الْمُحْصَناتُ مِنَ النِّساءِ إِلَّا ما مَلَكَتْ أَيْمانُكُمْ كِتابَ اللَّهِ عَلَيْكُمْ وَ أُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنينَ غَيْرَ مُسافِحينَ فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَريضَةً وَلا جُناحَ عَلَيْكُمْ فيما تَراضَيْتُمْ بِهِ مِنْ بَعْدِ الْفَريضَةِ إِنَّ اللَّهَ كانَ عَليماً حَكيماً » .\r\nو زنان شوهردار نيز بر شما حرام شده اند به استثناى زنانى كه مالك آنها شده‌ايد ، اين فريضهء الهى است كه بر شما مقرر گرديده و غير از اين زنان براى شما حلالند كه با اموال خود\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nجويا شويد ، در حالى كه نگهداندهء پاكى بوده و زناكار نباشيد .\r\nپس از زنانى كه از آنها بهره‌اى شهوانى برده ايد مهرشان را به عنوان فريضه به آنان بدهيد و بر شما گناهى نيست كه پس از تعيين مبلغ مقرر ، با يكديگر توافق كنيد . همواره خداوند بسى داناى حكيم بوده است .\r\nاين آيه شريفه نكاح با زنان شوهردار را حرام كرده و فرموده است كه غير از آن ، براى شما حلال است . پس حرمت و حليّت در اين آيه روى نكاح رفته است .\r\n\r\nآيهء چهارم\r\n« إِنَّ الْمُسْلِمينَ وَ الْمُسْلِماتِ وَ الْمُؤْمِنينَ وَ الْمُؤْمِناتِ وَالْقانِتينَ وَ الْقانِتاتِ وَالصَّادِقينَ وَ الصَّادِقاتِ وَ الصَّابِرينَ وَالصَّابِراتِ وَ الْخاشِعينَ وَ الْخاشِعاتِ وَالْمُتَصَدِّقينَ وَالْمُتَصَدِّقاتِ وَ الصَّائِمينَ وَ الصَّائِماتِ وَ الْحافِظينَ فُرُوجَهُمْ وَالْحافِظاتِ وَ الذَّاكِرينَ اللَّهَ كَثيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظيماً » « 1 » .\r\n\r\nتقريب استدلال به آيه\r\nهمان نكته‌اى كه در آيهء دوم بيان داشتيم ، در اين آيه نيز صادق است ، و آن اينكه آيه اطلاق دارد و مىگويد : زن و مرد بايد فروج خود را از هر چيزى حفظ كنند مگر آنچه را كه ما مباح بودن آن را جايز بدانيم ، و آن در مورد مرد ، همسر و كنيز اوست و در مورد زن تنها شوهر او مىباشد .\r\n\r\n\r\n","description":"","footnote":"\r\n( 1 ) . الأحزاب ( 33 ) : 35 .\r\n","page_name":" 108 ","page_number":108},
  {"content":"\r\n\r\nجصاص در احكام القرآن « 1 » و ابن كثير در تفسيرش « 2 » بدين نكته اشاره كرده اند و شبيه آن در كلام شيخ طوسى در تبيان نيز آمده است « 3 » .\r\nنتيجه اين كه ، اطلاق آيه آنجا را كه بخواهند نطفهء مردى را در رحم زنى غير همسرش بگذارند را شامل مىشود .\r\nمناقشهء استدلال به آيه\r\nاگر رواياتى كه مىگويند مقصود از حفظ فرج در همهء آيات زنا است ، نبودند « 4 » ، اين بيان و اين اطلاق درست بود ، امّا با توجّه به آن روايات ، كه بيان آنها گذشت ، نمىتوانيم چنين اطلاقى را از آيه استفاده كرده ، آن را به محلّ بحث تعميم دهيم .\r\n\r\nنتيجهء بررسى آيات و روايات\r\nنتيجهء مباحث گذشته آن است كه :\r\n1 . از ميان روايات استدلال شده ، به هيچ وجه نتوانستيم حرمت شكل دوم تلقيح مصنوعى را استفاده كنيم .\r\n2 . از ميان چهار آيه‌اى كه بيان شد ، تنها آيهء هفتم سورهء مؤمنون ، يعنى : « فمن ابتغى وراء ذلك » قابل استدلال بر حرمت شكل دوّم تلقيح مصنوعى مىباشد .\r\n\r\n\r\n","description":"","footnote":"\r\n( 1 ) . أحكام القرآن 3 : 47 .\r\n( 2 ) . تفسير القرآن العظيم 3 : 296 .\r\n( 3 ) . التبيان 8 : 341 - 342 .\r\n( 4 ) . اين روايات در صفحهء 91 - 95 گذشت .\r\n","page_name":" 109 ","page_number":109},
  {"content":"\r\n\r\n\r\nدسته سوم از ادلّه : روايات باب علل احكام\r\nاز جمله ادلّه‌اى كه در مقام استدلال بر حرمت شكل دوّم تلقيح مصنوعى ، بدان استناد شده ، رواياتى است كه علّت حرمت زنا را بيان داشته‌اند .\r\nاز آن جمله ، روايتى است كه شيخ صدوق در فقيه به شكل مرسل نقل كرده است ، كه در آن ، امام رضا عليه السلام به سؤال‌هاى مختلفى كه محمّد بن سنان از آن حضرت پرسيده است ، پاسخ مىگويد .\r\nقسمتى از اين روايت كه به بحث ما مربوط مىشود ، چنين است :\r\nوَ حَرَّمَ اللَّهُ تَعَالَى الزِّنَا لِمَا فِيهِ مِنَ الْفَسَادِ مِنْ قَتْلِ الْأَنْفُسِ وَذَهَابِ الْأَنْسَابِ وَ تَرْكِ التَّرْبِيَةِ لِلْأَطْفَالِ وَ فَسَادِ الْمَوَارِيثِ وَمَا أَشْبَهَ ذَلِكَ مِنْ وُجُوهِ الْفَسَادِ . « 1 »\r\nخداوند زنا را حرام كرد چون در آن فساد وجود دارد ، از قبيل كشته شدن نفوس ، و از ميان رفتن نسب‌ها ، و ترك تربيت اولاد و فاسد شدن مواريث و مانند اينها از صورت‌هاى فسادى كه از زنا ناشى مىشود .\r\nشايد مراد از « قتل نفس » آن باشد كه زنا موجب مىشود نطفهء مرد جهت توليد نسل به كار نرفته و هدر رود ، يا مراد آن باشد كه چه بسا در اثر زنا حملى پديد آيد ، ولى آنها اقدام به سقط جنين و قتل نفس كنند .\r\nمراد از « ذهاب انساب » نيز آن است كه در اثر زنا و پاى بند نبودن\r\n\r\n\r\n","description":"","footnote":"\r\n( 1 ) . الفقيه 3 : 565 ، باب معرفة الكبائر ، حديث 4934 ، علل الشرائع 2 : 479 ، باب 229 ، حديث 1 ، وسائل الشيعة 20 : 311 ، أبواب النكاح المحرّم ، باب 1 ، حديث 15 .\r\n","page_name":" 110 ","page_number":110},
  {"content":"\r\n\r\nزن به يك شوهر ، معلوم نخواهد بود كه پدر واقعى اين فرزند كيست ، از اين روى ، نسب‌ها از ميان مىرود .\r\n\r\nتقريب استدلال به روايت\r\nمفاسد و مشكلاتى كه در روايت براى زنا برشمرده شده است ، براى تلقيح مصنوعى به شكل دوم نيز وجود دارد ، به خصوص با توجه به بانك‌هاى اسپرم كه در حال حاضر در برخى كشورها وجود دارد و اصلًا معلوم نخواهد شد كه پدر اين فرزند كيست ؟ بدين ترتيب انساب از ميان مىرود ، احكام ارث فروگذار مىشوند و بسيارى از مفاسد ديگر كه منجر به فروپاشى بنيان خانواده‌ها و نقض بسيارى از قوانين الهى مىشود .\r\nبنا بر اين شكل دوم تلقيح مصنوعى نيز بر اساس اين روايت و علت حكم زنا كه در آن به صراحت بيان شده است ، حرام خواهد بود .\r\n\r\nمناقشهء استدلال به روايت\r\nدر اين خصوص در دو مقام بحث مىكنيم :\r\n\r\n1 . بررسى سند روايت\r\nسند روايت در فقيه مرسل است و در مشيخه آمده است كه :\r\nو ما كان فيه عن محمّد بن سنان ، فقد رويته عن محمّد بن على ماجيلويه ، عن عمّه محمّد بن أبى القاسم ، عن محمّد بن على الكوفى ، عن محمّد بن سنان .\r\nورويته عن أبى ، عن على بن ابراهيم ، عن أبيه ، عن محمّد بن سنان « 1 » .\r\n\r\n\r\n","description":"","footnote":"\r\n( 1 ) . الفقيه 4 ( المشيخة ) : 523 .\r\n","page_name":" 111 ","page_number":111},
  {"content":"\r\n\r\nطريق اوّل به جهت « محمّد بن على الكوفي أبي سمينه الصيرفي » ضعيف است و طريق دوّم صحيح مىباشد .\r\nامّا سند روايت در علل چنين است :\r\nحدثنا علي بن أحمد قال حدثنا محمّد بن أبي عبد الله عن محمّد بن إسماعيل عن علي بن العباس عن القاسم بن الربيع الصحاف عن محمّد بن سنان .\r\nدر مورد سند فقيه دو احتمال وجود دارد :\r\nاحتمال اول آنكه همان سند علل باشد .\r\nاحتمال دوم آنكه يكى از دو سند مذكور در مشيخه باشد .\r\nبه هر حال بر اساس هر يك از اين دو احتمال ، سند روايت مشتمل بر افرادى غير موثّق و ضعيف است ، مگر سند دوم مشيخه كه از على بن ابراهيم نقل كرده است .\r\nاز اين مهم‌تر ، خود محمّد بن سنان ، در توثيق و تعديل او سخن بسيار و اقوال مختلف است . از اين روى در بحث سندى تنها به بررسى محمّد بن سنان اكتفا مىكنيم .\r\nمحمّد بن سنان ، از جمله افرادى است كه هم جرح دارد و هم تعديل .\r\nكشى و نجاشى و علّامه او را ضعيف دانسته‌اند « 1 » .\r\nشيخ طوسى مىگويد :\r\nوقد طعن عليه و ضعف « 2 » .\r\n\r\n\r\n","description":"","footnote":"\r\n( 1 ) . اختيار معرفة الرجال : 326 ، رقم 729 ، رجال النجاشي : 328 ، رقم 888 ، خلاصة الأقوال : 251 ، رقم 17 .\r\n( 2 ) . الفهرست : 143 ، رقم 609 .\r\n","page_name":" 112 ","page_number":112},
  {"content":"\r\n\r\nامّا دلايلى نيز بر توثيق او وارد شده است .\r\nدليل اول : روايتى است با سند صحيح از امام باقر عليه السلام كه فرمودند :\r\nجزى الله صفوان بن يحيى و محمّد بن سنان و زكريا بن آدم عنّي خيراً فقد وَفَوا لي « 1 » .\r\nخدا جزاى خير دهد به صفوان و محمّد بن سنان و زكريا بن آدم ، اينها به من وفا كردند .\r\nدليل دوّم : عدول و ثقاتى چون حسين بن سعيد اهوازى و برادرش حسن و فضل بن شاذان و ايّوب بن نوح و محمّد بن الحسين بن أبى الخطاب و احمد بن محمّد بن عيسى اشعرى از او نقل روايت كرده اند .\r\nدليل سوّم : شيخ در كتاب الغيبة ، او را از ممدوحين دانسته است ، گرچه در فهرست و رجال و دو كتاب روايى خود ، او را تضعيف كرده است .\r\nدليل چهارم : كلامى است كه مفيد در ارشاد دربارهء او دارد و بعضى ، از آن كلام توثيق او را استظهار كرده‌اند .\r\nشيخ مفيد در ارشاد فرموده است :\r\nفممّن روى النص على الرضا على بن موسى عليه السلام بالإمامة من أبيه و الإشارة إليه منه بذلك من خاصته و ثقاته و أهل الورع و العلم و الفقه من شيعته داود بن كثير الرقي و محمّد بن إسحاق بن عمار و علي بن يقطين و نعيم القابوسي و الحسين بن المختار و زياد بن مروان و المخزومي و داود بن سليمان و نصر بن قابوس وداود بن زربي و يزيد بن سليط و محمّد بن سنان « 2 » .\r\n\r\n\r\n","description":"","footnote":"\r\n( 1 ) . رجال العلّامة : 189 ، رقم 22 .\r\n( 2 ) . الإرشاد 2 : 247 .\r\n","page_name":" 113 ","page_number":113},
  {"content":"\r\n\r\nاز جمله كساني كه نص امامت امام على بن موسى الرضا عليه السلام را از پدرش روايت كرده است و به وسيله اين نص ، از سوى آن بزرگوار بر امامت فرزندش اشاره شده است ، از خواص و افراد مورد وثوق و از اهل پرهيزكارى و علم و فقه از شيعيان اوست : داود بن كثير رقى و محمّد بن اسحاق بن عما و على بن يقطين و نعيم قابوسى و حسين بن مختار و زياد بن مروان و مخزومى و داود بن سليمان و نصر بن قابوس و داود بن زربى و يزيد بن سليط و محمّد بن سنان .\r\nاز جمله ديگر چيزهايى كه بر توثيق محمّد بن سنان دلالت دارد : نقل روايت از او توسط ابن قولويه در كامل الزيارات « 1 » ، و توثيق او توسط شيخ حر عاملى صاحب وسائل الشيعة و سيد ابن طاووس است « 2 » .\r\nنتيجه اين مىشود كه محمّد بن سنان كسى است كه هم جرح دارد و هم تعديل .\r\nدر جايى كه يك راوى هم جرح و هم تعديل داشته باشد ، پنج ديدگاه درميان علماى درايه مطرح است ، كه از آن ميان ، آنچه مطابق با تحقيق مىباشد آن است كه اين جرح و تعديل با هم تعارض مىكنند و هيچ كدام براى ما اعتبار نخواهند داشت ، پس آن راوى مثل كسى مىشود كه هيچ جرح يا تعديلى در مورد او وارد نشده است . پس بر طبق نظر مشهور ، سند روايتى كه راوى آن چنين باشد ، ضعيف خواهد بود .\r\n\r\n\r\n","description":"","footnote":"\r\n( 1 ) . كامل الزيارات : 11 ، الباب الأول .\r\n( 2 ) . ر . ك : منتهى المقال 6 : 65 .\r\n","page_name":" 114 ","page_number":114},
  {"content":"\r\n\r\nنكتهء قابل ذكر در اينجا آن است كه در رواياتِ علل احكام نمىتوان مانند ادلّهء سنن ، قائل به تسامح شد ؛ زيرا چه بسا بخواهيم حكمى كلّى را از اين روايات استخراج كنيم ، كه اين امر با تسامح سازگار نيست .\r\n\r\n2 . بررسى مدلول روايت\r\nپيرامون مدلول روايت دو اشكال مطرح است كه تلاش دارد استدلال به آن را براى اثبات حرمت شكل دوم تلقيح مصنوعى ، مورد خدشه قرار دهد .\r\n\r\nاشكال اول\r\nبا قطع نظر از سند روايت و با فرض اينكه اين روايت صحيح باشد ، آيا اين روايت علّت زنا را بيان داشته است ، يا حكمت آن را ؟\r\nممكن است گفته شود آنچه در روايت آمده ، به عنوان حكمت حرمت زنا است نه علّت آن ، پس نمىتوان آن را مفيد براى تعميم حكم به ساير موضوعات دانست . پس لازم است تفاوت علت و حكمت احكام را مورد بررسى قرار دهيم .\r\n\r\nتفاوت علت و حكمت احكام :\r\nعلّت آن است كه اگر باشد حكم هست و اگر نباشد حكم نيست ، در واقع وجود و عدمِ حكم بسته به وجود و عدمِ علّت است . امّا حكمت اينطور نيست . حكمت بر شأنيت و اقتضاء حكم دلالت دارد ، امّا موجب انشاء حكم نمىشود . پس به وسيلهء حكمت مقتضى براى وجوب يا حرمت پديد مىآيد ، امّا در اثبات حكم كافى نيست و بايد خصوصيّات ديگرى نيز در بين باشد .\r\nبه عبارت ديگر : علّت در موضوع حكم اخذ مىشود ، امّا حكمت در موضوع اخذ نمىشود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبه عنوان مثال اگر در « الخمر حرا لأنّه مسكر » اسكار را علت بدانيم ، نتيجه اين مىشود كه « الخمر المسكر حرام » و اسكار به عنوان جزء موضوع لحاظ مىشود . اما در مثال ديگر كه « نماز ناهى از فحشاء و منكر است » عنوان ناهى از فحشاء و منكر را نمىتوانيم علت قرار دهيم و جزء موضوع باشد ، زيرا موضوع وجوب فقط روى عنوان « صلاة » رفته است نه صلاتى كه ناهى از فحشاء و منكر باشد .\r\nبنا بر اين ، وقتى چيزى عنوان علّت را پيدا كرد ، مىتوان نتيجه گرفت كه هر كجا آن علّت وجود داشت ، حكم هم هست و از حدّ آن موضوع مىتوان فراتر رفت . امّا اگر چيزى عنوان حكمت داشت ، نمىتوان حكم را به موضوع ديگرى كه آن حكمت در آن است ، تسرّى داد .\r\nدر اين بحث نيز مىتوان گفت كه اين عناوين حكمت براى زنا هستند ، نه علتّ ، پس نمىتوانيم حكم به حرمت را به تلقيح مصنوعى ، ولو آنكه اين عناوين و مفاسد در آنجا نيز باشد ، تعميم دهيم .\r\n\r\nجواب\r\nروشن است كه ميان علّت و حكمت تفاوت وجود دارد ، امّا توجّه به اين نكته لازم است كه : در علّت ، اگر علّت باشد حكم هست و اگر نبود حكم نيست ، امّا در حكمت اگر در جايى حكمت نبود نمىتوانيم بگوييم حكم نيست ، در واقع در حكمت ، ميان نبودن حكمت و نفى حكم ملازمه نيست ، يعنى ممكن است حكم باشد امّا حكمت نباشد ، ولى اگر در جايى حكمت بود قطعاً بايد حكم باشد .\r\nدر اينجا نيز اين طور استدلال كرده و مىگوييم : حكمت حرمت زنا فقدان نسب و مواريث است ، اين حكمت در باب تلقيح مصنوعى نيز وجود دارد ، پس مىتوانيم بگوييم اگر يك جا اين حكمت‌ها بود اينها خودش منشأ و دليل حرمت مىشود .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nاشكال دوم\r\nعناوينى كه در روايت ذكر شده متعدّدند ، پس نمىتوانند علّت باشند ، زيرا علّت نمىتواند متعدّد باشد ، بدليل دليل كه تعدّد علل بر معلول واحد محال است .\r\nپس آنچه در روايت آمده ، حكمت است و قانون حكمت را بايد در مورد آنها اجرا كرد .\r\n\r\nجواب\r\nميان همهء اين عناوين قدر جامعى مىتوان تصوّر كرد كه عنوان « فساد » است و گويى مطلب اين است كه : حرّم اللّه الزنا لما فيه من الفساد . اين فساد نيز به قرينهء تناسب حكم و موضوع ، فساد در امور خانواده و نسل‌هاست و مصاديق زيادى خواهد داشت . يك مصداقش فقدان نسب است و مصداق ديگر فساد مواريث . شاهد بر اين مطلب نيز در خود روايت است ، هم صدر روايت كه در آن مىفرمايد : « حَرَّمَ اللَّهُ تَعَالَى الزِّنَا لِمَا فِيهِ مِنَ الْفَسَادِ » و هم ذيل روايت كه امام عليه السلام بعد از آنكه تعدادى از اين مصاديق را برمىشمارند ، به نحو كلّى مىفرمايند : « و ما أشبه ذلك من وجوه الفساد » .\r\nبدين ترتيب ممكن است مصاديق ديگرى غير از آنچه در روايت آمده نيز بتوان براى فساد برشمرد .\r\nبنابراين ما از اين روايت عليت استفاده مىكنيم نه حكمت . علت حرمت زنا نيز فساد در خانواده و احكام آن است و همين علت ، در شكل دوم تلقيح مصنوعى مشاهده مىشود . پس مىتوان به حرمت آن حكم نمود .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nديدگاه دوم : جواز شكل دوم تلقيح مصنوعى\r\nدر مقابل ديدگاه نخست - / يعنى حرمت تلقيح مصنوعى ، كه ما نيز آن را اختيار كرديم - / ديدگاه ديگر مبتنى بر جواز اين شكل از تلقيح است . مهمترين مستند اين ديدگاه دو روايت است كه در زير به مطالعه و بررسى آنها مىپردازيم .\r\nپيشتر تذكر اين نكته لازم است كه اين روايات در كتاب وسائل الشيعة ، جلد 28 ، باب سوم از ابواب حد السحق و القيادة ، آمده است . در اين باب پنج روايت وجود دارد ، امّا اگر مضمون و سند آنها را بررسى كنيم ، به نظر مىرسد احاديث دوم ، چهارم و پنجم يك حديث ، و احاديث اول و سوم نيز يك حديث باشند . بنا براين مستند اين ديدگاه را در قالب دو روايت بيان مىكنيم .\r\n\r\nروايت نخست\r\nروايتى است كه شيخ طوسى در تهذيب نقل كرده است . جز او ، ثقة الاسلام كلينى در كافى و شيخ صدوق در فقيه آن را با اختلاف در سند و الفاظ ، اما با مضمونى يكسان ، نقل كرده‌اند .\r\nاين روايت بر اساس نقل تهذيب به قرار زير است .\r\nمُحَمَّدُ بْنُ عَلِيِّ بْنِ مَحْبُوبٍ عَنْ أَحْمَدَ بْنِ مُحَمَّدٍ عَنِ الْعَبَّاسِ بْنِ مُوسَى عَنْ يُونُسَ بْنِ عَبْدِ الرَّحْمَنِ عَنْ إِسْحَاقَ بْنِ عَمَّارٍ عَنِ الْمُعَلَّى بْنِ خُنَيْسٍ قَالَ : سَأَلْتُ أَبَا عَبْدِ اللَّهِ عليه السلام عَنْ رَجُلٍ وَطِئَ امْرَأَتَهُ فَنَقَلَتْ مَاءَهُ إِلَى جَارِيَةٍ بِكْرٍ فَحَبِلَتْ فَقَالَ : الْوَلَدُ لِلرَّجُلِ\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nوَ عَلَى الْمَرْأَةِ الرَّجْمُ وَ عَلَى الْجَارِيَةِ الْحَدُّ « 1 » .\r\nمعلى بن خنيس مىگويد : از امام صادق عليه السلام سؤال كردم كه مردى زن خود را وطى كرد ، سپس اين زن با جاريه‌اى باكره مساحقه كرده و آن جاريه حامله شد . حضرت در جواب فرمودند : اين بچه براى مرد است و زن - / چون شوهردار بوده - / بايد رجم شود ، جاريه نيز بايد حد بخورد .\r\n\r\nسند روايت\r\nاين روايت از نظر سند معتبر است . اسحاق بن عمار ، يونس بن عبدالرحمن و عباس بن موسى مشكلى ندارند ، فقط در مورد معلّى بن خنيس ، اقوال مختلف ذكر شده است ، امّا رواياتى كه معلّى را مدح مىكند بيشتر است و اغلب اصحاب رجال نيز او را معتبر مىدانند ، گرچه برخى مثل نجاشى او را تضعيف كرده‌اند « 2 » .\r\n\r\nتقريب استدلال به روايت\r\nدر اين روايت ، امام عليه السلام همهء احكام مربوط به اين مسئله را بيان فرمودند ، امّا دربارهء حكم ادخال نطفه در رحم اجنبيّه مطلبى بيان نكردند . از اينجا مىفهميم كه اگر ادخال نطفه در رحم اجنبيّه حرام بود ، اين زن بايد علاوه بر رجم ، تعزير هم مىشد ، كه امام عليه السلام در اين مورد\r\n\r\n\r\n","description":"","footnote":"\r\n( 1 ) . التهذيب 10 : 59 ، باب حد السحق ، حديث 6 ، وسائل الشيعة 28 : 169 ، أبواب حدّ السحق والقيادة ، باب 3 ، حديث 4 .\r\n( 2 ) . رجال النجاشي : 417 ، رقم 1114 .\r\n","page_name":" 119 ","page_number":119},
  {"content":"\r\n\r\nساكت هستند .\r\nبه عبارت دقيق‌تر ، استدلال كنندگان به روايت مىخواهند از اطلاق مقامى اين روايت ، بر اثبات ديدگاه خود استفاده كنند ، بدين معنا كه وقتى راوى ، مسئله را با امام صادق عليه السلام در ميان مىگذارد ، ايشان آنچه در اين خصوص لازم است را در قالب سه مطلب بيان مىكنند : الولد للرجل - على المرأة الرجم - على الجارية الحدّ . حال اگر اصل ادخال نطفه در رحم اجنبيّه نيز حرام بود ، بايد امام دستور مىدادند كه به خاطر اين عمل ، آن زن را اوّل بايد تعزير كرده و بعد رجمش كنند .\r\nبنا بر اين ، نتيجه آن كه در مسئلهء ما ، يعنى شكل دوّم تلقيح مصنوعى ، ادخال نطفهء مرد در رحم زن اجنبيّه حرمتى ندارد و اين شكل از تلقيح مجاز مىباشد .\r\n\r\nجواب از استدلال به روايت\r\nدر پاسخ به استدلال به اين روايت ، به چند وجه مىتوان پاسخ داد .\r\nوجه اول : تعزير در جايى است كه كسى فعلى را عالماً و عامداً انجام دهد . در اين روايت مساحقه امرى اختيارى بوده است ، از اين روى امام عليه السلام دستور داده است كه زن را رجم كنند و بر جاريه نيز حدّ جارى شود . امّا انتقال نطفه امرى اختيارى نبوده است تا موجب تعزير شود .\r\nوجه دوم : همانطور كه در باب حدود و تعزيرت آمده ، برخى از فقهاء برآنند : تعزير در جايى است كه انسان كبيره‌اى مرتكب شود ، و گرنه آنجا كه انسان گناه صغيره‌اى را مرتكب شود ، تعزير وجود ندارد . و معلوم نيست كه ادخال نطفه - آن هم بدون اختيار ، و بدون آنكه غرض از آن مساحقه باشد - گناهى كبيره محسوب شود .\r\nوجه سوم : در اين روايت تصريح نشده است كه آن جاريه براى مرد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبوده يا خير ، امّا بعيد نيست كه اين جاريه متعلّق به شوهر آن زن بوده باشد ، كه در اين صورت ، بين رحم اين زن و جاريه فرقى نمىكند و نطفهء مرد وارد رحم جاريه‌اى اجنبيّه نشده است . يكى از شكل‌هاى تلقيح مصنوعى كه بعداً خواهد آمد ، آن است كه نطفهء مرد با تخمك همسر خودش تلقيح پيدا كند ، سپس آن را داخل رحم كنيز آن مرد كنند . پس اين روايت مربوط به شكل دوّم نخواهد بود . البتّه براى آن كه معلوم شود جاريه براى شوهر آن زن بوده ، قرينهء كافى وجود ندارد .\r\nنتيجه آن كه : با توجه به وجه‌هايى كه بيان شد ، استدلال به اين روايت استدلالى كامل و صحيح نيست .\r\n\r\nروايت دوّم\r\nاين روايت به عنوان سومين روايت از باب سوم از ابواب حدّ السحق و القيادة آمده است و چنان كه قبلًا نيز گفتيم از نظر مضمون با روايت اوّل اين باب يكسان است .\r\nاين توضيح لازم است كه روايت اوّل اين باب را كلينى در كافى با سند زير آورده است :\r\n« مُحَمَّدُ بْنُ يَعْقُوبَ عَنْ عِدَّةٍ مِنْ أَصْحَابِنَا عَنْ أَحْمَدَ بْنِ مُحَمَّدِ بْنِ خَالِدٍ عَنْ عَمْرِو بْنِ عُثْمَانَ وَ عَنْ أَبِيهِ جَمِيعاً عَنْ هَارُونَ بْنِ الْجَهْمِ عَنْ مُحَمَّدِ بْنِ مُسْلِمٍ قَالَ سَمِعْتُ أَبَا جَعْفَرٍ وَ أَبَا عَبْدِ اللَّهِ عليهما السلام يَقُولان . . . » « 1 »\r\nو روايت سوّم ، منقول از تهذيب است ، با سند زير :\r\n\r\n\r\n","description":"","footnote":"\r\n( 1 ) . الكافي 7 : 202 ، باب آخر منه .\r\n","page_name":" 121 ","page_number":121},
  {"content":"\r\n\r\n« وَ بِإِسْنَادِهِ عَنْ مُحَمَّدِ بْنِ عَلِيِّ بْنِ مَحْبُوبٍ عَنْ مُحَمَّدِ بْنِ الْحُسَيْنِ عَنْ إِبْرَاهِيمَ بْنِ عُقْبَةَ عَنْ عَمْرِو بْنِ عُثْمَانَ عَنْ أَبِي عَبْدِ اللَّهِ عليه السلام » « 1 » .\r\nچنان كه ملاحظه مىشود ، با اينكه مضمون هر دو روايت يكى است ، امّا دو سند متفاوت دارند ، كه ما روايت را بر اساس نقل شيخ در تهذيب ايراد مىكنيم .\r\nقَالَ : أَتَى أَمِيرَ الْمُؤْمِنِينَ عليه السلام قَوْمٌ يَسْتَفْتُونَهُ ، فَلَمْ يُصِيبُوهُ ، فَقَالَ لَهُمُ الْحَسَنُ عليه السلام : هَاتُوا فُتْيَاكُمْ ، فَإِنْ أَصَبْتُ فَمِنَ اللَّهِ وَ مِنْ أَمِيرِ الْمُؤْمِنِينَ عليه السلام ، وَ إِنْ أَخْطَأْتُ فَإِنَّ أَمِيرَ الْمُؤْمِنِينَ عليه السلام مِنْ وَرَائِكُمْ . فَقَالُوا : امْرَأَةٌ جَامَعَهَا زَوْجُهَا فَقَامَتْ بِحَرَارَةِ جِمَاعِهِ فَسَاحَقَتْ جَارِيَةً بِكْراً فَأَلْقَتْ عَلَيْهَا النُّطْفَةَ فَحَمَلَتْ . فَقَالَ عليه السلام فِي الْعَاجِلِ : تُؤْخَذُ هَذِهِ الْمَرْأَةُ بِصَدَاقِ هَذِهِ الْبِكْرِ لِأَنَّ الْوَلَدَ لَا يَخْرُجُ حَتَّى يَذْهَبَ بِالْعُذْرَةِ وَ يُنْتَظَرُ بِهَا حَتَّى تَلِدَ وَ يُقَامُ عَلَيْهَا الْحَدُّ وَ يُلْحَقُ الْوَلَدُ بِصَاحِبِ النُّطْفَةِ وَ تُرْجَمُ الْمَرْأَةُ ذَاتُ الزَّوْجِ .\r\nفَانْصَرَفُوا فَلَقُوا أَمِيرَ الْمُؤْمِنِينَ عليه السلام فَقَالُوا : قُلْنَا لِلْحَسَنِ وَ قَالَ لَنَا الْحَسَنُ . فَقَالَ : وَاللَّهِ لَوْ أَنَّ أَبَا الْحَسَنِ لَقِيتُمْ مَا كَانَ عِنْدَهُ إِلَّا مَا قَالَ الْحَسَنُ « 2 » .\r\nحضرت صادق عليه السلام فرمودند : گروهى ، براى سؤالى فقهى به نزد اميرالمؤمنين عليه السلام رفتند ، اما به حضرت دسترسى پيدا\r\n\r\n\r\n","description":"","footnote":"\r\n( 1 ) . التهذيب 10 : 58 ، باب الحد في السحق .\r\n( 2 ) . التهذيب 10 : 58 ، باب الحد في السحق ، حديث 4 ، وسائل الشيعة 28 : 169 ، أبواب حد السحق والقيادة ، باب 3 ، حديث 3 .\r\n","page_name":" 122 ","page_number":122},
  {"content":"\r\n\r\nنكردند . پس امام حسن عليه السلام كه حاضر بودند فرمودند : سؤال خود را از من بپرسيد ، من جواب شما را مىدهم ، اگر آن جواب درست بود ، پس از ناحيه خدا و اميرالمؤمنين بوده است ، و اگر خطا كردم ، اميرالمؤمنين در پس شماست و خواهد آمد ، مىتوانيد جواب صحيح را از او بخواهيد . آنها سؤال را اينطور مطرح كردند كه : زنى بعد از آنكه شوهرش با او مجامعت كرد ، با همان گرمى نزديكى ، از نزد شوهرش برخاسته و با جاريهء باكره‌اى مساحقه مىنمايد ، پس بدين ترتيب نطفهء شوهرش در رحم آن جاريه قرار گرفت و او حامله مىشود . حضرت در حكم اين سؤال فرمودند : از آن زن مهريه و صداق اين باكره گرفته مىشود ، چون نمىتوان فرزند را بيرون آورد ، مگر آن كه پردهء بكارت جاريه زائل گردد . از طرفى بايد منتظر بود تا فرزند به دنيا بيايد و بر آن جاريه حد جارى شود . و فرزند ملحق به صاحب نطفه است .\r\nآن زن نيز كه شوهر دار است ، بايد رجم ( سنگسار ) شود . آن گروه در بازگشت ، با اميرالمؤمنين عليه السلام برخورد كرده ، سؤال خود و جوابى را كه امام حسن عليه السلام داده بود ، با آن حضرت مطرح مىكنند . حضرت مىفرمايد : به خدا سوگند اگر ابا حسن را ملاقات كرده بوديد همان جوابى را مىداد كه حسن به شما داد .\r\n\r\nمناقشه در استدلال به روايت\r\nهمان سه جوابى كه در روايت قبلى مطرح كرديم در اينجا نيز قابل\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nطرح مىباشد .\r\nبدين ترتيب ، ادلّهء كسانى كه اين شكل از تلقيح مصنوعى را مجاز مىدانند ، از اعتبار ساقط خواهد بود .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nشكل سوّم : تلقيح ميان مرد و زن بيگانه - صورت دوّم\r\nاين فرض در جايى مطرح مىشود كه علّت نازايى از زن بوده و او قادر به تخمك‌گذارى نيست ، از اين روى نطفهء شوهر او را با تخمك زنى ديگر تلقيح مىكنند .\r\n\r\nتفاوت آن با شكل دوّم\r\nچنان كه در آغاز شكل دوّم نيز اشاره شد ، اين شكل و شكل دوّم در اين كه بين اسپرم مرد و تخمك زنى اجنبى لقاح صورت گرفته است ، تا حدودى مشتركند ، امّا دو وجه باعث شده كه اين شكل را به طور مستقل ذكر كرده و حكم آن را مورد بررسى قرار دهيم .\r\nوجه نخست : علّت نازايى است .\r\nچنان كه گفتيم : علت نازايى و تلقيح در شكل دوم شوهر بود ، امّا در شكل سوّم ، علّت نازايى زن است . نتيجه اينكه ممكن است گفته شود فرزند متكوّن از تلقيح در شكل دوّم را به زن مىدهند ، امّا فرزندى كه از شكل سوّم به دنيا مىآيد را به صاحب نطفه مىدهند . از اين روى اين امر مسائل حقوقى متفاوتى را به دنبال خواهد داشت كه در جاى خود قابل طرح است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nوجه دوّم : تفاوت فرض‌هاى متصور اين دو شكل\r\nبراى اين شكل از تلقيح مصنوعى ، فرض‌هاى مختلفى متصوّر است كه با توجّه به علّت نازايى ، هيچگاه تحت عنوان شكل دوّم نمىگنجند .\r\nگرچه تفصيل اين فرض‌ها را در آغاز اين نوشتار بيان كرده‌ايم ، امّا در اينجا دوباره كليّت آنها را تكرار مىكنيم .\r\n\r\nفرض‌هاى مختلف شكل سوّم\r\nفرض اوّل : لقاح ميان نطفهء مرد و تخمك زن اجنبيه ، در رحم همسر مرد صورت گيرد .\r\nفرض دوّم : لقاح ميان نطفهء مرد و تخمك زن اجنبيه ، در رحم همان زن اجنبيّه صورت گيرد .\r\nفرض سوّم : لقاح ميان نطفهء مرد و تخمك زن اجنبيه نه در رحم همسر مرد و نه زن اجنبيه ، بلكه در خارج رحم صورت گيرد .\r\nواضح است كه بنا بر فرض دوم ، حكم اين شكل و شكل دوم يكى است ، امّا بنا بر فرض اول و سوم متفاوت خواهد بود . ما نيز بحث خود را در شكل سوّم ، مبتنى بر فرض اوّل و سوّم قرار مىدهيم .\r\n\r\nبررسى فقهى فرض اوّل\r\nفرض اول آن بوده زنى تخمك توليد نمىكند ، تخمك زنى ديگر را بگيرند و در رحم اين زن قرار دهند و شوهرش با او آميزش كند و باردار شود .\r\nاين فرض اعمّ از آن است كه زن تخمك دهنده همسر ديگر يا كنيز مرد باشد ، يا بين او و مرد ، هيچ گونه نسبت زوجيّت نباشد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nسؤال اين است كه آيا اين گونه تلقيح از نظر فقه جايز است يا خير ؟\r\n\r\nاقوال در مسأله\r\nدر اين مسأله اقوال زير مطرح است :\r\n1 . قول به جواز به طور مطلق :\r\nبرخى معتقدند كه اين شكل از تلقيح مصنوعى ، به طور مطلق - / چه تخمك دهنده همسر ديگر مرد باشد ، و يا هيچ نسبت زناشويى بين آنها نباشد - جايز است .\r\nقائلين به جواز ، دو گروه هستند :\r\nگروه اول : كسانى كه شكل دوم را جايز مىدانند ، اين شكل را نيز جايز مىدانند .\r\nگروه دوم : برخى از كسانى كه شكل دوم را حرام مىدانند ، در اين مورد مىگويند بعيد نيست كه قائل به جواز شويم .\r\n2 . قول به جواز در صورتى كه تخمك دهنده همسر ديگر مرد باشد .\r\n3 . قول به حرمت به طور مطلق\r\nما بر اساس ادلّه و مداركى كه خواهد آمد ، اين قول را اختيار كرده‌ايم .\r\n\r\nدليل قول به حرمت\r\nدر تبيين دليل حرمت شكل دوم تلقيح مصنوعى ، گفتيم كه اين فعل مشمول آيهء شريفهء : « فمن ابتغى وراء ذلك فاولئك هم العادون » خواهد بود .\r\nشكل سوم نيز مشمول همين آيهء شريفه است .\r\nدر آنجا بيان كرديم كه بنا بر اطلاق آيهء شريفه ، فقط فرج زن و شوهر\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبر يكديگر حلال است و همانطور كه مرد حق ندارد نطفهء خود را در رحم زن اجنبى - ولو با تلقيح مصنوعى - قرار دهد و زن حق ندارد نطفهء مرد اجنبى را در رحم خود قرار دهد ، از سويى زن حق ندارد تخمك زن اجنبى را نيز در رحم خود قرار دهد .\r\n\r\nدليل قول به تفصيل\r\nاين قول عبارت بود از جواز تلقيح در صورتى كه تخمك دهنده همسر مرد باشد .\r\nچنان كه گفتيم ، يكى از فرض‌هاى شكل سوم آن است كه اين دو زن - يعنى زن نازا و زن تخمك دهنده - شوهرشان يك نفر باشد . در اين فرض ، برخى از فقهاء احتمال جواز داده و چنين تلقيحى را حرام نمىدانند .\r\nدليل عمدهء اين قول آن است كه مىگويند : براى اثبات تحريم در شكل دوّم ، به رواياتى مانند : « من أقرّ نطفته فى رحم يحرم عليه » تمسك كرده و مىگفتيم بنا بر اين روايات تلقيحى حرام است كه ميان نطفهء مرد و تخمك زنى است كه بينشان نسبت زوجيّت وجود ندارد . امّا در اينجا كه تلقيح ميان نطفهء مرد و تخمك همسرش ، در رحم زن ديگرش ، مىباشد ، اين استدلال جارى نمىشود . بنا بر اين اگر تخمك آن هوو را در رحم اين زن قرار دادند ، « رحم يحرم عليه » بر آن صادق نخواهد بود .\r\nبر اين اساس ، از آنجا كه ايشان دليل حرمت را منحصر در اين گونه روايات مىدانند ، طبيعى است كه با از كار انداختن دلالت آن بر حرمت اين فرض ، اصل برائت جارى كرده ، و قول به جواز را اختيار مىكنند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nجواب قول به تفصيل\r\nچنان كه در بيان ادلّهء شكل دوّم تلقيح مصنوعى آمد ، دليل حرمت منحصر در اين روايات نيست ، حتّى در آنجا ، دلالت اين روايات را براى اثبات حرمت شكل دوّم از كار انداختيم و عمده دليل براى آن شكل منحصر گرديد در آيهء 5 تا 7 سورهء مؤمنون ، به خصوص آيهء 7 : « فمن ابتغى وراء ذلك فاولئك هم العادون » .\r\nدر اين فرض نيز ، بر اساس اين آيهء شريفه ، حكم به حرمت جارى است و اطلاق آن ، قرارگرفتن تخمك آن زن را در رحم هوويش جايز نمىداند .\r\nبه عبارت ديگر : اگر اطلاق آيهء شريفه را مورد دقت قرار دهيم ، فرقى ميان اينكه دو زن ، شوهرشان يك نفر باشد يا خير ، نمىگذارد . درست است كه زن تخمك دهنده فرجش بر شوهر آن زن حلال است ، اما فرج آنها بر يكديگر حرام است و داشتن شوهر واحد ، موجب حلال بودن فرج آنها بر يكديگر نميشود .\r\n\r\nبررسى فقهى فرض سوم\r\nآنجا كه لقاح ميان نطفهء مرد و تخمك زن اجنبيه ، در خارج رحم صورت گيرد .\r\nبحث در اين فرض بر دو محور است :\r\nمحور اول : آيا اين تلقيح حلال است يا خير ؟\r\nمحور دوم : آيا بعد از تلقيح ، كاشتن آن در رحم زن اين مرد جايز است يا خير ؟\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنسبت به محور اول : برخى گفته‌اند اشكالى ندارد ؛ زيرا رواياتى كه در آن آمده است : « من أقر نطفته فى رحم يحرم عليه » اينجا را شامل نمىشود ، زيرا منى در خارج با تخمك تلقيح شده است و صدق « رحم يحرم عليه » بر آن نمىشود .\r\nاما با بيانى كه داشتيم و بعدا نيز خواهد آمد ، در اين روايات ، رحم خصوصيّتى ندارد ، بلكه ملاك ، تلقيح ماء مرد و تخمك زنى است كه بر اين مرد حرام است . پس بر اساس اين ملاك و ضابطه ، از اين روايات استفاده مىشود كه اين فرض از تلقيح حرام است .\r\nاما اگر مبنا و مستند تحريم را آيه قرار داديم ، نمىتوان حرمت را استفاده نمود ؛ زيرا در اينجا « ابتغى وراء ذلك » وجود ندارد ، چون زن رحم خود را در اختيار غير قرار نداده است ، بلكه فقط تخمك را از درون رحم او خارج كرده اند و در خارج از رحم ، با اسپرم مرد اجنبى تلقيح صورت گرفته است . در اينجا اطلاق آيه حرمت را اثبات نخواهد كرد .\r\nامّا نسبت به محور دوم : اگر در خارج تلقيح انجام گرفت ، آيا مىتوان آن را در رحم زن اين مرد ، يا در رحم زنى ديگر قرار داد ؟\r\nبر طبق مبنايى كه ما اختيار كرديم ، اطلاق آيه شامل آن مىشود و داخل كردن اين ماده در رحم زن ديگر ، چه بر مرد حلال باشد يا حرام ، جايز نيست و مشمول « فمن ابتغى وراء ذلك » خواهد شد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nشكل چهارم : تلقيح ميان نطفهء زن و شوهر ، خارج از رحم\r\nاين شكل بر اين امر استوار است كه اسپرم و تخمك ، مربوط به زن و شوهر است و عمل لقاح ، در خارج از رحم صورت مىگيرد . امّا بر اساس اينكه جنين در كجا متكوّن گردد ، فرض‌هاى مختلفى مطرح مىشود .\r\n\r\nفرض‌هاى مختلف شكل چهارم\r\nفرض اول : تشكيل جنين و تكوين آن خارج از رحم صورت گيرد و به رحمى منتقل نشود .\r\nفرض دوم : جنين به رحم همسر مرد ، يعنى زن تخمك دهنده منتقل گردد .\r\nاين دو فرض بر حسب قواعد و ضوابطى كه تا به حال بدانها اشاره شده است ، اشكالى ندارد و جايز است . تنها مشكل برخى مقارنات و ملازمات مانند لمس و نظر است ، كه البته امرى كلى و خارج از موضوع تلقيح بوده و چه بسا در همه صورت‌هاى تلقيح جارى باشد .\r\nفرض سوم : جنين به رحم زن ديگر يا كنيز صاحب نطفه ، منتقل گردد .\r\nفرض چهارم : جنين به رحم زنى بيگانه ، منتقل گردد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nدر اين دو فرض نيز از نظر تلقيح خارجى اشكالى وجود ندارد ، زيرا اسپرم براى شوهر است و تخمك براى همسر او ، كه در خارج رحم تلقيح ميان آنها صورت گرفته است . از اين روى ، هيچ اشكال و حرمتى متوجّه آنها نيست .\r\nسؤال و مشكل آنجا مطرح است كه جنين را به رحم ديگرى ، خواه همسر ديگر مرد يا زنى اجنبيّه ، منتقل كنند . آيا چنين اقدامى از نظر فقه و شرع جايز است ، يا خير ؟\r\nبحث از جواز يا عدم جواز فرض چهارم ، فرع بر قول به جواز فرض سوم است ، پس در ابتدا بررسى فقهى را متمركز در فرض سوم مىكنيم و آن را از منظر روايات و آيات مورد بررسى قرار مىدهيم .\r\n\r\nحكم فقهى فرض سوم\r\n\r\nالف . استدلال به روايات\r\nدر مورد رواياتى كه در آنها آمده است : « من أقر نطفته فى رحم يحرم عليه » نسبت به فرض سوم ، نكاتى مطرح است كه در زير بيان مىكنيم .\r\n1 . در مورد جواز يا حرمت تلقيح طبق فرض سوم ، ممكن است گفته شود كه رحم زن دوّم براى زوج حرام نيست ، پس اين روايات شامل اين فرض نمىشود ، چون روايت نهى از رحمى مىكند كه براى شخص حرام است .\r\n2 . ممكن است كسى بگويد كه ما از اين روايات عنوانِ « رحم يحرم عليه » را الغاء خصوصيّت مىكنيم و مىگوييم : از اين روايات استنباط مىشود كه نطفهء مرد فقط بايد در رحم زنى قرار گيرد كه با او آميزش\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nشرعى داشته است ، يا تلقيح بايد با تخمكى صورت گيرد كه مرد با او آميزش داشته است . بديهى است كه بر اساس اين استنباط حتّى فرض اوّل نيز محلّ اشكال خواهد بود ، زيرا در آن فرض ، تلقيح نطفهء مرد با تخمك همسرش ، از راه آميزش نبوده است .\r\nپر واضح است كه اين الغاء خصوصيّت وجهى ندارد و هيچ يك از فقهاء در فرض اول قائل به حرمت نشده‌اند .\r\n3 . ممكن است كسى انصراف اين روايات را ادّعا كرده و بگويد كه اين روايات منصرف به جايى است كه تخمك لقاح شده مربوط به همان رحمى باشد كه پس از لقاح در آن قرار مىگيرد . بر اين اساس نسبت به فرض سوم قول به جواز مشكل خواهد بود .\r\nامّا چنين انصرافى به هيچ روى درست نيست و وجهى ندارد .\r\nدر كنار اين روايات ، روايتى ديگر وارد شده است كه كمى كار را مشكل مىكند . و آن روايتى است كه از امام عليه السلام سؤال كردند كه زنا مهم‌تر است يا خمر ، و چرا حدّ زنا 100 ضربه است و حد خمر 80 ضربه ؟ حضرت در جواب مىفرمايند : در زنا 20 ضربه براى اين است كه :\r\n« لِتَضْيِيعِهِ النُّطْفَةَ وَ لِوَضْعِهِ إِيَّاهَا فِي غَيْرِ الْمَوْضِعِ الَّذِى أَمَرَ اللَّهُ عَزَّ وَ جَلَّ بِهِ » « 1 » .\r\nمدلول روايت آن است كه اين نطفه را نبايد در موضعى قرار داد كه\r\n\r\n\r\n","description":"","footnote":"\r\n( 1 ) . الكافي 7 : 262 ، باب النوادر ، حديث 12 ، الفقيه 4 : 38 ، باب ما يجب به التعزير والحد . . . ، حديث 5033 ، التهذيب 7 : 99 ، باب الحدّ في السكر و . . . ، حديث 40 ، وسائل الشيعة 28 : 98 ، أبواب حدّ الزنا ، باب 13 ، حديث 1 .\r\n","page_name":" 133 ","page_number":133},
  {"content":"\r\n\r\nخداوند امر به آن نكرده است . پس در فرض سوم و چهارم كه نطفه پس از تلقيح در رحم زن ديگر قرار مىگيرد ، مىتوانيم بگوييم « في غير الموضع الذي أمره اللّه به » بر آن صدق مىكند و بر اساس آن حرمت را اثبات كنيم .\r\nممكن است در جواب گفته شود : « الموضع الذى امر الله به » يعنى رحمى كه براى مرد حلال است ، و در فرض سوم ، رحم همسر ديگر يا كنيز براى مرد حلال مىباشد ، پس مشكلى از اين جهت وجود ندارد .\r\nاستدلال كننده در پاسخ مىگويد : چه بسا خداوند اراده‌اش بر اين تعلّق پيدا كرده است كه نطفهء مرد فقط با تخمك رحم همان زن تلقيح شود و در فرض سوم چنين نيست .\r\nبه هر حال ، چه بر اساس اين روايت و چه روايت قبل ، اين ادّعاى انصراف وجهى ندارد و بين تعبير « في غير الموضع الذي أمره اللّه به » با تعبير « في رحم يحرم عليه » به نظر ما هيچ فرقى از اين نظر وجود ندارد .\r\nبنابراين ، اگر بخواهيم استدلال را متمركز بر روايات كنيم ، فرض سوّم از شكل چهارم تلقيح مصنوعى ، يعنى آنجا كه نطفهء تلقيح شده را در رحم همسر ديگر مرد قرار مىدهند ، جايز بوده و مشكلى از جهت روايات وجود ندارد .\r\n\r\nب . استدلال به آيات\r\nبر اساس مبنايى كه ما در بحث‌هاى گذشته ، بخصوص در بررسى شكل دوّم تلقيح مصنوعى اختيار كرديم و راه حرمت را منحصر نموديم\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبه آيهء شريفهء « فمن ابتغى وراء ذلك » « 1 » نتيجه فرق خواهد كرد و جهت استدلال فقهى متفاوت با نتيجه‌اى خواهد بود كه از روايات گرفتيم . به اين بيان كه : بر اساس اين آيهء شريفه ، يكى از مصاديق « فمن ابتغى وراء ذلك » آن است كه زن اجازه دهد تخمك هوويش را در رحم او قرار دهند ، خواه تنها تخمك را قرار دهند - چنان كه در شكل سوم گذشت - يا تخمكِ تلقيح شده با نطفهء شوهرش را قرار دهند - چنان كه فرض سوّم بر همين اساس است - در همهء اين صورت‌ها ، شارع مقدس اجازه نمىدهد تخمك ديگرى وارد رحم او شود ، بلكه مىخواهد رحم زن تنها براى نطفهء شوهرش باشد ، نه چيز ديگرى .\r\nاشكال\r\nبرخى از فقهاء اين شكل از تلقيح را مشابه با فرض اوّل دانسته‌اند كه نطفهء مرد را در خارج با تخمك زن تلقيح كرده و جنينِ به وجود آمده را تا لحظهء تولّد ، در دستگاهى پرورش دهند ، بر اساس اين تنظير حكم به جواز اين فرض كرده و گفته‌اند اشكالى ندارد كه جنين را در رحم زن ديگر قرار دهند . البتّه اين بزرگان ، عدم دلالت روايات را نيز با اين تنظير ضميمه مىكنند و قول به جواز را استنتاج مىكنند .\r\nجواب\r\nدليل حرمت در اين فرض ، همان آيهء شريفه است ، به عبارت ديگر\r\n\r\n\r\n","description":"","footnote":"\r\n( 1 ) . المؤمنون ( 23 ) : 7 .\r\n","page_name":" 135 ","page_number":135},
  {"content":"\r\n\r\nاين فرض مشمول آيهء شريفهء : « فمن ابتغى وراء ذلك » مىشود ، امّا در مورد رحم مصنوعى عنوان « فمن ابتغى » صدق نمىكند . از طرفى دليلى بر حرمت قراردادن جنين در رحم مصنوعى وجود ندارد . از اين روى حكم اين دو متفاوت خواهد بود .\r\nنتيجه : در فرض سوم از فرض‌هاى چهارگانهء شكل چهارم ، نمىتوان حكم به جواز صادر نمود و بالطبع فرض چهارم نيز همين حكم را خواهد داشت .\r\n\r\nدليل ديگر جواز فرض سوم و جواب آن\r\nبرخى از فقهاء بر جواز قراردادن تركيب حاصل از لقاح در رحم زنى غير از صاحب تخمك ، به عدم جواز سقط جنين ناشى از زنا استدلال كرده‌اند ، با اين بيان كه همانطور كه در زنا ، بعد از آن كه ميان اسپرم و تخمك تلقيح صورت گرفت ، سقط جنين جايز نيست ، در اينجا نيز بعد از تلقيح ، از ميان بردن اين تركيب جايز نيست و لازم است آن را در رحم ديگرى قرار دهند . در اينجا رحم هم مثل دستگاه عمل مىكند و محافظ جنين متكوّن شدهء بعد از تلقيح است .\r\nجواب\r\nبه نظر مىرسد كه در اينجا مغالطه آشكارى وجود دارد و آن اين است كه موضوع بحث ما در رابطه با نطفهء تلقيح يافته‌اى است كه هنوز در رحم قرار نگرفته است و اگر به حال خود رها شود ، از بين رفته و شرايط ادامه زندگى به طور طبيعى براى آن وجود ندارد . امّا موضوع سقط جنين در زنا نطفهء تلقيح يافته‌اى است كه در رحم جاى گرفته و اگر به حال خود رها شود ، به طور طبيعى شرايط براى رشد آن و تبديلش به جنين و بچه وجود دارد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر مورد تركيب حاصل از تلقيح كه هنوز در رحم قرار نگرفته ، چه دليلى وجود دارد كه قرار دادن آن را در رحم واجب بدانيم ، كه در صورت عدم آن ، عنوان قتل را پيدا كند . به طور كلّى ميان سقط و قتل جنين و حفظ جنين ملازمه‌اى وجود ندارد . هر چند هم بپذيريم كه اين ملازمه وجود دارد و حفظ جنين نيز واجب است ، باز هم از موضوع ما خارج است . موضوع ما آنجاست كه نطفه با تخمك تلقيح شده و سلول جنينى را شكل داده‌است و اين سلول در اين مرحله هنوز عنوان نفس محترمه را پيدا نكره‌است ، وقتى نفس محترمه مىشود كه در رحم قرار گيرد و تبديل به جنين شود .\r\n\r\nنكته‌اى علمى :\r\nدر بحث‌هاى گذشته ، دلالت روايات « من أقر نطفته في رحم يحرم عليه » را بر حرمت تلقيح مصنوعى تمام ندانستيم و گفتيم از اين روايات نمىتوان ضابطه‌اى بدست آورد و حرمت تلقيح را اثبات نمود .\r\nحال اگر كسى از اين روايات اين ضابطه را استفاده كرد كه استقرار در رحم خصوصيّتى ندارد ، بلكه تلقيح ميان نطفهء مرد و تخمك زن خصوصيّت دارد ، خواه اين تلقيح در داخل رحم باشد خواه بيرون رحم ، و هر دو مشمول مجازات مطرح شده در روايت مىشود ، از سويى اگر تلقيح صورت نگيرد ، ولو آنكه مرد نطفه‌اش را در رحم زن ريخته باشد ، مشمول اين روايات نمىشود .\r\nپس رحم خصوصيّت ندارد ، آن چه كه خصوصيّت دارد تلقيح نطفهء اين مرد با تخمك زن اجنبيّه است ، آنجا كه اين تلقيح ماده‌اى بشود براى تكوين جنين .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنتيجهء اين اطلاق آن مىشود كه ملاك و ضابطه در حرمت تلقيح آن است كه تلقيح ، ميان نطفهء مرد و تخمك زن اجنبيه باشد ، خواه در رحم يا بيرون آن ، در غير اين صورت ، هيچ حرمتى در ميان نيست و مطلقا حلال است . بنا بر اين در كليهء فرض‌هاى شكل چهارم ، حرمتى متوجّه شخص نخواهد بود ، خواه نطفه و تخمكِ تلقيح شده را رحم همان زنى كه تخمك را از او گرفته‌اند بگذارند ، يا در رحم زوجهء ديگر اين مرد ، يا در رحم كنيز او ، يا در رحم زنى كه زوجهء اين مرد نيست ، يا در دستگاه بگذارند .\r\nاين يك اطلاق كه از روايات استفاده مىشود .\r\nدر كنار آن ، اگر آيهء شريفهء : « فمن ابتغى وراء ذلك فاولئك هم العادون » را مورد توجه قرار دهيم ، اطلاق ديگرى را استفاده مىكنيم كه در آن ، بر خلاف روايات ، رحم خصوصيت پيدا مىكند و ضابطهء حرمت آن خواهد بود كه زن ، رحم خود را در اختيار غير ماء شوهرش قرار دهد ، خواه ماء مرد ديگرى باشد ، يا ماء مرد خودش كه با تخمك زن ديگرى آميخته شده است . در همهء اين موارد زن مشمول « هم العادون » خواهد بود و مرتكب حرام شده است .\r\nبا حفظ اين مقدمه ، اين سؤال پيش مىآيد كه آيا ميان اين دو اطلاق تعارضى وجود ندارد ؟ به عبارت ديگر ، بر مبناى كسى كه دلالت روايات را تمام بداند و در عين حال اطلاق آيه را نيز بپذيرد ، آيا اين دو اطلاق و ضابطه با يكديگر تعارض نخواهند داشت ؟\r\nپاسخ آن است كه بلى ، ميان اين دو تعارض پديد مىآيد و بايد قواعد باب تعارض را در اين جا جارى كنيم . اين تعارض به خصوص\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر محلّ سخن ما يعنى فرض سوّم و چهارم از شكل چهارم وجود دارد .\r\nبه اين صورت كه اطلاق روايات حكم به جواز آن مىكند و اطلاق آيه حكم به حرمت آن دارد .\r\nبه هر حال اين نكته‌اى علمى بود كه لازم بود در اينجا اشاره‌اى بدان داشته باشيم ، هر چند بر اساس آنچه پيشتر بيان آن به تفصيل گذشت ، دلالت روايات بر حرمت تلقيح مصنوعى تمام نيست ، پس نوبت به اطلاق گيرى و تعارض آن با اطلاق آيه نخواهد رسيد .\r\n\r\nرحم اجاره‌اى :\r\nاز همين جا حكم رحم اجاره‌اى روشن مىشود .\r\nرحم اجاره‌اى در واقع همان دو فرض سوم و چهارم است كه جنين به وجود آمده از تلقيح اسپرم و تخمك زن و شوهر را در رحم زنى ديگر قرار مىدهند ، و تا زمانى كه نوزاد به دنيا بيايد در آنجا نگهدارى مىكنند .\r\nبر اساس آنچه تا كنون در بررسى شكل چهارم تلقيح مصنوعى بيان كرديم ، در اختيار دادن رحم توسط ديگرى ، چه به صورت اجاره باشد يا عنوان ديگر ، حرام است .\r\nامّا اينكه اگر چنين حرامى انجام شد ، فرزند به دنيا آمده از نظر حقوقى متعلّق به كيست ، بحثى جداگانه است كه در مباحث بعدى بيان خواهد شد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nشكل پنجم : برخى از صورت‌هاى نادر الوقوع تلقيح مصنوعى\r\nدر مباحث گذشته ، بسيارى از شكل‌هاى تلقيح مصنوعى را كه اكنون ، در جهان متداول بوده و انجام آنها امكان عرفى و علمى دارد ، به تفصيل مورد بررسى قرار داديم .\r\nدر كنار آنها شكل‌هاى ديگرى نيز قابل تصور است كه چه بسا در حال حاضر و بر اساس امكانات و پيشرفت‌هاى كنونى علم پزشكى ، فقط مىتوانند در حد تئورى باشند ، يا انجام آنها تنها در سطح آزمايشگاه ممكن باشد . با اين حال بعضى از اين صورت‌ها را نيز به جهت تكميل اين مباحث مورد بررسى و تحليل فقهى قرار مىدهيم .\r\n\r\nصورت اول‌تلقيح اسپرم مرد و تخمك يك حيوان\r\nاين صورت خود فرض‌هاى مختلفى را به دنبال دارد ، كه از آن جمله است .\r\nفرض اول : مادهء تلقيحى را در رحم انسان ديگرى قرار دهند .\r\nفرض دوم : مادهء تلقيحى را در رحم حيوانى قرار دهند .\r\nحكم اين صورت را بر اساس روايات و آيات مربوطه مورد بررسى قرار مىدهيم .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبررسى دلالت روايات\r\nروايات مطرح شده در تلقيح مصنوعى ، همگى در مورد اسپرم و تخمك انسان است و در آنها هيچ موردى نداريم كه از تخمك حيوان سخن به ميان آمده باشد .\r\nبه عنوان مثال ، روايت : « من أقرّ نطفته في رحم يحرم عليه » ظهورى بسيار روشن در موردى دارد كه دو طرف - / يعنى اسپرم و تخمك هر دو - / از جنس انسان باشد .\r\nاز اين روى ، كسانى كه دليل حرمت تلقيح را در اين گونه روايات منحصر مىكنند ، در مورد اين صورت از تلقيح ، حكم به جواز كرده و مىگويند اين مورد ، از مورد روايات خارج است و بدين ترتيب ، به سراغ اصل اولى رفته و در آن اصالة البرائه جارى مىشود .\r\n\r\nبررسى دلالت آيات\r\nبر اساس توضيحات مشروحى كه در مباحث سابق بيان كرديم ، اطلاق آيهء « فمن ابتغى وراء ذلك فأولئك هم العادون » شامل اين مورد هم مىشود . بدين ترتيب مىتوان از طريق اين استدلال ، به حرمت اين صورت از تلقيح مصنوعى حكم نمود .\r\nخداوند متعال قبل از اين آيه مىفرمايد :\r\n« الّذِينَ هُمْ لِفُرُوجِهِمْ حَافِظُونَ إِلّا عَلَى أَزْوَاجِهِمْ أَوْ مَا مَلَكَتْ ايْمَانُهُمْ فَإنَّهُمْ غَيْرُ مَلُومِين » « 1 » .\r\n\r\n\r\n","description":"","footnote":"\r\n( 1 ) . المؤمنون ( 23 ) : 6 .\r\n","page_name":" 141 ","page_number":141},
  {"content":"\r\n\r\nسؤال اين است كه چرا مطلب را در همين جا تمام نكرد . اين به خاطر آن است كه با فاء تفريعيه كه دو بار در آيهء بعدى آورده ، ضابطه‌اى كلى را به دست دهد ، يعنى در وراء اين ارتباطِ زوج و زوجه ، هر گونه ارتباط ديگرى متصور است ، خواه از ناحيهء ارتباط يك مرد اجنبى باشد ، يا تخمك زن ديگرى را در رحم اين زن قرار دهند ، كه اطلاق آيه تمام اينها را شامل مىشود . از جمله ، شامل اين مورد نيز خواهد شد كه تخمك حيوانى را بخواهند در رحم اين زن قرار دهند .\r\n\r\nصورت دوم‌يك طرف از تلقيح گياه باشد\r\nامروزه مطالعات و تحقيقات علم پزشكى گواه آن است كه چه بسا بتوان از گياهان ، سلول‌هايى براى توليد مثل در انسانها به دست آورد ، خواه سول‌هاى نر يا ماده .\r\nبا اين وجود ، بر اساس مبانى كسانى كه دليل حرمت را منحصر در روايات مىكردند ، اشكالى در استفاده از سلولهاى گياهى و لقاح آن با اسپرم يا تخمك انسانى ، و قرار دادن آن در رحم ، ايجاد نخواهد شد و با عدم استظهار حرمت از روايات ، اصالة البرائه جارى كرده و حكم به جواز مىكنند .\r\nاما بر طبق مبانى ما و اطلاق آيهء شريفه ، اين صورت نيز داخل در اطلاق آيه است و مىتوان حكم به حرمت آن نمود .\r\n\r\nاستدلال به مقاصد شريعت\r\nاهل سنت بحثى دارند تحت عنوان مقاصد شريعت . آنها در مقاصد\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nالشريعه به دنبال بررسى و يافتن اين موضوع هستند كه هدف خداوند از تشريع اين قوانين چه بوده است و چه غايتى را دنبال كرده است . بدين ترتيب ، با استفاده از آن هدف و غايت ، به استنباط و اجتهاد مىپردازند .\r\nبه عنوان مثال مىگويند يكى از اهداف شارع از تشريع قوانين و احكام نكاح ، حفظ نسل است به همين شكل انسانى ، به گونه‌اى كه پدر و مادر وى معين و مشخص باشد و سير تكاملى و تكوين او ، تا تبديل به جنين كامل و تولد ، به همان شكلى باشد كه خداوند متعال در قرآن كريم بدان اشاره دارد « 1 » . بدين ترتيب ستفاده مىشود كه هر راهى بر خلاف آن ، ولو آن كه از جهت علمى ممكن باشد ، خلاف غايت و مقصد شريعت است ، چرا كه شارع مقدس ، احسن تقويم را اين راه قرار داده است و هدف او آن است كه انسان از راه احسن تقويم متولد شود .\r\nبعضى نيز آنقدر در اينجا جمود كرده ، تا آنجا كه مىگويند : لقاح ميان زن و شوهر ، فقط از راه طبيعى جايز است و از راه‌هاى غير طبيعى و با تلقيح مصنوعى - به شكل اول - جايز نمىباشد .\r\nبه هر حال ، در صورت مذكور ، اگر بخواهيم جنين انسانى را به وسيلهء تخمك حيوان يا گياه به دست آوريم ، اين با غرض و هدف شارع سازگار نمىباشد .\r\nالبته اين مطلب را به عنوان دليلى مستقل نمىپذيريم ، بلكه مىتوان آن را فتح بابى دانست براى بررسىهاى بيشتر پيرامون اين نوع از ادلّهء فقهى .\r\n\r\n\r\n","description":"","footnote":"\r\n( 1 ) . المؤمنون ( 23 ) : 14 .\r\n","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\nبخش دوم : مسائل حقوقى تلقيح مصنوعى\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\nدر مباحث قبل ، پيرامون جنبه‌هاى فقهى تلقيح مصنوعى و جواز يا حرمت شكل‌هاى مختلف آن به تفصيل سخن رانديم . اكنون نوبت مىرسد به بررسى برخى از مهم‌ترين مباحث حقوقى تلقيح ، به ويژه اينكه فرزند متولد شده از طريق تلقيح مصنوعى ، متعلق به كيست و پدر و مادر او چه كسانى هستند .\r\nپر واضح است كه اهميت اين بخش ، كمتر از بخش قبلى نيست ، و چه بسيار مورد ابتلا و سؤال بسيارى از خانواده‌ها ، بخصوص در تلقيح به شكل رحم اجاره‌اى ، باشد . از اين روى ، عمدهء بحث را به اين شكل از تلقيح مصنوعى معطوف كرده ، در كنار آن ، ديگر اشكال را نيز مورد بررسى قرار مىدهيم .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nفصل اول : حقيقت و مفهوم نسب\r\nبسيارى از سؤال‌هاى فقهى و حقوقى در رابطه با تعيين پدر و مادرِ فرزند متولد شده از راه تلقيح مصنوعى ، باز مىگردد به اينكه حقيقت نسب در شرع مقدس اسلام چيست و آيا نسب ، داراى يك معناى اصطلاحى شرعى و يك حقيقت شرعيه هست يا خير ؟ از اين روى ، ابتدا به بررسى اين موضوع مىپردازيم و از اين منظر ، موضع خود را در رابطه با شكل‌هاى مختلف تلقيح مصنوعى روشن خواهيم كرد .\r\nآيا نسب يك معناى شرعى خاص دارد ؟\r\nدر اين رابطه دو ديدگاه وجود دارد .\r\n\r\nديدگاه نخست\r\nاين ديدگاه معتقد است كه در اسلام ، نسب داراى مفهومى خاص و معنايى اصطلاحى نيست ، بلكه در تعيين نسب بايد به عرف مراجعه كرد و فقط عرف است كه ملاك براى تعيين نسب مىباشد .\r\nبراى اثبات اين مطلب همين بس كه عرف مىگويد صاحب نطفه ، عنوان پدر را دارد و صاحب تخمك عنوان مادر .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nديدگاه دوم\r\nاين ديدگاه بر آن است كه نسب حقيقتى شرعى و اصطلاحى خاص دارد . صاحبان آن ، بر اساس برخى مستندات و دلايل ، معتقدند كه نسب در اسلام مفهومى خاص دارد و براى تعيين نسب بايد نظر شرع را جويا شد ، پس در بحث‌هايى مثل تلقيح مصنوعى ، نمىتوان ديدگاه عرف را ملاك و معيار براى تشخيص نسب قرار داد .\r\n\r\nمستند ديدگاه دوم\r\nمستندات و دلايل اصلى اين ديدگاه بر دو محور زير دور مىزند :\r\n\r\nالف . نفى نسب از ولد الزنا\r\nيكى از مسلّمات فقه شيعه آن است كه شارع مقدس ، ولد الزنا را منتسب به هيچ يك از پدر و مادرش نمىداند و به اصطلاح ، نسب او را نفى كرده است .\r\nمحقّق نجفى در اين باره مىفرمايد :\r\nوكيف كان فلا يثبت النسب مع الزنا إجماعاً بقسميه ، بل يمكن دعوى ضروريته ، فضلا عن دعوى معلوميّته من النصوص أو تواترها فيه « 1 » .\r\nبه هر حال ، نسب با زنا ثابت نمىشود ، دليل آن هر دو قسم اجماع است ، بلكه امكان دارد ادعاى ضرورى بودن اين مطلب بشود ، چه رسد به اينكه معلوم بودن آن را بخواهيم با روايات يا تواتر آنها در اين باره ، به اثبات برسانيم .\r\n\r\n\r\n","description":"","footnote":"\r\n( 1 ) . جواهر الكلام 29 : 256 .\r\n","page_name":" 149 ","page_number":149},
  {"content":"\r\n\r\nيكى از آثار نفى نسب ولد الزنا آن است كه او بر طبق ديدگاه مشهور فقهاء ، از زانى و زانيه ارث نمىبرد . البتّه در مقابل ديدگاه مشهور ، برخى از قدماى از فقهاء ، مثل شيخ صدوق و يونس بن عبد الرحمن ، معتقد بودند كه ولد الزنا از پدر يا مادر خود ارث مىبرد « 1 » . دليل آنها نيز بعضى رواياتى است كه در اين زمينه وارد شده است .\r\nحال كسانى كه براى نسب مفهومى شرعى قائلند ، به نفى نسب از ولد الزنا و محروميّت او از ارث استدلال كرده‌اند ، كه معناى آن اين است كه ام و اب بودن ، در دست شارع است ، اگر حكم به پدرى يا مادرى كرد ، مىتوان نسب را اثبات نمود ، در غير اين صورت نمىتوان كسى را بر اساس نظر عرف ، منتسب به مادر يا پدرى كرد .\r\n\r\nنقد استدلال به نفى نسب ولد الزنا\r\nبا توجّه به مدارك و مستنداتى كه اين ديدگاه تا اينجا ارائه كرد ، اين سؤال مطرح مىشود كه آيا اگر شارع مقدس گفت فلانى از فلانى ارث نمىبرد ، مىتوان نتيجه گرفت كه بين اينها نسبى وجود ندارد ؟ آيا از نفى الإرث مىتوان استفاده كرد كه از نظر شرع ، اصلا نسبى وجود ندارد ؟ يا اينكه شارع ، اصل وجود نسب را بين زانى و بين اين ولد الزنا قبول دارد ، ولى در مورد ارث حكماً آن را خارج كرده است و آن را تخصيص زده است ؟\r\n\r\nدوران بين تخصيص و تخصّص\r\nچنان كه بيان داشتيم ، بر طبق ديدگاه مشهور ولد الزنا ارث نمىبرد ،\r\n\r\n\r\n","description":"","footnote":"\r\n( 1 ) . تفصيل اين قول را در جواهر الكلام 39 : 275 ، بخوانيد .\r\n","page_name":" 150 ","page_number":150},
  {"content":"\r\n\r\nامّا در اينجا اين سؤال مطرح است كه آيا اين امر ، از قواعد عامّهء ارث به عنوان استثناء و تخصيص خارج شده است ، يا به نحو موضوعى خارج است و به اصطلاح خروج آن تخصّصى است ؟\r\nاگر تخصيصاً خارج شده باشد ، بدين معناست كه ولد الزنا جزء ارث برندگان و عمومات ارث بوده است ، يعنى ولد لهذا الرجل و المرأة ، امّا به دليل مخصّص خارجى از ارث محروم شده و از تحت عمومات خارج شده است .\r\nامّا خروج تخصّصى ولد الزنا به معناى آن است كه ولد الزنا اصلًا فرزند آن زن و مرد نيست و در واقع از ابتدا از دايرهء موضوع ارث برندگان خارج شده است ، پس خروجش تخصّصى مىباشد .\r\nحال اگر تخصّص اثبات شد ، مىتوان گفت كه شارع براى نسب مفهومى خاص را در نظر گرفته است و از ابتدا ، ولد الزنا را منتسب به اين دو نفر نكرده ، تا بتواند از آنها ارث ببرد .\r\nامّا دليلى بر اين امر نداريم و نهايت آن ، دوران بين تخصيص و تخصّص خواهد بود .\r\nدر علم اصول ، در بحث عام و خاص ، از دوران بين تخصيص و تخصّص سخن به ميان آمده ، كه آيا مىتوانيم به اصالة العموم تمسّك كرده و نفى تخصيص كنيم و تخصّص را نتيجه بگيريم ؟ برخى از اصوليين معتقدند كه مىتوانيم به اصالة العموم تمسّك كنيم و بگوييم مثلًا عموم « أكرم العلماء » تخصيص نخورده ، و بدين ترتيب با نفى تخصيص ، تخصّص را نتيجه گرفته و بگوييم كه زيد تخصّصاً از « أكرم العلماء » خارج است .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدر مقابل اين ديدگاه ، مرحوم آخوند خراسانى توقّف كرده است .\r\nتحقيق هم اين است كه در اين گونه موارد نمىتوانيم از راه اصالة العموم ، تخصّص را نتيجه بگيريم و بگوييم اين فردى كه واجب الإكرام نيست ، بر طبق أصالة العموم ، حتماً عالم نيست . اشكال هايى بر اين ديدگاه وارد است كه تحقيق آن در علم اصول آمده است . به طور اجمال وجه آن چنين است كه اين اصول لفظيّه ، مثل اصالة العموم يا اصالة الإطلاق و امثال آن ، براى كشف مراد متكلّم است ، امّا اينكه ما بتوانيم با اصالة العموم ، در واقع و نفس الأمر نيز تصرّف كرده و نتيجه بگيريم كه زيد عالم نيست ، به حكم عقلاء اشتباه است و از اصول لفظيّه نمىتوان چنين استفاده‌اى برد .\r\nحال كه اصالة العموم جارى نشد ، نهايت آن است كه بگوييم شارع ولد الزنا را استثناء كرده و او تخصيصاً از ارث برندگان خارج شده است ، چنان كه احكام ديگرى براى ولد الزنا قرار داده ، مثل اينكه نمىتواند امام جماعت شود ، يا مرجع تقليد شود و . . .\r\nپس بايد به همين مقدار اكتفا كرد و نمىتوان نتيجه گرفت كه بين ولد الزنا و اين مرد و زن ، به طور كلى ، رابطهء نسبى قطع شده است و آنها هيچ ارتباطى با يكديگر ندارند . زيرا به عرف كه مراجعه كنيم ، ولد الزنا را فرزند زانى مىدانند ، و او را منتسب به ديگرى نمىكنند .\r\nنكته\r\nادّعاى صاحب جواهر بر اجماع و ضرورت در نفى نسب از ولد الزنا ، مبتنى بر روايات خاصّى است كه در اين باب وجود دارد و مقصود ايشان و ديگر فقهاء نفى نسب ، به معناى تخصّصى آن نيست تا كليهء\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاحكام مربوط به نسب ، مثل مَحرَميّت و غيره را نيز بتوان از آن نتيجه گرفت و گفت ولد الزنا به مادرش محرم نيست .\r\n\r\nب . قاعدهء الولد للفراش\r\nدر فقه قاعده‌اى داريم تحت اين عنوان كه : « الولد للفراش ، وللعاهر الحجر » .\r\nاين قاعده از دو جنبه با بحث ما مرتبط است .\r\nاز يك جنبه ، مستند كسانى است كه براى نسب ، مفهومى شرعى قائلند .\r\nاز جنبه ديگر ، در برخى از شكل‌هاى تلقيح مصنوعى ، مستند براى تعيين پدر قرار گرفته است .\r\nدر اينجا ابتدا مفهوم و مفاد قاعده را به صورت اجمال ، مورد بررسى قرار مىدهيم ، سپس به تناسب ، از اين دو جنبه بحث خواهيم كرد .\r\n\r\nمستندات قاعده الولد للفراش\r\nقاعدهء « الولد للفراش » يكى از قواعد فقهى است كه در كتب فريقين - شيعه و سنّى - وارد شده و كليّات آن مورد اتفاق همهء فرق اسلامى است . روايات و مستندات آن نيز آن قدر زياد است كه چه بسا اطمينان به تواتر آن مىتوان كرد . از اين روى ، براى دريافت بهتر مفهوم و مفاد آن ، به بيان برخى از روايت‌هاى مربوط به اين قاعده مىپردازيم .\r\n\r\nروايت نخست\r\nهنگامى كه معاويه به اميرالمؤمنين عليه السلام اعتراض مىكند كه چرا از زياد ، نفى پدر كرده‌اى ؟ امير المؤمنين عليه السلام در جواب معاويه مىفرمايد :\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nوأمّا ما ذكرت من نفي زياد فإنّي لم أنفه ، بل نفاه رسول الله صلى الله عليه و آله إذ قال : الولد للفراش و للعاهر الحجر « 1 » .\r\nامّا آن چه را دربارهء نفى پدر از زياد بيان داشتى ، من آن را نفى نكردم ، بلكه پيامبر خدا صلى الله عليه و آله آن را نفى كرده است ، آنجا كه فرمود : فرزند براى فراش است و براى شخص زنا كار سنگ است .\r\nمعناى لغوى فراش همان بستر و مفروش مىباشد و در اينجا كنايه از كسى است كه با مادر آن فرزند همبستر است و شوهر اوست . الولد للفراش يعنى لصاحب الفراش .\r\nعاهر يعنى ستمكار و زناكار ، و بر طبق اين روايت ، عاهر بهره‌اى از اين فرزند ندارد و محجور است . اگر به جاى « الحِجر » بخوانيم : « الحَجَر » به معناى آن است كه بايد او را با سنگ راند و دور كرد .\r\n\r\nروايت دوم\r\nحسن صيقل از امام صادق عليه السلام نقل مىكند :\r\nقَالَ : سَمِعْتُهُ يَقُولُ : وَ سُئِلَ عَنْ رَجُلٍ اشْتَرَى جَارِيَةً ثُمَّ وَقَعَ عَلَيْهَا قَبْلَ أَنْ يَسْتَبْرِئَ رَحِمَهَا ؟ قَالَ : بِئْسَ مَا صَنَعَ يَسْتَغْفِرُ اللَّهَ وَ لَايَعُودُ . قُلْتُ : فَإِنَّهُ بَاعَهَا مِنْ آخَرَ وَ لَمْ يَسْتَبْرِئْ رَحِمَهَا ثُمَّ بَاعَهَا الثَّانِي مِنْ رَجُلٍ آخَرَ فَوَقَعَ عَلَيْهَا وَ لَمْ يَسْتَبْرِئْ رَحِمَهَا فَاسْتَبَانَ حَمْلُهَا عِنْدَ الثَّالِثِ . فَقَالَ أَبُو عَبْدِ اللَّهِ عليه السلام : الْوَلَدُ\r\n\r\n\r\n","description":"","footnote":"\r\n( 1 ) . الخصال 1 : 213 ، بحار الأنوار 44 : 115 ، كتاب تاريخ فاطمة والحسن والحسين ، باب 21 ، حديث 10 .\r\n","page_name":" 154 ","page_number":154},
  {"content":"\r\n\r\nلِلْفِرَاشِ وَ لِلْعَاهِرِ الْحَجَرُ « 1 » .\r\nدرباره مردى سؤال مىكند كه كنيزى را خريده است و قبل از آنكه آن را استبراء كند ، با او مواقعه كرده است . حضرت مىفرمايد : بد كارى انجام داده است . بايد استغفار كند و ديگر اين كار را انجام ندهد . راوى مىگويد : گفتم : او جاريه را به ديگرى مىفروشد وشخص دوم آن را استبراء نكرده و مجددا او را به شخص ديگرى مىفروشد . اين مشترى جاريه را گرفته و با او مواقعه كرده است و آثار حاملگى كنيز آنگاه كه نزد مشترى سوم بوده ، ظاهر شده است امام به اين قاعده استشهاد كرده و مىفرمايد : بچه براى صاحب فراش - يعنى مالك آخر - است و براى زنا كار سنگ است .\r\n\r\nروايت سوم\r\nاين روايت مانند روايت دوم است ، با اين تفاوت كه امام صادق عليه السلام در پايان آن فرموده است :\r\nأَنَّهُ قَالَ : قَالَ أَبُو عَبْدِ اللَّهِ عليه السلام : الْوَلَدُ لِلَّذِى عِنْدَهُ الْجَارِيَةُ وَلْيَصْبِرْ لِقَوْلِ رَسُولِ اللَّهِ صلى الله عليه و آله : الْوَلَدُ لِلْفِرَاشِ وَ لِلْعَاهِرِ الْحَجَرُ « 2 » .\r\n\r\n\r\n","description":"","footnote":"\r\n( 1 ) . الكافي 5 : 491 ، باب الرجل يكون لها جارية . . . ، حديث 2 ، الفقيه 3 : 450 ، باب أحكام المماليك . . . ، حديث 4557 ، التهذيب 8 : 168 ، باب لحوق الأولاد بالآباء . . . ، حديث 11 ، وسائل الشيعة 21 : 173 ، كتاب النكاح ، أبواب نكاح العبيد والإماء ، باب 58 ، حديث 2 .\r\n( 2 ) . التهذيب 8 : 169 ، باب لحوق الأولاد بالآباء . . . ، حديث 12 ، وسائل الشيعة 21 : 173 ، كتاب النكاح ، أبواب نكاح العبيد والإماء ، باب 58 ، حديث 3 .\r\n","page_name":" 155 ","page_number":155},
  {"content":"\r\n\r\nفرزند از آن كسى است كه جاريه نزد اوست ، پس بايد صبر پيشه كند ، و اين به جهت فرمايش پيامبر خداست كه فرمود :\r\nفرزند براى فراش است و زنانكار را سنگ سزاست .\r\n\r\nروايت چهارم\r\nروايتى است كه سعيد اعرج از امام صادق عليه السلام نقل كرده است ، به شرح زير :\r\nعَنْ أَبِي عَبْدِ اللَّهِ عليه السلام قَالَ : سَأَلْتُهُ عَنْ رَجُلَيْنِ وَقَعَا عَلَى جَارِيَةٍ فِي طُهْرٍ وَاحِدٍ لِمَنْ يَكُونُ الْوَلَدُ ؟ قَالَ : لِلَّذِى عِنْدَهُ لِقَوْلِ رَسُولِ اللَّهِ صلى الله عليه و آله : الْوَلَدُ لِلْفِرَاشِ وَ لِلْعَاهِرِ الْحَجَرُ « 1 » .\r\nمىگويد : از امام صادق عليه السلام سؤال كردم دربارهء دو مردى كه با كنيزى مجامعت كرده اند ، فرزند از آن كدام يك است ؟\r\nفرمودند : براى كسى است كه كنيز نزد اوست ، به خاطر فرمايش پيامبر اكرم كه فرمودند : فرزند براى فراش است و زناكار را سنگ سزاست .\r\nدر اين روايت ، اين دو مرد ، در يك زمان نزديك به هم ، با كنيز جماع كرده اند و هر دو نيز نطفه‌شان را در رحم كنيز قرار داده اند . حضرت باز هم به اين قاعده تمسك كرده و فرزند را از آن مالك جاريه مىدانند .\r\n\r\nروايت پنجم\r\nحلبى در روايتى صحيح ، از امام صادق عليه السلام روايت مىكند كه فرمود :\r\n\r\n\r\n","description":"","footnote":"\r\n( 1 ) . الكافي 5 : 491 ، باب الرجل يكون لها جارية . . . ، حديث 3 ، وسائل الشيعة 21 : 174 ، كتاب النكاح ، أبواب نكاح العبيد والإماء ، باب 58 ، حديث 4 .\r\n","page_name":" 156 ","page_number":156},
  {"content":"\r\n\r\n« أَيُّمَا رَجُلٍ وَقَعَ عَلَى وَلِيدَةِ قَوْمٍ حَرَاماً ثُمَّ اشْتَرَاهَا ثُمَّ ادَّعَى وَلَدَهَا فَإِنَّهُ لا يُوَرَّثُ مِنْهُ شَيْءٌ فَإِنَّ رَسُولَ اللَّهِ صلى الله عليه و آله قَالَ : الْوَلَدُ لِلْفِرَاشِ وَ لِلْعَاهِرِ الْحَجَرُ . . . « 1 » .\r\nهر مردى كه با كنيز يك قومى از روى حرام جماع كرد ، سپس آن را خريد و مدعى شد كه فرزندى كه از جاريه به دنيا آمده ، از آن اوست ، اين شخص از آن فرزند ارث نمىبرد ، زيرا پيامبر اكرم فرمودند : فرزند براى فراش است و براى عاهر سنگ است . . .\r\n\r\nروايتى از كتب اهل سنّت\r\nيكى از روايت‌هاى مشهورى كه در صحاح اهل سنّت ، در اين باره نقل شده ، به قرار زير است .\r\nعن عائشة ، قالت : كان عتبة بن أبى وقّاص عهد إلى أخيه سعد بن أبى وقّاص أنّ ابن وليدة زمعة مني فأقبضه . قالت :\r\nفلمّا كان عام الفتح أخذه سعد بن أبي وقّاص ، و قال : ابن أخي قد عهد إليّ فيه ، فقام عبد بن زمعة ، فقال : أخي وابن وليدة أبي ولد على فراشه ، فتساوقا إلى النبي صلى الله عليه و آله فقال سعد : يا رسول اللّه صلى الله عليه و آله ابن أخي كان قد عهد إليّ فيه ، فقال عبد بن زمعة : أخي و ابن وليدة أبي ولد على فراشه ، فقال رسول اللّه صلى الله عليه و آله : « هو لك يا عبد بن زمعة » ، ثمَّ قال النبي صلى الله عليه و آله : « الولد للفراش و للعاهر الحجر » . ثمَّ قال صلى الله عليه و آله\r\n\r\n\r\n","description":"","footnote":"\r\n( 1 )\r\n","page_name":" 157 ","page_number":157},
  {"content":"\r\n\r\nلسودة بنت زمعة زوج النّبي صلى الله عليه و آله « احتجبي منه لما رأى من شبهه بعتبة » فما رآها حتّى لقي اللّه تعالى « 1 » .\r\nعتبه به برادرش سعد بن أبى وقاص گفت : بچهء جاريهء زمعه از من است ، هر وقت رفتى آنجا و او را ديدى اين بچه را بگير ، عايشه گفت : در سال فتح مكه ، سعد بن أبى وقاص بچه را گرفت و گفت اين ، بچهء برادر من است ، كه دربارهء او با من عهد و پيمان بسته كه او را بگيرم . عبد ابن زمعة بلند شد ، و گفت : اين بچهء برادر من و فرزند كنيز پدر من است كه در فراش او به دنيا آمده است . پس آن دو به نزد رسول خدا صلى الله عليه و آله دادخواهى كردند . سعد گفت : اى رسول خدا ، اين پسر برادر من است كه در مورد آن با من پيمان بسته ( كه او را پس بگيرم ) ، و عبد بن زمعة گفت : اين برادر من و فرزند كنيز پدر من است ه در فراش او به دنيا آمده است ، پس پيامبر اكرم صلى الله عليه و آله فرمودند : اين بچه از آن توست اى عبد بن زمعه ، سپس فرمودند : الولد للفراش وللعاهر الحجر .\r\nسپس پيامبر اكرم صلى الله عليه و آله به سوده - همسرشان كه دختر زمعه بود - فرمود : اين بچه شبيه به عتبه است ، پس خودت را از اوبپوشن ، ( ولو آنكه به حسب ظاهر خواهر او هستى و با هم محرم هستيد ) و آن مرد تا وقتى كه زنده بود ، سوده را نديد .\r\n\r\n\r\n","description":"","footnote":"\r\n( 1 ) . صحيح البخاري 3 : 70 ، باب تفسير المشبهات ، صحيح مسلم 2 : 1080 ، كتاب الرضاع ، باب الولد للفراش ، حديث 36 ، سنن ابن ماجة 1 : 646 ، باب الولد للفراش ، حديث 2004 .\r\n","page_name":" 158 ","page_number":158},
  {"content":"\r\n\r\n\r\nارتباط قاعده با مفهوم نسب\r\nبرخى خواسته‌اند از اين قاعده اينطور استفاده كنند كه در اسلام ، نسب مفهومى خاص دارد ، به جهت آن كه پيامبر اكرم صلى الله عليه و آله در اين روايات ، فرزند را منسوب به شوهر زن يا مالك كنيز كرده است ، و از شخص ديگر نفى كرده است ، پس امر نسب در دست شارع است .\r\nدر جواب مىگوييم : مورد قاعده آنجاست كه ما شكّ در لحوق فرزند داشته باشيم و نسب او مشخص نباشد . معلوم است كه در اين گونه موارد ، شارع مقدّس از جهت حقوقى بايد حكمى داشته باشد و نمىتواند فرزند را به هيچ سمتى الحاق نكند . امّا نمىتوان نتيجه گرفت كه در واقع و نفس الأمر نيز چنين بوده است ، چه بسا واقع چنين نباشد ، چنان كه حضرت در روايت اهل سنّت كه نقل آن گذشت ، همسر خود را امر مىكند كه احتياط كرده و از آن بچه روى بپوشاند ، به جهت شباهتى كه به عتبه دارد . پس مقصود اسلام از اين قاعده تشخيص حكم فعلى و ظاهرى فرزند است ، نه نسب واقعى او .\r\n\r\nمفاد جريان قاعده\r\nبا دقت در مفاد اين قاعده دو مطلب از آن فهميده مىشود :\r\nاولًا : اين قاعده به قرينهء « وللعاهر الحجر » در جايى است كه زنا محقّق شده باشد و ندانيم كه اين نطفه از آن كيست ، آيا براى زناكار است يا شوهر يا مالك اين كنيز ؟ به عبارت ديگر « الولد للفراش » ، به عنوان يك امارهء شرعيّه است و موردش جايى است كه زنا واقع شده باشد .\r\nثانياً : اين قاعده مربوط به جايى است كه امكان لحوق ولد به شوهر\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاين زن وجود داشته باشد . امّا در جايى كه يقين به تعلّق نطفه به شخص ديگرى باشد ، اين قاعده جارى نمىشود .\r\nاين مطالب اشاراتى كوتاه به مضمون اين قاعده بود كه لازم است در رساله‌اى مستقل و به طور مبسوط ، پيرامون آن بحث نماييم . إن شاء اللّه .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفصل دوم : نسب فرزند در شكل‌هاى مختلف تلقيح مصنوعى\r\nدر اين فصل به بررسى نسب فرزند در شكل‌هاى مختلف تلقيح مصنوعى كه حكم فقهى آنها در بخش اول گذشت ، مىپردازيم .\r\n\r\nشكل اوّل تلقيح مصنوعى\r\nآن جا كه تلقيح ، ميان نطفهء زوج و تخمك زوجه است ، هيچ ترديدى وجود ندارد كه پدر او همان كسى است كه صاحب نطفه است و مادرش هم صاحب تخمك است .\r\n\r\nشكل دوم و سوم\r\nيكى از شكل‌هاى تلقيح مصنوعى آن بود كه نطفهء مردى اجنبى را در رحم يك زن اجنبيه قرار دهند . اين شكل چند فرض دارد :\r\nدر مواردى كه نطفه را با تخمك در خارج يك رحمى تلقيح مىكنند و بچه به وجود بيايد بحثى نيست كه پدر بچه همان صاحب نطفه است .\r\nدر جايى كه نطفه را در رحم زنى كه شوهر ندارد نيز بگذارند بحثى نيست . اگر نطفه را بگيرند در رحم يك زنى كه شوهر ندارد قرار دهند باز هم بحثى نيست كه پدر بچه همان صاحب نطفه است .\r\nاما اگر فرض كنيم كه اين زن اجنبيه داراى شوهر هم هست و پس از\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nآنكه نطفه را در رحم او گذاشتند شوهرش با او جماع كرد سپس شوهرش هم با اين زن آميزش كرد و منى خودش را در رحم او قرار داد و احتمال داديم كه اين تلقيح از منى شوهر باشد . در اينجا سؤال اين است كه پدر اين فرزند چه كسى است ؟\r\nدر اينجا به حكم قاعدهء الولد للفراش حكم مىشود به اينكه پدر او شوهر همان زن است ، نه كسى كه نطفه متعلق به اوست .\r\nزيرا چنان كه گفتيم قاعدهء فراش مختص به باب زنا نيست ، بلكه در هر كجا كه امكان لحوق ولد به شوهر يا به مالك باشد ، اين قاعده جارى است .\r\n\r\nشكل چهارم : رحم اجاره‌اى\r\nاگر نطفهء شوهر را در خارج با تخمك همسر خودش تلقيح كنند و در رحم زن ديگرى بگذارند ، سؤال اين است كه مادر اين فرزند كيست ؟\r\nآيا زنى است كه تخمك داده است يا زنى است كه فرزند در رحم او قرار گرفته است ؟\r\nدر اينجا قاعدهء الولد للفراش مطرح نخواهد شد ، چون صاحب نطفه معلوم است .\r\nبنا بر اين بر اساس آنچه در فصل قبل بيان كرديم ، در تعيين مادر اين فرزند به عرف مراجعه مىكنيم . عرف صاحب تخمك را مادر مىداند ، نه كسى كه فرزند در رحم او متكون شده است .\r\n\r\nديدگاه محقق خوئى در تعيين مادر\r\nمرحوم محقّق خوئى قدس سره در اينجا ديدگاهى متفاوت دارد . ايشان با\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاستناد به آيهء دوم سورهء مجادله ، حكم مىكند مادر ، كسى است كه فرزند از او متولّد شده است .\r\nآيهء مذكور چنين است :\r\n« الَّذينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائي وَلَدْنَهُمْ وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً وَ إِنَّ اللَّهَ لَعَفُوٌّ غَفُور » « 1 » .\r\nكسانى كه با زنان خود ظهار مىكنند ، زنان آنها مادران ايشان نيستند ، بلكه مادر اينها كسانىاند كه آنها را بوجود آورده و متولد كرده‌اند .\r\nعبارت حضرت آية اللّه العظمى خوئى به شرح زير مىباشد :\r\nالمرأة المذكورة التي زرع المني في رحمها أمّ للولد شرعاً ، فإنّ الأمّ التي تلد الولد كما هو مقتضى قوله تعالى « الذين يظاهرون منكم من نساءكم . . . . » « 2 » إلى آخر الآية .\r\nزن مذكور در سؤال كه منى در رحم او كاشته شده است ، ادر شرعى آن فرزند است ، زيرا مادر ، كسى است كه فرزند را به دنيا مىآورد ، و اين مقتضاى آيهء شريفه است : . . . .\r\nبيان استدلال آن است كه در اين آيهء شريفه ، خداوند متعال مادر ظهار كنندگان را كسى معرفى مىكند كه اينها از او متولّد شده‌اند ، در نتيجه به طور كلّى نتيجه اين مىشود كه هر كسى كه بچه از او متولّد شود ، مادر او محسوب مىشود .\r\n\r\n\r\n","description":"","footnote":"\r\n( 1 ) . المجادلة ( 58 ) : 2 .\r\n( 2 ) . صراة النجاة ( للخوئي مع حواشي التبريزي ) 1 : 363 .\r\n","page_name":" 163 ","page_number":163},
  {"content":"\r\n\r\nبر اين اساس ، در مسئلهء تلقيح مصنوعى نيز اگر تخمك زن ديگرى را در رحم اين زن قرار دادند و شوهر اين زن با اين زن آميزش كرد و اين زن بچه دار شد ، چون بچه از اين زن متولّد شده است ، همو مادر اين بچّه خواهد بود .\r\n\r\nنقد فرمايش محقق خوئى قدس سره\r\nدر نقد فرمايش ايشان دو جواب عرض مىكنيم :\r\nجواب اول\r\nدر زمان جاهليّت رسم بر آن بود كه اگر مردى مىخواست از زن خود جدا شود ، به او مىگفت : « ظهرك كظهر امي » يعنى زن خود را بسان مادر خود قرار مىداد و همانطور كه نكاح مادر بر او حرام است ، نكاح با نيز بر او حرام مىشد . اين روشى بود براى جدايى از همسر و متاركه با او . در اين تعبير ، « ظهر » كنايه از نكاح و مواقعه با همسر است .\r\nاين آيهء شريفه در مقام نهى از چنين سخن و عملى است و مىفرمايد :\r\nبه اينها بگوييد كه همسران شما مادران شما نيستند ، بلكه مادران شما كسانى هستند كه شما را به دنيا آورده‌اند . به عبارت ديگر شما نمىتوانيد براى جدا شدن از اين زن‌ها ، حكم مادران خود را بر آنها جارى كرده و رابطهء محرميّت با آنها را مثل مادر خود ترسيم كنيد .\r\nپس آيه در مقام آن نيست كه مادر را تعريف كند ، بلكه در مقام آن است كه بينش غلط مردم جاهليّت را تصحيح كند تا حكم مادر را براى ديگران تسرّى ندهند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجواب دوم\r\nچنان چه مادرى بميرد و بچه‌اى در شكم داشته باشد ، اگر شكم مادر را پاره كرده و بچه را زنده بيرون آورند ، در اينجا ديگر مادر فرزند را به دنيا نياورده است و ولادتى در كار نيست . در لغت آمده است :\r\nولدت المرأة ولاداً وولادة وأولدت : حان ولادها « 1 » .\r\nولادت خروج از موضع طبيعى است و آنجا كه خروج از موضع طبيعى نباشد ، ولادت معنا ندارد ، در حالى كه عرف مىگويد مادر او اين زن است . پس بدين ترتيب با اين مثال نيز اين ديدگاه نقض مىشود .\r\n\r\nاحتمال وجود دو مادر براى فرزند تلقيحى\r\nدر اينجا اين احتمال نيز وجود دارد كه بگوييم اين فرزند دو مادر دارد . همانطور كه شخص مىتواند با شير خوردن ، مادرى رضاعى نيز داشته باشد ، از روى تنقيح مناط ، چه بسا بتوان حكم كرد ، اين جنينى كه نه ماه در شكم اين زن تغذيه كرده است و از او متولّد شده است ، فرزند او محسوب شود . البتّه مادر نسبى او همان صاحب تخمك است و اين زن ، مادر رضاعى او تلقّى خواهد شد . والحمد للّه ربّ العالمين 24 / 11 / 84\r\n\r\n\r\n","description":"","footnote":"\r\n( 1 ) . لسان العرب 15 : 393 ، « ولد » .\r\n","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n . \r\n","description":"","footnote":"","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n . \r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n . \r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n . \r\n","description":"","footnote":"","page_name":" 173 ","page_number":173},
  {"content":"\r\n . \r\n\r\n","description":"","footnote":"","page_name":" 174 ","page_number":174}
  ]