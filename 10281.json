[
  {"content":"\r\n\r\nچهل سال تاريخ ايران\r\nجلد دوم\r\n\r\n","description":"","footnote":"","page_name":" يادداشت 1 ","page_number":1},
  {"content":"\r\n\r\nگنجينهء اسناد تاريخ ايران\r\nزير نظر\r\nايرج افشار\r\n4\r\n\r\n","description":"","footnote":"","page_name":" يادداشت 2 ","page_number":2},
  {"content":"\r\n\r\nچهل سال تاريخ ايران\r\nدر دورهء پادشاهى ناصر الدين شاه\r\nجلد دوم\r\nتعليقات حسين محبوبى اردكانى\r\nبر المآثر والآثار\r\nدر احوال رجال دوره ودربار ناصرى\r\nبه كوشش ايرج افشار\r\nانتشارات اساطير\r\n2 / 76\r\n\r\n","description":"","footnote":"","page_name":" يادداشت 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nافاشر ، ايرج ، 1304 - گردآورنده .\r\nچهل سال تاريخ ايران در دوره پادشاهى ناصر الدين شاه / به كوشش ايرج افشار . ( تهران ) : اساطير ، 1363 -\r\n3 ج : نمونه . - ( انتشارات اساطير ، 19 ، 75 ، 76 : گنجينه اسناد تايرخ ايران ، 1 ، 4 ، 5 ) .\r\nفهرست نويسى براساس اطلاعات فيپا .\r\nكتابنامه .\r\nمندرجات : ج . 1 . الماثر والاثار / محمد حسن بن على اعتماد السلطنه . - ج . 2 . تعليقات حسين محبوبى ادركانى بر الماثر والاثار در احوال رجال دوره ودربار ناصرى - - ج . 3 فهرستهاى چندگانه تاريخى ، جغرافيايى ومدنى . - - ج . 2 و 3 ( چاپ دوم : 1380 ) .\r\n( دوره ) ISBN 964 - 331 - 194 - 5\r\n( ج . 2 ) ISBN 964 - 331 - 018 - 3\r\n( ج . 3 ) ISBN 964 - 331 - 019 - 1\r\n1 . ايران - - تاريخ - - قارجاريان ، 1193 - 1344 ق . 2 . ناصر الدين قاجار ، شاه ايران ، 1247 - 1313 ق .\r\nالف . اعتماد السلطنه ، محمد حسن بن على ، 1259 - 1313 ق . الماثر والاثار . ب . عنوان . ج . عنوان : الماثر والاثار .\r\n9 ج 72 الف / 1370 DSR\r\n074 / 955\r\nكتابخانه ملى ايران\r\n2965 - 63 م *\r\nشابك : 3 - 018 - 331 - 964\r\nISBN 964 - 331 - 018 - 3\r\nشابك دوره : 5 - 194 - 331 - 964\r\nISBN 964 - 331 - 194 - 5\r\nانتشارات اساطير\r\nچهل سال تاريخ ايران ( جلد دوم )\r\nتأليف : حسين محبوبى اردكانى\r\nبه كوشش : ايرج افشار\r\nچاپ اول : 1368\r\nچاپ دوم : 1380\r\nحروف چينى : پيشگام\r\nچاپ : ديبا\r\nتيراژ : 2000 نخسه\r\nحق چاپ محفوظ است .\r\nآدرس : ميدان فرودسى ، اول ايرانشهر ، ساختمان 10\r\nتلفن : 8821473 فاكس : 8836207\r\n\r\n","description":"","footnote":"","page_name":" يادداشت 4 ","page_number":4},
  {"content":"\r\n\r\n\r\n[ جلد دوم 
  ]\r\nفهرست مندرجات جلد اول متن المآثر و الآثار بخش اول :\r\nخطبهء مقدماتى 3\r\nباب اول : شمايل و فضائل خاصهء پادشاه 31\r\nباب دوم : در تعداد احياء اولاد 33\r\nباب سوم : در بيان مخدرات و محجبات 36\r\nباب چهارم : صدور و رجال دولت و امراء عسكريه 39\r\nباب پنجم : در ذكر ولات احكام 52\r\nباب ششم : در فهرست مغازى و حروب و فتن و خطوب 61\r\nباب هفتم : در آثار ماديه و مآثر حسيه ( ابنيه و عمارات ) 82\r\nباب هشتم : ترقيات صناعات و علوم و تبدلات عادات و رسوم 126\r\nباب نهم : در تاريخ اسفار همايون 180\r\nباب دهم : در اسماء علما و فضلا و ائمهء دين و مجتهدين 184\r\nبخش دوم :\r\nسالنامهء دولت ايران 337\r\nجلد دوم توضيحات و تعليقات حسين محبوبى اردكانى بابهاى اول و دوم و سوم : زندگى شاه و فرزندان و زنان او 431\r\nباب چهارم : صدور و رجال دولت و امراى نظامى 455\r\nباب پنجم : واليان و حاكمان 575\r\nباب ششم : شورشها و جنگهاى چهل‌ساله 613\r\nباب هفتم : ابنيه و عمارات عصر ناصرى 661\r\nباب هشتم : ورود علوم جديد و مظاهر تمدن فرنگى 697\r\n\r\n","description":"","footnote":"","page_name":" يادداشت 5 ","page_number":5},
  {"content":"\r\n\r\nباب نهم : سفرهاى شاه 741\r\nباب دهم : شرح‌حال علماء و فضلا 743\r\nجلد سوم پيوست و فهرست از ايرج افشار 1 ) سفرنامه‌نويسى ناصر الدين شاه 797\r\n2 ) نقاشيهاى ناصر الدين شاه 831\r\nمجموعه‌اى تصوير از نقاشيهاى ناصر الدين شاه\r\n3 ) فهرستها 889\r\n- اعلام اشخاص و القاب 889\r\n- مدنى ، اجتماعى ، ادارى 1091\r\n- جغرافيايى 1112\r\n- طوايف و مذاهب\r\n- كتابها و رساله‌ها\r\n\r\n","description":"","footnote":"","page_name":" يادداشت 6 ","page_number":6},
  {"content":"\r\n\r\n\r\nيادداشت ديگر\r\nباز هم به ياد دكتر حسين محبوبى اردكانى همكار كم‌مانند و پژوهندهء دانشمند\r\nمتن كتاب تاريخى و رجالى « المآثر و الآثار » تأليف محمد حسن خان اعتماد السلطنه ( صنيع الدوله ) - كه در دوره‌اى از پادشاهى ناصر الدين شاه وزير انطباعات و صاحب چند منصب ديگر بوده است - به عنوان « چهل سال تاريخ ايران » ( جلد اول ) چاپ و در مقدمهء آن گفته شد كه فهرستهاى ضرورى و يادداشتهائى كه مرحوم دكتر حسين محبوبى اردكانى بر بعضى از مواضيع آن كتاب نوشته است در جلد دوم خواهد آمد . اينك آن وعده به اهتمام و علاقه‌مندى ، « انتشارات اساطير » سرانجام يافته است و در دو جلد ديگر « چهل سال تاريخ ايران » به دسترس تاريخ‌نگاران و پژوهندگان تمدن دورهء قاجارى مىرسد . جلد دوم حاوى يادداشتهاى محبوبى اردكانى و جلد سوم دربرگيرندهء فهرستى است كه من فراهم كرده‌ام .\r\nدر سالهايى كه « شركت كتابهاى جيبى » به انتشار كتابهاى تاريخى و ادبى روى آورد دوستانى كه در آنجا بودند پيشنهاد مرا براى بنيادگذارى مجموعهء « منابع و اسناد تاريخى دورهء قاجار » به اين منظور و هدف در سلسلهء انتشارات آن شركت پذيرفتند تا تعدادى از كتابهاى اساسى و اسناد آن دوره كه دور از دسترس است به چاپ برسد « * » .\r\nاز زمره كتابهايى كه قرار شده بود در آن مجموعه به چاپ برسانم تجديد چاپ حروفى « المآثر و الآثار » بود ، ولى چون در آن كتاب به وقايع و اخبار يا نام افراد و اشخاصى اشارت رفته است كه گاه براى خوانندگان ناشناس است از مرحوم دكتر حسين محبوبى اردكانى محقق كم‌نظير در تاريخ قاجار ، درخواست كردم توضيحات و اطلاعات تكميلى مخصوصا نسبت به شرح‌حال رجال مشهور بنويسد تا خوانندگان و مراجعه - كنندگان آن متن بتوانند بىنگريستن به مراجع ديگر ، بر مطلوب خود دست بيابند .\r\nخوانندگان توجه دارند كه كتاب مذكور از شرح‌حال شاهزادگان و رجال عارى است مگر آنها كه داراى ذوق ادبى و طبع شعرى بوده‌اند . بنابراين شايستگى داشت كه چنان\r\n\r\n\r\n","description":"","footnote":"\r\n( * ) كتابهاى « مسير طالبى » ، « خاطرات و اسناد ظهير الدوله » ، « نامه‌هاى ادوارد براون » ، « سفرنامهء چريكف » در آن مجموعه چاپ شد . « تاريخ مسعودى » و « المآثر و الآثار » هم قرار بود چاپ بشود كه كار از سامان خود افتاد .\r\n","page_name":" يادداشت 7 ","page_number":7},
  {"content":"\r\n\r\nتوضيحات ذيل مانندى بر اين كتاب الحاق شود . مرحوم محبوبى اين كار سترگ اما اساسى را پذيرفت و سه چهار سالى بر سر آن‌وقت گذاشت و با دقت نظر در متن و مراجعه به اكثر و اهم مراجع عصرى و نگارشهاى بعدى ، يادداشتهايى محققانه فراهم كرد كه انشاى فصيح و استوار آن خواننده را با دلپذيرى و دلكشى به خود جذب مىكند .\r\nمتأسفانه موقعى كه شركت مذكور از كار بازماند و انتظارى كه به چاپ « المآثر و الآثار » داشتم از ميان رفت مرحوم محبوبى با آن وضع و آن وصف ، آن مقدار يادداشتى را كه فراهم كرده بود به من سپرد و چندانى از آن زمان نگذشت كه او درگذشت و من با اندوه از دست رفتن آن دانشمند در روزگار ماندم تا يادگار خوب عالمانه‌اش به چاپ رسانيده شود . اينك پس از دوازده سال كه او در دل خاك خفته است اين اوراق صورت طبع به خود مىگيرد و دسترسى دوستداران بدان امكان‌پذير مىشود .\r\n\r\nالمآثر و الآثار تأليف كيست ؟\r\nآنچه دربارهء « المآثر و الآثار » و چاپ كنونى آن ضرورت داشت كه مقدمه‌وار گفته شود در چند صفحه يادداشتى كه بر جلد اول نگاشته‌ام گفته شده است ، اما چون نويسنده‌اى به نام « تابناك بزرگ اميد » ( كه تصور نمىكنم نام واقعى باشد و بيشتر به نام قلمى و پوشيده مىماند ) در نشريهء « كتاب شناخت » « * » با عطف توجه به نوشتهء پيشين من در مجلهء راهنماى كتاب ( سال 11 ص 190 ) - كه نوشته بودم « مرحوم اعتماد السلطنه خود در خاطراتش نسبت به كتاب المآثر و الآثار اشاره كرده است كه ديگرى كتاب را نوشته و تدوين كرده بوده است » و تطبيق آن با عبارتى از مقدمه‌ام بر « چهل سال تاريخ ايران » آنجا كه يادآور شده‌ام « من ترديد ندارم كه اعتماد السلطنه از باى بسم الله تا تاى تحت اين كتاب را خوانده و بسيارى از مطالب كتاب را خود نوشته است » ( ص 6 ) تناقض يافته و آن را « توجيه نامطبوعى » دانسته و تصور كرده است كه من خواسته‌ام « نام مؤلف و آفريننده و گردآورندهء اصلى اثر كاملا مسكوت ماند » توضيحى كوتاه را ناگزير مىبينم .\r\nروزگارى كه يادداشت مندرج در راهنماى كتاب را مىنوشتم استنادم به نوشتهء اعتماد السلطنه در روزنامهء خاطرات بود - كه پس ازين عين آن را نقل مىكنم - و در آن‌وقت سطر به سطر و كلمه به كلمه « المآثر و الآثار » را نخوانده بودم و به دقائقى كه حكايت از حدود مسؤوليت اعتماد السلطنه نسبت به آن كتاب داشته است توجه نكرده بودم .\r\nاما موقعى كه مقدمهء « چهل سال تاريخ ايران » را مىنوشتم موارد و نكاتى را از متن « المآثر و الآثار » بيرون كشيدم و به خوانندگان شناساندم ( ص 6 و 7 مقدمه ) كه بىترديد نمىتواند نوشتهء فردى غير مسؤول چون شيخ مهدى عبد الرب‌آبادى ، آن هم در روزگار سانسور شديد عصر ناصرى باشد . نويسندهء آن انتقاد اگر آن موارد را كه مورد استناد اينجانب است و در آن مقدمه آمده به چشم دقت نگريسته و به عمق مطلب\r\n\r\n\r\n","description":"","footnote":"\r\n( * ) از انتشارات كتابخانهء طهورى ( تهران ، 1363 ) . صفحات 111 - 113 .\r\n","page_name":" يادداشت 8 ","page_number":8},
  {"content":"\r\n\r\nغور فرموده بود بر او هم واضح مىشد كه چنان موارد دلالت دارد بر اينكه اعتماد السلطنه به اقتضاى مسؤوليت و منصب ادارى و البته تقرب به شاه قطعا « بر نگارش مطالب نظارت داشته » و بعضى از نوشته‌ها هم از شخص اوست و ناچار به كسر و حذف پاره‌اى از جمع‌آورده‌هاى ديگران يا الحاق و اضافه بدانها مىبوده است ( اگرچه در روزنامهء خاطرات مىنويسد كه بعضى از عبارات شيخ مهدى موجب رنجش مردم از اعتماد السلطنه شده بوده است ) .\r\nطبيعى است كه گردآورى اطلاعات و مواد مندرج در المآثر و الآثار ، مخصوصا اخبار و وقايع حاصل زحمت و بصيرت چند نفرى است كه در دائرهء دار التأليف و انطباعات زيردست اعتماد السلطنه آن مطالب را از مطاوى روزنامه‌ها و گزارشهاى دولتى استخراج مىكرده‌اند . اعتماد السلطنه در روزنامهء خود نام شيخ مهدى عبد الرب - آبادى را به نام كسى آورده است كه به دستور العمل او به نگارش كتاب مشغول مىبوده است . اشارت اعتماد السلطنه دربارهء نگارش المآثر و الآثار در روزنامهء خاطرات او ظاهرا به اين دو مورد حصر شده است .\r\n\r\nشنبه 13 رجب 1306\r\nبعد از رفتن [ ميرزا عليرضاى تفرشى 
  ] كتاب المآثر و الآثار [ را 
  ] كه سراپا تاريخ ناصر الدين شاه و وقايع چهل و دو رسالهء سلطنت ايشان است و چهار سال است زحمت مىكشم در تأليف اين كتاب حالا تمام شده برداشته در خانه رفتم . . . كتاب را كه ديدند با وجود حضور وزير علوم خيلى تمجيد فرمودند و به من فرمودند حقيقة مروج علم در ايران منحصر به تو است . عريضه‌اى هم كه به حضور همايون در باب اين كتاب نوشته بودم ملاحظه فرمودند . دستخط مفصل سراپا مرحمتى مرقوم فرمودند و مقرر شد عريضه و دستخط را در روزنامه طبع نمايم و اين كتاب را به مخارج دولت چاپ نمايم . اگرچه هنوز اين كتاب را ملاحظه نفرمودند يقين بعد از خواندن بيشتر پسند خواهند فرمود . ( ص 714 چاپ اول )\r\n\r\nشنبه 15 ربيع الاول 1307\r\nامسال در كتاب المآثر و الآثار كه به دستور العمل من شيخ مهدى نوشته و اسامى فضلا و شعراى اين عصر را ثبت نموده اسمى هم از اين ديوانه ( ميرزا كاظم رشتى ) برده . . . خلاصه اين كتاب را امسال شيخ مهدى ضايع كرد . از طرز و موضوعى كه من دستور العمل دادم خارج كرده از هركس تملق و طمعى داشته تمجيد زياد نموده ازين جهت اكثر مردم را از من رنجانده است . اما در شرح‌حال خودش و پدرش دو ورق نوشته و به سگ آبى خودش را رسانده . ( ص 767 )\r\n« المآثر و الآثار » در همهء مراجع و مآخذ تأليف اعتماد السلطنه دانسته شده است و در چاپ سنگى زمان ناصر الدين شاه هم با نام او و به عنوان « تصنيف »\r\n\r\n","description":"","footnote":"","page_name":" يادداشت 9 ","page_number":9},
  {"content":"\r\n\r\nمنتشر گرديده است . ناچار چاپ‌كنندهء كنونى آن شهرت و انتساب را عينا محفوظ داشته و در مقدمهء خود نظرش را خواه دلپسند باشد يا نباشد گفته است تا حدود كار « مؤلف » معين باشد .\r\nروزگارى كه يادداشتى كوتاه به خط مرحوم محمد على فروغى ( ذكاء الملك ) دربارهء اعتماد السلطنه و تأليفات او يافتم آن را ( به انضمام عكس آن خط ) در مجلهء راهنماى كتاب به چاپ رسانيدم تا بتوان بر اساس نوشته‌هاى متضاد اعتماد السلطنه و يادداشتهاى مرحومان محمد قزوينى و محمد على فروغى كه پدران اين دو در دائرهء انطباعات ( به رياست اعتماد السلطنه ) عضو بوده‌اند و آنچه نوشته‌اند هم براساس اطلاعى بوده است كه از پدران خود يافته بودند و هم براى حفظ حقوق ادبى آنان ، به حقيقت قضايا رسيد . متن نوشتهء مرحوم فروغى بر پشت نسخهء خطى شجرهء اتراك كه در تصرف و تملك دوست معزز مرحومم مهندس محسن فروغى بود اين است :\r\n« اين كتاب از آثار محمد حسن خان اعتماد السلطنه است ، چون آن مرحوم هيچ‌كار جز به غرض شخصى و هواى نفس نمىكرد در ضمن تهيهء تاريخ اشكانيان چون گمان رفته بود كه اشكانيان ترك بوده‌اند تملقى نسبت به ناصر الدين شاه به خاطر اعتماد السلطنه رسيد و اظهار عقيده كرد كه قاجاريه نسبشان به اشكانيان مىرسد . ناصر الدين شاه اين عقيده را پسنديد و اعتماد السلطنه گردن‌گيرش شد كه ادعاى خود را موجه كند .\r\nچون اصل فكر را عارف افندى كه از عثمانيان و مترجم تركى بود القا كرده بود انجام اين عمل را هم اعتماد السلطنه به او واگذار نمود . در واقع رساله را عارف افندى تهيه كرده و شايد كه در انشاى فارسى آن پدرم نيز دخالت داشته است . اين نسخه براى تقديم به شاه تهيه شده ، نستعليقش خط يكى از ميرزاها و نسخش خط خود عارف افندى است و از شيوهء خط عثمانى آن پيداست . نمىدانم چه شده كه نسخهء ناصر الدين شاه تقديم نشده و شايد كه تقديم شده و به جهاتى از حضور شاه برگشته است .\r\nسال تحرير نسخه سال واقعهء تنباكوست . ممكن است اغتشاش حواس مربوط به آن قضيه مانع شده است كه نسخه تقديم شود . عارف افندى هم همان اوقات وفات كرد . شايد كه فوت او سبب شده باشد كه در تقديم رساله . . . به عمل نيامده ، زيرا كه خود اعتماد السلطنه با همه مراتب فسادش مىفهميد كه چرند نوشته است . فروغى . »\r\nاز طرفى در متن المآثر و الآثار به شواهد و مواردى برمىخوريم كه ما را با ميزان دخالت و تصرف و اشراف اعتماد السلطنه در نگارش و تأليف آن كتاب آگاه مىكند . پس ضرورت دارد آن موارد را نقل كنم .\r\n- بندهء مؤلف ( ص 50 و 51 چندبار )\r\n\r\n","description":"","footnote":"","page_name":" يادداشت 10 ","page_number":10},
  {"content":"\r\n\r\n- شورش اهالى عربستان بر ضياء الملك والد مؤلف رحمه الله ( ص 72 )\r\n- ميرزا آقا خان ناچار نشان تمثال را براى آنكه تدبير به قدر امكان انگيخته باشد سه درجه قرارداد تا درجهء سوم در حق والد مؤلف اعطا شود و مبذول افتد ( ص 97 )\r\n- بنياد و ايجاد قصر ياقوت . . . به شرحى كه در نمرهء 586 از جريدهء ايران و در اوايل اين عنوان نيز نگارش داده‌ام ( ص 114 )\r\n- بنا و احداث محكمه و قراولخانه در سمت اجارودنمين . . . و شرح اين ابنيه را در جرايد دولتى نگاشته‌ام ( ص 114 )\r\n- هكذا به شرحى كه در طى هردو وقفنامهء مطول و مختصر اين اثر ( ابواب البر سپهسالار قزوينى ) به تعبير جناب شيخ اجل حبر نحرير ملك الافاضل شيخ محمد مهدى شمس العلماء عبد الرب آبادى « * » كه از سالها در صحبت بندهء نگارنده مىباشد تصريح يافته و توضيح پذيرفته است ( ص 116 )\r\n- لهذا از سالهاست كه برحسب امر جهان مطاع شاهنشاه ايران در كرسى اين مملكت مينو نشان مجتمعى حافل ( اشاره به دار الترجمهء خاصهء دربار ) از برآمدگان عصر همايون و پروردگان مدرسهء دار الفنون در تحت رياست اين بندهء ذليل تشكيل يافته . . . ( ص 155 )\r\n- پس صنعت « كمپزيسيون » ( تركيب حروف ) در ايران از طبع لغت ناصرى من تصانيف المؤلف شروع شد ( ص 161 )\r\n- و بر بندهء نگارنده قدغن سخت فرمود تا در كتب و ساير مطبوعات نيك به هوش باشم اگر در كتاب لعنى و سبى نسبت به صحابهء كبار مشهود افتد مؤاخذه شديد كنم و كتابها را محجر سازم . . . ( ص 178 )\r\n- درين اثر مذكور نگارنده را مواقفى است مشهور به شهادت تصنيفاتى كه درين موضوع پرداخته و منتشر كرده ( ص 131 )\r\n- و عنوان وزارت ( انطباعات ) بر آن نهاده و به اين خانزادش سپرده است . ( ص 138 )\r\n- فوت اين عالم بزرگ ( حاج مولى اسد الله بروجردى ) چنان كه نگارنده در « مآثر السلطان » از مجلدات « مرآت البلدان » ضبط نموده . . . ( ص 190 )\r\n- شرح‌حال او را ( حاج ميرزا ابراهيم علوى سبزوارى ) در ترجمهء سبزوار از مطلع الشمس آورده‌ام ( ص 191 )\r\n- [ آقا سيد محمد باقر قزوينى 
  ] در سال 1286 هجرى چنان كه در تاريخ « مآثر السلطان » نيز نوشته‌ام به قزوين درگذشت ( ص 197 )\r\n- تاريخ فوت اين علامه اعلى الله مقامه ( ملا زين العابدين گلپايگانى )\r\n\r\n\r\n","description":"","footnote":"\r\n( * ) اين عبارت بالطبع حكايت از آن دارد كه از اعتماد السلطنه هم عباراتى درين كتاب هست ! براى توجه به انتقادكننده بايد گفت كه شرح‌حال شيخ محمد مهدى به تفصيل ( ص 228 ) در كتاب آمده و به ضرس قاطع با آن همه تعريف و توصيف نبايد انشاء صاحب ترجمه باشد .\r\n","page_name":" يادداشت 11 ","page_number":11},
  {"content":"\r\n\r\nچنان كه در « مآثر السلطان » نيز نوشته‌ام 1289 است ( ص 198 )\r\n- [ حاج ميرزا ابو طالب مجتهد 
  ] . . . با بندهء مؤلف اين كتاب از سالهاست كه در مقام يكجهتى و دوستارى مىباشد . . . ( ص 202 )\r\n- زمانى كه بندهء نگارنده از جانب پدر نايب الايالهء عربستان بود فيض محضر و فوز زيارت اين عالم ( شيخ محمد طاهر دزفولى ) عظيم ايشان را به كرات ادراك نمود ( ص 205 )\r\n- و الآن كه بندهء نگارنده به تبييض اين نامهء مبارك اشتغال دارد ( ص 239 )\r\n- اين تعليق و حواشى كه بر جلد عاشر بحار الانوار است از مرحوم اعتضاد السلطنه وزير علوم شنيدم كه از آن بزرگوار است ( ص 246 )\r\n- از آثار قلميه‌اش ( آقا سيد صالح خلخالى ) يكى ترجمه و شرح دوازده امام منسوب به شيخ اكبر محى الدين العربى است كه به نام بندهء نگارنده برنگاشته ( ص 251 )\r\n- از خدمات و زحمات وى ( اعتضاد السلطنه ) در راه دولت و ملت ايران لختى را بر سبيل اشارت در فهرستات مطبوعهء خويش و مؤلفات زمانهاى پيش برنگاشته‌ام و شكرانهء حقوق او را نسبت به من شخصا بگذاشته‌ام ( ص 262 )\r\n- و از جمله مباهاتى كه در عالم دارم اين است كه در زير سايهء همايون شخصى را تربيت نمودم ( يعنى على محمد خان مجير الدوله شيبانى ) كه از خدمات سيف و قلم و زحمات يد و قدم قابل ارجاع هرگونه فرمايش است . بالجمله از عهدى كه دايرهء انطباعات ايران به صوابديد امناء دولت قاهره به مؤلف تملق گرفته است مشار اليه مورد تعلق بوده ( ص 261 - 262 )\r\n- و اين شاعر ماهر ( امامقلى خان زند ) سالها با بندهء نگارنده محشور بود ( ص 300 )\r\n- مقدم السفراء محمد حسن خان مؤلف ( ص 318 )\r\nالبته عبارات و انشاء آتى هم در اين كتاب هست كه ظاهرا از قلم نويسندگان جامع اطلاعات و تراجم احوال است نه از خود اعتماد السلطنه ، مانند اين چند مورد :\r\n- طبقهء فلاحهء قرويه و رحالهء بدويه ( ص 139 )\r\n- اين شيمهء مستبشعهء اشبه شىء ( ص 167 )\r\n- اطنابات و اكثارات كه لا شك از تكميل مقام فقاهت عظمى عائق است ( ص 231 )\r\n- متعرضين متغرضين ( ص 232 )\r\n\r\n","description":"","footnote":"","page_name":" يادداشت 12 ","page_number":12},
  {"content":"\r\n\r\nنوشتهء محمد على فروغى ( ذكاء الملك )\r\nدربارهء محمد حسن خان اعتماد السلطنه\r\n\r\n","description":"","footnote":"","page_name":" يادداشت 13 ","page_number":13},
  {"content":"\r\n\r\nنمونه از نوشته‌هاى مرحوم محبوبى اردكانى\r\n\r\n","description":"","footnote":"","page_name":" يادداشت 14 ","page_number":14},
  {"content":"\r\n\r\n\r\nيادداشتهاى محبوبى اردكانى\r\nيادداشتهاى مرحوم محبوبى اردكانى بر دو دسته است : يك دسته در حاشيهء چاپى المآثر و الآثار ( يادداشتهاى كوتاه ) و دستهء ديگر بر روى اوراق ( يادداشتهاى مفصل ) و من آن همه را به ترتيب صفحات و نظم ابواب كتاب درهم كرده و براى اينكه هر شرح حال معلوم باشد مربوط به كيست عناوين و سرفصلهايى بر متن نوشتهء آن مرحوم افزوده‌ام . مرحوم محبوبى اردكانى به تصور اينكه نوشته‌هاى او به صورت پاورقى و حاشيه يا توضيحات و تعليقات چاپ خواهد شد هر ترجمه و مبحثى را با ارجاع دادن به صفحه و سطر نسخهء چاپى مشخص ساخته بود . البته من هم شمارهء صفحات چاپ نخست ( سنگى ) و هم چاپ كنونى را ذيل هريك از عنوانها آورده‌ام تا مراجعه به هريك از دو چاپ از متن المآثر و الآثار آسان باشد .\r\nمحبوبى اردكانى در نگارش شرح احوالها حتى المقدور از ارائه عقايد شخصى خود پرهيز داشته است مگر در بعضى موارد ( مانند 474 ، 545 ) . شيوهء او در بيان مباحث تاريخى مؤدبانه است و از نقل و گفتن مطالبى كه مباين عفت عمومى است خوددارى داشته و در مورد ضرورت به اشاره و كنايه بسنده كرده است ( ص 563 ) .\r\nدقت نظر او كه گاه با شوخ‌طبعى نكته آميزش آميخته شده موجب دلكشى نوشته‌هاست ( ص 556 ، 561 ، 569 ، 572 ، 574 و موارد ديگر ) .\r\nمحبوبى اردكانى در نگارش ذيل خود هم به مآخذ عصرى توجه داشته و هم از كتابهاى معاصران مخصوصا كتاب مفيد مرحوم مهدى بامداد البته با احتياط استفاده برده و منابع خود را در جاهاى بايسته برشمرده است .\r\nتوضيحاتى كه من بر ذيل صفحات قسمت تأليفى مرحوم محبوبى اردكانى الحاق كرده‌ام بيشتر براى تكميل مطالبى است كه از نظر كتابشناسى ضرورت داشته است و اگر عيب و اشتباهى داشته باشد از من است نه از آن مرحوم .\r\n\r\nفهرستهاى كتاب\r\nبراى چنين كتابى كه جنبهء مراجعاتى دارد گردآوردن چند فهرست موجب سهولت كار مراجعه‌كنندگان است و من كوشيده‌ام كه اين نياز را پاسخگوئى كرده باشم . درينجا نكته‌هايى چند را در طرز كار خود مىنويسم تا راهنماى مراجعه‌كنندگان در يافتن نامها بشود .\r\n- در نامهاى اشخاص كوشيده‌ام كه نامهاى صاحبان القاب چندگانه به همه وجوه آورده شود و از چند وجه مختلف به آنكه جنبهء اصلىتر داشته است ارجاع داده‌ام .\r\n- در مورد نامهاى ناشناخته به ضرورت احتمال خود را نوشته‌ام و گاهى اشاره كرده‌ام كه شايد همان شخص قبلى يا بعدى باشد .\r\n- نامهايى را كه يكنواخت و مشابه بوده و احتمال بدان مىرفته است كه دو يا چند شخص مجزا باشند پشت‌سرهم به ترتيب ذكرشان در صفحات آورده‌ام تا اختلاطى\r\n\r\n","description":"","footnote":"","page_name":" يادداشت 15 ","page_number":15},
  {"content":"\r\n\r\nدر هويت و منصب آنها حاصل نشود .\r\n- القاب ناشناخته اگر متعدد بوده است جدا نقل شده است .\r\n- پيش اسمها ( خطاب و عنوان ) مثل ميرزا ، آقا ، ملا ، حاجى ، آخوند و ده پانزده تاى ديگر در درون ( ) و پس از نام آورده شده است . اما خان و ميرزا اگر بعد از نام اشخاص آمده در جاى خود مانده و در الفبائى بودن به شمار درآمده است .\r\n- در الفبايى كردن نامها لفظ « پسر » و « ابن » منظور نشده است .\r\n- در موارد ضرورت ، منصب اشخاص را نقل كرده‌ام و اگر نام پدرش مشخص بوده است آن را هم آورده‌ام .\r\n- بطور كلى نامهاى شخصى افراد برين ميزان كه مختار خودم است تنظيم و ترتيب پذيرفته :\r\n- اسم كوچك منفرد - ارجاع به لقب ( مثلا محمد - قوام الدوله )\r\n- اسم كوچك منفرد - ( مثلا محمد )\r\n- اسم كوچك + كلمهء عنوانى مثل خان ، ميرزا يا نسبت ( مثل محمد ترك ، محمد خان ، محمد ميرزا )\r\n- اسم كوچك مركب - ارجاع به لقب ( مثل محمد حسين ، محمد رضا )\r\n- اسم كوچك مركب + كلمهء عنوانى مثل خان ، ميرزا يا نسبت آن شخص\r\n- در تشخيص القاب اشخاص ، با توجه به كتابهاى ديگرى كه در تاريخ قاجار چاپ كرده‌ام كوشش خود را به كار بسته‌ام كه از تخليط حتى المقدور دور باشد .\r\nالقاب دورهء قاجارى مبحثى است پيچيده و از مشكلات اساسى مورخ . به‌همين ملاحظه در سالهايى كه با رشتهء كتابدارى دانشگاه تهران همكارى داشتيم موضوع رسالهء فوق ليسانس خانم پرى ناز شاهنواز را استخراج القاب از چندين كتاب مهم در تاريخ قاجار قرار دادم . آن رساله پذيرفته شد و بعد آقاى دكتر اصغر مهدوى آن را مبناى مراجعات خود قرار داد و توانست مقادير زيادى القاب ديگر براساس نوشتجات قديم و مراجع و اسناد مختلف بدان بيفزايد . اين نكته را هم يادآور مىشوم كه در صفحهء 9 مقدمهء جلد اول نوشته بودم نخستين سالنامهء عهد ناصرى از آن سال 1292 بوده است ولى فاضل كتابشناس حجة الاسلام آقاى سيد محمد جزايرى يادآورى كردند كه نخستين سالنامه در 1290 منتشر شده بوده است .\r\nبيش ازين گفتنى ندارم و در پايان آرزومندى خود را براى شادمانى روان مرحوم حسين اردكانى يادآور مىشوم و اميدمندم كه لغزش زيادى در عرضه كردن كار پر ارج او بر من روى نياورده باشد .\r\nسپاسگزارى از آقاى سعيد اعتماد مقدم كه اجازه داده‌اند نقاشيهاى ناصر الدين شاه مجموعهء ايشان را چاپ كنم در آخرين سطر اين يادداشت مىآورم .\r\nايرج افشار پاريس ، بيستم اسفند 1367\r\n\r\n","description":"","footnote":"","page_name":" يادداشت 16 ","page_number":16},
  {"content":"\r\n\r\n\r\nچند توضيح و تصحيح\r\nمقدارى از توضيحات مناسب را در حاشيهء صفحات آورده‌ام و اينك مطالب ديگرى را كه بعد از چاپ بدانها توجه كرده‌ام درينجا مىآورم . كلا هرچه حاشيه ذيل صفحات آمده از من و عيب و نقص آنها متوجه من است و بر مرحوم محبوبى اردكانى خرده‌اى وارد نيست .\r\nص 25 - حاشيه : ظاهرا قديميترين مآخذى كه در آن كلمهء « مشروطه » در مفهوم و معناى سياسى آن ديده مىشود نوشتهء عباس ميرزاى ملك‌آراست . او در سرگذشت خود نوشته است كه سيد جمال الدين اسدآبادى « خيلى از مردم را فريفت و تشويق به خروج از عبوديت نمود و محاسن سلطنت مشروطه و جمهورى را بيان كرد . »\r\nص 54 - ستون دوم سطر 28 : حسينعلى غلط و حسينقلى درست است .\r\nص 55 - ستون اول سطر 3 و 28 : نام عماد الدولهء ثانى بديع الملك ميرزاست . به ذيل مرحوم محبوبى ( ص 588 ) مراجعه شود . ناصر الدين شاه هم در سفرنامهء عتبات ازو به نام بديع الملك ميرزا ياد كرده است .\r\nص 64 - سطر 7 : گلاب ( به گاف ) درست است .\r\nص 77 - سطر 16 : ايزبان غلط و ايزمان درست است .\r\nص 80 - سطر 14 و 20 : منگور درست است .\r\nص 97 - سطر 28 : شاه داعى الى الله درست است و در چاپ سنگى هم به صورت صحيح آن نيامده است .\r\nص 107 - سطر 16 : كاستگر غلط و گاستگر درست است .\r\nص 107 - سطر 16 : طاق‌گرا ( گرى ) درست است .\r\nص 107 - همه‌جا نه گنبد آورده ولى گاهى در تواريخ يزد نوگنبدست .\r\nص 115 - سطر 24 : آران درست است .\r\nص 116 - سطر 20 : گلتپه درست است .\r\nص 122 - سطر 11 : درين باره نگاه كنيد به صفحات . . .\r\nص 146 سطر 4 : مطلب لوحه‌اى را كه پاى مجسمه نصب بوده است افضل الملك در\r\n\r\n","description":"","footnote":"","page_name":" يادداشت 17 ","page_number":17},
  {"content":"\r\n\r\nافضل التواريخ نقل كرده است من در حاشيهء صفحهء 664 آورده‌ام .\r\nص 173 - سطر 13 : مقدارى از كتابچه‌هاى روزنامه‌نويسى ناصر الدين شاه باقى است و در كتابخانهء سلطنتى و بيوتات نگاه‌دارى مىشد . موقعى كه مرحوم دكتر مهدى بيانى بر آنجا رياست داشت آنها را ديده بودم . اميدست كه محفوظ بماند و اجازهء انتشار آنها داده شود .\r\nص 173 - سطر 20 : منتخب السلطان حاوى اشعار سعدى و حافظ به انتخاب ناصر الدين شاه و به خط كلهر در 1289 ق . چاپ سنگى شده است . منتخب مثنوى هم به انتخاب ناصر الدين شاه در 1294 ق . به اهتمام اعتماد السلطنه به چاپ رسيده است .\r\nص 174 - سطر 16 و 252 : از عقد اللئالى نسخه‌اى عالى مرحوم حسين نواب ( نوهء نواب طهرانى ) در اختيار داشت . نسخه‌اى در كتابخانهء ملى هست و عكس آن در كتابخانهء مركزى دانشگاه تهران . آقاى دكتر اصغر مهدوى نسخه‌اى ناقص از آن دارد همچنين آقاى مهندس محمد حسين اسلام‌پناه ( كرمان ) هم اوراقى چند از آن دارد ( راهنماى كتاب 19 : 910 - 912 ) . براى احوال و نگارشهاى بدايع - نگار به مقالهء محمد تقى دانش‌پژوه مراجعه شود ( راهنماى كتاب ، 20 : 906 - 909 ) .\r\nص 225 - سطر 18 و 274 : ميرزا على خان منشى بعدها لقب صفاء السلطنه گرفت .\r\nبراى سرگذشت او به مقدمهء محمد گلبن بر سفرنامهء مشهد - نايين - تهران او مراجعه شود به نام « گزارش كوير - سفرنامهء صفاء السلطنهء نائينى - تحفة - الفقراء » ( تهران ، 1366 ) .\r\nص 254 - سطر 24 : ميرزا حسن خان منشى اسرار منشى و محرم اسرار ميرزا حسين خان مشير الدوله ( سپهسالار اعظم ) و در سفر سفارت او همراه بود . شرح آن مسافرت را به تفصيل و با كيفيتى جغرافيايى و تاريخى مرقوم داشته و به تبصرة - المسافرين موسوم ساخته است كه اينجانب تصحيح آن را چند سال است آغاز كرده و اميدوارست كه به زودى به چاپ بسپارد .\r\nص 259 - س 6 : يادداشتهاى زندگى و سرگذشت عباس ميرزا را آقاى دكتر عبد الحسين نوايى چاپ كرده و دو بار چاپ شده است به نام « شرح حال عباس ميرزا ملك‌آرا » .\r\nص 259 - س 13 : از عبد العلى خان اديب الملك دو سفرنامه مانده است يكى به نام دافع الغرور كه شرح مسافرت و مأموريت اوست به آذربايجان در سال 1273 كه من چاپ كرده‌ام ( تهران ، 1349 ) و ديگرى سفرنامهء عتبات اوست به نام دليل - الزائرين كه آقاى مسعود گلرازى چاپ كرده است ( تهران ، 1364 ) .\r\nص 263 - س 11 : از ميرزا علينقى مشير لشكر يادداشتهايى ادبى - تاريخى و شخصى در يك دفتر مانده است و نسخه‌اش در اختيار دوست فاضل جلال بقائى نائينى ( شاعر آزادهء آن شهر ) بود كه براى كتابخانهء مركز استاد دانشگاه تهران عكسبردارى كرده‌ام .\r\n\r\n","description":"","footnote":"","page_name":" يادداشت 18 ","page_number":18},
  {"content":"\r\n\r\nص 264 - س 2 : از محمد قاسم ميرزا ملك الشعراى كاشانى مقدارى منثورات مسخره - آميز و طنزمآب باقى است كه در اختيار منسوب او فاضل ارجمند آقاى زين العابدين مؤتمن است و يكى از آنها را نمونه‌وار در مجلهء آينده به چاپ رسانيده‌اند ( آينده 9 : 806 - 807 ) .\r\nص 265 - س 7 و 315 : ميرزا محمد شفيع قزوينى صدر ديوانخانه فرزند ميرزا محمد على قزوينى است . در كتابخانهء ملى ملك نسخه‌اى به نام « قانون » كه جنبهء انتقادى و اجتماعى نسبت به اوضاع زمان ناصر الدين شاه در سالهاى بعد از امير كبير و اعتماد الدوله دارد ديده‌ام كه مؤلفش محمد شفيع قزوينى است . چون آن رساله در جلد پنجم ناموارهء دكتر محمود افشار به چاپ مىرسد به مقدمه آن كتاب مراجعه شود .\r\nص 265 - س ما قبل آخر : از رسالهء « ترتيب القاب » نوشتهء محمود خان ملك الشعراى صبا نسخه‌اى در اختيار آقاى دكتر محسن صباست و آن را در « فرهنگ ايران زمين » جلد 19 ( 1352 ) چاپ كرده‌ام .\r\nص 266 - س 30 : نسخه‌اى از رسالهء آشپزى نادر ميرزا كه « كارنامه » نام دارد در ملكيت دوست فاضل مرحوم احمد افشار شيرازى بود . از راه لطف عكسى به من از آن داده است . نسخه‌اى هم جزو كتابخانه دكتر رضا صحت يزدى بود كه بايد اكنون در كتابخانه آستان قدس رضوى ( مشهد ) باشد . نادر ميرزا در كتاب تاريخ و جغرافياى تبريز خود نيز راجع به آشپزى مردم تبريز فصلى دارد و همانطور كه اعتماد السلطنه اشارت كرده است روش نادر ميرزا در نگارش « فارسى خالص » بوده است .\r\nص 267 - س آخر : ميرزا هدايت الله وزير دفتر تأليفاتى دارد . نگاه كنيد به طرائق - الحقائق ( 3 : 589 ) و حاشيهء صفحه 492 كتاب حاضر .\r\nص 283 - س 7 : كشف الابيات مثنوى چاپ علاء الدوله گردآورى و تنظيم ميرزا طاهر بصير الملك شيبانى كاشانى است . بصير الملك خود در يادداشتهاى روزانه‌اش به اين مطلب اشاره كرده است .\r\nص 288 - س 3 : يخچاليه دو يا سه بار به چاپ رسيده است .\r\nص 288 - س 7 : دربارهء مقويم و نسبت تأليف آن مراجعه شود به مجلهء آينده : نوشته‌هاى سيد محمد على جمالزاده ( 8 : 310 ) و يحيى ذكاء ( 7 : 76 ) .\r\nص 289 - س 30 : محرم ( بدون نقطه ) درست است نه مجرم .\r\nص 315 - ستون اول س 4 : حسينعلى درست است نه حسنعلى .\r\nص 329 - س 1 : آقاى كرامت رعنا حسينى تذكر داده‌اند كه ممكن است استرآباد درينجا اسدآباد باشد .\r\nص 330 : در پايان عبارت رقم كاتب افتاده : كتبه العبد محمد باقر آشتيانى محرر تلگرافخانهء مباركه .\r\nص 331 - س 15 : دربارهء سفر هيأت ژاپونى آقاى اكازاكى محقق ژاپونى مقاله‌اى\r\n\r\n","description":"","footnote":"","page_name":" يادداشت 19 ","page_number":19},
  {"content":"\r\n\r\nدارد و از آن برمىآيد كه شرح اين مسافرت نوشته و در همان اوقات به چاپ رسيده است . ( مجله آينده ، 13 : 179 - 182 ) .\r\nآقاى هاشم رجب‌زاده اين مقاله را به فارسى ترجمه كرده‌اند و در مجلهء آينده سال 15 چاپ خواهد شد .\r\nص 333 - ضبط اسامى اعضاى سفارتخانه‌هاى خارجى در مواردى چند مغلوط و مشكوك است . مثلا انچكف ، اينچكف است و ممبوبيگر ، مسيو بگر و ميشيون ، پيشون وقس على ذلك . بنابراين استناد به اين اسامى سفارش نمىشود . ضبط درست آن مقدارى كه ممكن بود در فهرست اعلام آمده و صورت لاتين هم آورده شده است .\r\nص 408 - ستون اول س 10 : كوگان غلط و كولان درست است .\r\nص 410 - ستون دوم س 8 : نامهء دانشوران درست است .\r\nصفحهء 561 - سطر حاشيه : خاطرات احتشام السلطنه با بعضى دستكاريها به همان حروف‌چينى مونتاژ شده اول انتشار يافت ( تهران ، 1366 ) .\r\n\r\n","description":"","footnote":"","page_name":" يادداشت 20 ","page_number":20},
  {"content":"\r\n\r\n\r\nتوضيحات براى بابهاى اول و دوم و سوم\r\nزندگى ناصر الدين شاه و فرزندان و همسران و بستگان او\r\n\r\n","description":"","footnote":"","page_name":" يادداشت 21 ","page_number":21},
  {"content":"\r\n . \r\n","description":"","footnote":"","page_name":" يادداشت 22 ","page_number":22},
  {"content":"\r\n\r\n\r\nناصر الدين شاه و خانوادهء او\r\n\r\nناصر الدين شاه و زبان فرانسه ( ص 27 - 28 - ص 6 چاپ اول )\r\nاين هم مانند دو مورد ديگر دربارهء فرانسه دانى شاه . اعتماد السلطنه مىگويد :\r\n« پانزده سال است كه من درس مىگويم و ده سال قبل از من معتمد الملك و پيش از او حكيم كلوكه و در زمان وليعهدى و ايالت تبريز جمع ديگر درس داده بودند . ما شاء الله از شدت كار يا پريشانى خيال هيچ فرانسه نمىدانند » . ( ص 82 روزنامهء خاطرات )\r\nدر جاى ديگر اعتماد السلطنه مىگويد : « چهل سال است فرانسه مىخوانند هنوز در تكلم ماضى را به‌جاى مضارع و امر را به‌جاى نفى تكلم مىفرمايند . » ( روزنامهء خاطرات ، ص 224 )\r\nدكتر فوريه هم كه از 1306 تا 1309 طبيب شاه بوده مىنويسد : « . . . شاه به زبان فرانسه كم آشنا است و در تكلم به آن عاجز است . . . نمىتواند بىوسيلهء مترجم به مكالمه ادامه دهد . » . ( سه سال در دربار ايران ، ص 13 ) . « * »\r\n\r\nمظفر الدين ميرزا ( ص 34 - ص 11 چاپ اول )\r\nپسر دوم بازمانده از ناصر الدين شاه كه مادرش شكوه السلطنه دختر فتح الله - ميرزاى شعاع السلطنه پسر سى و پنجم فتحعلى شاه قاجار بود و در 1269 هجرى قمرى متولد شد و در هشت سالگى به لله‌گى رضاقلى خان هدايت و پيشكارى عزيز خان مكرى سردار كل و وزارت ميرزا فتحعلى صاحب ديوان به ايالت آذربايجان فرستاده شد . در اواخر ذىحجة 1278 به ولايت‌عهدى تعيين گرديد و مدت سى و پنج سال دورهء وليعهدى او طول كشيد . در 1284 با دختر عمهء خود ( عزت الدوله و امير كبير ) يعنى\r\n\r\n\r\n","description":"","footnote":"\r\n( * ) باوجود اين اعتماد السلطنه خود فرهنگ فرانسه فارسى ناقصى  Dictionnaire manuel Francais - Persan , A - D  بعنوان اينكه تأليف ناصر الدين شاه است طبع كرده است ( قطع جيبى .\r\nتهران ، 1296 ق . )\r\n","page_name":" 433 ","page_number":23},
  {"content":"\r\n\r\nتاج الملوك ملقبه به ام الخاقان ازدواج نمود اما ظاهرا باهم توافقى نداشتند و لذا در ماه صفر 1293 به دستور شاه او را طلاق داد و جز او زنان متعدد ديگرى هم اختيار نمود .\r\nمهمترين حادثهء دورهء وليعهدى او طغيان شيخ عبيد الله است در كردستان كه باعث زحمت بسيار شد و لذا وليعهد مغضوب و به طهران احضار گرديد ( ربيع الثانى 1298 ) .\r\nپس از قتل ناصر الدين شاه بفاصلهء سى و هشت روز در 25 ذيحجهء 1313 وارد طهران شد و به سلطنت نشست و صدارت را همچنان به امين السلطان سپرد . در زمان سلطنت سه سفر به اروپا رفت .\r\nنخست در اواخر سال 1317 كه در آن سفر سوءقصدى هم به او شد ولى كارگر نگشت . براى اين سفر بيست و دو ميليون و نيم روبل معادل دو ميليون و چهارصد هزار ليره از روسيه قرض گرفته شد .\r\nسفر دوم در 1320 بود كه شش ماه و بيست و دو روز به طول انجاميد و براى مخارج آن ده ميليون روبل با سود صدى چهار از روسيه قرض گرفته شد .\r\nسفر سوم در 1323 كه شهرت داد كه به قصد زيارت حضرت رضا مىرود و خود به اروپا مىرفت و از اينرو در نظر عامه تأثير بد گذارد و بسيارى از بازرگانان در حضرت عبد العظيم متحصن شدند و پنج روز بازارها بسته بود .\r\nاين مسافرتها همه بعنوان معالجه بود ولى در حقيقت اطرافيان شاه مىخواستند گردش كنند و استفاده ببرند و شاه بيچاره در اين ميان آلتى بيش نبود .\r\nقطع نظر از اين قرضها كه البته به ضرر مملكت بود در دورهء مظفر الدين شاه امتيازاتى نيز به بيگانگان داده شد كه بسيار زيان‌آور بود از جمله امتياز نفت جنوب به ويليام ناكس‌دارسى استراليائى انگليسى كه بلاى جان ايران شد در صفر 1319 ( مه 1901 ميلادى ) . ديگر امتياز تأسيس بانك استقراضى روسها كه در سال 1900 ميلادى ( 1318 ه . ق ) داده شد و نيز از كارهاى عمدهء دورهء سلطنت او وضع تعرفهء جديد گمركى بود در 1320 ه . ق . كه به نفع روسيه و به ضرر انگلستان و مخفيانه به دستيارى اتابك و نوز بلژيكى صورت گرفت و رسميت يافت . چه نوز براى آنكه عثمانيها را هم وادار به تغيير سياست خود و قبول تعرفهء ايران كند سفرى به اسلامبول كرد .\r\nنتيجه آن شد كه انگلستان درصدد آن برآمد كه كارى كند كه اصل اشكال يعنى مداخلهء روسها در ايران متزلزل شود و از اينجهت بازى مشروطه را راه انداخت و مشروطهء اعطائى نصيب ايران گشت . بعدا هم با عقد قرارداد 1907 با روسيه كنار آمد و به ظاهر دعوى خاتمه يافت . مظفر الدين بسيار ساده و كم‌فهم و كم‌دل و متدين و كم‌آزار بود . در زمان وليعهدى معروف شد كه به شيخيه تمايلى دارد و به آنها گرويده است . مدتى در نزد دامادش صنيع الدوله درس حساب مىخواند و به قول حاج مخبر السلطنه مدتى صرف اين كار شد و كار به تفريق نرسيد تا چه رسد به ضرب و تقسيم . از طوفان و باران و رعد و برق مىترسيد و در اين مواقع مشهور است كه عباى سيدى بنام سيد - بحرينى را بر سر مىگرفت . بسيار فراموشكار بود و چون اغلب بيمار بود به حفظ\r\n\r\n","description":"","footnote":"","page_name":" 434 ","page_number":24},
  {"content":"\r\n\r\nجان خود خيلى علاقه داشت .\r\nاز مقربان او يكى ميرزا محمود خان حكيم الملك بود كه طبيب او بود و در شاه نفوذ بسيار داشت . ديگر سيد بحرينى كه حرز جان شاه به‌حساب مىآمد . ديگر حسين - پاشا خان اميربهادر كه مأمور نگهبانى او بود و اين سه تن از همه‌كس بيشتر در شاه نفوذ داشتند . خوشبختانه شاه آنقدر آرام و كم‌آزار بود كه زيانى به كسى نمىرساند .\r\nمظفر الدين ده سال و هفت روز سلطنت كرد و در 24 ذى القعدهء 1324 ه . ق ده روز پس از امضاى قانون اساسى در 55 سالگى درگذشت . جسد او را در تكيه دولت به امانت گذاردند و بعدا استخوانهاى او را به كربلا بردند و در حرم حضرت ابى عبد الله عليه السلام دفن كردند . پدرش در دورهء وليعهدى نسبت به او چندان خوشبين نبود و از اينرو خيلى به او اعتنا نمىكرد . در تربيتش هم نكوشيد و او را طورى بار آورد كه عاجز و بيچاره باشد و كارى از او نيايد .\r\n\r\nظل السلطان ، مسعود ميرزا ( ص 34 - ص 11 چاپ اول )\r\nمسعود ميرزا ظل السلطان ارشد پسران زندهء ناصر الدين شاه كه از طرف مادر نوهء رضا قلى بيك پيشخدمت بهمن ميرزا برادر محمد شاه بود . در 1278 به حكومت مازنداران و تركمن صحرا و سمنان و دامغان منصوب شد و احمد ميرزا معين الدوله پسر عباس - ميرزا به نيابت او مباشرت مىنمود . اين مأموريت او چهار سال و دو ماه طول كشيد .\r\nآنگاه به ايالت فارس منصوب شد . در 1291 به حكومت اصفهان منصوب گشت و كم و بيش مدت چهل سال در اين شهر باقى بود و اصفهان را به ويرانه‌اى تبديل كرد .\r\nمن‌جمله بيست و هشت عمارت زيبا و قريب چهل باغ و عمارت ديگر را كه در درجهء دوم اهميت و زيبائى و همه از عهد صفويه بود خراب و ويران ساخت و باوجود اين با حفظ سمت به حكومت كردستان و لرستان و خوزستان و كرمانشاهان و همدان و گلپايگان و خوانسار و مآلا حكمرانى هفده ولايت و ايالت جنوب و مغرب ايران منصوب شد و بر اين نواحى نه تنها حكومت بلكه سلطنت مىكرد و در نتيجه ثروت بسيار به دست آورد .\r\nاين شاهزاده همان قدر كه ستمگر بود ضعيف النفس نيز بود . چه او كه در دورهء سلطنت پدرش براى رسيدن به وليعهدى به هركارى حاضر بود چون پدرش كشته شد خود را غلام زرخريد برادرش مظفر الدين شاه خواند و مبلغ معتنابهى نيز بعنوان تقديمى براى مصارف او در راه تبريز و تهران برات نمود و شاه جديد او را در حكومت يزد و اصفهان نگاه داشت .\r\nپس از اعلام مشروطيت ظل السلطان از سمت خود معزول گشت ولى دوباره با صرف پول بسيار به حكومت فارس رسيد . ليكن مأموريتش چندان دوام نيافت و محمد -\r\n\r\n","description":"","footnote":"","page_name":" 435 ","page_number":25},
  {"content":"\r\n\r\nعلى شاه كه او را مخالف خود مىدانست وى را معزول كرد و ظل السلطان به اروپا رفت .\r\nدر موقع بازگشت از اين سفر در رشت و به عبارت صحيح در منجيل بوسيلهء مجاهدين توقيف شد و با اينكه كشندهء پدر سردار اسعد بختيارى بود به وساطت انگليسها از قصاص نجات يافت ولى مبلغ 000 ر 300 تومان از او گرفته و به او اجازه داده شد كه به فرنگستان برگردد . « 1 »\r\nدر 24 مارس 1916 مطابق 9 جمادى الاولى 1334 بهرام ميرزا پسرش كه در كشتى انگليسى سسكس  Sussex  مسافرت مىكرد با حملهء آلمانها غرق شد و از اين تاريخ بهت و اندوهى جانگزاى بر ظل السلطان عارض شد كه منجر به جنون گرديد . در اواخر جنگ بين الملل اول ظل السلطان به اصفهان بازگشت و در آنجا گرفتار جنون و اندوه به انزوا گوشه‌اى گرفت تا اينكه در شب 23 رمضان 1336 درگذشت و جنازهء او را به مشهد بردند و در آنجا به خاك سپردند .\r\nظل السلطان مردى بود تنومند و كوتاه‌قامت . موىسر و سبيل و ابروان او سياه و پوست بدنش مايل به سياهى ( سيه‌چرده ) و چشم چپش لوچ بود و گرچه فارسى و عربى و فرانسه را در كودكى خوانده بود ليكن سوادى نداشت و نمايندهء سواد او « سرگذشت مسعودى » « 2 » است كه به نام او معروف است . معلم فرانسهء او ميرزا يعقوب پدر ملكم و پس از او ميرزا هارطون ارمنى مترجم اول وزارت خارجه و اندكى هم ريشارد خان بوده است .\r\nاولين ازدواج ظل السلطان با همدم الملوك دختر عمه‌اش عزت الدوله و ميرزا تقى - خان امير كبير بود و بديهى است زنهاى ديگرى را نيز به حبالهء نكاح خود درآورده است و فرزندان متعدد پيدا كرد . من‌جمله سلطانحسين ميرزا جلال الدوله كه نام و لقب عم جوانمرده‌اش را يافت و مدتها حكومت يزد و فارس را داشت و داماد ميرزا يوسف مستوفى الممالك بود . ديگر هرمز ميرزا و سلطانمحمود ميرزا يمين السلطنه و تيمور - ميرزا و فريدون ميرزا و مراد ميرزا و بهرام ميرزا و فيروز ميرزا و محمد حسن ميرزا و همايون ميرزاى امير ارفع و اسماعيل ميرزاى معتمد الدوله و اردشير ميرزا و غلامحسين - ميرزا و اكبر ميرزاى صارم الدوله كه داماد ميرزا على اصغر خان امين السلطان شد و هنوز هم زنده است . « 3 »\r\nعمارت فعلى وزارت آموزش و پرورش‌خانهء ظل السلطان و عمارت شمالى آن خانهء خواهرش بود كه در موقع بمباران مجلس به توپ بسته و غارت شد .\r\nلقب ظل السلطان در زمان فتحعلى شاه به على خان پسر او كه مدعى محمد شاه شد\r\n\r\n\r\n","description":"","footnote":"\r\n( 1 ) تفصيل اين مطلب و اسناد آن را و اينكه در كجا و چطور توقيف شد و چه مبلغ پول ازو گرفتند براساس اسنادى كه در اوراق سيد حسن تقىزاده يافتم در كتاب « اوراق تازه ياب مشروطيت » نوشته‌ام . ( تهران ، 1359 ) .\r\n( 2 ) در زمان خودش چاپ سنگى شد و درين سالها هم از روى همان چاپ دوبار چاپ شده است .\r\n( 3 ) وزير ماليهء كابينهء قرارداد 1919 . اكنون مرده است .\r\n","page_name":" 436 ","page_number":26},
  {"content":"\r\n\r\nداده شده بود و مسعود ميرزا دومين ظل السلطان قاجاريه است . لقب اول او يمين الدوله بوده است . رقيب او در حكومت شرعى آقا نجفى بود كه در اصفهان رياست مطلقه داشت .\r\n\r\nنايب السلطنه ، كامران ميرزا ( ص 34 - ص 11 چاپ اول )\r\nكامران ميرزا سومين پسر زنده‌ماندهء ناصر الدين شاه است كه از طرف مادر نوهء محمد تقى خان معمارباشى بود و چون به حد رشد رسيد سرور الدوله دختر سلطانمراد - ميرزا حسام السلطنه را به زنى به او دادند و او را حكومت طهران كردند .\r\nدر سال 1297 به وزارت جنگ منصوب شد و تا پايان عهد پدر اين سمت را داشت . در سفر آخر ناصر الدين شاه به اروپا او نيابت سلطنت را به عهده داشت و به مناسبت منصب وزارت جنگ او را « اميركبير » هم مىخواندند . در اين سمت امور مربوط به قورخانه و تفنگ‌سازى و فشنگ‌سازى هم با او بود ولى از نظر قواى روحى با اين سمتى كه داشت مناسبتى نداشت . مورخ الدولهء سپهر شرحى از او در كتاب خود آورده است كه حاكى از ضعف نفس بسيار است . كامران ميرزا علاوه بر وزارت جنگ حكمرانى طهران و مازندران و ساوه و كاشان را نيز داشت و تقريبا از نظر اجرائى همه‌كارهء پيشگاه سلطنت بود .\r\nعمارت « اميريه » را به نام خود و عمارت « منيريه » را به نام مادرش منير السلطنه بنا نهاد و اين هردو عمارت در خيابان اميريه و منيريه است . باغى نيز در شميران ساخت كه به نام « كامرانيه » معروف است و باغى هم در شمال شهر در محلهء فيشرآباد و نام اين محله از اسم گلكار اطريشى شاهزاده آمده است . خانهء اصلى شاهزاده وصل به اندرون شاهى بود كه بناى بيرونى آن « عمارت خورشيد » ناميده مىشود و بناى اندرونى « سروستان » .\r\nكامران ميرزا از زنان متعدد خود جمعا بيست و سه فرزند پيدا كرد كه از آن جمله بودند ملكهء جهان همسر محمد على شاه و مادر احمد شاه و فتحعلى ميرزا كه در دو سالگى امير توپخانهء ايران شد و در پنج سالگى درگذشت .\r\nصاحب ترجمه در اواخر عمر مبتلا به نقرس شد و سرانجام در سال 1308 شمسى - در 76 سالگى درگذشت و در قم مدفون گشت . ( يغما ، سال 8 ش 11 ، 522 - 527 ) .\r\n\r\nسالار السلطنه ، نصرة الدين ميرزا ( ص 34 - ص 11 چاپ اول )\r\nنصرة الدين ميرزا سالار السلطنه چهارمين فرزند زنده‌ماندهء ناصر الدين شاه كه به قول معير الممالك اخير از طرف مادر نوادهء حسن خان سالار فرزند اللهيار خان\r\n\r\n","description":"","footnote":"","page_name":" 437 ","page_number":27},
  {"content":"\r\n\r\nآصف الدوله و حسن خان نيز داماد على ميرزاى ظل السلطان پسر فتحعلى شاه بود .\r\nدر دورهء سلطنت برادرش يعنى مظفر الدين شاه به يكى دو حكومت از قبيل همدان و غيره رفت و پس از آن عازم اروپا شد و تا سال 1302 شمسى در اروپا بود . محمد - حسن ميرزاى وليعهد او را با خود به ايران آورد ولى او دوباره در 1306 شمسى به اروپا رفت و تا سال 1324 شمسى در آنجا ماند و در آن سال به ايران آمد ولى پس از چندى به سرطان مغز دچار و به اصرار خانم فخر الدوله براى معالجه به اروپا رفت و پس از يك عمل جراحى خطرناك در سال 1333 شمسى در پاريس درگذشت و در همانجا به خاك سپرده شد .\r\nسالار السلطنه مردى مطلع و هنردوست بود . خوب نقاشى مىكرد و در پاريس پرده‌هاى متعدد ساخت كه برخى هم به قيمت خوب فروش رفت . قريحهء شاعرى نيز داشت . از او سه پسر باقى ماند به نامهاى : سلطانحسين ميرزا ، سلطانعلى ميرزا و عبد الله ميرزا . دو پسر اول در فرانسه‌اند و سومى در سال 1336 درگذشت . سيد محسن - خان صدر ( صدر الاشراف ) نخست‌وزير و رئيس مجلس سناى اسبق معلم سالار السلطنه بود و بعدا ناظر و پيشكار او شد .\r\nعجيب است كه معير الممالك اينقدر بىتحقيق دربارهء خويشان خود چيز مىنوشته است ، چنان كه اعتماد السلطنه در خاطرات خود مىنويسد : « ديروز كه روز دوشنبه سيزده بود ( جمادى الثانيهء 1299 قمرى ) مقارن غروب مغرب از بطن زينت السلطنه صبيهء سالار بن شيخعلى ميرزا بن خاقان كه زوجهء شاه است پسرى خداوند به شاه داده است . » ( ص 168 روزنامهء خاطرات ) .\r\nو اين با اظهار معير الممالك كه نوهء شاه است مغايرت تامه دارد و از اين قبيل مغايرتها در نوشته‌هاى اين دو جاى ديگر هم ديده شده است . نام كودك را هردو نصرة - الدين ميرزا نوشته‌اند و اعتماد السلطنه نوشته است كه اين نام را به حكم استخاره بر روى طفل گذارده‌اند ( همانجا ، ص 187 ) و گفتهء اعتماد السلطنه مقرون به صواب است زيرا دائى اين پسر را فريدون ميرزا نوشته است ، در صورتى كه حسن خان سالار پسرى به نام فريدون ميرزا نداشته است ( روزنامهء خاطرات اعتماد السلطنه ، ص 375 ) .\r\n\r\nركن السلطنه ، محمد رضا ميرزا ( ص 34 - ص 11 چاپ اول )\r\nمحمد رضا ميرزا ركن السلطنه پنجمين فرزند زنده‌ماندهء ناصر الدين شاه ، مادرش بدر السلطنه دختر شاهزاده اكتاىقاآن ميرزا بود . در نه سالگى يك چشم او به ضرب چاشنى تفنگ كور شد . صاحب ترجمه در سال 1327 هجرى قمرى به اروپا رفت و تا آخر عمر در آنجا بود و در شهر نيس واقع در جنوب فرانسه مغازهء كوچكى داشت و از عوايد آن زندگى مىكرد و از بس مناعت طبع داشت حتى حاضر نشد كه از احمد شاه هم كمك مالى بپذيرد . در سال 1330 شمسى در همان شهر نيس درگذشت و در همانجا\r\n\r\n","description":"","footnote":"","page_name":" 438 ","page_number":28},
  {"content":"\r\n\r\nبه خاك سپرده شد . او نيز مانند سالار السلطنه استعداد نقاشى داشت و با موسيقى آشنا بود . از او و زن دومش بدر السلطنه كه هم لقب و يا همنام مادرش بود يك پسر و سه دختر داشت و پسرش را اويس ميرزا نام گذاشت و دختر بزرگش را بدر السلطنه ناميد .\r\n\r\nيمين الدوله ، حسينعلى ميرزا\r\nمتولد 15 محرم 1308 هشتمين پسر زنده‌ماندهء ناصر الدين شاه مادرش تركمان خانم تركمان بود و به اين مناسبت او هم نام خانوادگى خود را « تركمان قاجار » اختيار كرد . اين شاهزاده صوفى مشرب و در اواخر عمر از مصاحبين خواهرزاده‌اش فروغ - الملوك صفا دختر ظهير الدوله بود .\r\nدر مسافرتى كه محمد حسن ميرزاى وليعهد احمد شاه به دعوت آقاخان محلاتى به هندوستان رفت يمين الدوله با او بود . پس از آن به اتفاق فروغ الملوك در سال 1312 شمسى مسافرتى به هند و مصر و سوريه كرد و تا سال 1318 در لبنان بود . وى با اتاتورك و نظام حيدرآباد دوست بود و براى اولين بار سمت آجودان كشورى پهلوى دوم به او داده شد . يمين الدوله در 1331 شمسى درگذشت و در مزار ظهير الدوله به خاك سپرده شد . زنش مكرم السلطنه خواهر ناصر الدولهء فيروز بود ، ولى فرزندى نداشت .\r\n\r\nعضد السلطنه ، محمد ميرزا\r\nپسر كهتر ناصر الدين شاه از خانم توران السلطنه بود . وى تحصيلاتش را با برادرش شاهزاده يمين الدوله در مدرسهء ترزيانوم اطريش در رشتهء نظام به پايان رسانيد و فرانسوا ژوزف امپراطور اطريش نسبت به آن دو بسيار مهربان بود .\r\nشاهزاده عضد السلطنه در سال 1292 كه محمد حسن ميرزاى وليعهد در تبريز بود به رياست قشون آذربايجان منصوب شد و در سال 1318 شمسى به مرض سرطان درگذشت و در قم مدفون گشت و اولادى هم نداشت . وى مردى سليم النفس ، خوش‌محضر و سخنور و از خوش‌لباسهاى زمان خود بود ( يغما ، سال 11 ش 7 ، ص 297 - 300 ) .\r\n\r\nفخر الملوك ( ص 34 - ص 11 چاپ اول )\r\nاولين دختر ناصر الدين شاه و از طرف مادر نوادهء احمد على ميرزا پسر نوزدهم فتحعلى شاه بود . وى با محمد مهدى خان پسر ميرزا محمد خان سپهسالار قاجار وصلت كرد .\r\nزنى بود مريض و زشت ولى عفيف . طبع شعر نيز داشت و فخرى تخلص مىنمود .\r\nمحمد شاه او را « بالاچه » مىناميد و اسم اصليش بيگم جان خانم بود . در اواخر\r\n\r\n","description":"","footnote":"","page_name":" 439 ","page_number":29},
  {"content":"\r\n\r\nعمر حكومت قم را به او داده بودند . وى در چهارم رمضان 1311 هجرى قمرى به مرض سكته درگذشت و از همه اولاد شاه سنا بزرگتر بود .\r\nشاه گمان مىكرد پسرش او را مسموم ساخته است . . . بعد معلوم شد كه از افراط در وافور و عرق فجأه كرده و مرده است . . . ( روزنامهء خاطرات اعتماد السلطنه ، ص 1085 ) .\r\n\r\nعصمت الدوله ( ص 34 - ص 11 چاپ اول )\r\nمادرش خجسته خانم دختر سيف الله ميرزاى پسر فتحعلى شاه . اين دختر ناصر الدين شاه را دوستعلى خان نظام الدوله معير براى پسرش دوست محمد خان گرفت ( 1283 هجرى قمرى ) .\r\n\r\nضياء السلطنه ( ص 34 - ص 11 چاپ اول )\r\nمادرش نديم السلطنه و خودش زن سيد زين العابدين امام جمعه طهران بود .\r\n\r\nافتخار الدوله ( ص 34 - ص 11 چاپ اول )\r\nكسرائيل خانم خواهر شيرو پشتى ظل السلطان كه ابو الفتح خان صارم الدوله پسر محمد حسن خان سردار او را گرفت و از او فرزندان متعدد داشت و سرانجام ظل السلطان شوهرش را مسموم ساخت ( 3 جمادى الثانيهء 1305 هجرى قمرى ) . كسرائيل خانم كه در 1303 هجرى قمرى به بانوى عظمى ملقب شده بود ديگر شوهر نكرد و در اصفهان با برادرش مىزيست . در سال 1320 ميان برادر و خواهر شكراب شد و بانوى عظمى املاك خود را به قونسول روس اجاره داده خود به مسافرت رفت . فرزندان او نيز تحت حمايت روسيه بودند .\r\n\r\nافسر الدوله ( ص 34 - ص 11 چاپ اول )\r\nخواهر فخر الملوك از گلين خانم زن اول ناصر الدين شاه كه حسام السلطنه او را براى پسرش ابو الفتح ميرزا مؤيد الدوله گرفت .\r\n\r\n","description":"","footnote":"","page_name":" 440 ","page_number":30},
  {"content":"\r\n\r\n\r\nواليه ( ص 34 - ص 11 چاپ اول )\r\nدختر هما خانم ملقبه به والىزاده دختر خسرو خان والى كردستان و نوهء فتحعلى - شاه از دخترش حسن جهان خانم دختر بيست و يكم شاه كه در 1269 يا 1272 - اعتماد السلطنه به اختلاف ذكر كرده است ( ص 184 و 1093 ) - در قصبهء شيان سلطنت‌آباد به وساطت مادر محمد حسن خان اعتماد السلطنه به عقد شاه درآمد و تا 1299 زنده بود و در آن سال در تاريخ 7 جمادى الثانيه پس از شش سال فلج نيم ساعت به غروب مانده درگذشت و او را در قم دفن كردند ( روزنامهء خاطرات اعتماد السلطنه ، ص 184 ) .\r\nواليه زن حسين خان اعتضاد السلطنه پسر ميرزا محمد خان سپهسالار قاجار بود و پس از فوت شوهرش به قول اعتماد السلطنه در ماه ذيقعدهء 1311 به زوجيت آقا عبدى كه آنوقت معتمد الدوله لقب يافته بود ( پسر حاج فرهاد ميرزا ) درآمد ( روزنامهء خاطرات اعتماد السلطنه ، ص 1098 ) و به قول دوستعلى خان معير الممالك به عقد مهديقلى خان مجد الدوله پسردائى شاه درآمد ( يادداشتهائى از زندگانى خصوصى ناصر الدين شاه ، ص 10 ) و در سال 1315 هجرى قمرى در چهل سالگى درگذشت و شوهر اولش نيز پنج سال پيش از او فوت شده بود .\r\n\r\nفخر الدوله ، توران آغا ( ص 34 - ص 11 چاپ اول )\r\nمادرش خازن الدوله و زن اول مهديقلى خان مجد الدوله ، زنى بود زيبا ، اديبه و شاعره و خوش‌خط . به مهديقلى خان علاقه پيدا كرد و با او وصلت نمود و در 14 رمضان 1310 به بيمارى سل در 33 سالگى درگذشت . اولادى نداشت . قبرش در حضرت معصومه است و اشعارى از او بر سنگ مزارش كنده شده است .\r\nفخر الدوله گردآورندهء داستان امير ارسلان و - زرين ملك است كه اولى به چاپ رسيده و دومى به صورت خطى جزو كتابهاى دوستعلى خان معير الممالك بوده است . اين دو داستان را نقيب الممالك شبها به هنگام خوابيدن شاه براى سرگرمى شاه مىگفته و فخر الدوله از پشت پرده يادداشت و بعدا پاكنويس مىكرده است . نام فخر الدوله را معير الممالك توران آغا ، اعتماد السلطنه تومان‌آغا نوشته است .\r\n\r\nفروغ الدوله ، تومان‌آغا ( ص 34 - ص 11 چاپ اول )\r\nخواهر پدرى و مادرى فخر الدوله و زن على خان ظهير الدوله صفا عليشاه وزير\r\n\r\n","description":"","footnote":"","page_name":" 441 ","page_number":31},
  {"content":"\r\n\r\nدربار ناصر الدين شاه در اواخر سلطنت او . فروغ الدوله زمانى هم ملقب به « ملكه ايران » گشت .\r\n\r\nايران الملوك ( ص 34 )\r\nدختر حرمت السلطنه ليلى خانم كه در 1306 اين لقب به او داده شد و او ظاهرا در زندگى رويهء خوبى نداشته است ( رجال ايران بامداد ، ج 5 ص 226 ) . وى زن پسردائى خود ميرزا ابراهيم خان پسر عبد الله خان يوشى سردار امجد شد و چند سال بعد از او طلاق گرفته زن نظام السلطان خواجه نورى گشت و عارف را دربارهء او اشعارى است .\r\n( رجال ايران ، ج 2 ص 301 ) .\r\n\r\nاختر الدوله ( ص 34 - ص 11 چاپ اول )\r\nمادرش وجيه الدوله بود و شاه ايران دختر را براى عزيز السلطان عروسى نمود .\r\nاحترام الدوله ظاهرا زيبا و انگشت‌نما بوده است . پس از عروسى ناصر الدين شاه « باغ خاص » ورامين و اندرونى سپهسالار يعنى محل سابق كتابخانهء مجلس را به عزيز السلطان داد . عزيز السلطان بعدا لقب سردار محترم گرفت .\r\n\r\nفرح السلطنه ( ص 34 - ص 11 چاپ اول )\r\nدختر مرجانه خانم و خواهر يمين الدوله .\r\n\r\nتاج السلطنه ( ص 34 - ص 11 چاپ اول )\r\nدختر توران السلطنه و خواهر عضد السلطنه كه محمد باقر خان سردار اكرم او را براى پسرش حسين خان گرفت ، ولى اين زن و شوهر هيچ‌كدام درخور مقامى كه داشتند نبودند و از تاج السلطنه وقايعى نقل شده است كه زيبندهء هيچكس نيست .\r\n\r\n","description":"","footnote":"","page_name":" 442 ","page_number":32},
  {"content":"\r\n\r\n\r\nدختران ديگر\r\nاز دختران ديگر ناصر الدين شاه عز السلطنه و عزيز السلطنه و شرف السلطنه و قدرت السلطنه بودند و اين آخرى دختر خواهرزادهء صاحب سلطان صيغهء قديمى پادشاه بود كه در جمادى الثانيهء 1308 به دنيا آمد . امام جمعه اسم او را فاطمه خانم گذارد و لقبش را قدرت السلطنه گفتند . مادر اين دختر قمرتاج خانم و در اندرون شاه به « زيقوله » معروف بود و سال بعد در هيجده سالگى فوت شد .\r\n* * * دكتر خليل خان ثقفى اعلم الدوله دخترى را از ناصر الدين شاه ذكر مىكند كه شاه از يك زن اروپائى پيدا كرده بود و چهارده پانزده ساله هم شده بود ( مقالات گوناگون ، ص 208 ) .\r\nناصر الدين شاه را از هرجهت بيست و هفت فرزند بود چنان كه معير الممالك نواده‌اش نوشته است ( يادداشتهايى از زندگانى خصوصى ناصر الدين شاه ، ص 11 ) .\r\n\r\nاعتضاد السلطنه ، محمد على ميرزا ( شاه بعدى ) ( ص 35 - ص 11 چاپ اول )\r\nمحمد على ميرزا اعتضاد السلطنه و سردار كل پسر و وليعهد مظفر الدين شاه از زنى معروف به ام الخاقان دختر ميرزا تقى خان اميركبير و عزت الدوله خواهر ناصر الدين شاه ، تقريبا تمام دورهء پيش از سلطنت او در آذربايجان گذشت و از اينرو خيلى از روسها طرفدارى مىنمود و چون به سلطنت رسيد تحت تأثير آنها با مشروطيت چپ افتاد و چون از طرف مشروطه‌خواهان به اتومبيل او بمب انداخته شد دشمنى او نسبت به مشروطيت زيادتر شد ، بطوريكه هيچگاه ميان او و مشروطه‌خواهان هيچگونه موافقتى حاصل نشد و اين اختلاف منجر به رفتن محمد على شاه به باغ شاه و صدور دستور توپ بستن مجلس شوراى ملى شد كه بوسيلهء لياخوف فرماندهء قزاقخانه و افسران قزاق عملى ( 23 جمادى الاولى 1326 ه . ق . ) و سرانجام باعث قيامهائى در تبريز و رشت و اصفهان شد و بالاخره مشروطه‌خواهان غلبه يافته طهران را گرفتند و محمد - على شاه در روز جمعه 28 جمادى الثانيهء 1327 به سفارت روس در زرگنده پناهنده و خود به خود از پادشاهى بر كنار شد و پس از پنجاه و دو روز توقف در سفارت به اودسا رفت و دولت صدهزار تومان مستمرى ساليانه برايش تعيين كرد . در 1329 دو بار به تحريك روسها به ايران آمد و در حدود گرگان دست به اقداماتى زد اما نتيجه نگرفت و دوباره به اروپا رفت و در 11 رمضان 1343 در 54 سالگى به مرض قند در بندر ساونا از بنادر ايتاليا درگذشت و نعش او را به كربلا بردند . احمد شاه و محمد حسن - ميرزا دو پسر او بودند كه مادرشان ملكه جهان دختر كامران ميرزا نايب السلطنه بود .\r\n\r\n","description":"","footnote":"","page_name":" 443 ","page_number":33},
  {"content":"\r\n\r\n\r\nشعاع السلطنه ، ملك منصور ميرزا ( ص 35 - ص 11 چاپ اول )\r\nمتولد 18 ربيع الثانى 1927 ه . ق . در سلطنت پدرش دو بار در 1318 و 1322 والى فارس شد و در هردو بار حكومت او با شورش و فساد همراه بود . چه چشم به ملك مردم داشت .\r\nعين الدوله مىخواست او را وليعهد كند ولى توفيق نيافت . انقلاب مشروطيت زندگى او را برهم زد . چه فقط مستمرى ساليانه او بدون عوايد ديگر بالغ بر يكصد و پانزده هزار تومان بود و مجلس اول آن را به دوازده هزار تومان تقليل داد .\r\nشعاع السلطنه به تابعيت عثمانى درآمده بود و در 1330 به همراه سالار الدوله بر ضد مشروطه برخاست و چون بدهى مالياتى بسيار داشت مستر شوشتر مستشار آمريكائى ماليهء ايران در مقام توقيف خانه و املاك او برآمد . اما روسها به اين عنوان كه شعاع السلطنه به بانك استقراض مقروض است مداخله كرده مانع شدند و براى اخراج شوشتر به ايران اتمام حجت دادند .\r\nوى شوهر خواهر دكتر امير اعلم يعنى صبيحه خانم صبيح الدوله بود . از او دو دختر آورد كه يكى از آنها به نام مهين بانو همسر محمد حسن ميرزاى وليعهد بود . شعاع السلطنه پسرى نيز داشت به نام محمد حسين ميرزا ملك منصور قاجار . از ملك منصور ميرزا يك كتاب چاپى مختصر در علوم طبيعى ديده شده است . سال فوت او به دست نيامد .\r\n\r\nسالار الدوله ، ابو الفتح ميرزا ( ص 35 - ص 11 چاپ اول )\r\nملقب به سالار الدوله متولد روز 8 ذيحجه 1298 ه . ق . در هفده سالگى حاكم كرمانشاه شد و قريب يك سال در آنجا بود . آنگاه حاكم زنجان گشت و در سال 1318 ه . ق . به حكومت خوزستان و لرستان و بروجرد و بختيارى رسيد . يكى دو بار بر خلاف برادرش محمد على شاه قصد اقدام كرد ولى هربار شكست خورد . ولى چون در سال 1329 هجرى قمرى محمد على ميرزاى مخلوع دوباره به ايران آمد سالار الدوله و شعاع السلطنه هردو با برادر همدست شدند ولى از نيروى ملى شكست خوردند .\r\nسالار الدوله به غرب كشور گريخت و در آنجا ادعاى سلطنت كرد و از همدان قصد گرفتن پايتخت نمود . اما باز هم شكست خورد و به عراق عرب گريخت و از آنجا به سويس رفت . در سال 1303 شمسى به خوزستان آمد اما با تسليم شيخ خزعل كار او زار شد و دوباره به اروپا بازگشت و از آنجا به مصر رفت و در اسكندريه مقيم شد .\r\nتا سال 1338 شمسى در آن شهر بود و آن سال درگذشت .\r\n\r\n","description":"","footnote":"","page_name":" 444 ","page_number":34},
  {"content":"\r\n\r\n\r\nناصر الدين ميرزا ( آخرين پسر مظفر الدين ميرزا ) ( ص 35 - ص 11 چاپ اول )\r\nناصر الدين ميرزا از حضرت عليا دختر فرمانفرما و خواهر عبد الحسين ميرزاى فرمانفرماى دوم .\r\n\r\nقمر الدوله ( ص 35 - ص 12 چاپ اول )\r\nزن ميرزا حسين خان معتمد الملك پسر يحيى خان مشير الدوله . اين خانم در روز شنبه دهم ربيع الاخر 1311 در 24 سالگى به و با درگذشت . جهت مردنش اينكه طفل دو سال و نيمه‌اى داشته كه و با گرفته و مرده بود و خودش هم آب هندوانهء زيادى خورده مبتلا به قى و اسهال شده بود . ميرزا جليل پسر ميرزا عبد الباقى طبيب كه جوانى پانزده شانزده ساله بود شصت قطره لودانم به او داده بود . اسهال و قى بند آمده بود اما طفل هفت ماهه در شكم او مرده بود . عزت الدوله هم فرار كرده در رستم‌آباد رفته بود .\r\nشوهرش هم به بهانهء تماشاى آشپزان از خانه بيرون آمده به سر تخت به خانهء جنده‌اى كه داشت آنجا رفته بود . اين زن بيچاره تنها ، غريب ، بىدوا و بىطبيب مانده بود تا يك كنيز سياه نيم ساعت قبل از فوت بچه را سقط كرده بود و بعد مرده بود ( روزنامهء خاطرات اعتماد السلطنه ، ص 1042 ) .\r\n\r\nاحترام السلطنه ( ص 35 - ص 12 چاپ اول )\r\nزن مرتضى قلى خان صنيع الدوله كه نام او زرين‌كلاه خانم بود و در 17 رجب 1300 در ده سالگى او شيرينىخورانش شد و روز پنج‌شنبه 21 شعبان 1306 او را عقد كردند . وى متولد سال 1288 بود و در شعبان 1321 در 33 سالگى در طهران درگذشت .\r\n\r\nعزة السلطنه ( ص 35 - ص 12 چاپ اول )\r\nزن عبد الحسين ميرزا فرمانفرما كه بعدا لقب مادربزرگش عزة الدوله به او داده شد .\r\n\r\n","description":"","footnote":"","page_name":" 445 ","page_number":35},
  {"content":"\r\n\r\n\r\nملكه خانم ( ص 35 - ص 12 چاپ اول )\r\nزن غلامرضا خان احتشام الدوله پسر امير افخم همدانى كه لقب او قمر السلطنه بوده است و پنجاه هزار تومان براى عروسى او خرج شد .\r\n\r\nملك الملوك ( ص 35 - ص 12 چاپ اول )\r\nملقبه به شكوه الدوله زن حبيب الله خان موقر السلطنه و بعد حاج سيد ابو القاسم امام جمعه .\r\n\r\nاشرف الملوك ( ص 35 - ص 12 چاپ اول )\r\nزن محسن خان امين الدوله كه به خانم فخر الدوله مشهور شده بود .\r\n\r\nاقدس السلطنه ، نوش خانم ( ص 35 - ص 12 چاپ اول )\r\nزن محمد حسن ميرزا عين السلطان كه بعدا زن مهين الملك مزينانى شد .\r\n\r\nدخترهاى مظفر الدين ميرزا ( ص 35 - ص 12 چاپ اول )\r\nاين صورت با صورت ضميمهء جلد دوم تاريخ ساسانيان كه در 316 چاپ شده تفاوت دارد .\r\n\r\nجلال الدوله ، سلطانحسين ميرزا ( ص 35 - ص 12 چاپ اول )\r\nهمنام و هم‌لقب عمش پسر ناصر الدين شاه حاكم اصفهان و خراسان كه در 1285 ه . ق . درگذشت . مادرش همدم الملوك و همدم السلطنه دختر امير كبير بود . وى در همان سال 1285 به دنيا آمد و در سيزده سالگى به نيابت پدر و با پيشكارى ميرزا\r\n\r\n","description":"","footnote":"","page_name":" 446 ","page_number":36},
  {"content":"\r\n\r\nفتحعلى صاحبديوان به حكومت فارس منصوب شد . در 1307 حاكم يزد شد و با قساوت تمام حكومت كرد . در 1311 حكومت بروجرد به او داده شد . در 1321 مجددا حاكم يزد شد و اتفاقا در هردو دوره حكومت او در يزد بابىكشى اتفاق افتاد . در 1325 حاكم زنجان شد . جلال الدوله هم مانند پدرش با محمد على ميرزا مخالف بود و از اينجهت گرايشى هم به مشروطه‌طلبى از خود نشان مىداد . از اينرو يك بار به فيروزكوه تبعيد گرديد و بار ديگر در 1326 در بمباران مجلس‌خانهء او نيز به توپ بسته شد و خودش دستگير و به اروپا تبعيد گرديد . جلال الدوله داماد ميرزا يوسف مستوفى الممالك بود .\r\n\r\nيمين الدوله ، سلطانمحمود ميرزا ( ص 35 - ص 12 چاپ اول )\r\nسلطانمحمود ميرزا يمين الدوله لقب گرفت .\r\n\r\nپسرهاى ظل السلطان ( ص 35 - ص 12 چاپ اول )\r\nپسرهاى ظل السلطان بيش از اينها بودند و اين آمار تا سال 1306 ق است و بعد از آن هم پسرهايى چند از او پيدا شدند كه يكى از آنها اكبر ميرزا صارم الدوله [ وزير ماليه كابينهء قرارداد 1919 
  ] تا اين اواخر در حيات بود و در سنى متجاوز از نود سال درگذشت . براى ديگر پسرهاى ظل السلطان صفحهء 436 ديده شود .\r\n\r\nكوكب السلطنه ( ص 35 - ص 12 چاپ اول )\r\nزن جعفر قلى خان پسر عيسى خان اعتماد الدوله و پدر ناصر اعتمادى ( نصر الدوله ) .\r\nكوكب السلطنه دختر همدم السلطنه دختر امير كبير بود . شوكة السلطنه خواهران پدرى و مادرى اويند .\r\n\r\nفتحعلى ميرزا ( ص 35 - ص 12 چاپ اول )\r\nاعتماد السلطنه در خاطرات خود سال 1302 نوشته است اين پسر كه در هجده ماهگى امير توپخانه شد در شب چهارشنبه 10 جمادى الثانيهء 1308 دو از شب رفته درگذشت .\r\n\r\n","description":"","footnote":"","page_name":" 447 ","page_number":37},
  {"content":"\r\n\r\n\r\nملكه خانم ( ص 35 - ص 12 چاپ اول )\r\nزن محمد على شاه و مادر احمد شاه .\r\n\r\nقمر الملوك خانم\r\nدر ساعت 10 شب يكشنبه 4 جمادى الثانيهء 1307 در دوازده سالگى به مرض محرقه فوت شد .\r\n\r\nسرور الملوك ، معصومه خانم\r\nملقبه به سرور الملوك ، اعتماد السلطنه در خاطرات تولد او را در سال 1300 نوشته است . وى در 1311 به عقد مهديقلى خان مجد الدوله درآمد .\r\n\r\nمحمد ميرزا\r\nكه در چهار سالگى و ده سالگى كشيكچىباشى شد و در دورهء زندگانى به القاب اعتماد السلطنه ، عماد الدوله ، حشمت السلطنه و جلال السلطنه ملقب گشت و آدم بىكفايتى بود ، اما نوهء شاه .\r\n\r\nعباس ميرزا\r\nاعتضاد الدوله حاكم قم در 1309 .\r\n\r\nظهير الاسلام ، سيد جواد\r\nاز شاهزاده‌هاى معمم و داماد مظفر الدين شاه ، پس از درگذشت پدرش در ذيقعدهء 1321 به لقب ظهير الاسلام ملقب گرديد . وى سالها نايب التوليهء مدرسهء عالى سپهسالار بود . دو بار نيز نايب التوليهء آستان قدس رضوى گرديد و يك دوره هم سناتور و چندى مغضوب شد و در فروردين 1344 هجرى شمسى در 84 سالگى در تهران درگذشت .\r\nوى در اواخر عمر كلاه غير فرنگى پوست به سر مىگذاشت .\r\n\r\nقمر سلطان خانم ( ص 36 - ص 13 چاپ اول )\r\nزن محمد على خان قوام الدوله پسر ميرزا عباس خان كه در جمادى الاولى 1311 با وجود داشتن پنج شش زن و پنج شش اولاد او را گرفت . اين زن بعد از فوت شوهرش زن شكر الله خان قوام الدوله معتمد خاقان شد .\r\n\r\n","description":"","footnote":"","page_name":" 448 ","page_number":38},
  {"content":"\r\n\r\n\r\nانيس الدوله ، فاطمه خانم ( ص 37 - ص 13 چاپ اول )\r\nانيس الدوله فاطمه خانم از اهل امامه از قراى شمالى طهران ، پدرش نور محمد نام از طايفهء گرجى بوده است و جز اين دختر دو پسر نيز داشته است به نام حبيب الله و محمد حسن . پس از فوت نور محمد مادر انيس الدوله به يكى از سادات ناصرآبادى شوهر كرد و از او سيد عبد الكريم نام پسرى پيدا كرد كه بعدا به حسام لشكر ملقب شد .\r\nانيس الدوله را نيز عمه‌اش بزرگ كرد . شوهر عمه‌اش فتح الله از امامه به دولاب هجرت كرد . نبات خانم دختر مصطفىبيك لواسانى كه سمت للگى شاه داشت ، انيس - الدوله يعنى فاطمه را براى پسر خود خواستگارى كرد .\r\nچون دختر وارد حرمخانه شد جيران زن سوگلى و محبوبهء شاه او را به خدمت خود نگاه داشت و كم‌كم طرف ميل شاه قرار گرفت و در سفر سلطانيهء 1278 صيغهء شاه شد و تا آخر عمر همچنان صيغه ماند و به اصطلاح آن را به ميمنت گرفت و حاضر نشد تبديل به زن عقدى شود و ظاهرا زنى عفيفه و پاكنهاد و در حقيقت مانع آشفتگى حرمخانهء پادشاهى و اجراى بسيارى از نظرهاى مستبدانهء شاه بوده است .\r\nانيس الدوله در حرمخانه داراى دستگاه عظيمى بود و ماهيانهء معينى نداشت ، يعنى هرچه مىخواست خرج مىكرد . چه او در واقع ملكه بود و از خانمهاى سفراء و ديگر بانوان اروپائى مقيم طهران و زنهاى وزراء و اعيان و اشراف دعوتها مىنمود .\r\nعلى الخصوص در عيد ميلاد شاه كه خود شاه نيز در آن مجلس حضور بهم مىرسانيد .\r\nانيس الدوله اندكى بعد از كشته شدن شاه درگذشت و جنازهء او را به نجف بردند و در آنجا در مقبرهء اختصاصى به خاك سپردند . وى در سال آخر سلطنت ناصر الدين شاه به حضرت قدسيه ملقب شد ( روزنامهء خاطرات اعتماد السلطنه ، ص 1125 ) .\r\nاين خانم نخستين زن پادشاهى است از ايران كه به اروپا سفر كرده است . چه در مسافرت اول ناصر الدين شاه به اروپا تا مسكو همراه شاه بود و چون مقيد به حجاب و در اروپا انگشت‌نما مىبود به صوابديد حاج ميرزا حسين خان سپهسالار از مسكو او را به طهران برگرداندند و از اين جهت انيس الدوله با سپهسالار خيلى مخالف بود . « * »\r\n\r\nگلين خانم ( ص 37 - ص 13 چاپ اول )\r\nدختر شاهزاده احمد على ميرزا پسر نوزدهم فتحعلى شاه كه در روز شنبه هشتم جمادى الثانيهء سال 1261 او را به عقد وليعهد درآوردند و در شب 27 آن ماه جشن\r\n\r\n\r\n","description":"","footnote":"\r\n( * ) اخيرا رسالهء « روستاى امامه و انيس الدوله » تأليف ابو القاسم تفضلى ( تهران ، 1363 ) نشر شده است .\r\n","page_name":" 449 ","page_number":39},
  {"content":"\r\n\r\nعروسى آن دو گرفته شد و شب جمعه 5 رجب شب عروسى بود و سرپرست اين جشن هم ميرزا نبى خان قزوينى پسر عابدين دلاك ( پدر حاج ميرزا حسين خان سپهسالار ) بود .\r\nمحل جشن از بالاى عمارت و باغ نگارستان و حدود خيابان هدايت امروز بود كه از سنگ و چوب محلى موقتا ساخته ترتيب آتش‌بازى دادند و محمد شاه يك هفته از شميران به شهر آمد و در اين جشن با همه اهل حرم و خدم و حشم شركت نمود .\r\n\r\nتاج الدوله ، خجسته خانم ( ص 37 - ص 14 چاپ اول )\r\nاين خانم خواهرى داشت بسيار زيبا به نام پروين خانم كه زن ميرزا هاشم خان نورى اسفنديارى بود و چون شوهرش با سفارت انگليس روابطى داشت او نيز بدانجا ارتباط يافت و از اين قضيه داستان سياسى مفصلى پيش آمد كه بهانهء قطع رابطهء ايران و انگليس و جنگ انگليس با ايران شد . « * »\r\nتاج الدوله خجسته خانم دختر سيف الله ميرزا پسر فتحعلى شاه نخستين زنى بود كه ناصر الدين شاه پس از رسيدن به سلطنت اختيار كرد .\r\n\r\nشكوه السلطنه ( ص 38 - ص 14 چاپ اول )\r\nشكوه السلطنه دختر فتح الله ميرزاى شعاع السلطنه پسر فتحعلى شاه در گذشته در روز چهارشنبه 14 شوال 1309 هجرى قمرى .\r\n\r\nستاره خانم ( ص 38 - ص 14 چاپ اول )\r\nستاره خانم پس از منقطعه شدن از اندرون بيرون رفت و زن شيخ محمد پسر شيخ فارس خان شد و از او هم طلاق گرفت و زن « مهدىموش » شد و در 1304 با شوهرش به عتبات رفت . در محرم 1305 شوهرش درگذشت و ستاره خانم و اولادش به طهران آمدند . امروز در سر پل اميربهادر خيابان باريكى است موسوم به خيابان مهدى خان كه سابقا آن را خيابان « مهدىموش » مىگفتند .\r\n\r\n\r\n","description":"","footnote":"\r\n( * ) درين‌باره مراجع متعدد هست و اخيرا مجموعهء بيست و نه نامهء متبادله ميان دولت و سفارت انگليس در همين موضوع به اهتمام محمود غروى و به نام « ماجراى دولت انگليس و ميرزا هاشم خان » انتشار يافت . ( تهران ، 1363 ) .\r\n","page_name":" 450 ","page_number":40},
  {"content":"\r\n\r\n\r\nفروغ السلطنه ، جيران ( ص 38 - ص 14 چاپ اول )\r\nجيران ملقبه به فروغ السلطنه از زنهاى بسيار محبوب شاه كه ظاهرا جاذبهء چشمان او بسيار قوى بود و همان نيز شاه را مجذوب وى ساخت و او هم از اين جذبه حداكثر استفاده نمود . بعلاوه در اصول زنانگى هم بسيار باهوش و در زندگى خيلى چالاك بود . با مهدعليا مادر ناصر الدين شاه ساخت و بر حرمخانهء شاهى حكمفرمائى يافت . دستگاه عظيمى براى او ترتيب داده شد ، حتى براى شكار . و گويند كه هنگام سوارى چكمه مىپوشيد و روبند را به دور سرش مىپيچيد و بر زين مىنشست و قوش مخصوص خود را بر دست مىنهاد و به شكار كبك در كوه و صحرا مىتاخت .\r\nپدر جيران روستائىزاده‌اى بود كه از تقرب دختر به شاه محمد على خان و حكمران شميران و ساوه شد ( خاطرات سياسى امين الدوله ، ص 68 ) .\r\nبراى اينكه فرزند جيران به وليعهدى برسد ميرزا آقا خان نورى نسب او را به هلاكو خان مغول رساند و عجيب اينكه همين جيران از مخالفان ميرزا آقا خان بود و چون شاه از او حرف‌شنوى داشت مخالفت او هم مؤثر بود ( خاطرات سياسى امين الدوله ، ص 16 ) .\r\nجيران جوانمرگ شد و در 8 جمادى الثانيهء 1276 درگذشت و در حضرت عبد العظيم در راهروئى كه ميان ضريح و قبر ناصر الدين شاه است دفن شد و شاه هم آخرين دقايق حيات را در آنجا گذرانيد و جان داد .\r\n\r\nعفة السلطنه ( ص 38 - ص 15 چاپ اول )\r\nدختر رضا قلى بيك پيشخدمت بهمن ميرزاى برادر محمد شاه كه در شب جمعه 18 محرم 1310 به و با درگذشت ( خاطرات اعتماد السلطنه ، ص 948 ) .\r\n\r\nجلال الدوله ، سلطانحسين ميرزا ( ص 35 - ص 15 چاپ اول )\r\nمتولد سال 1269 كه در ده سالگى به وزارت و پيشكارى ميرزا محمد قوام الدوله به حكومت اصفهان منصوب شد .\r\nدر 1281 با پيشكارى طهماسب ميرزا مؤيد الدوله به حكمرانى خراسان انتخاب شد و در 1285 از پدر خود در مشهد پذيرائى كرد و در همان سال به بيمارى و با درگذشت و پسرى از او ماند به نام مهديقلى ميرزا .\r\n\r\n","description":"","footnote":"","page_name":" 451 ","page_number":41},
  {"content":"\r\n . \r\n","description":"","footnote":"","page_name":" 452 ","page_number":42},
  {"content":"\r\n\r\n\r\nتوضيحات براى باب چهارم صدور و رجال دولت و امراى نظامى\r\n\r\n","description":"","footnote":"","page_name":" 453 ","page_number":43},
  {"content":"\r\n . \r\n","description":"","footnote":"","page_name":" 454 ","page_number":44},
  {"content":"\r\n\r\nصدور و رجال دولت و امراى نظامى\r\n\r\nعبد الباقى گيلانى منجمباشى ( ص 39 - ص 15 چاپ اول )\r\nپسر حاج آقا بزرگ و نوادهء دخترى شاهرخ افشار و داماد فتحعلى شاه كه بعد از حاج شيخ محمد رحيم بروجردى به اين سمت منصوب شد . نام حاج شيخ را مؤلف از قلم انداخته است .\r\nحاج شيخ پس از قلع و قمع سالار به نيابت توليت آستانهء مقدسه منصوب شد و تا جمادى الاولى 1267 به اين سمت منصوب بود .\r\n\r\nوزير نظام ، ميرزا فضل الله ( ص 39 - ص 15 چاپ اول )\r\nبرادر بزرگ ميرزا آقا خان نورى كه در رمضان 1270 به اين سمت منصوب شد .\r\n[ رمضان 1270 - ذيقعدهء 1271 
  ]\r\n\r\nعضد الملك قزوينى ، محمد حسين ( ص 39 - ص 15 چاپ اول )\r\nصدر ديوانخانه كه از رجب 1272 تا محرم 1278 و باز پس از قوام الملك از صفر 1282 تا 1283 هجرى قمرى و در سال بعد درگذشت .\r\n\r\nمجد الملك ، ميرزا محمد خان ( ص 39 - ص 15 چاپ اول )\r\nپدر ميرزا على خان امين الدوله و ميرزا تقى خان مجد الملك و پسر فتحعلى بيك لواسانى و خواهرزادهء ميرزا آقا خان نورى مرد اديب و خوش قلم و صاحب رسالهء كشف الغرائب كه به نام رسالهء مجديه چاپ شده است . او را دبير مهام و وزير\r\n\r\n","description":"","footnote":"","page_name":" 455 ","page_number":45},
  {"content":"\r\n\r\nوظايف هم نوشته‌اند . [ جمادى الثانيه 1284 - جمادى الاولى 1285 
  ] . براى تفصيل به صفحهء 485 مراجعه شود .\r\n\r\nدبير الملك ، ميرزا محمد حسين ( ص 39 - ص 15 چاپ اول )\r\nاز منسوبان قائم مقام و رئيس دفتر مخصوص ناصر الدين شاه ( وزير رسائل ) كه تا ذيقعدهء 1287 نيابت توليت آستان رضوى را داشت . صاحب ترجمه در اوايل سال 1297 هجرى قمرى درگذشت . [ ذىحجهء 1285 - ذىقعدهء 1287 
  ] .\r\n\r\nمعين الملك ، ميرزا ابو القاسم ( ص 39 - ص 15 چاپ اول )\r\nاز مستوفيان كه در 1275 به اين لقب ملقب شد و در 1276 پيشكار محاسبات آذربايجان بود و در سال بعد لشكر نويس‌باشى گشت و در 1287 به نيابت توليت آستانهء مقدسه منصوب شد و در رمضان 1288 درگذشت . [ ذىحجهء 1287 - رمضان 1288 
  ] .\r\n\r\nسيف الدوله ، سلطانمحمد ميرزا\r\nپسر سى و هشتم فتحعلى شاه قاجار از تاج الدوله زن اصفهانيش . حاج سيف الدوله تا اواخر سال 1290 كه ميرزا حسين خان وزير دول خارجه به توليت آستانهء مقدسه منصوب شد اين سمت را داشت ( مطلع الشمس ص 377 ) [ ربيع الثانى 1289 - شعبان 1290 
  ] .\r\n\r\nمؤتمن الملك ، ميرزا سعيد خان\r\n[ صفر 1291 - جمادى الاولى 1297 
  ] .\r\n\r\nمشير الدوله ، حاجى ميرزا حسين خان\r\n[ 18 رجب 1298 - فوت 21 ذىحجهء 1298 
  ] .\r\n\r\nركن الدوله ، محمد تقى ميرزا\r\n[ جمادى الاولى 1299 - جمادى الثانيهء 1300 
  ] .\r\n\r\nآصف الدوله ، ميرزا عبد الوهاب خان\r\n[ رمضان 1301 - ورود ذىقعدهء 1301 - جمادى الثانيهء 1303 
  ] .\r\n\r\n","description":"","footnote":"","page_name":" 456 ","page_number":46},
  {"content":"\r\n\r\n\r\nصدر قزوينى ، ميرزا محمد على ( ص 39 - ص 15 چاپ اول )\r\nپسر ميرزا محمد حسين عضد الملك نايب التوليهء اسبق كه در 10 ربيع الثانى 1303 به اين سمت منصوب شد و تا صفر 1305 در اين مقام بود و بار دوم هشت سال بعد در همان ماه صفر به اين مقام رسيد و تا ربيع الاول 1314 اين سمت را داشت . صاحب ترجمه در سال 1319 قمرى در طهران درگذشت .\r\n\r\nميرزا محمد رضا\r\nمتوفى در سال 1273 و به‌جاى او پسرش .\r\n\r\nحاجى ميرزا محمد حسين\r\nنايب التوليه شد .\r\n\r\nامير كبير ( ميرزا تقى خان ) ( ص 39 - ص 15 چاپ اول )\r\nميرزا محمد تقى خان فرزند كربلائى محمد قربان آشپز و دربان و ناظر قائم مقام از اهل هزاوه از روستاهاى فراهان اراك متولد يكى از سالهاى 1220 تا 1222 هجرى قمرى كه مادرش فاطمه يا فاطمه سلطان نام داشت و دختر استاد شاه محمد بناى فراهانى بود . در خانوادهء قائم مقام نشو و نما يافت و در دستگاه نظام آذربايجان وارد خدمت شد .\r\nدو سفر به روسيه و يك سفر به سفارت به خاك عثمانى رفت و پس از فوت محمد - شاه وليعهد را به طهران آورد و بر تخت نشانيد و لقب اتابك اعظم گرفت و صدارت ايران به او تفويض شد . در ربيع الاول 1265 عزت الدوله يگانه خواهر تنى شاه به عقد ازدواج او درآمد و تا آخر عمر امير با او بود .\r\nامير غائلهء سالار را برانداخت و ديگر شورشها را خاموش ساخت . دار الفنون را تأسيس نمود . روزنامهء وقايع اتفاقيه را ايجاد كرد . چاپارخانه را منظم و به ترويج كشاورزى و صنعت اقدام نمود و كارگرانى را براى تعليم به روسيه فرستاد . القاب و عناوين دربارى و ادارى و اشرافى را ملغى ساخت . از رشوه‌خوارى به شدت جلوگيرى نمود . دخل و خرج مملكتى را تعديل كرد . نظام ايران را اصلاح نمود . از مداخلات بىجاى سفراى خارجى جلوگيرى كرد . بازار و سراى امير را ساخت و اين همه كه به ضرر منافع شخصى رقبايش و دول خارجى بود دشمنان او را برانگيخت تا او را از صدارت انداختند و فرمان قتل او را بهرترتيبى بود از شاه گرفتند و به مباشرت مستقيم حاجى على خان مراغه‌اى حاجب الدوله پدر محمد حسن خان اعتماد السلطنه او را در حمام\r\n\r\n","description":"","footnote":"","page_name":" 457 ","page_number":47},
  {"content":"\r\n\r\nفين كاشان با زدن رگهاى دو دست و در آخر با خفه كردن كشتند ( جمعه 17 ربيع الاول 1268 مطابق 10 ژانويه 1852 ) و بعد جسدش را به كربلا بردند و در رواق حرم مطهر حضرت امام حسين عليه السلام دفن كردند .\r\nامير دو بار ازدواج كرد . يك بار با دختر عمويش دختر حاج شهباز خان كه از او سه فرزند پيدا كرد : يك پسر ميرزا احمد خان ساعد الملك و دو دختر يكى زن عزيز خان مكرى سردار كل ، ديگرى زن مير رفيع مؤتمن . زن دوم امير عزت الدوله خواهر شاه بود كه از امير دو فرزند آورد : يكى همدم السلطنه زن مسعود ميرزا ظل السلطان و ديگر تاج الملوك زن مظفر الدين شاه و مادر محمد على شاه .\r\nامير مردى بود جدى و درست و كارآزموده كه هم به پيشرفت ايران علاقه داشت و هم نسبت به شاه صميمى بود . كارهاى مملكت را همه جدى مىگرفت و در همه امور نفع مملكت را در نظر داشت .\r\nصرفنظر از ارادهء قوى و هوش كافى مأموريتها و مسافرتهاى خارجه او را به كار سياست و اداره آشنا ساخته و به وى فهمانده بود كه ايران چه مىخواهد و چگونه بايد به دست آورد . افسوس كه نفع‌پرستى زعماء و سياست خارجى او را به دست شاه جوان ناآزموده از پاى درآورد . ( براى تفصيل احوال او به « امير كبير ايران » تأليف فريدون آدميت مراجعه شود ) .\r\n\r\nاعتماد الدوله نورى ، ميرزا نصر الله ( ص 39 - ص 15 چاپ اول )\r\nميرزا نصر الله معروف به ميرزا آقا خان پسر ميرزا اسد الله خان نورى مازندرانى متولد ربيع الاول سال 1222 ، ابتدا در دستگاه اللهيار خان آصف الدوله بود و بعد لشكرنويس شد و آنگاه لشكرنويس‌باشى و در زمان محمد شاه به وزارت لشكر رسيد و در جنگ هرات اين سمت را داشت و يكى از معارضين حاج ميرزا آقاسى در سر مسائل جنگى بود .\r\nدر 1261 بواسطهء مخالفت با حاج ميرزا آقاسى و شبانه با لباس زنانه به سفارت انگليس رفتن او را چوب زدند و با برادرش ميرزا فضل الله به كاشان تبعيد كردند .\r\nپس از فوت شاه بىاجازه با برادرش به طهران آمد و به پشت‌گرمى مهدعليا كه با او سروسرى داشت و به پشتيبانى سفارت انگليس كه قبلهء آمال او بود به هر ترتيبى بود معاون صدر اعظم شد . ولى به قول خودش فقط احترام خشك و خالى داشت و كارى به او رجوع نمىشد زيرا به او اطمينان نبود .\r\nپس از قتل امير كبير كه ميرزا آقا خان و مهدعليا و سفير انگليس سه عامل عمدهء آن بودند صدراعظم شد . ولى آبروى ايران را به باد داد . افغانستان را از دست داد و به قول خود براى كار خودش دولت ايران را برهم زد و كسان و بستگان و فرزندان خود را به نان و آب رسانيد و پس از هفت سال صدارت در 20 محرم 1275 از صدارت\r\n\r\n","description":"","footnote":"","page_name":" 458 ","page_number":48},
  {"content":"\r\n\r\nمعزول شد و فرمان عزل او را حسينقلى خان ما فى نظام السلطنه در ييلاق شميرانات در جائى كه به « درهء عزل » معروف است براى او برد و پس از اينكه اسباب و اثاثيهء صدارت را از او گرفتند او و خانواده‌اش را به اراك و يزد و اصفهان و كاشان و سرانجام به قم تبعيد نمودند و در آنجا در شب جمعه 12 شوال 1281 وفات يافت و جنازه‌اش را به كربلا بردند .\r\nميرزا آقا خان داماد عموى خود ميرزا زكى خان نورى بود و فرزندان او عبارت بودند از ميرزا كاظم خان نظام الملك كه در زمان پدر معاونت او را داشت و پدرش عزت الدوله را هم به زور به او داد . ديگر ميرزا داود خان كه سمت وزير لشكر داشت .\r\nديگر ميرزا على خان معروف به « قصير » يعنى كوتاه كه در زمان حيات پدر درگذشت و در نجف مدفون شد . وى از جهت سن پسر دوم ميرزا آقا خان بود . ديگر ذو الفقار خان كه زمانى حاكم قم بود . ديگر حسينقلى خان صدر السلطنه كه نخستين سفير ايران در آمريكا بود . خانهء ميرزا آقا خان در طهران همان است كه امروز دبيرستان امير كبير است بين پامنار و ناصرخسرو .\r\n\r\nسپهسالار ، ميرزا محمد خان قاجار ( ص 39 - ص 16 چاپ اول )\r\nپسر دوم امير خان سردار و دائىزادهء عباس ميرزا بود كه در موقع طغيان حسينعلى ميرزا فرمانفرما جزو سپاهيان مأمور سركوبى او بود . در زمان ناصر الدين - شاه عنوان كشيكچىباشى و حكومت سمنان و دامغان داشت . در جنگ انگليس با ايران فرماندهء قواى جنوب بود ولى كار چندانى از پيش نبرد .\r\nدر سال 1275 پس از عزل ميرزا آقا خان نورى با لقب سپهسالار به وزارت جنگ انتخاب شد و پنج سال بعد مأمور سركوبى تركمنها شد و در اين كار مختصر موفقيتى يافت و سپهسالار اعظم لقب گرفت و سال بعد به صدارت انتخاب شد ( شوال 1281 ) .\r\nاما وزراء و سران دربار چندان زير بار او نمىرفتند و از اينرو در اوايل سال 1283 از اين سمت معزول شد و همان مقام وزارت جنگ براى او باقى ماند .\r\nدر ذىحجهء 1283 به پيشكارى سلطانحسين ميرزا جلال الدوله ( پسر شاه ) حكومت خراسان و توليت آستان قدس منصوب شد و سال بعد در هنگامى كه شاه در مشهد بود ناگهان سپهسالار درگذشت ( 17 صفر 1284 ) و شهرت يافت كه بواسطهء نفوذ او در سران خراسان شاه او را مسموم كرده است . لكن حاج فرهاد ميرزا در نامهء مختصرى به فرخ خان امين الملك نوشته است كه « آلبالوپلو خورد و مرد » و اتفاقا سپهسالار بسيار پرخور هم بوده است .\r\nسپهسالار مردى متدين و جدى و منظم و بسيار بدخط بود ، بطورى كه كسانى در مقابل گرفتن اجرت مكتوبات او را براى ديگران مىخواندند . از آثار او مدرسهء سپهسالار قديم طهران است در حياط شاهى .\r\n\r\n","description":"","footnote":"","page_name":" 459 ","page_number":49},
  {"content":"\r\n\r\nسپهسالار پدر محمد مهدى خان اعتضاد الدوله داماد شاه و حاكم قم و ساوه است كه در ماه صفر سال 1307 درگذشت . پسر ديگر سپهسالار حسين خان اعتضاد الملك بود كه در 1310 قمرى درگذشت .\r\n\r\nمشير الدوله ، ميرزا حسين خان ( ص 39 - ص 16 چاپ اول )\r\nپسر ميرزا نبى خان امير ديوان امير ديوانخانه و نوهء عابدين دلاك خاصه تراش - علينقى ميرزا ركن الدوله كه بعدا زين العابدين خان و ناظر دستگاه فتحعلى شاه شد .\r\nمادرش حاجيه جهان خانم دختر حاج اسمعيل عاشورى قزوينى بود و ميرزا حسين خان با يحيى خان برادرش از يك مادر . خواهر ديگر حاجيه جهان خانم زن اسد الله بيك نامى بود كه پسرى آورد به نام ميرزا على اكبر و سپهسالار در موقع ژنرال قونسولگرى تفليس او را با خود برد و در خدمت وزارت خارجه درآورد . اين ميرزا على اكبر بعدا در بورسهء عثمانى دختر عبد الحميد خان از مهاجرين داغستانى را گرفت و دكتر امير اعلم از اين وصلت در طرابوزان به دنيا آمد . بنابراين دكتر امير اعلم و سپهسالار و يحيى خان مشير الدوله پسر خاله و همه نوادهء حاج اسمعيل عاشورى قزوينى بودند . ميرزا على اكبر داراى نه پسر و پنج دختر بود .\r\nميرزا حسين خان در زمان محمد شاه از طرف پدر خود حكومت طالقان قزوين داشت . در 1267 از طرف امير كبير كارپرداز امور رعاياى ايران در بمبئى شد و در اين مأموريت ثروتى اندوخت . در 1271 به منصب جنرال قونسولى به مأموريت تفليس رفت و در اين سمت نيز بر ثروتش افزود . چه در قحطى قفقاز از ايران گندم وارد مىكرد و به قيمت خوب مىفروخت . در 1275 وزير مختار ايران در اسلامبول شد و در اين مأموريت خيلى ترقى كرد و طرف توجه و دوست سلطان و رجال عثمانى گرديد و كمال كفايت و مردم‌دارى از او ظاهر شد و در ضمن به علت فشار عثمانى به ارامنه عده‌اى از آنها را به تابعيت ايران درآورد و مالى هنگفت از اين راه تحصيل كرد . در 1280 موقتا به طهران آمد و عضو دار الشورى شد و در 8 ذيقعدهء همان سال دوباره به اسلامبول برگشت و در اين سفر مقام سفير كبيرى يافت و در 1282 لقب مشير الدوله به او داده شد . در سال 1287 كه ناصر الدين شاه به سفر عتبات رفت در كرمانشاه سپهسالار به حضور رسيد و در خاك عراق همراه شاه بود . پس از بازگشت شاه او را به وزارت عدليه و وزارت وظايف و اوقاف منصوب كردند و به طهران فراخواندند .\r\nدر 1288 به لقب سپهسالارى و سرپرستى قشون مفتخر شد و اندكى بعد مقام صدارت به وى تفويض گشت . در آن سال در ايران قحطى روى داد و حاج ميرزا حسين خان در كمك به فقرا مخارج بسيار كرد كه حتى تا روزى پنج هزار تومان نوشته‌اند .\r\nدر 1290 شاه را به فرنگستان برد و در اين سفر مخالفان سپهسالار به تحريك روسها بر ضد او برخاستند به حدى كه شاه مجبور شد او را معزول و مأمور حكومت\r\n\r\n","description":"","footnote":"","page_name":" 460 ","page_number":50},
  {"content":"\r\n\r\nگيلان نمايد و در رشت بگذارد . ولى اندكى بعد دوباره او را احضار كرد و به وزارت خارجه منصوب نمود . در 1291 وزارت جنگ نيز به او داده شد و به سپهسالار اعظم ملقب گرديد . در 1295 دوباره شاه را به اروپا برد . تا اينجا سپهسالار از انگليسها جانبدارى مىنمود ولى پس از بازگشت از اين سفر طرفدار روسها شد . در اوايل شوال 1297 از سپهسالارى و امور قشونى و وزارت خارجه و برخى كارهاى داخله معاف شد و چندى بعد به حكومت قزوين منصوب شد و چون در همان وقت غائلهء شيخ عبيد الله پيش‌آمد سپهسالار به پيشكارى آذربايجان منتقل و مأمور فرونشاندن غائله شد و از عهده برآمد .\r\nدر 1298 براى تعزيت قتل الكساندر دوم و تهنيت جلوس الكساندر سوم به پطرزبورغ فرستاده شد و چون از اين سفر بازآمد به حكمرانى خراسان و سيستان و توليت آستان قدس رضوى منصوب شد و در مشهد در شب 21 ذيحجه 1298 در 57 سالگى درگذشت .\r\nتهورآميزترين عمل سپهسالار امضاى قرارنامهء رويتر بود كه در حقيقت تمام منابع ثروت ايران را به مدت هفتاد سال در دست اين يهودى آلمانى انگليسى شده قرار مىداد . ( 18 جمادى الثانيهء 1289 مطابق 28 ژوئيه 1872 ) .\r\nمشير الدوله براى برقرارى قانون و نظامى نظير ممالك اروپائى در ايران بسيار كوشيد ، اما چندان نتيجه‌اى نگرفت . چه اصل كار يعنى نفع‌پرستى و اعمال نظر خصوصى كه بر سيره و اخلاق عمومى حكومت مىنمود قويتر از آن بود كه قانون بتواند بر آن غلبه كند .\r\nميرزا حسين خان در دورهء صدارت جنگ خود چند روزنامه و از آن جمله روزنامهء « مريخ » را كه به نام خداى جنگ در اساطير رومى است تأسيس نمود كه اين كار نيز چندان نپائيد .\r\nنيز از كارهاى او آوردن كارخانهء چراغ‌گاز بود كه آن هم به زودى تعطيل شد و براى هريك از اينها در جاى خود شرحى داده خواهد شد .\r\nحاج ميرزا حسين خان در جوانى اندك مدتى براى تحصيل به اروپا فرستاده شد ولى گويا تحصيل قابلى نكرد و زود به ايران برگشت . از اين جهت زبان فرانسه را خيلى كم مىدانست و از زبانهاى خارجى فقط تركى عثمانى را خوب صحبت مىكرد .\r\nاصول حكومت او هم بيشتر مقتبس از رويه و افكار رجال عثمانى بود در اخذ تمدن جديد و نظم اروپائى در مملكت .\r\nسپهسالار اولاد نداشت و نعم الخلف او مدرسهء سپهسالار و ساختمان بهارستان يعنى مجلس شوراى ملى فعلى است كه در اواخر آن شروع به ساختمان آن دو كرد و مدرسه سالها بعد از او به اتمام رسيد .\r\nسپهسالار فكر كتابخانهء مدرسه را هم كرد و كتابخانهء شاهزاده عليقلى ميرزا اعتضاد السلطنه را يك جا خريد و بر مدرسه وقف كرد .\r\nبراى شرح‌حال سپهسالار رجوع شود به كتابهاى سپهسالار اعظم و تاريخ روابط\r\n\r\n","description":"","footnote":"","page_name":" 461 ","page_number":51},
  {"content":"\r\n\r\nايران و عثمانى هردو از محمود فرهاد معتمد ، انديشهء ترقى از دكتر فريدون آدميت ، تاريخ مدرسهء عالى سپهسالار از ابو القاسم سحاب ، صدر التواريخ منسوب به اعتماد - السلطنه به تصحيح و تحشيهء محمد مشيرى ، سياستگران دورهء قاجار از خان ملك ساسانى ، شرح حال رجال ايران در قرن 12 و 13 و 14 هجرى از مهدى بامداد ( جلد اول ) و خلسه از اعتماد السلطنه . « * »\r\n\r\nمستوفى الممالك ، ميرزا يوسف ( ص 39 - ص 16 چاپ اول )\r\nپسر ميرزا حسن پسر ميرزا كاظم پسر آقا محسن آشتيانى متولد 1227 ه . ق ، در آذربايجان بزرگ شد و دستگاه قائم مقام و ميرزا محمد خان زنگنه را از نزديك ديد .\r\nپدرش ميرزا حسن در 1261 بنا به لطف محمد شاه مستوفى الممالك شد و اين سمت و عنوان در خانوادهء آنها باقى ماند .\r\nميرزا يوسف در 1268 علاوه بر سمت مستوفى الممالكى حكمران عراق شد . امير - كبير هم با او حسن نظر داشت ، اما او در باطن نسبت به امير صفائى نداشت . كفارهء آن را در زمان ميرزا آقا خان نورى داد و اين مرد براى رسانيدن پسرش به رياست دارائى ايران ميرزا يوسف را به صورت موهنى سوار بر يابوى بىپالانى به عراق تبعيد كرد . بعد از سقوط ميرزا آقا خان مستوفى با همان احترام قبلى به كار برگشت و او نيز در زمان كار ميرزا آقا خان را خراب‌تر از پيش ساخت .\r\nدر 1287 امور مملكت همه زير نظر او قرار گرفت ولى با آمدن سپهسالار قزوينى باز از كار كناره‌گيرى كرد و به آشتيان رفت و پس از عزل سپهسالار دوباره با احترام قبلى بر سر كار بازآمد . در 25 جمادى الثانيهء 1298 به صدارت انتخاب شد ولى او اين عنوان را تا شعبان 1301 نپذيرفت و سرانجام در ماه رجب سال 1303 در 76 سالگى درگذشت و در باغ خود در ونك مدفون شد .\r\nمستوفى الممالك نمونهء كامل كارمندان عالىرتبهء يك حكومت استبدادى بود .\r\nبسيار محترمانه زيست و شاه به او « آقا » مىگفت و مردم هم همه او را به اين عنوان ذكر مىكردند .\r\nبه عرفان و كيمياگرى نيز بىتوجه نبود و سيدى هندى به نام « مدد على شاه » در اواخر نزد او بود و شخصى ديگر به نام « بابا » كه او هم در ونك مدفون است . ولى از آن مهمتر علاقه‌اى بود كه مستوفى به قنوات و كشاورزى و آبادى داشت و املاك بسيار آباد كرد . مستوفى از مخالفين آداب فرنگى و جديد در ايران به قلم مىرفت ولى در\r\n\r\n\r\n","description":"","footnote":"\r\n( * ) مرحوم محبوبى اردكانى خود تركه‌نامهء ميرزا حسين خان را كه جزو اسناد وجيه الله ميرزا سپهسالار بود و براى كتابخانهء مركزى دانشگاه تهران خريدارى شد در مجلهء راهنماى كتاب ، جلد 19 ( 1355 ) صفحات 187 - 203 چاپ كرده است . حاشيهء صفحهء 569 ديده شود .\r\n","page_name":" 462 ","page_number":52},
  {"content":"\r\n\r\nعين‌حال پنهانى در خانه زن اروپائى داشت . از او دو فرزند باقى ماند : يكى حسن مستوفى كه او نيز از هفت سالگى مستوفى الممالك بود و زير نظر ميرزا هدايت وزير دفتر ( پدر دكتر محمد مصدق ) به خدمت حاضر مىشد . ديگر دخترى كه زن جلال الدوله پسر مسعود ميرزاى ظل السلطان شد .\r\nمجد الملك رسالهء كشف الغرايب « 1 » را در انتقاد از ميرزا يوسف مستوفى نوشته است . . براى شرح حال مفصلتر او رجوع شود به سياستگران دورهء قاجار از خان ملك - ساسانى ( جلد اول ) ، شرح حال رجال ايران از بامداد ( جلد چهارم ) و صدر التواريخ منسوب به اعتماد السلطنه .\r\nمستوفى بسيار بزرگ‌منش و با گذشت و حقيقتا « آقا » بود . پدر و پسر هردو در زمان خود نمايندهء كامل اعيان خانواده‌دار ايران بودند .\r\n\r\nامين السلطان ، ميرزا على اصغر ( اتابك ) ( ص 40 - ص 16 چاپ اول )\r\nپسر دوم آقا ابراهيم امين السلطان متولد 1275 هجرى قمرى و مقتول در اول شب يكشنبهء 22 رجب 1325 در برابر مجلس شوراى ملى يعنى بهارستان . القاب او عبارت بودند از صاحبجمع ، امين الملك ، امين السلطان و اتابك اعظم . چندان تحصيلاتى نداشت اما خيلى باهوش بود و در زيردست پدرش كه در اين دو خصيصه نظير او و بلكه برتر بود بارآمد . پدرش در رمضان 1300 درگذشت و شاه همه مشاغل او را كه از بيست متجاوز و از آن جمله وزارت دربار و خزانه و گمرك بود به ميرزا على اصغر خان داد .\r\nاز اين تاريخ وى به لقب پدر يعنى امين السلطان ملقب شد . امين السلطان برادران و كسان خود را روى كار آورد و من‌جمله شيخ اسمعيل امين الملك را رياست خزانه داد و محمد قاسم خان را صاحبجمع يعنى متصدى امور شترخانه و قاطرخانهء دولتى نمود و آبدارخانه و سقاخانه را به آقا على امين حضرت سپرد .\r\nدر سفر سوم ناصر الدين شاه همراه او به اروپا رفت و در اين دوره از صدارت است كه امتياز كشتيرانى رود كارون و تأسيس بانك و استخراج معادن ( 1306 ) و انحصار توتون و تنباكو ( رژى ) را در هفتم ربيع الاول 1307 به انگليسها داد ، زيرا جدا طرفدار آنان بود . به همين سبب روسها با او مخالف بودند . اما پس از لغو امتياز رژى از انگليسها برگشت و به روسها پيوست و آنها نيز او را به گرمى مىپذيرفتند ، زيرا مرد كارآمدى بود .\r\n\r\n\r\n","description":"","footnote":"\r\n( * ) اين رساله به نام رسالهء مجديه نخست به كوشش سعيد نفيسى ( تهران ، 1321 ) و بار ديگر به اهتمام فضل الله گرگانى به نام « بيست سال بعد از امير كبير » ( تهران ، 1358 ) چاپ شده است به انضمام مقدمه‌اى به قلم دكتر على امينى نبيرهء مجد الملك .\r\n","page_name":" 463 ","page_number":53},
  {"content":"\r\n\r\nاتابك تا زمان كشته شدن ناصر الدين شاه صدراعظم بود و از مجموع اخبار مربوط به كشتن شاه برمىآيد كه يا او در اين كار دست داشته و يا از اين پيش‌آمد اطلاع داشته و مأمور به سكوت بوده است . پس از كشته شدن ناصر الدين شاه طهران را حفظ كرد و مظفر الدين شاه را به تخت نشانيد و باز صدراعظم شد . در سال 1314 از اين سمت معزول و به قم تبعيد گشت . دو سال بعد دوباره به صدارت منصوب شد ( 16 ربيع الاول 1316 ) و تا 22 جمادى الاخرى 1321 در اين مقام بود و چون تبليغات بسيار بر عليه او شد و حتى او را تكفير نموده بودند از ايران به شرق اقصى و از آنجا به مكه سفر نمود و تا ربيع الاول 1325 در سفر بود و اروپا و خاور دور و آمريكا را سياحت نمود « 1 » . تا اينكه محمد على شاه او را احضار كرد و به صدارت منصوب نمود ( 20 ربيع الاول 1325 ) .\r\nدر اين دوره اتابك مىخواست با مشروطه‌خواهان بسازد و نسبة با امانت حكومت كرد ، اما سياست دو رقيب به‌هم نزديك شده بود ، و در همان روز تقسيم ايران بنابر معاهدهء 31 اوت 1907 او را از ميان برداشتند ( 21 رجب 1325 ه . ق . ) .\r\nدر اين روز امين السلطان به مجلس رفته بود و مجلس تا اوايل شب طول كشيد و در تاريكى كه امين السلطان دست به دست سيد عبد الله بهبهانى از مجلس خارج مىشد دم در مجلس او را با تير زدند . در عامل قتل اختلاف است . محمد على شاه و تقىزاده هردو را نوشته‌اند ولى سخن اول معتبرتر مىنمايد و در افواه شايع شد كه عباس آقا نامى آذربايجانى او را كشته و خود نيز انتحار كرده است . « 2 »\r\nاز معاصرين اتابك محمد حسن خان اعتماد السلطنه و ميرزا على خان امين الدوله اشاراتى مفيد به زندگى اتابك و خانوادهء او دارند . ( روزنامهء خاطرات اعتماد السلطنه و خاطرات سياسى ميرزا على خان امين الدوله ) . اما هردو بر مبناى مخالفت است . خان ملك ساسانى هم در جلد دوم سياستگران دورهء قاجار شرح‌حال اتابك را نوشته اما بر مبناى نوشته‌هاى اعتماد السلطنه عموى مادرش و امين الدولهء مزبور . حاج مخبر السلطنه در خاطرات و خطرات و مهدى بامداد هم در كتاب شرح‌حال رجال ايران شرح زندگانى اتابك را نوشته‌اند . « 3 »\r\n\r\n\r\n","description":"","footnote":"\r\n( 1 ) - شرح اين مسافرت را حاج مهديقلى خان مخبر السلطنه كه در آن سفر همراه و مصاحب امين السلطان بود نوشته و به نام « سفرنامهء تشرف به مكهء معظمه از طريق چين - ژاپن - آمريكا » چاپ شده است . ( تهران ، 1324 ش . )\r\n( 2 ) - درين باب نوشته‌هاى متعدد و عقايد متضادى نشر شده است . مهمتر از همه مقالهء دكتر جواد شيخ الاسلامى در مجلهء سخن ، سال 15 ( 4 / 1343 ) صفحات 1338 - 1149 و اشاره به آن در راهنماى كتاب سال 6 ( 1342 ) صفحات 380 - 386 و پاسخ سيد حسن تقىزاده به اوست . همان مجله سال 16 ( 5 / 1344 ) صفحات 43 - 48 و در مقالات تقىزاده ، جلد دوم تجديد چاپ شده است .\r\n( 3 ) - در سرگذشت امين السلطان نوشته‌هاى زيادى هست و از آن جمله كتابى است مستقل به نام « زندگى سياسى اتابك اعظم » تأليف مهراب اميرى ( تهران ، 1346 ) .\r\n","page_name":" 464 ","page_number":54},
  {"content":"\r\n\r\n\r\nسردار كل ، عزيز خان مكرى ( ص 40 - ص 16 چاپ اول )\r\nفرزند سلطان محمد خان مكرى كه در حدود سال 1207 قمرى در سردشت متولد شد . جوانى را به گمنامى گذرانيد و خط و ربطى تحصيل نمود و بالاخره در تبريز با درجهء ياورى وارد فوج ششم آنجا شد . در لشكركشى محمد شاه به هرات شركت داشت و به امر محمد شاه براى مذاكره با كامران ميرزا حاكم هرات وارد آن شهر شد ، چه هم بالنسبه اهل سواد بود و هم تمايلى به تسنن داشت . از 1256 تا 1264 تقريبا به‌طور دايم در شيراز بود و به عنوان ريش‌سفيد در خانهء حكام فارس روزگار مىگذرانيد ، تا اينكه امير كبير او را به طهران خواست و آجودان‌باشى عساكر ايران كرد .\r\nدر 1266 براى عرض تهنيت به وليعهد روسيه مأمور ايروان شد . در رجب 1269 او را مقام « سردار كل عساكر » دادند . از 20 شوال 1273 به تحريك ميرزا - آقا خان نورى از جميع مناصب خلع شد و معزولا به سردشت رفت . پس از عزل ميرزا - آقا خان دوباره مقام اول را به دست آورد و علاوه بر آن پيشكار والى تبريز نيز شد . در 1283 وزير جنگ شد . در اين دوره گرفتاريهائى براى او پيش‌آمد و اتهاماتى بر او و زيردستانش وارد كردند كه گرچه به جائى نرسيد ولى باعث شد مدتى از كار بر كنار بماند .\r\nتا اينكه در اوايل سال 1286 به سردارى آذربايجان منصوب شد و بالاخره در شب چهارشنبه 18 شوال 1287 در تبريز فوت كرد . دو دوره وزارت جنگ عزيز خان ده سال از هم فاصله داشت .\r\nبراى شرح‌حال مفصل او رجوع شود به حقايق الاخبار خورموجى چاپ حسين - خديوجم ، و مجلهء يادگار س 4 ش 1 و 2 ص 39 و شرح‌حال رجال ايران ج 2 ص 326 - 335 .\r\n\r\nحشمة الدوله ، حمزه ميرزا ( ص 40 - ص 16 چاپ اول )\r\nحمزه ميرزا پسر بيست و يكم عباس ميرزا در 1255 حاكم زنجان شد و در 1263 مأمور دفع سالار گشت ولى كارى از پيش نبرد و به‌جاى او برادر اعيانيش سلطانمراد - ميرزا معين شد و او به حكومت آذربايجان رفت .\r\nدر 1276 با وزارت و پيشكارى ميرزا محمد قوام الدوله آشتيانى و با سمت والى خراسان مأمور جلوگيرى از تركمانها شد و شكست فاحش خورد و والى و وزير هردو به طهران احضار شدند .\r\nحمزه ميرزا در 1278 حاكم يزد شد و در اوايل 1280 حاكم خوزستان و مدت يك سال در اين سمت اخير بود . در سال 1283 دوباره حاكم خوزستان و بروجرد شد\r\n\r\n","description":"","footnote":"","page_name":" 465 ","page_number":55},
  {"content":"\r\n\r\nو سال بعد به وزارت جنگ تعيين و به « امير جنگ » ملقب شد ، امير جنگى كه امتحان بيكفايتى خود را داده بود .\r\nدر اواخر 1285 براى بار سوم حكمران خراسان شد . چه شاه مىخواست وزارت جنگ را به پسر سيزده سالهء خود كامران ميرزا بدهد . در سال 1288 حمزه ميرزا براى تهنيت ورود الكساندر دوم امپراطور روس به تفليس به آن شهر رفت و در 1289 حاكم خوزستان و لرستان شد و تا 1292 در اين سمت بود و دوباره در اوايل سال 1293 به اين مقام رسيد . در 1297 مأمور دفع غائلهء شيخ عبيد الله شد ، اما در شاهين‌دژ ( صائين قلعهء افشار ) درگذشت . حشمت الدوله روىهم‌رفته شاهزاده‌اى پرمدعا و بيكفايت بوده است و شكست مرو او راه را براى تصرف ماوراء النهر به دست روسها هموار و ايران را به كلى از سرزمين ديرينه و خانهء اوليهء خود جدا و محروم ساخت .\r\n\r\nنصرة الدوله ، فيروز ميرزا ( ص 40 - ص 16 چاپ اول )\r\nپسر شانزدهم عباس ميرزا و متولد 1233 . پس از فوت فتحعلى شاه با منوچهر خان معتمد الدوله و ليندزى افسر انگليسى مأمور گرفتن شيراز شد و اين كار به خوبى صورت گرفت و او والى فارس شد . در 1252 والى كرمان شد و در 1266 دوباره والى فارس شد . در 1280 به نيابت معين الدين ميرزاى وليعهد شيرخوار و به وزارت ميرزا صادق قائم مقام به آذربايجان فرستاده شد و در 1274 حكمران عراق شد و سال بعد به حكومت طهران رسيد و حكومت عراق و ملاير و تويسركان نيز به عهدهء او بود . در 1276 عضو شوراى دولتى شد ولى سال بعد حكومت طهران را از وى گرفتند و به كامران ميرزا پسر شش سالهء شاه دادند .\r\nدر 1284 دوباره والى آذربايجان يعنى در حقيقت پيشكار مظفر الدين ميرزاى - وليعهد شد و اندكى بعد حكمران قزوين شد و در 1285 به نيابت كامران ميرزا به وزارت جنگ رسيد . چون حاج ميرزا حسين سپهسالار روى كار آمد اين سمت را از دست داد و فقط عضو دار الشوراى كبرى بود . در 1290 دوباره وزير جنگ شد و اندكى بعد در 1291 حكمران عراق و بروجرد شد .\r\nدر 1296 دوباره به حكومت كرمان و بلوچستان منصوب شد و دو سال در اين سمت بود . « * » آنگاه پسرش عبد الحميد ميرزا ناصر الدوله به‌جاى پدر نشست و فيروز ميرزا شب شنبه 29 جمادى الاولى 1303 درگذشت . وى شاهزاده‌اى عياش بود و در شرابخوارى افراط مىكرد و گاهگاه نيز قسى القلب بود . وى جد خاندان فرمانفرمائيان است . چه علاوه بر لقب نصرة الدوله لقب فرمانفرما نيز داشت .\r\n\r\n\r\n","description":"","footnote":"\r\n( * ) ازين سفر نصرة الدوله سفرنامهء خواندنى و سودمندى بر جاى مانده و آن را خانم منصوره اتحاديه ( نظام ما فى ) به چاپ رسانيده ( تهران ، 1342 ) .\r\n","page_name":" 466 ","page_number":56},
  {"content":"\r\n\r\n\r\nناصر الملك ، محمود ( ص 40 - ص 16 چاپ اول )\r\nاز بزرگان طايفهء قره‌گزلو ، در آغاز سلطنت ناصر الدين شاه عضو سفارت ايران در سن پطرز بورگ بود . در 1270 عنوان مصلحت‌گذار و لقب جناب به او داده شد ، ولى در همان سال به طهران احضار شد و در 1275 با لقب ناصر الملك رياست مجلس موجود در طهران به او واگذار شد و آنگاه به وزارت تجارت و صنايع رسيد ( 1276 ) و عضو شوراى دولتى نيز بود . در 1277 مأمور ساختن راه گيلان و در 1279 وزير - مختار ايران در انگلستان شد .\r\nدو سال بعد به طهران آمد و حاجى شيخ محسن خان معين الملك مأمور لندن شد .\r\nدر 1289 حاج ميرزا حسين خان سپهسالار او را معاون خود ساخت و كارهاى وزارت جنگ را به دست او انجام مىداد و در 1290 در غياب شاه همه كارهاى نظامى مملكت به او محول بود . در 1292 حكمران گيلان شد و در 1295 از ملتزمين ركاب شاه در مسافرت دوم اروپا بود . در سال 1299 حكمران كردستان و كرمانشاهان شد و در 1301 به وزارت امور خارجه رسيد . در جمادى الاولى 1303 ملقب به فرمانفرما و حاكم خراسان شد و تا اواخر سال 1304 در اين سمت بود و اندكى بعد در شب جمعه 8 ربيع الثانى 1305 به سكته درگذشت و تمام اعتبارات و القاب و نشانيهاى او با حكومت همدان به نواده‌اش ابو القاسم خان رسيد يعنى ناصر الملك نايب السلطنهء بعدى .\r\nمحمود خان ناصر الملك در موقعى كه در روسيه بود اولين كارخانهء نساجى ايران در زمان ناصر الدين شاه را به مبلغ نود هزار تومان براى دولت خريد ، ولى گويا كارخانه نو نبود و لذا اندك مدتى كار كرد و از كار افتاد و شاه را نيز مأيوس كرد . خانوادهء ناصر الملك به طرفدارى از انگلستان مشهورند .\r\n\r\nحسام السلطنه ، سلطانمراد ميرزا ( ص 40 - ص 16 چاپ اول )\r\nپسر سيزدهم عباس ميرزا نايب السلطنه متولد ربيع الثانى 1233 . در اواخر ايام پدر حكومت قراچه‌داغ ( ارسباران ) را داشت . در 1253 براى مراقبت از بختياريها فرمانده اردوى گندمان گرديد و در 1264 براى رفع غائلهء سالار به خراسان مأموريت يافت و اين كار را به خوبى انجام داد و حكومت خراسان با لقب حسام السلطنه به او داده شد و تا 1270 در اين سمت بود و آنگاه برادرش فرمانفرما فريدون ميرزا به حكومت خراسان رسيد .\r\nدر 1272 كه فريدون ميرزا درگذشت دوباره حسام السلطنه والى خراسان شد و چون جنگ هرات پيش‌آمد فرماندهء قشون ايران بود و در 7 صفر 1273 هرات را گرفت و راه او براى افتخارات بيشتر باز بود كه ميرزا آقا خان نورى مانع شد و خاك\r\n\r\n","description":"","footnote":"","page_name":" 467 ","page_number":57},
  {"content":"\r\n\r\nهرات و سرزمين افغانستان را به انگليسها واگذار كرد . حسام السلطنه را نيز از خراسان احضار كرد و به‌جاى او حمزه ميرزا حشمت الدوله نقطهء مقابل برادرش را به‌جاى او فرستاد و حسام السلطنه به فارس فرستاده شد .\r\nچون حكومت حشمت الدوله در خراسان فضاحت بار شد دوباره حسام السلطنه را به آن سمت فرستادند و اين‌بار حكومت او تا سال 1281 طول كشيد و در اين مدت براى جلوگيرى از تركمانان فعاليت بسيار كرد . در 1282 دوباره والى فارس شد و سه سال در اين مقام بود .\r\nدر 1287 حاكم يزد شد كه پسرش ابو الفتح ميرزا را به‌جاى خود فرستاد و در التزام ركاب شاه و به عنوان رياست اردوى او به عتبات عاليات مشرف شد و در 1288 علاوه بر حكومت يزد حكومت خراسان نيز به او داده شد و او ابو الفتح ميرزا را از طرف خود به اصفهان فرستاد . اما چون از دستورهاى حاج ميرزا حسين خان سپهسالار تبعيت نمىكرد او را از خراسان برداشتند و او كينهء صدراعظم را سخت به دل گرفت . در 1291 جزو ملتزمين ركاب اروپا سفر كرد . در 1293 حاكم كردستان و كرمانشاه شد .\r\nدر 1298 به حج مشرف شد و در روز دوشنبه دوم جمادى الاولى 1300 شش ساعت به غروب مانده در شصت و هفت سالگى به سكته درگذشت . درحالىكه بيست و پنج هزار تومان پيشكش حكومت خراسان را داده بود و قرار بود همان روز بنابر تعيين ساعت حركت نمايد ( روزنامهء خاطرات اعتماد السلطنه ، ص 243 ) . زن او عاليه خانم نيز روز شنبه 11 صفر 1305 درگذشت . ( همان مأخذ ، ص 593 ) . وى جد مادرى احمد شاه بود و پس از عباس ميرزا ارشد افراد خانوادهء قاجار اما سخت‌كش و قسى القلب بود . ثروت او را سه كرور تخمين زدند ( روزنامهء خاطرات اعتماد السلطنه ، ص 243 ) .\r\n\r\nمعين الدوله ، احمد ميرزا ( ص 40 - ص 16 چاپ اول )\r\nپسر نهم ( بنابر تاريخ نو ) عباس ميرزا نايب السلطنه بود ، در 1250 كه محمد شاه پادشاه شد به دستور او احمد ميرزا را گرفتند و در قلعهء اردبيل زندانى كردند و سال بعد او را با برادران زندانيش به تويسركان فرستادند و آنها در تويسركان و ملاير با داشتن تيول و مواجب دولتى زندگى مىكردند . امير كبير آنها را به خدمت خواست و احمد ميرزا در 1267 به حكومت گلپايگان و خوانسار منصوب شد و در 1271 به حكومت مازندران كه تا سال 1272 در آنجا بود .\r\nدر سال 1275 دوباره به حكومت گلپايگان و خوانسار رسيد و در 1276 لقب معين الدوله به او داده شد و سال بعد به نيابت مسعود ميرزا پسر شاه حاكم استراباد گشت و در 1283 به حكومت اورميه رسيد و حكومت او در اين شهر در 1296 نيز تجديد شد و بعدا به خراسان انتقال يافت و نيابت محمد تقى ميرزا برادر شاه را داشت .\r\nمعين الدوله در محرم سال 1310 در مشهد درگذشت .\r\n\r\n","description":"","footnote":"","page_name":" 468 ","page_number":58},
  {"content":"\r\n\r\n\r\nعلاء الدوله ، محمد رحيم خان ( ص 40 - ص 16 چاپ اول )\r\nبرادر حسن خان قاجار دولو و از خانواده‌اى كه معروف است كه خنجر شمر در آن خانه است ، چه افراد آن غالبا مردمان شقى و قسى القلب بوده‌اند .\r\nمحمد رحيم خان در سال 1267 به حكومت خوى منصوب شد . در 1272 ملقب به علاء الدوله شد و مأمور سفارت عثمانى گرديد تا جلوس سلطان عبد العزيز را تهنيت و فوت سلطان عبد الحميد را برطبق مرسوم تعزيت گويد . در 1280 حاكم زنجان شد و در ذى الحجهء 1283 بيگلربيگى طهران و در سال بعد رئيس قورخانه .\r\nدر 1288 عضو دار الشوراى كبرى و حاكم همدان و حاجب الدوله شد . سال بعد به مقام « سركشيكچى باشيگرى » نيز رسيد .\r\nدر 1290 كه شاه به اروپا مىرفت به عنوان وزير دربار و رئيس تشريفات همراه شاه بود . در اوايل سال 1291 وزير جنگ شد و در اواخر آن سال اين سمت به حاج - ميرزا حسين خان سپهسالار داده شد و در عوض علاء الدوله به وزارت دربار كه تازه عنوان يافته بود منصوب گشت و پسران خود را نيز بىبهره نگذاشت . كشيك‌خانه را به عبد الله خان ( ناظم السلطنه ) داد . رياست غلامان قوللر آقاسىباشى را به محمود خان - ( احتشام السلطنه ) ، رياست سرداران كشيك‌خانه را به احمد خان ( علاء الدولهء ثانى ) ، فراش‌خانه و سرايدارخانه و نسق‌خانه يعنى رياست ميرغضبان را به محمد حسن خان - ( حاجب الدوله ) سپرد .\r\nدر 1294 رسيدگى به امور خوزستان و لرستان و گيلان نيز به او واگذار شد .\r\nدر 1298 با لقب امير نظام و پيشكارى وليعهد به آذربايجان فرستاده شد و در سلخ ذى القعدهء 1299 در اورميه به سكته درگذشت .\r\nاز كارهاى نيك او طبع مثنوى است در همان سال آخر عمرش كه به چاپ علاء الدوله معروف و نسخه بالنسبه صحيح و داراى كشف الابياتى است كه ميرزا طاهر شيبانى - ( بصير الملك ) آن را تهيه نموده است . « * »\r\n\r\nوزارت عدليه و امارت ديوان ( ص 40 - ص 16 چاپ اول )\r\nاين عنوان در ابتدا « امارت ديوان » بود يعنى رياست ديوان دادرسى . پس از آن\r\n\r\n\r\n","description":"","footnote":"\r\n( * ) بصير الملك در روزنامهء خاطرات خود چندين‌بار دربارهء كارى كه بر سر مثنوى مىكرد يادداشت نوشته است . نسخهء خطى آن خاطرات متعلق به آقاى حسين ثقفى اعزاز است و من با كمك محمد رسول درياگشت به تهيهء آن پرداخته‌ايم تا چاپ شود . ( نگاه كنيد به مجلهء آينده ، سال دوازدهم ( 1365 ) شمارهء 9 و 10 .\r\n","page_name":" 469 ","page_number":59},
  {"content":"\r\n\r\nتبديل شد به « صندوق عدالت » و پس از آن وزارت عدليه ، اما با سازمانى مختصر و ابتدائى . براى اطلاع اجمالى رجوع فرمائيد به شرح زندگانى من تأليف عبد الله مستوفى ج اول چاپ 2 ، ص 99 و ج دوم چاپ اول ص 522 .\r\n\r\nامير ديوان قزوينى ، نبى خان ( ص 40 - ص 16 چاپ اول )\r\nپسر عابدين بيك دلاك كه اصلا از اهل علىآباد مازندران ( شاهى ) بوده است .\r\nعابدين بيك در قزوين زندگى مىكرد و به مناسبت شغل دلاكى خاصه‌تراش علينقى ميرزاى ركن الدوله شد و كم‌كم در دستگاه او وارد گشت و از آنجا به طهران راه يافت و به مناسبت زرنگى و زيركى تقرب بسيار در دستگاه سلطنت پيدا كرد .\r\nپسر او ميرزا نبى خان نيز از پروردگان شاهزاده بود و آخر در سلك خدمتگزاران دولت درآمد و خيلى زود مورد توجه واقع شد به طوريكه وليعهد و علينقى ميرزا در خدمت پدر استدعا كردند كه دخترى به او داده شود . فتحعلى شاه گفت خدمات حاج زين العابدين را از مهدعليا شنيده‌ام و نيز شنيده‌ام كه مىخواست او را لقب « خانى » بدهد . خودش از بابت كدخدا مردى كه داشت قبول نكرد . بنابر زحمتى كه پدر ميرزا نبى خان كشيده است - نه به خواهش شما - دخترى كه مادرش محبوب‌تر در قلب من است به او مىدهم و افتخار السلطنه ماه‌نوش‌لب خانم را به او داد و وليعهد و ركن الدوله مخارج عروسى او را پرداختند .\r\nميرزا نبى خان بسيار زرنگ و باهوش و با كفايت بود . در 1254 چون ميان اهالى شيراز و توپچيان مقيم شهر نزاع درگرفت و مادهء فساد غليظ شد او را براى رفع غائله به فارس فرستادند و او كامياب گشت و به حكومت فارس منصوب شد .\r\nسال بعد به طهران احضار شد و دوباره در 1258 پس از فرهاد ميرزا به حكومت فارس تعيين گشت . در 1261 مأمور فراهم ساختن وسايل جشن و ازدواج ناصر الدين - ميرزاى وليعهد شد و اين كار را به خوبى انجام داد . آنگاه به حكمرانى اصفهان فرستاده شد و در فوت محمد شاه به ناصر الدين شاه كمك مالى مناسبى كرد ، به اين معنى از ماليات اصفهان مبالغى نزد شاه جديد فرستاد و گشايش در كار او حاصل آورد .\r\nسال تولد و وفات او به دست نيامد . احتمالا در همان سال اول يا دوم سلطنت ناصر الدين شاه درگذشته است و چون وفات كرد صد هزار تومان قرض داشت ، زيرا مردى بود دست و دل‌باز ، هرچند كه باهوش و زرنگ بود . اتفاقا همهء اين صفات او به فرزندانش ميرزا حسين خان سپهسالار و ميرزا يحيى خان مشير الدوله و نصر الله خان نصر الملك و عبد الله خان علاء الملك رسيد .\r\nاز اين چهار پسر آخرى نوادهء فتحعلى شاه و ما قبل آخر از زنى سيده بوده است .\r\nدو پسر اول نوادهء حاج اسماعيل عاشورى قزوينى بودند . ميرزا نبى خان دخترى هم داشت به نام نيمتاج خانم كه زن حسام الملك حاكم كرمانشاه بود و در اواسط رجب 1302 در سر زائيدن فوت شد ( روزنامهء خاطرات اعتماد السلطنه ، ص 403 ) .\r\n\r\n","description":"","footnote":"","page_name":" 470 ","page_number":60},
  {"content":"\r\n\r\n\r\nامير ديوان نورى ، محمد تقى ( ص 40 - ص 16 چاپ اول )\r\nميرزا محمد تقى پسر ميرزا محمد زمان پسر ميرزا خان بيگ پسر ميرزا هادى پسر ابدال بيگ است كه پس از فوت پدر به نام او ناميده شد . وى خواهرزادهء ميرزا آقا خان نورى و پسرخالهء ميرزا محمد خان مجد الملك بود . در حدود 1232 متولد شد و در 1250 به همراهى ميرزا هدايت الله برادر ميرزا آقا خان نورى مأمور عتبات عاليات شد كه ضريح مطهر حضرت ابو الفضل را كه به دستور شاه ساخته بودند ببرد .\r\nدر زمان محمد شاه سمت لشكرنويسى داشت و چون ميرزا آقا خان نورى دائيش روى كار آمد به امارت ديوانخانه منصوب شد و در شوال 1271 لقب امير ديوان يافت . پس از عزل ميرزا آقا خان نورى او نيز معزول شد و محاسبات فارس به او واگذار و خدمتى هم در ادارهء بيوتات سلطنتى به وى محول گشت . در 1287 مستوفى درجه اول شد و چندى بعد از آن به علت بيمارى خانه‌نشين گرديد و سرانجام در ماه محرم يا صفر 1293 درگذشت و در قم مدفون گشت .\r\nوى علاوه بر خواهرزادگى باجناق ( هم‌داماد ) ميرزا آقا خان نورى و داماد محمد - زكى خان نورى سردار فارس بود و بعدا حميده سلطان خانم دختر شاهزاده محمد ولى - ميرزاى پسر فتحعلى شاه را گرفت و از آنها جمعا يازده اولاد آورد كه خانواده‌هاى خواجوى و خواجوى نورى و نورى خواجوى از آنها منشاء يافته است . براى شرح بيشتر رجوع فرمائيد به مجلهء بررسيهاى تاريخى سال 8 ش 1 و 2 ص 281 - 302 و اين مختصر نيز مستفاد از آن مقاله است .\r\n\r\nمعتمد الدوله جوانشير ، عباسقلى خان ( ص 40 - ص 16 چاپ اول )\r\nملقب به والى و معتمد الدوله ، فرزند ابو الفتح خان و نوادهء ابراهيم خليل خان جوانشير والى قراباغ و پدرزن فتحعلى شاه ، در 1251 به حكومت كاشان منصوب شد و يك سال در آن مقام بود . در 1257 حاكم كرمان شد و دو سال در آن مقام به ملايمت و عدالت گذرانيد . پس از فوت محمد شاه مأمور جمع‌آورى غلات خالصجات ديوانى گرديد و در 1265 حكومت اردبيل و مشكين‌شهر ( خياو ) به او داده شد .\r\nدر 1275 كه شش وزارتخانه در ايران تأسيس شد ، وزارت عدليه را به او دادند و او را به معتمد الدوله ملقب ساختند و سال بعد هم به عضويت شوراى دولتى برگزيده شد و در 1278 درگذشت .\r\nعباسقلى خان از مأمورين بالنسبه خوب دولت بوده است . برادرش محمد ابراهيم -\r\n\r\n","description":"","footnote":"","page_name":" 471 ","page_number":61},
  {"content":"\r\n\r\nخان اندك مدتى وزير عدليه بود و سمتش را به حاج على خان مراغه‌اى حاجب الدوله دادند . ولى محمد ابراهيم خان عنوان و مقام امارت ديوان و لقب معتمد الملكى را داشت و انتظام امور ديوانخانه با او بود .\r\n\r\nمعتمد الدوله جوانشير ، محمد ابراهيم خان\r\n[ رجب 1278 
  ] ( مرآت البلدان جلد دوم ص 284 ) .\r\n\r\nحاجب الدوله ( اعتماد السلطنه ) ، حاجى على خان ( ص 40 - ص 16 چاپ اول )\r\nنسبت او بنابر نوشتهء پسرش عبد العلى خان اديب الملك از اين قرار است :\r\nعلى بن حسين بن محمد رسول بن عبد الله بن جعفر . پدرش حسين را با احمد آقاى شرفى حاكم مراغه موقعى كه فتحعلى شاه براى رفع غائلهء صادق خان شقاقى به آذربايجان آمده بود براى عرض اخلاص و تقديم پيشكش به حضور طرف فاتح فرستاد و او به حضور فتحعلى شاه رسيد و پيام و هديه را رسانيد . وقتى كه عباس ميرزا به حكمرانى آذربايجان منصوب شد آقا حسين به خدمت او درآمد و شايد سمت نظارت در خانهء مادر محمد شاه را داشته است .\r\nمحمد ميرزا كه به حكومت مراغه منصوب شد على پسر آقا حسين به عنوان غلام بچه در دستگاه او وارد گشت و كم‌كم ناظر در خانهء خديجه خانم چهريقى مادر عباس ميرزاى نايب السلطنه و زن محمد شاه گشت و پيش از آن صندوقدار بود . در سمت نظارت خطائى از او صادر شد و تحت تعقيب قرار گرفت و او فرار كرده به قم رفت و متحصن شد ( از وحشت هشت ساعته از نياوران شميران به قم آمد - سه سال قبل از فوت محمد شاه ) و بالاخره به وساطت حاج ميرزا آقاسى از مجازات او صرفنظر شد و پدرش در اين وقت گويا حاكم كاشان بوده است . على خان به همراه مادر محمد شاه عازم مكه شد و در بازگشت خود را به مهدعليا مادر ناصر الدين شاه چسباند و از آنجا كه در خدمت او مقبول آمد و عليرغم مخالفت خديجه خانم زن كرد چهريقى محمد شاه مهدعليا از او حمايت تام و تمام كرد و او را براى وصول بقاياى مالياتى گيلان به آن صوب فرستاد .\r\nاميركبير نيز نسبت به او بزرگى كرده وى را در خدمت دربار با سمت حاجب الدولگى پذيرفت . ولى چون اتصال او به مهدعليا به حال او انفع بود مطيع محض آن زن و از دستياران او شد . تا اين‌كه دسيسه‌هاى آنها دربارهء كشتن امير به اجرا نزديك شد و اين مأموريت به حاجى على خان محول شد و او پاس نعمت مخدوم نداشته امير را در حمام فين كاشان به قتل رسانيد . در حادثهء تيراندازى به شاه نيز جماعتى از متهمين را به حق و ناحق كشت .\r\nپس از عزل ميرزا آقا خان نورى او هم معزول شد . اما چون مهدعليا پشتيبانش بود دوباره به او كار داده شد و در 15 ذى حجهء 1275 با لقب ضياء الملكى حكمران\r\n\r\n","description":"","footnote":"","page_name":" 472 ","page_number":62},
  {"content":"\r\n\r\nخوزستان شد و بعدا لرستان و بختيارى نيز ضميمهء حكومت او شد . در 1281 به طهران احضار شد و وزارت عدليه و لقب اعتماد السلطنه به او داده شد . آنگاه حاكم گلپايگان و خوانسار شد و پس از آن به وزارت وظايف و اوقاف رسيد و به علاوه حكومت شاهرود و بسطام و دامغان و قزوين نيز زير نظر او بود . تا اين‌كه در روز جمعه سلخ ربيع الاول 1285 در شصت و سه سالگى در خانهء سيد محمد باقر جمارانى در شميران از اين جهان رخت بربست .\r\nچهار اولاد داشت . سه پسر و يك دختر و هريك از يك مادر . پسران او عبد العلى خان اديب الملك بزرگتر از همه و مادرش دختر ملا احمد مستجاب الدعوه از علماى مراغه بود . عبد الحسين خان سرهنگ فوج خلخال پسر ميانين و مادرش از سادات مرند بود . محمد حسن خان صنيع الدوله ( اعتماد السلطنه بعدى ) پسر كوچكتر كه مادرش دختر رضا قلى خان قجر از اولاد مصطفى خان قاجار قوانلو برادر آقا محمد خان قاجار بود .\r\nنكتهء قابل توجه در زندگى حاجى على خان پس از ننگ مير غضبى و كشتن ولينعمت خود اين است كه براى تبرئهء خود مىنويسد : « بعد از اينكه اين عبد عبيد پادشاه اسلام‌پناه به چشم خود ترجمهء حكم غراف نسلرود را از جانب امپراطور روس به وزير مختار ديوانه در دست غراف صاحب مترجم سفارت روس مىبينم كه نوشته شده باشد وزير مختار مأمور ايران چون ميرزا تقى خان به سفارتخانه ما پناه آورده است و ضمانت او بر دولت روسيه واجب است بايد او را كماكان در جاى خود مستقل بكنى و آن ديوانهء وزير مختار هم مصمم بر مطالبهء ميرزا تقى خان به آن تشدد بشود مگر غيرت ملى و نمك‌خوارگى را بايد شخص كنار بگذارد و لباس ديوثى را بپوشد تا محترم باشد . به حمد الله منظور را به اقبال سلطنت عظمى بجا آوردم . چه مضايقه ! به عقيدهء مردم بدنام من شدم شده باشم . مردم چه مىدانند چه خبر بود . هنوز هم به اغلب مردم مشتبه است كه محض نيل خاطر ميرزا تقى خان سياست شده . نمىدانند مردكه خود را بچه نحو به دولت كفر بسته بود و بچه قسم از حمايت آن مفسده‌ها برپا مىشد . . . »\r\nدر صورتى كه اولا امير كبير به سفارت روس پناه نبرده بود . ثانيا دولت قاجار خود را به روس و به دولت كفر بسته بود . ثالثا ميرزا آقا خان نورى پيش از ادعاى حاجى على خان نسبت به امير خود را به انگليسها بسته و تبعيت آن دولت را اختيار كرده بود و صدراعظم جانشين امير كبير شد و حاجى على خان هم صميمانه در همه جا با او همكارى كرد . رابعا خود حاجى از بستگان انگلستان بود .\r\nميرزا آقا خان به فرخ خان امين الملك در سفر پاريس او مىنويسد : « رالنسن و حاجب الدوله باهم عاشق و معشوق هستند . رالنسون شريرترين انگليسها بلكه شيطان روى زمين است . اگر او به سفارت ايران بيايد منتهى آمال حاجب الدوله همين است . » ( اسناد و مدارك مأموريت فرخ خان امين الدوله ، ج 1 ص 369 ) . خامسا نسلرود اصلا چنين نامه‌اى ننوشته بود و حاجى على خان كه با اين حرارت از غيرت ملى و نمك - خوارگى دم مىزند خوب بود از حيف‌وميل مال شاه خوددارى كند تا چوب نخورد و داغ\r\n\r\n","description":"","footnote":"","page_name":" 473 ","page_number":63},
  {"content":"\r\n\r\nنشود و اموال او را مصادره ننمايند و از آن مهمتر با زن شاه ارتباطى نداشته باشد كه مستوجب قتل شود و مجبور گردد كه هشت ساعته از نياوران به قم برود و تحصن اختيار كند و حاجى ميرزا آقاسى بوسيلهء سهراب خان خواجه مانع كشتن او شود و يا او را يك سال در طهران به زنجير كشند و بعد به عتبات تبعيد نمايند . اينها با لباس پوشيدن حاجى [ على 
  ] خان منافات ندارد و زنده ماندن امير منافات دارد .\r\nنخير لباس درآوردن و پوشيدن حاجى على خان مربوط بود به روابط مرضى - الطرفين با مهدعليا ، همكارى و شايد هم پيمانى با ميرزا آقا خان نورى و راهنمائى و دلسوزى كلنل شيل . گناه امير اين بود كه توانسته بود وليعهد دست‌خالى را به تخت سلطنت بنشاند ، چنان كه قائم مقام را نيز جرم و جنايت همين بود و بس .\r\n\r\nبهاء الملك ، مصطفى خان افشار ( ص 40 - ص 16 چاپ اول )\r\nفرزند نصر الله افشار مؤلف سفرنامهء خسرو ميرزا « * » به روسيه است . چه او از منشيان دستگاه ميرزا مسعود انصارى و در آن سفر همراه شاهزاده بوده است . در 1277 به وزارت مسعود ميرزا پسر شاه كه حاكم مازندران و استراباد و صحراى تركمن و سمنان و دامغان بود منصوب شد و در سارى انجام وظيفه مىكرد . بعد از مسعود ميرزا هم كه شير خان عين الملك خوانسالار به اين سمت انتخاب شد وزارت او با بهاء الملك بود . در 1281 به‌جاى حاج على خان مراغه‌اى حاجب الدوله به وزارت عدليه منصوب شد .\r\n\r\nآصف الدوله ، محمد قلى خان قاجار ( ص 40 - ص 17 چاپ اول )\r\nپسر اللهيار خان آصف الدوله ، در كودكى غلام بچهء دربار بود و در موقع مرگ فتحعلى شاه در اصفهان مأموريت داشت . در زمانى كه پدرش والى خراسان بود او رئيس تشريفات دربار محمد شاه بود و پس از تبعيد پدر با تدابيرى از طهران به مراغه و از آنجا به تبريز و از تبريز به عتبات فرار نمود . پس از اينكه كار سالار به كلى خاتمه يافت و از اهميت افتاد از آنجا كه خود مقام خانوادگى معتبرى داشت و داماد فتحعلى شاه بود به طهران آمد و مورد احترام و نديم شاه شد . آنگاه به وزارت عدليه رسيد ، يعنى « صندوق عدالت » به وى سپرده شد . در 1286 به پيشكارى مسعود ميرزا پسر شاه به فارس رفت و در 1290 براى دومين بار به وزارت عدليه منصوب شد و يك سال در اين مقام بود . در شعبان 1292 در قم درگذشت .\r\n\r\n\r\n","description":"","footnote":"\r\n( * ) اين سفرنامه به كوشش محمد گلبن چاپ شده است ( تهران ، 1349 ) .\r\n","page_name":" 474 ","page_number":64},
  {"content":"\r\n\r\n\r\nسپهدار ، غلامحسين خان ( ص 40 - ص 17 چاپ اول )\r\nپسر يوسف خان گرجى سپهدار و بانى شهر اراك فعلى است كه در 1223 متولد شده و در حدود سال 1303 يا 1304 درگذشته است . پدرش در 1240 كه وزير سلطانمحمد ميرزا سيف الدوله پسر سى و هشتم فتحعلى شاه بود در اصفهان درگذشت .\r\nلقب پدر به او داده شد و به دامادى شاه رسيد . در اواخر سال 1266 به حكومت اصفهان تعيين شد و در دورهء حكومت او آشوب و فتنه‌اى در اصفهان برخاست كه عدهء زيادى و من‌جمله يك فوج سرباز در سر آن كشته شدند و ناچار پس از ده ماه حكومت خود تقاضاى انتقال كرد و بجاى او چراغعلى زنگنه كه بعدا سراج الملك لقب يافت تعيين گشت .\r\nسپهدار در ذى حجهء 1271 حاكم كرمانشاه شد و دو سال در آن شهر بود . آنگاه عضو شوراى دولتى شد و در 1286 به وزارت عدليه رسيد و تا سال 1287 در اين سمت باقى بود و آنگاه عضو دار الشوراى كبرى شد و اندكى بعد به حكومت قزوين رسيد و گويا بعد از اين تاريخ مشاغل مهمى نداشته است .\r\n\r\nظهير الدوله ، محمد ناصر خان ( ص 40 - ص 17 چاپ اول )\r\nپسر محمد ابراهيم خان سردار از امراء و بزرگان قاجاريه ، در اواخر سلطنت محمد شاه به اتهام طرفدارى از سالار به كرمان تبعيد شد . پس از جلوس ناصر الدين شاه به تهران آمد ولى بيكار بود . در 1268 به منصب ايشيك آقاسى باشيگرى و يك قبضه عصاى مرصع مفتخر شد . در 1269 نيز همين سمت را داشت .\r\nدر 1277 با لقب ظهير الدوله به سمت پيشكارى حسام السلطنه والى خراسان تعيين و سردارى لشكر آن سامان نيز به وى داده شد . در سال بعد به حكومت استراباد و شاهرود و بسطام تعيين شد و در سال 1279 پيشكار مسعود ميرزا پسر شاه و والى فارس گشت . آنگاه رئيس تشريفات سلطنتى و ايشيك آقاسىباشى شد . در 1283 هم اين مقام را كه بعدا به پسرش على خان نيز رسيد دارا بود . در 1284 مجددا معاونت حكومت خراسان به او داده شد . در 1288 يا اوايل 1289 به وزارت عدليه رسيد ولى چندان مدتى در اين سمت نبود . در سال 1292 مستقلا به حكومت خراسان رسيد و در 1294 درگذشت .\r\n\r\n","description":"","footnote":"","page_name":" 475 ","page_number":65},
  {"content":"\r\n\r\n\r\nامين الملك ، پاشا خان ( ص 40 - ص 17 چاپ اول )\r\nاز پيشخدمتهاى خاصهء شاه كه در 1272 به لقب امين الصره ملقب و در 1276 مدير دار الشوراى كبرى و معروف به امين شورى گرديد . در سال بعد به پيشكارى پسر شش سالهء شاه كامران ميرزا حاكم طهران معين شد . در 1280 مأمور رسيدگى به امور ادارى نظام شد و سال بعد امين الملك لقب يافت و مهردارى و رسيدگى به امور حكومت بروجرد و خمسه و احضاء وزراء و ابلاغ اوامر شاهانه به آنان از وظايف او قرار گرفت . در 1284 رسيدگى به امور خراسان نيز بدان منظم شد . در 1288 عضو دار الشوراى كبرى شد و پيشكارى كامران ميرزا نيز دوباره به وى محول گشت و آنگاه وزارت عدليه به او داده شد . .\r\nدر روز 18 ذى الحجهء 1289 كه به زيارت حضرت عبد العظيم مىرفت به واسطهء سركشى اسبها كه درشكه را برداشته به سرعت مىبردند از ترس خود را از درشكه به بيرون انداخت و چنان صدمه ديد كه روز بعد درگذشت .\r\nوى پدرزن و دائى ميرزا على خان امين الدوله و ابراهيم ميرزا پسر عماد الدوله بود و يك دختر ديگر نيز داشت . احمد خان مبشر الدوله نيز از زن ابراهيم ميرزاست ، منتهى از شوهر قبلى او . اشاره‌اى به شرح حال او در خاطرات ممتحن الدوله هست .\r\n\r\nعماد الدوله ، امامقلى ميرزا ( ص 40 - ص 17 چاپ اول )\r\nپسر ششم محمد على ميرزاى دولتشاه و جد خاندان دولتشاهى در حدود 1230 متولد شد و در نيمهء رجب 1292 درگذشت . در 1268 حكومت كرمانشاه كه قبلا در دست پدر و برادرش بود به او داده شد و در 1269 به عماد الدوله ملقب گشت . در 1275 لرستان نيز ضميمهء حكومت او شد . ولى در آخر آن سال از آن مجزى گشت و در 1280 دوباره ضميمهء كرمانشاه و نهاوند شد و به امامقلى ميرزا تعلق گرفت .\r\nدر سال 1290 در ركاب شاه به اروپا رفت و پس از بازگشت به وزارت عدليه انتخاب گشت و سال بعد دوباره به حكومت كرمانشاه انتخاب شد و كردستان نيز ضميمهء حكومت او بود كه پسرش بديع الملك ميرزا را به آنجا به‌جاى خود فرستاد . اين پسر پس از فوت پدر جانشين او شد .\r\nامامقلى ميرزا گويا بسيار زيبا بوده است ، چه مجد الملك او را « ماه منقش » ناميده است . وى پدرزن محمد حسن خان اعتماد السلطنه بود و مهدعليا كه به قول اعتماد السلطنه با عماد الدوله كمال محبت را داشت واسطهء اين ازدواج بود . ثروت او را اعتماد السلطنه دو كرور تومان دانسته است كه از آن جمله صد هزار تومان نقد در بانك بوده است و\r\n\r\n","description":"","footnote":"","page_name":" 476 ","page_number":66},
  {"content":"\r\n\r\nپنجاه هزار تومان در خانه و مقدارى جواهر .\r\n\r\nنظام الملك ، ميرزا كاظم خان ( ص 40 - ص 17 چاپ اول )\r\nپسر بزرگ ميرزا آقا خان نورى متولد 1246 . چون پدرش به صدارت رسيد او را در سلك مستوفيان داخل كرد و عزت الدوله زن امير كبير و لقب نظام الملك را براى او گرفت و در 1270 عمارت نظاميه را براى او ساخت و او را شخص دوم مملكت معرفى نمود . نشانى كه به اين مناسبت به ميرزا كاظم داده شد به حساب آن روز چهار صد تومان براى دولت تمام شد .\r\nنيز او را به‌جاى ميرزا يوسف آشتيانى به رياست دفتر استيفا منصوب داشت و در همه احوال او را پيشكار و وزير وليعهد معرفى مىنمود . دو وليعهدى كه هيچكدام زنده نماندند .\r\nپس از عزل ميرزا آقا خان نظام الملك نيز از همه مناصب معزول شد و عزة الدوله نيز از او طلاق گرفت . در 1281 كه پدرش درگذشت به طهران آمد و هفت سال بيكار بود تا اينكه در 1288 به عضويت دار الشوراى كبرى انتخاب گرديد و دوباره به رياست دفتر استيفاء رسيد و در 1290 حاكم يزد شد كه زمانى هم در ايام تبعيد پدرش در آن شهر به سر برده بود .\r\nدر 1291 وزير عدليه شد و در 1293 دوباره به اين مقام رسيد و در 1298 به پشتيبانى كامران ميرزا به وزارت لشكر نايل گشت و هرچند اندك زمانى ميرزا قهرمان امين لشكر توانست اين مقام را از دست او درآورد دوباره به اصرار كامران - ميرزا به مقام خود برگشت و سرانجام در غرهء جمادى الثانيهء 1307 در شصت و يك سالگى به ناخوشى ذات الريه در طهران درگذشت .\r\n\r\nعضد الملك ، عليرضا خان ( ص 41 - ص 17 چاپ اول )\r\nپسر موسى خان پسر سليمان خان قاجار است و پدر او موسى خان عموى مهدعليا مادر ناصر الدين شاه بوده است . بگفتهء بامداد در 1238 متولد شد و در زمان سلطنت محمد شاه و اوايل ناصر الدين شاه غلام بچه و بعد پيشخدمت بود . در غلام بچگى گاهى مأمور مىشد پاى شاه را بمالد و در اين كار هنر و استعدادى داشت كه او را مورد توجه قرار داد .\r\nدر 1271 غلام بچه‌باشى شد .\r\nدر عزل ميرزا آقا خان نورى جزو كسانى بود كه نهانى خبر براى صدر اعظم برده و از اين جهت تنبيه و از دربار اخراج شد . اما قرابت با شاه و مادرش دوباره او را سر كار آورد . شاه نذر داشت كه مرقد مطهر عسكريين را طلا كند و چون در 1284\r\n\r\n","description":"","footnote":"","page_name":" 477 ","page_number":67},
  {"content":"\r\n\r\nخواستند خشتهاى طلا را بفرستند مهدعليا او را براى اين كار انتخاب كرد و در بازگشت لقب عضد الملك و مقام مهردارى شاه به او داده شد ( 1285 ) .\r\nبعد از فوت امير اصلان خان مجد الدوله دائى شاه او به مقام خوانسالارى رسيد و در سفر فرنگستان در التزام ركاب بود . در 1288 با حفظ مقام خوانسالارى حكومت مازندران نيز به او داده شد و در 1290 ايلخانى ايل قاجار نيز شد و در 1292 وزير عدليه گشت و اين سمت او در سال 1304 نيز تجديد گشت . در وقايع رژى او واسطهء بين دربار و علماء بود ، زيرا شخص مقدس مآبى بود . در قتل ناصر الدين شاه او و امين الدوله تا صبح بر سر جسد شاه نشستند و گريستند و آخر هم شاه را با كفنى كه عضد الملك براى خود تهيه كرده بود كفن كردند .\r\nدر دورهء سلطنت مظفر الدين شاه ، خان خيلى محترم بود و در موقع مهاجرت علماء به حضرت عبد العظيم و قم شاه او و حاج نظام الدوله را براى دلجوئى آنان به قم فرستاد .\r\nمحمد على ميرزا هم با اينكه باطنا با خان خوب نبود به ظاهر او را احترام مىكرد و حتى مقصرين سياسى بزرگ را به خاطر او بخشيد . پس از خلع محمد على ميرزا و نصب احمد شاه به سلطنت او را به سمت نيابت سلطنت انتخاب كردند ولى او پس از يك سال و سه ماه در 17 رمضان 1328 قمرى درگذشت . سن او را در هنگام مرگ مهدى بامداد نود سال نوشته است ، ولى اعتماد السلطنه او را متولد 1263 نوشته است و يكجاى ديگر در حوادث سال 1300 مىنويسد هنوز چهل سال ندارد . بنابراين سن عضد الملك در هنگام وفات شصت و پنج سال مىشود . ( به اختصار از روزنامهء خاطرات اعتماد السلطنه و بامداد ) .\r\nعضد الملك چندان سوادى نداشت اما خيلى اظهار تقدس مىكرد و در عين‌حال گاهى مردم را هم كتك مىزد و حتى گويند كسى را براى چهل تومان طلب اينقدر زده بود كه مرده بود . به علاوه به قمار هم بىميل نبود و بسيار ثروتمند و خيلى خسيس بود .\r\n\r\nاعتضاد السلطنه ، عليقلى ميرزا ( ص 41 - ص 17 چاپ اول )\r\nپسر پنجاه و چهارم فتحعلى شاه از زن پنجاه و دوم او يعنى گل پيرهن خانم ، از ارامنهء تفليس معروف به گرجى كه در حدود 1234 متولد شد . جوانى را به تحصيل گذراند و پس از فوت محمد شاه پيشكار خواهرزاده‌اش مهدعليا شد و به اين مناسبت ميان او و ميرزا آقا خان نورى هم دوستى پديد آمد .\r\nدر 1272 به لقب اعتضاد السلطنه ملقب شد و در 1274 به رياست مدرسهء دار الفنون رسيد و در 1275 اولين وزير علوم ايران گرديد . در موقع احداث نخستين سيم تلگراف در ايران كه مراحل آزمايش آن توسط كرزير « 1 » اطريشى انجام شده بود\r\n\r\n\r\n","description":"","footnote":"\r\n( 1 )  Kriziz \r\n","page_name":" 478 ","page_number":68},
  {"content":"\r\n\r\nاين كار به عهدهء اعتضاد السلطنه واگذار شد و او به كمك عليقلى خان ( مخبر الدولهء بعدى ) و فوكتى « 2 » ايتاليائى معلم دار الفنون اين كار را انجام داد و در 1283 تلگرافخانه به‌طور مقاطعه به او واگذار شد و علاوه بر رياست دار الفنون وزارت علوم و صنايع و تجارت و تلگراف و تصدى روزنامهء دولتى و سرپرستى چاپخانه‌هاى كشور و كارخانه‌هاى مختصرى كه تأسيس شده بود و نيز حكومت ملاير و تويسركان به او سپرده شد . در همان سال روزنامهء ملت سنيهء ايران را تأسيس كرد كه با چاپ سنگى چاپ مىشد و پس از دو شماره به نام روزنامهء ملت ناميده شد .\r\nدر 1288 به عضويت شوراى كبرى دولتى منصوب شد و در 1289 حكومت بروجرد نيز به او داده شد . در سفر اول ناصر الدين شاه به اروپا جزو همراهان بود و در 1295 امور بنائى دولتى را نيز به او واگذار كردند . ( به اختصار و با تصرف از بامداد ) .\r\nاعتضاد السلطنه در شب عاشوراى سال 1298 درگذشت و در حضرت عبد العظيم به خاك سپرده شد . وى شاهزاده‌اى دانشمند و شاعر و اهل مطالعه و درس و بحث و در ضمن شرابخوار و پول‌دوست و كم تعصب بود . به اقتضاى شغل در تربيت جوانان خدمتى كرد ، بطورى كه شاه به مبالغه مىگفت كه عليقلى ميرزا دو ثلث اهل ايران را تربيت كرده است . چند روزنامه تأسيس كرد و من‌جمله روزنامهء علميهء دولت عليهء ايران كه به سه زبان فرانسه و عربى و فارسى منتشر مىشد و قسمت فرانسهء آن را ريشارد خان مىنوشت .\r\nدار الفنون هم در اختيار عليقلى ميرزا بود و بودجهء آن از ماليات ملاير و تويسركان تأمين مىشد . تلگراف هم در ابتدا تحت نظر او بود و اولين آئين‌نامهء تلگراف را او نوشت و حتى خود مدعى است كه به اسرار اختراع تلگراف پى برده است ، ولى ظاهرا گفتهء او صحيح نيست زيرا او از علوم جديد اطلاعى نداشته است و مسلم است كه تلگراف را اولين بار كرزيز در طهران معمول كرد و اولين اسباب آن را ملكم براى شاه آورد .\r\nعليقلى ميرزا در شعر « فخرى » تخلص مىكرد و با شيخيه بسيار بد بود ، چه دخترش را خسروخان برادر حاجى محمد كريم خان مطلقه كرده بود .\r\nمجد الملك در رسالهء مجديه كناياتى به شاهزاده و زنش سلطان خانم كه در آغاز رقاصهء دربار بوده است دارد و از معلومات و طرز ادارهء او در دار الفنون انتقاد كرده است . اين سلطان خانم در تاريخ شنبه 25 صفر 1305 درگذشت . ( روزنامهء خاطرات اعتماد السلطنه ، ص 595 ) .\r\nاز تأليفات او يكى فلك السعاده است كه در 1278 چاپ شده . ديگر تاريخ\r\n\r\n\r\n","description":"","footnote":"\r\n( 2 ) -  Fochetti \r\n","page_name":" 479 ","page_number":69},
  {"content":"\r\n\r\nافغانستان كه آن هم چاپ شده « 1 » ، ديگر اكسير التواريخ « 2 » و المتنبئين « 3 » يعنى تاريخ كسانى كه ادعاى پيغمبرى كرده بودند و ظاهرا اين كتاب را براى رفع تهمت از خود نوشته است . چه او با چند تن از پيروان باب محشور بوده است . « 4 »\r\n\r\nمعز الدوله ، بهرام ميرزا ( ص 41 - ص 17 چاپ اول )\r\nپسر دوم عباس ميرزا كه در زمان پدر حاكم خوى بود . در زمان محمد شاه ابتدا والى كرمانشاه ، لرستان و خوزستان شد و ميرزا محمد تقى قوام الدولهء آشتيانى وزير او بود . در 1252 به همراهى رالينسون انگليسى محمد تقى خان چهار لنگ بختيارى را مطيع ساخت . در 1253 به وزارت طهماسبقلى خان قزوينى حاكم قزوين شد و در 1264 به وزارت ميرزا فضل الله نصير الملك علىآبادى حاكم فارس . در 1267 حكومت طهران به او سپرده شد و در 1275 با پيشكارى عزيز خان مكرى والى آذربايجان شد\r\nدر 1282 به رياست مجلس تحقيق ديوان نظام انتخاب شد و در 1285 به وزارت و پيشكارى ميرزا زكى تفرشى ضياء الملك حاكم خوزستان و لرستان گرديد و دو سال در اين مقام بود .\r\nدر اواخر سال 1289 حكومت مازندران به وى داده شد و اندك مدتى در آنجا بود .\r\nدر سال 1292 مجددا به حكومت خوزستان و لرستان فرستاده شد . در اوايل سال 1295 به وزارت عدليه انتخاب گرديد و در شب يكشنبه 8 ذى حجه 1299 به سكته درگذشت .\r\nوى پدرزن پاشا خان امين الملك بود كه اندكى پيش از پدرزن در شعبان 1299 در راه مكه فوت شد . از بهرام ميرزا كتابى به نام « نظام ناصرى » در اوايل سلطنت ناصر الدين شاه چاپ شده .\r\n\r\nعز الدوله ، عبد الصمد ميرزا ( ص 41 - ص 17 چاپ اول )\r\nپسر محمد شاه و زنى از تركمنهاى سالور كه در 6 ربيع الاول 1261 متولد شد\r\n\r\n\r\n","description":"","footnote":"\r\n( 1 ) چاپ سنگى ، تهران ، 1273 . اخيرا آقاى هاشم محدث به نام « تاريخ وقايع و سوانح افغانستان » آن را تجديد چاپ كرده است ( تهران ، 1365 ) .\r\n( 2 ) چند نسخهء خطى آن هست و به نوشتهء آقاى محدث آقاى عين الله كيانفر به چاپ آن پرداخته است .\r\n( 3 ) قسمتى از اين كتاب را آقاى دكتر عبد الحسين نواى در كتاب « فتنهء باب » چاپ كرده و چند بار چاپ شده است .\r\n( 4 ) اعتضاد السلطنه بانى تأليف نامهء دانشوران است و ديوان يغما هم نخستين بار به دستور او چاپ شد ( 1283 ) . او فصلى از آثار الباقيهء بيرونى را هم ترجمه كرده و على اكبر داناسرشت به چاپ رسانيده است ( تهران ، 1352 ) .\r\n","page_name":" 480 ","page_number":70},
  {"content":"\r\n\r\nو حاجى ميرزا آقاسى او را به نام مراد و مرشد خود حاج ملا عبد الصمد همدانى ، عبد الصمد ميرزا نام نهاد .\r\nدر 1271 به پيشكارى حاج حسينعلى خان خوئى به حكومت قزوين تعيين شد و باز در سال 1273 به‌همين سمت و با پيشكارى حاج ميرزا عبد الله خان علاء الملك برادر پدرى حاج ميرزا حسين خان سپهسالار .\r\nدر 1289 ايلخانى ايل قاجار شد و در 1290 در التزام ركاب شاه به اروپا سفر كرد . در 1299 مجددا حاكم همدان شد و در 1301 به رياست هيأتى از طرف شاه براى تبريك تاجگذارى الكساندر سوم امپراطور روسيه به پطرزبورگ رفت . در 1302 وزير عدليه شد و اين دفعهء دوم وزارت اوست . در 1308 مجددا حاكم همدان شد و در 1309 حاكم ملاير و تويسركان و نهاوند بود .\r\nعز الدوله داماد عليقلى ميرزا اعتضاد السلطنه بود . فرانسه و انگليسى مىدانست .\r\nخيلى منظم و مرتب و با عقل معاش و در ضمن قسى القلب بود . عمر طولانى يافت و تا سال 1348 ه . ق . يعنى 87 سال زندگى كرد و در جريان حوادث مشروطه ، چون به تبعيت روسيه درآمده بود آسيبى نديد .\r\nعبد الله مستوفى كه داماد و شوهر نوادهء او بوده است شرحى از زندگى او را در كتاب « شرح زندگانى من » تأليف خود آورده است .\r\n\r\nمشير الدوله ، يحيى خان ( ص 41 - ص 17 چاپ اول )\r\nپسر ميرزا نبى خان امير ديوان و نوهء عابدين بيك دلاك و برادر پدرى و مادرى حاج ميرزا حسين خان سپهسالار در 1247 هجرى قمرى به دنيا آمد . در كودكى به همراه برادر خود به اروپا فرستاده شد . ميرزا حسين خان اندك مدتى بيشتر نماند ولى او مدت زيادى ماند و چون جزو پنج نفر محصل اعزامى زمان محمد شاه نيز قرار داده شد با فراغت خاطر بيشتر به تحصيل پرداخت و بخصوص زبان فرانسه را خوب ياد گرفت .\r\nپس از بازگشت در 1272 مترجم وزارت امور خارجه شد . آنگاه به عنوان نايب سفارت به روسيه رفت ولى چندان مدتى در روسيه نماند . در بازگشت آجودان و مترجم ميرزا آقا خان نورى شد ( 1273 ) و پس از عزل او آجوادن مخصوص و مترجم حضور شاه گشت . در 1276 از طرف شاه به مأموريتى مخصوص براى بردن نشان براى سلطان و اولياء حكومت عثمانى سفرى به استانبول رفت . در 1278 فرمان ولايتعهدى مظفر الدين شاه و خلعت او را به تبريز برد و در 1282 تحويلدارى وجوه صرف جيب شاه به او محول گشت . در سفر 1284 شاه به خراسان او در التزام ركاب بود و در اواخر همين سال لقب معتمد الملك گرفت . در 1285 به وساطت ميرزا يوسف مستوفى - الممالك عزة الدوله خواهر شاه را گرفت و او شوهر چهارم اين خانم بود .\r\nدر 1288 حكومت عراق و كمره يافت و چندى بعد حكومت لرستان و خوزستان\r\n\r\n","description":"","footnote":"","page_name":" 481 ","page_number":71},
  {"content":"\r\n\r\nنيز ضميمهء مأموريت وى گشت . اندكى نگذشت كه او را احضار و به وزارت مخصوص و عضويت دار الشوراى كبرى و نظامت آن انتخاب كردند . در 1289 به سمت كشيكچى - باشيگرى معين شد و حكومت گيلان نيز تحت ادارهء او قرار گرفت .\r\nدر 1290 از ملتزمين ركاب سفر اروپا بود و چون بازگشت حكومت يزد را به او دادند و او به‌جاى خود حسينقلى خان نظام السلطنه را به آنجا فرستاد . در 1292 والى فارس و در 1294 حاكم مازندران شد . در 1295 كه ميرزا حسين خان سپهسالار همراه شاه به اروپا رفت او را به كفالت وزارت امور خارجه و سپهسالارى قشون در طهران گذاشت . در 1297 امور بنائى سلطنتى به او محول شد يعنى به اصطلاح وزير بنائى شد .\r\nدر 1299 پس از فوت حاج ميرزا حسين خان برادرش ، به لقب مشير الدوله ملقب و وزير عدليه گرديد و لقب معتمد الملك به پسرش حسين خان داده شد . در 1301 براى تبريك جشن بلوغ نيكلاى دوم وليعهد روسيه با عنوان « جناب اشرف » مجددا به روسيه فرستاده شد . چون ميرزا سعيد خان وزير دول خارجه فوت شد يحيى خان به پشتيبانى روسها خواست به اين مقام برسد ولى انگليسها جدا در مقام مخالفت برآمدند و پيش بردند و محمود خان ناصر الملك وزير خارجه شد .\r\nاما در 1303 بالاخره يحيى خان به اين مقام رسيد ( سلخ جمادى الاولى 1303 ) و اين مقام را تا 11 ذيقعدهء 1304 داشت و چون در اين سال ايوب خان شاهزادهء افغانى كه در ايران پناهنده بود به اميد دست يافتن به حكومت افغانستان فرار كرد و انگليسها آن را تقصيرى از مشير الدوله دانستند در عزل او كوشيدند و به‌جاى او ميرزا عباس خان قوام الدوله وزير خارجه شد و يحيى خان در 1306 وزير عدليه گرديد ( 21 ربيع الثانى 1306 ) يعنى وزارت عدليه و تجارت را به او دادند و حكومت عراق را به پسرش معتمد الملك . در 1307 امتياز چراغ برق و راه كالسكه‌رو از طهران به اهواز را گرفت و آن را به سيزده هزار ليره به انگليسها فروخت و سرانجام در 20 جمادى الثانيهء 1309 در شصت و دو سالگى درگذشت و نعش او را به مشهد برده در جوار برادرش دفن كردند .\r\nيحيى خان مثل برادرش مردى بوده است باهوش و زرنگ و پرجرأت ، اما خيلى دست‌ودل‌باز . از هرجا مىشده پول درمىآورده و با تعين و جلال خرج مىكرده است نسبت به مصالح مملكت بىاعتنا و كاملا وابسته به روسها بود .\r\nبراى شرح‌حال مفصل او رجوع فرمائيد به مجلهء يادگار سال سوم ش 1 ص 32 و روزنامهء خاطرات اعتماد السلطنه و شرح‌حال رجال ايران از بامداد .\r\n\r\nملك آرا ، كيومرث ميرزا ( ص 41 - ص 17 چاپ اول )\r\nپسر سى و دوم فتحعلى شاه و متولد 1224 كه در زمان پدر به ابو الملوك ملقب\r\n\r\n","description":"","footnote":"","page_name":" 482 ","page_number":72},
  {"content":"\r\n\r\nبود به مناسبت نام كيومرث كه داشت و كيومرث نام اولين پادشاه داستانى ايران است .\r\n نخستين خديوى كه كشور گشود * سر پادشاهان كيومرث بود \r\nپس از مرگ فتحعلى شاه از طرفداران على ميرزاى ظل السلطان شد ولى با غلبهء محمد شاه به حضرت عبد العظيم رفته پناهنده شد و بعدا براى عذرخواهى به حضور شاه رفت و در همان برخورد اول توقيف و به دربند شميران فرستاده شد و تحت نظر قرار گرفت . اندكى بعد توانست فرار كند و از راه كردستان به بغداد برود و از آنجا به مكه و شامات رفت و چون حضور اين قبيل شاهزادگان در خاك عثمانى باعث نگرانى دولت بود اجازهء بازگشت به او دادند و شاهزاده عفو شد .\r\nدر 1262 مأمور بردن الله قلى خان ايلخانى به عراق ، يعنى مأمور تبعيد او شد .\r\nدر اوايل سلطنت ناصر الدين شاه به ايلخانيگرى ايل قاجار منصوب و از اين جهت ملقب به ايلخانى گرديد . در 1275 با حفظ سمت حاكم مازندران و گرگان نيز شد و به لقب ملك‌آرا كه قبلا متعلق به محمد قلى ميرزاى برادرش بود ملقب گشت . در اين سمت پسرش هوشنگ ميرزا از او نيابت مىكرد و خود كيومرث ميرزا در سلك وزراى دار الشوراى كبرى بود .\r\nدر 1281 حكومت بروجرد به او داده شد و پسرش از او نيابت مىكرد . در 1283 حاكم استرآباد شد و در 1288 مقام سركشيكچىگرى يافت و در سال بعد در شصت و پنج سالگى درگذشت و لقب او به عباس ميرزا برادر ناصر الدين شاه داده شد .\r\n\r\nعين الملك ، شير خان ( ص 41 - ص 17 چاپ اول )\r\nپسر سليمان خان معروف به خان خانان برادر تنى مهدعليا كه در 1270 به لقب اول يعنى عين الملك ملقب گرديد و پس از نصر الله خان عم خود مدت ده سال خوانسالار يعنى ناظر آشپزخانه ناصر الدين شاه بود . در سال 1275 پس از عزل ميرزا آقا خان نورى ، عزة الدوله از ميرزا كاظم خان نظام الملك طلاق گرفت و به عقد شير خان كه پسر دائيش بود درآمد و در سال 1279 علاوه بر سمت خوانسالارى به حكومت مازندران گرگان و استراباد هم منصوب شد و برادرش محمد على را از طرف خود بدان سامان فرستاد كه مصطفى خان افشار بهاء الملك پيشكارى و وزارت او را داشت .\r\nدر سال 1280 منصب ايلخانيگرى ايل قاجار هم به مناصب او اضافه شد و دو سال بعد سردار قشون مازندران و گرگان و گيلان گشت و در سال بعد به لقب اعتضاد الدوله ملقب گشت و علاوه بر مشاغل مذكور در فوق ادارهء امور حكومتى قزوين ، خوزستان و محلات هم به او محول شد .\r\nدر 1284 به حكومت استراباد نيز منصوب شد و حكومتهاى مازندران ، شاهرود\r\n\r\n","description":"","footnote":"","page_name":" 483 ","page_number":73},
  {"content":"\r\n\r\nو بسطام هم بر عهدهء وى محول گرديد كه او نوابى از طرف خود بدانجاها مىفرستاد .\r\nدر 1285 امارت و رياست توپخانه را نيز ضميمهء مشاغل وى ساختند ، لكن اين‌بار ديگر اجل گريبان او را گرفت و در همان سال درگذشت .\r\n\r\nاعتضاد الدوله ، محمد مهدى خان ( ص 41 - ص 17 چاپ اول )\r\nپسر بزرگ ميرزا محمد خان سپهسالار و شوهر فخر الملوك دختر بزرگ و اولاد اول ناصر الدين شاه ، در 1275 به‌جاى پدرش كه به وزارت جنگ منصوب شده بود منصب كشيكچىباشيگرى يافت و او در 1282 اين سمت را به محمد ميرزا فرزند خردسال او واگذار كرد . اما چون به‌هرحال اين كار از كودكى چهار ساله برنمىآمد دوباره خودش در 1283 اين سمت را متصدى شد . در 1284 از اين كار بر كنار و دوباره در سال بعد متصدى آن گشت . در 1288 ملقب به اعتضاد الدوله شد و دوباره كشيكچىباشيگرى را به نام پسر خود محمد ميرزا كرد و خود به ايلخانى قاجار معين شد .\r\nدر سال 1299 از طرف كامران ميرزا به نيابت حكومت قم و ساوه مأمور شد و در سال 1303 حكومت قم و كاشان و ساوه و زرند با او بود و در سال بعد از حكومتهاى مزبور معزول شد . در اواسط سال 1305 دوباره حاكم قم و ساوه شد و در سال بعد حاكم كاشان كه تا سال 1307 در آن سمت بود در حالى كه كاشان تيول انيس الدوله بود .\r\nصاحب ترجمه در ماه صفر سال 1307 درگذشت .\r\n\r\nصاحب ديوان آشتيانى ، ميرزا شفيع ( ص 41 - ص 17 چاپ اول )\r\nپسر آقاسى بيك پسر آقا محسن و برادر ميرزا هادى آشتيانى كه به كمك و مواظبت برادر بزرگ و تربيت شد و در ابتدا در دستگاه عباس ميرزاى نايب السلطنه و در نزد ميرزا محمد على مايل آشتيانى و ميرزا تقى قوام الدولهء آشتيانى وارد خدمت انشاء و استيفاء شد .\r\nترقى او در زمان محمد شاه بود و حتى حاجى ميرزا آقاسى مىخواست او را مستوفى الممالك كند ولى او گفت كه من با ميرزا حسن ( پدر ميرزا يوسف ) عم‌زاده هستم « * » و او از من روزگار بيشتر ديده ، حشمت او را نبايد فروگذارم و اين مقام را نپذيرفت . ميرزا شفيع مردى دانا و آگاه و در فن انشاء و سياق خيلى زبردست و در كار دولت بسيار وارد بود . در سال 1271 يا 1272 درگذشت ( از صدر التواريخ و بامداد به اختصار ) .\r\n\r\n\r\n","description":"","footnote":"\r\n( * ) براى شجرهء انساب اين خاندان جدولى كه محمود فرهاد معتمد همراه كتاب « سپهسالار اعظم » ( تهران ، 1325 ) چاپ كرده است ديده شود .\r\n","page_name":" 484 ","page_number":74},
  {"content":"\r\n\r\n\r\nنصير الملك ، ميرزا فضل الله ( ص 41 - ص 17 چاپ اول )\r\nپسر ميرزا نصر الله علىآبادى مازندرانى كه از منشيان و مستوفيان دستگاه فتحعلى شاه بود و فتحعلى شاه در سال 1237 او را وزارت لشكر داد . محمد شاه در آغاز سلطنت او و عباس خان قاجار را براى قبولانيدن اطاعت خود نزد عمويش محمد قلى ميرزاى ملك‌آرا كه حاكم مازندران و استراباد بود فرستاد و آن دو ملك‌آرا و پسرش بديع الزمان - ميرزاى صاحب‌اختيار را با خود به طهران آوردند . در سال 1256 محمد شاه ايالت فارس را به فرزند خردسالش ناصر الدين ميرزا واگذاشت و از طرف او برادر خود فرهاد ميرزا را به آنجا فرستاد و وزارت او را به ميرزا فضل الله داد و او را به نصير الملك ملقب نمود و فرهاد ميرزا هم از اين زمان به نايب الاياله ملقب گشت .\r\nدر 1263 ناصر الدين ميرزا به ايالت آذربايجان رفت و ميرزا فضل الله همچنان وزارت او را داشت ولى در موقع فوت محمد شاه براى آوردن ناصر الدين ميرزا به طهران نتوانست كارى انجام دهد . پس از عزل ميرزا آقا خان نورى كه هيأت وزراى شش‌گانه تشكيل شد وزارت وظايف و اوقاف به ميرزا فضل الله داده شد ولى او به علت پيرى چندان كارى نمىتوانست انجام دهد و به همان اسم قناعت داشت و بالاخره در سال 1279 درگذشت .\r\n\r\nمجد الملك ، ميرزا محمد خان ( ص 41 - ص 17 چاپ اول )\r\nفرزند فتحعلى بيك لواسانى است و خواهرزادهء ميرزا آقا خان نورى ، در 1224 متولد شد و در آغاز كار كتابدار قهرمان ميرزا پسر عباس ميرزا بود در آذربايجان .\r\nآنگاه به همراهى مادر محمد شاه به مكه مشرف شد . پس از آن به خدمت وزارت امور خارجه درآمد . در 1268 كارپرداز ايران مقيم هشتر خان بود و در سال بعد نايب وزارت خارجه شد و با لقب دبير مهام خارجه به آذربايجان اعزام شد . در 1275 مأمور بغداد شد و پسر جوان خود ميرزا على خان ( امين الدولهء بعدى ) را با سمت منشيگرى و عضويت وزارت خارجه با خود به بغداد برد . در 1279 وزير وظايف و اوقاف شد و تا 1282 در اين سمت بود .\r\nدر 1284 به لقب مجد الملك ملقب و به توليت آستان قدس رضوى منصوب شد و قريب يك سال در اين سمت بود . در 1288 عضو دار الشوراى كبرى و رئيس كل غلهء ايران بود . در 1290 مجددا به وزارت وظايف و اوقاف منصوب شد و تا آخر عمر در اين سمت بود و در 11 ذى حجه 1298 در هفتاد و چهار سالگى درگذشت و در حضرت عبد العظيم مدفون شد .\r\nمجد الملك پدر ميرزا على خان امين الدوله و ميرزا تقى خان مجد الملك و جد\r\n\r\n","description":"","footnote":"","page_name":" 485 ","page_number":75},
  {"content":"\r\n\r\nمادرى حسن وثوق الدوله و احمد قوام السلطنه و حسين علاء و دكتر محمد علاء و پدرزن ميرزا عبد الوهاب خان نظام الملك بود . مردى بود بسيار باهوش و خوش‌ذوق و تحصيل - كرده و دانا كه در شيوهء نگارش از استادان است و در حسن خط ، خود و پسرش امين الدوله هردو مبتكرند و خط تحرير را بسيار شيرين مىنوشته‌اند .\r\nمجد الملك مؤلف رسالهء بسيار شيواى « كشف الغرايب » است كه به نام رسالهء مجديه در 1321 ه . ش . به وسيلهء مرحوم سعيد نفيسى چاپ شده است . « 1 » نيز كتابى در جغرافياى روسيه دارد كه خطى و در كتابخانهء مجلس است . ( از مقدمهء رسالهء مجديه به اختصار ) .\r\n\r\nاديب الملك ، عبد العلى ( ص 41 - ص 17 چاپ اول )\r\nفرزند حاجى على خان مراغه‌اى حاجب الدوله دختر ملا احمد مراغه‌اى معروف به مستجاب الدعوه كه در 5 شعبان 1243 متولد شده است . در كودكى غلام بچهء اندرون شاهى بود و بعد به منصب پيشخدمتى رسيد . در 1258 سمت نايب ناظر يافت و حكومت كاشان به او داده شد . در 1261 پيشخدمتباشى وليعهد شد . در 1270 ملقب به اديب الملكى و واسطهء عرض عرايض شعرا و اهل ادب به حضور شاه گشت . زمانى كه تشريفات مربوط به سفرا بر عهدهء پدرش بود از او نيابت مىكرد و همين حال را داشت در حكومت پدرش در خوزستان . در 1284 حاكم قم شد و در 1285 به وزارت وظايف و اوقاف معين گشت . در 1287 حكومت قم و ساوه و زرند به او داده شد . در 1288 به حكومت گلپايگان و خوانسار معين شد و در همان سال به حكومت سمنان و دامغان انتقال يافت .\r\nدر 1293 دوباره به حكومت قم و ساوه شد . پس از اين مأموريت رياست مجلس شوراى عدليه به او واگذار شد و در اين سمت بود كه در تاريخ 28 ذى الحجه 1302 به سكته درگذشت .\r\nاديب الملك از پيروان حاج محمد كريم خان كرمانى بود . سفرنامهء آذربايجان او به نام دافع الغرور به كوشش ايرج افشار چاپ شده است و سفرنامهء كربلاى او هنوز به حالت خطى باقى است . « 2 » ( از مقدمهء دافع الغرور به اختصار ) .\r\n\r\nقوام الدوله ، ميرزا محمد ( ص 41 - ص 17 چاپ اول )\r\nپسر ميرزا محمد تقى قوام الدولهء آشتيانى در 1265 به عنوان پيشكارى حمزه ميرزاى حشمت الدوله مأمور آذربايجان و در 1268 به قوام الدوله ملقب شد . در ابتداى سال 1272 به سمت پيشكارى خراسان تعيين شد و اين مأموريت او تا حدود سال 1276\r\n\r\n\r\n","description":"","footnote":"\r\n( 1 ) چاپ ديگرى دارد كه در حاشيهء صفحهء 463 معرفى شد .\r\n( 2 ) اين سفرنامه به كوشش مسعود گلزارى ( تهران ، 1363 ) چاپ شده است .\r\n","page_name":" 486 ","page_number":76},
  {"content":"\r\n\r\nطول كشيد و واقعهء مولمهء شكست مرو در اين مدت اتفاق افتاد . اين شكست نتيجهء بىكفايتى حشمت الدوله والى خراسان و اختلاف او با قوام الدوله و بىتدبيرى و بىعلاقگى قوام الدوله و شايد هم ناشى از سوءنيت او بوده است ، و گرنه مستوفى ديوان را چه كار به قبول فرماندهى سپاه و شركت در جنگ . در نتيجهء اين افتضاح وقتى به طهران احضار شد او را به خفت تمام وارد پايتخت كرده و جريمه‌اى سنگين از او گرفتند ، ولى او به مصداق فمن نجى برأسه فقدربح راضى و خوشحال بود و در حقيقت دامادى فرهاد ميرزا عموى شاه در آنجا به كارش آمد .\r\nدر 1278 دوباره به او كار داده شد و به سمت پيشكار سلطان حسين ميرزا جلال الدوله كه بعدا برادرش سلطانمسعود ميرزا يمين الدوله كه ظل السلطان لقب يافته بود جاى او را گرفت مأمور اصفهان شد . در 1280 به پيشكارى سلطانمسعود ميرزا مأمور فارس شد و دو سال در آن شهر بود و به علت بدرفتارى او با مردم شورش در شهر برخاست و ناچار به طهران احضار شد . در 1283 وزير گمركات شد و در 1288 عضو دار الشوراى كبرى گشت و نيز در همين سال وزير محاسبات شد و بالاخره در محرم 1290 به مرض محرقه درگذشت .\r\nوى پدر ميرزا ابراهيم معتمد السلطنه و جسد حسن وثوق و وثوق الدوله ( عاقد قرارداد 1919 تحت الحمايگى ايران ) و احمد قوام قوام السلطنه و برادر ديگر اوست كه معتمد السلطنه لقب داشت .\r\n\r\nعلاء الملك قزوينى ، ميرزا عبد الله خان ( ص 41 - ص 17 چاپ اول )\r\nپسر سوم ميرزا نبى خان قزوينى امير ديوان و نوهء فتحعلى شاه از ماه نوش‌لب خانم دختر سى و ششم آن پادشاه . در آغاز در دفتر استيفاء كار مىكرد . در 1274 وزارت و پيشكارى شاهزاده عبد الصمد ميرزا حكمران قزوين را داشت . در 1279 مدتى حاكم همدان بود و لقب علاء الملك هم رسما به او داده شد . در 1293 رياست ادارهء ملبوس و خيامخانهء نظام را داشت . مدتى نيز حاكم شاهرود و بسطام و پس از ميرزا محمد قوام الدوله مدتى وزير وظايف بود . در 1301 مستوفى بنائى بود و سال بعد به عضويت دار الشوراى كبرى درآمد و سرانجام در شب سه‌شنبه 23 جمادى الثانيهء 1308 به سكته درگذشت . اولادى نداشت .\r\n\r\nامين الدوله ، ميرزا على خان ( ص 41 - ص 17 چاپ اول )\r\nپسر حاج ميرزا محمد خان مجد الملك و متولد 1260 هجرى قمرى . پدر او را بسيار خوب تربيت كرد و او نيز استعداد خوبى داشت . خيلى جوان بود كه در وزارت\r\n\r\n","description":"","footnote":"","page_name":" 487 ","page_number":77},
  {"content":"\r\n\r\nرسائل يا دفتر مخصوص شاه عضويت پيدا كرد و در 1275 همراه پدرش به بغداد رفت و در آنجا تحصيلات خود را دنبال نمود و در عربيت و ادبيت و زبان فرانسه پيشرفت بسيار حاصل نمود . عنوان او در اين سفر منشيگرى بود . در 1278 نظر به لياقت علمى و حسن خط شاه دستور داد كه در سفر و حضر ملتزم ركاب باشد و او در اين وقت هجده ساله بود . سال بعد به نيابت وزارت امور خارجه انتخاب شد و در 1283 جزو پيشخدمتان و « منشى حضور » شاه شد و اين عنوان لقب او گشت . در 1290 كه پاشا خان امين الملك پدرزنش درگذشته بود لقب امين الملك به او داده شد و در 1288 ادارهء چاپارخانه‌هاى دولتى هم به او واگذار شد .\r\nدر اولين سفر ناصر الدين شاه به اروپا تا آلمان همراه شاه بود و از آنجا بنابه مخالفت آقا ابراهيم امين السلطان با او به طهران بازگشت و در بازگشت شاه به عضويت و نظامت مجلس شوراى وزراء منصوب شد . در 1293 مدير شوراى دولتى شد و در سال بعد ضرابخانه نيز به او سپرده شد .\r\nپس از فوت ميرزا هاشم خان برادر فرخ خان كاشانى امين الدوله در 1294 اين لقب به ميرزا على خان داده شد . به اين معنى كه در شعبان 1299 كه او وزير وظايف و اوقاف و رئيس كل پست و مدير دار الشوراى دولتى بود به لقب امين الدوله ملقب شد .\r\nدر 1295 براى تعزيت درگذشت ويكتور امانوئل دوم پادشاه ايتاليا و تهنيت جلوس پسرش هومبرت اول به رم مأموريت يافت . در 1298 پس از فوت پدرش وزارت وظايف و اوقاف به او داده شد و در اين پست نيز مستقيما زير نظر او قرار گرفت و با اينكه يك‌بار از رياست شوراى دولتى استعفا داد دوباره به اين منصب منصوب شد و تا 1303 در اين سمت بود و باز پس از اندك زمانى كه ركن الدوله برادر شاه رئيس شورا شد اين مقام به امين الدوله بازگشت . امور وزارت وظايف و اوقاف را برادرش ميرزا تقى خان مجد الملك از طرف او اداره مىكرد .\r\nدر اواسط سال 1307 مىخواستند او را به خراسان بفرستند ولى نپذيرفت .\r\nدر 1314 به پيشكارى و وزارت وليعهد به آذربايجان رفت و پس از بازگشت در جمادى الثانيهء 1314 وزير اعظم و در سال بعد صدراعظم مظفر الدين شاه شد و در اين دوره دختر شاه را براى پسرش محسن خان گرفت و محسن خان زن قبلى خود را كه دختر شيخ محسن خان مشير الدوله بود طلاق داد و اين مسئله مايه كدورت ميان امين الدوله و مشير الدوله كه از دوستان صميمى هم بودند شد و مشير الدوله كمر به دشمنى او بست و سرانجام امين الدوله در 16 صفر 1316 معزول شد و به گيلان رفت .\r\nدر ايام معزوليت توفيق سفر حج يافت و پس از بازگشت در 1322 در شصت و دو سالگى درگذشت . امين الدوله مردى خوش‌ذوق ، ظريف ، باسواد ، بسيار خوشخط و مبتكر در طرز تحرير و در پيشرفت تمدن جديد من جمله تأسيس مدرسه و آوردن كارخانهء قند و كبريت و ايجاد پست بالنسبه منظم پيش قدم بود .\r\nهردو امين السلطان به شدت با او مخالفت و دشمنى داشتند و حتى آقا ابراهيم امين السلطان نسبت دزدى هم به او داد . حاج مخبر السلطنهء هدايت او را به داشتن\r\n\r\n","description":"","footnote":"","page_name":" 488 ","page_number":78},
  {"content":"\r\n\r\nروابطى با سفارت انگليس ياد كرده است ، به طوريكه شاه هم مىدانسته و از آن احتراز داشته است . از امين الدوله خاطرات سياسى « 1 » و سفرنامهء حج « 2 » به چاپ رسيده است .\r\n\r\nمجد الملك ، ميرزا تقى خان ( ص 41 - ص 18 چاپ اول )\r\nپسر حاج ميرزا محمد مجد الملك سابق الذكر كه در 1278 متولد شد . دخول او در خدمت دولت مانند اكثر بلكه تمام رجال قديم به عنوان پيشخدمت بود . در 1299 لقب سابق برادرش منشى حضور به او داده شد و سمت معاونت برادر را پيدا كرد .\r\nپس از فوت پدر به لقب پدر ملقب گشت ( 7 شوال 1299 ) و لقب منشى حضور به محسن خان برادرزاده‌اش داده شد .\r\nمجد الملك از اين تاريخ امور وزارت وظايف و اوقاف را اداره مىكرد و مدت هشت سال در اين سمت بود و بعدها نيز در سالهاى 1320 و 1321 مستقلا وزير وظايف و اوقاف شد . در دورهء اول مجلس از طرف اعيان طهران وكيل شد ( 1324 ) و در همين سال در كابينهء مشير السلطنه وزير تجارت شد . در 1332 به پيشكارى محمد - حسن ميرزا وليعهد به تبريز رفت .\r\nمجد الملك مردى درس‌خوانده ، دانا و خوش‌ذوق و شاعر و خوشنويس و نقاش و در ادب فارسى و عربى متبحر بود . تخلص شعرى او « عبقرى » بوده است .\r\n\r\nنظام الدوله ( معير الممالك ) ، دوستعلى خان ( ص 41 - ص 18 چاپ اول )\r\nفرزند حسينعلى خان معير الممالك ، نخستين شغل معتبر او حكومت يزد بود در اواخر سلطنت محمد شاه در 1264 از آن سمت معزول شد و در 1274 پس از فوت پدر سمت خزانه‌دارى و منصب معير الممالكى و رياست بيوتات سلطنتى يافت و در 1283 داراى مقامها و مناصب ذيل بوده است : خزانه‌دارى ، جمع‌آورى و تحويلدارى وجوه مخصوص خزانهء اندرون ، وصول ماليات و اقساط پرداخت وجوه ، تصدى ضرابخانه ، كالسكه‌خانه ، زنبوركخانه ، حكومت گيلان و يزد كه فرمان آن هم‌اكنون در موزهء هنرهاى تزئينى است .\r\nدر 1288 عضو دار الشوراى كبرى شد و علاوه بر آن اندك زمانى وزارت ماليه هم به او تعلق گرفت و دو سال بعد در اوايل 1290 در پنجاه و چهار سالگى به مرض تيفوس يا محرقه درگذشت .\r\n\r\n\r\n","description":"","footnote":"\r\n( 1 ) به كوشش حافظ فرمانفرمائيان ( تهران ، 1341 ) و دوبار چاپ شده است .\r\n( 2 ) چاپ لوحى از روى خط امين الدوله ( تهران ، ؟ 1322 ش . ه ) و چاپ حروفى به كوشش اسلام كاظميه ( تهران ، 1354 ) .\r\n","page_name":" 489 ","page_number":79},
  {"content":"\r\n\r\nنظام الدوله بسيار زرنگ و كارى و در جمع مال ماهر بوده است . نخستين كسى است از ايرانيان كه قسمتى از ثروت و نقدينهء خود را در بانك انگلستان به امانت گذاشت و چون بسيار ثروتمند بود طبعا اهل ذوق و تجمل نيز بود . نقاشيها و خطوط خوب و مهرهاى بسيار قشنگ جمع‌آورى كرده و گرانبهاترين كتب خطى را به دست آورده بود . شمس العماره را او براى ناصر الدين شاه ساخت و هم او عصمت الدوله دختر شاه را براى پسرش دوست محمد خان گرفت و عروسى بسيار باشكوهى در طهران به راه انداخت .\r\n\r\nمعير الممالك ، دوستمحمد خان ( ص 41 - ص 18 چاپ اول )\r\nفرزند دوستعلى خان نظام الدوله و شوهر عصمت الدوله ( فاطمه ) دختر دوم ناصر الدين شاه ، متولد 1273 و متوفى 1331 هجرى قمرى .\r\nپس از اينكه پدرش در 1288 به لقب نظام الدوله ملقب شد لقب و منصب معير الممالكى را به پسر خود واگذاشت و حكومت يزد نيز در اين سال به او كه پانزده سال بيشتر نداشت واگذار شد . پس از فوت نظام الدوله ، دوستمحمد خان كه به ثروتى بىپايان رسيده بود به تدريج دست از مناصب دولتى كشيد و دو سه سفر به اروپا رفت و در يك سفر هم نمايندهء ناصر الدين شاه در مراسم گشايش ترعهء سوئز بود . در اروپا به خوش‌گذرانى روزگار مىگذرانيد و با كسانى چون سارا برنارد هنرپيشهء فرانسوى ارتباط داشت . مشاغل او در ايران نيز رفته‌رفته به دست آقا ابراهيم امين السلطان و پسرش ميرزا على اصغر خان افتاد .\r\nمظفر الدين شاه امتياز تلفون در ايران را به او واگذاشت و او آن را به جهانيان فروخت و با آن همه ثروت پدرى كه تمام كرده بود آن را براى هزينهء معالجه خود در اروپا صرف نمود ( از بامداد به اختصار ) . اشاره‌اى به خانواده او در خاطرات ممتحن الدوله هست .\r\n\r\nامين السلطان ، آقا ابراهيم ( ص 41 - ص 18 چاپ اول )\r\nبنا به نوشتهء امين الدوله و اعتماد السلطنه ، پسر زال يا زال‌بيك از اهالى سلماس و شايد در اصل از اسراى تفليس بود . امير سليمان خان اعتضاد الدوله زال را در دستگاه خود وارد و او را مسلمان كرد و زنى مسلمان به او داد و آقا ابراهيم از آن زن است .\r\nبعدها در زمان صدارت پسر آقا ابراهيم خواستند نسب خود را به لاچين خان گرجى مقرب درگاه عباس ميرزا برسانند ولى گويا مطلب اساسى نداشته باشد .\r\nآقا ابراهيم و برادرش حسين در كودكى شاگرد كفاش بودند . اسكندربيك عم اين\r\n\r\n","description":"","footnote":"","page_name":" 490 ","page_number":80},
  {"content":"\r\n\r\nدو طفل كه ابتدا در دستگاه سليمان خان خانخانان دائى ناصر الدين شاه و بعدا در دستگاه وليعهد آبدار و سقاباشى و دخيل عملهء آبدارخانه بود اين دو طفل را در آنجا به كار گماشت . حسين در خدمت دوام نكرد ولى آقا ابراهيم در سر خدمت ماند .\r\nپس از پادشاه شدن ناصر الدين شاه اسكندربيك مأمور آبدارخانه و سقاخانه شد و آقا ابراهيم در زير دست او خدمت مىكرد و خريد آبدارخانه با او بود . از اينرو شهرت و بصيرتى در كار پيدا كرد .\r\nاسكندربيك آبدار در هزار و دويست و هشتاد و اندى پس از مراجعت از سفر حج درگذشت و شغل او را به آقا يوسف پسر او و آقا ابراهيم برادرزادهء او دادند و چون آقا ابراهيم بسيار باهوش بود و زرنگ و پشت‌كاردار و دقيق و صرفه‌جو و كاركن بود با آنكه مطلقا سواد نداشت به زودى معروفيت كامل حاصل كرد .\r\nدر 1286 كه عنوانش آبدارباشى خاصه بود به لقب امين السلطان ملقب و دو سال بعد به سمت صاحب‌جمعى يعنى ادارهء شترخانه و قاطرخانه و حمل‌ونقل دولتى منصوب شد . در 1294 عضو دار الشوراى كبرى گرديد و در ضمن ادارات متعددى زير نظر او بود . در 1299 وزير ماليه و دربار شد و چون قبلا گمرك و ضرابخانه و انبار غله و ساختمانها و باغها و قنوات و خزانه نيز زير دست او بود در همه كارها وارد و مسلط شده بود و همه امور مالى دولت در واقع در دست او افتاده بود و او با كارآمدى عجيب همه اين كارها را اداره مىكرد و به قول امين الدوله « آقا ابراهيم را زيركى و چالاكى و مواظبت شبانه‌روزى در خدمت شاه مقامى داد . . . »\r\nدر 1300 با اينكه بيمار بود به امر شاه جزو ملتزمين ركاب سفر مشهد قرار گرفت و سرانجام در 17 رمضان 1300 در قريهء داورزن درگذشت و نعش او را به مشهد بردند و در دار السعاده دفن كردند . در خاطرات ممتحن الدوله هم اشاراتى مفيد در احوال او هست .\r\n\r\nامين الملك ، ميرزا اسمعيل ( ص 41 - ص 18 چاپ اول )\r\nپسر سوم آقا ابراهيم امين السلطان ، متولد در سال 1284 و متوفى 5 شنبه 16 ذى الحجهء ه . ق . مدفون در قم در مقبرهء اختصاصى . در ابتدا طلبهء معمم بود . در 1300 كه ميرزا على اصغر خان به‌جاى پدرش همه كاره و ملقب به امين السلطان شد شيخ - اسمعيل را به لقب امين الملكى ملقب و او را كلاهى ساخت و از طرف خود به رياست خزانه گماشت . پس از آن امور گمرك و غلات ايران را نيز به عهده او گذاشت .\r\nدر 1303 ميرزا اسمعيل امين الملك به عضويت دار الشوراى كبرى و خطاب خانى مفتخر گشت و چون در واقع معاون برادرش بود به زودى بسيار ثروتمند شد . على الخصوص كه ضرابخانه هم زير نظر اين دو برادر بود .\r\nدر 1314 پس از عزل ميرزا على اصغر خان و تبعيد او به قم امين الملك نيز از\r\n\r\n","description":"","footnote":"","page_name":" 491 ","page_number":81},
  {"content":"\r\n\r\nهمه مناصب بر كنار شد و تحت تعقيب و آزار قرار گرفت و مبالغى از او دريافت شد و با اينكه در محرم 1316 وزير داخله هم شد اينقدر در دوران عزل صدمه ديده بود كه سخت بيمار گشت و در سى و دو سالگى درگذشت .\r\nامين الملك در هنگام طلبگى خوب درس خوانده بود و اگر اين رشته را ادامه مىداد احيانا ممكن بود در اين رشته خيلى ترقى بكند . چه مردى باهوش و محكم بود و اين تغيير وضع براى او خيلى زيان‌آور شد و ثروتى را هم كه از اين راه اندوخته بود به زودى برباد رفت . نه براى خود او نتيجه‌اى داشت و نه براى فرزندانش .\r\n\r\nوزير دفتر ، ميرزا هدايت الله ( ص 41 - ص 18 چاپ اول )\r\nپسر ميرزا حسين آشتيانى و او برادرزادهء ميرزا حسن مستوفى الممالك اول و وزير علينقى ميرزا ركن الدوله بود و چون جوانى كه مورد علاقهء شاهزادهء بدكردار بود به او توهين كرد با تفنگ خود را كشت . ميرزا هدايت الله به‌رسم خانوادگى در جوانى در سلك مستوفيان درآمد و در 1267 به فرمان امير كبير مأمور رسيدگى به ماليات صائين قلعهء افشار شد . در 1275 به‌جاى ميرزا داود خان پسر ميرزا آقا خان نورى وزير لشكر شد . در محرم 1290 با لقب وزير دفترى رئيس دفتر استيفاء شد كه به منزلهء وزير ماليه بود .\r\nوزير دفتر با ميرزا يوسف مستوفى الممالك پسرعمو بود و خواهر ميرزا يوسف زن وزير دفتر بود . معهذا بر سر امور ادارى و ملكى ميان آن دو رقابت و اختلاف عجيبى بود و ميرزا هدايت چون مردى محكم بود به‌آسانى زير بار مستوفى نمىرفت و چون مستوفى در 1299 پسر خردسال خود را رئيس دفتر استيفاء كرد ميرزا هدايت بسيار رنجيد و استعفا كرد .\r\nدر 1303 كه مستوفى درگذشت تمام كارها و مشاغل او برحسب امر شاه به پسرش ميرزا حسن كه جوانى كم سن‌وسال بود داده شد و باز به امر شاه وزير دفتر سمت سرپرستى او را در كار ادارى بر عهده گرفت و براى رسيدن به كارهاى پسرش ميرزا حسين را معاون ميرزا حسن كرد و عنوان نايب مستوفى الممالك به او داده شد .\r\nميرزا هدايت دروباى سال 1310 درگذشت و سمت او به پسر بزرگش ميرزا حسين واگذار و لقبش نيز به او داده شد . پسر ديگر او دكتر محمد مصدق بود . ميرزا هدايت مردى دانا و عارف مسلك و در رشتهء عرفان داراى تأليفاتى است « 1 » . ( طرائق الحقايق ، روزنامهء خاطرات اعتماد السلطنه و بامداد به اختصار ) .\r\n\r\n\r\n","description":"","footnote":"\r\n( 1 ) از آن جمله است « كشف و اشراق » نسخهء خطى 1 / 2673 ( كتابخانهء مركزى دانشگاه تهران ) ، و تحفة الخواص ( چاپ سنگى بىتاريخ ) .\r\n","page_name":" 492 ","page_number":82},
  {"content":"\r\n\r\n\r\nمستوفى الممالك ، ميرزا حسن ( ص 41 - ص 18 چاپ اول )\r\nپسر ميرزا يوسف مستوفى الممالك و متولد 1292 هجرى قمرى كه در شش يا هفت سالگى با لقب مستوفى الممالكى رئيس دفتر استيفاء ( وزارت ماليه تقريبا ) شد و ميرزا هدايت وزير دفتر سمت سرپرستى او را در كارهاى ادارى يافت و چون مستوفى دوم يعنى ميرزا يوسف درگذشت همه كارهائى كه داشت به استثناى صدارت به يگانه پسرش ميرزا حسن تعلق گرفت و ميرزا هدايت همچنان از او نيابت مىكرد و ناصر الدين شاه هم همان احترام پدرش را براى او قائل بود .\r\nمستوفى همچنان بر سر كار بود تا در سلطنت مظفر الدين شاه در 1318 هجرى قمرى سفرى به اروپا رفت و هفت سال در پاريس اقامت نمود و در اين مدت غالبا هر روزه ده دوازده‌نفر از ايرانيها مهمان او بودند و وقتى هم كه به ايران برگشت مورد احترام عمومى و در حقيقت فرد شاخص ملى بود . چه مردى بود رئوف و مهربان و در دوستى ثابت و به تمام معنى « آقا » و در عين‌حال وطن‌پرست .\r\nمستوفى با ميرزا على اصغر خان اتابك به ايران بازگشت و در كابينهء اتابك وزير جنگ شد و پس از استقرار مشروطيت پانزده بار وزير و يازده بار رئيس الوزراء شد و غالبا هم از طهران به نمايندگى انتخاب مىشد . از دورهء هفتم به بعد نمايندگى را نپذيرفت .\r\nدر ششم شهريور 1311 ه . ش . كه در خانهء ميرزا رضا خان حكمت ( سردار فاخر ) مهمان بود حالتى شبيه سكته به او دست داد و با اينكه دكتر مهدى ملك‌زاده در مقام معالجه برآمد علاج سودى نداد و مستوفى درگذشت و در مقبرهء خانوادگى در ونك مدفون شد و داستان مرگ او همچنين در ترديد و ابهام باقى ماند .\r\nمستوفى علاوه بر ارث پدرى از عمهء خود زن ميرزا عيسى وزير هم ثروت هنگفتى به ارث برد و همه را در راه آقائى خرج كرد .\r\n\r\nادارهء دفتر لشكر ( ص 41 - ص 18 چاپ اول )\r\nيعنى ادارهء محاسبات و احصائيه و حقوق و جيرهء اهل نظام و اين اداره از وزارت جنگ كه بعدا تشكيل شد مجزا بوده است تا در 1288 به آن ملحق شد .\r\n\r\nميرزا داود خان نورى ( ص 41 - ص 18 چاپ اول )\r\nپسر دوم ميرزا آقا خان نورى و متولد سال 1258 ، در كودكى لله و مربى او ميرزا\r\n\r\n","description":"","footnote":"","page_name":" 493 ","page_number":83},
  {"content":"\r\n\r\nعباسقلى قزوينى بود كه بعدا از دوستان و نزديكان حاج ميرزا حسين خان سپهسالار شد و معلم او ميرزا عبد الوهاب شيرازى بود كه بعدا آصف الدوله لقب گرفت و از وزراء گشت .\r\nميرزا آقا خان در زمان صدارت خود ادارهء دفتر لشكر يا وزارت لشكر را به او كه پانزده سال بيشتر نداشت سپرد . پس از عزل ميرزا آقا خان او نيز مانند پدر و برادران معزول و به يزد تبعيد شد . در 1288 كه ميرزا حسين خان سپهسالار روى كار آمد و مستوفى مستعفى شد ميرزا كاظم خان برادر بزرگ ميرزا داود خان وزير ماليه شد و ميرزا داود خان معاون او و تا سال 1290 در اين سمت باقى بود و در 1294 در سى و شش سالگى درگذشت .\r\nميرزا داود خان داماد خانبابا خان سردار بود . داوديه باغ ييلاقى ميرزا داود خان بوده است .\r\n\r\nميرزا موسى آشتيانى مستوفى ( ص 42 - ص 18 چاپ اول )\r\nپسر ميرزا هادى از احفاد آقاسى بيك پسر آقا محسن آشتيانى و با قوام الدوله و مستوفى و وزير دفتر بنى عم بوده است . در 1266 در قزوين بوده و در موقع بلوا و بسته شدن بازار آن شهر از خود كفايتى نشان داد و امير كبير او را به سمت استيفاى كل خراسان منصوب نمود . چون حسام السلطنه به حكمرانى خراسان رفت ميرزا موسى به وزارت او ارتقاء حاصل كرد ميرزا آقا خان نورى او را احضار كرد .\r\nچون حاج ميرزا حسين خان سپهسالار روى كار آمد او را براى وزارت لشكر در نظر گرفت و در نامه‌اى از درستى و پاكى او به شاه گزارش داد و از سوابق او و خود در سنوات سابق و پس از بازگشت سخن راند و از اين‌رو شاه آن انتصاب را تأييد نمود .\r\nدر ابتدا عنوان او رئيس دفتر لشكر بود و بعد در 1291 عنوانش وزير لشكر شد .\r\nميرزا موسى تا آخر عمر يعنى دوشنبه سوم جمادى الثانيهء 1298 وزير لشكر بود و در آن روز فوت نمود .\r\nوى داماد حاج فرهاد ميرزا بود ، يعنى مهرماه خانم عصمت السلطنه دختر حاج - فرهاد ميرزا در نكاح وى بوده است . ( از كتاب سپهسالار اعظم و بامداد به اختصار ) .\r\n\r\nمحمد حسن خان ترك ( ص 42 - ص 18 چاپ اول )\r\nاز اعيان تبريز و ناظر و خوانسالار وليعهد در آن شهر كه چون به طهران آمد رياست عملهء خلوت و رياست صندوقخانهء شاهى و منصب مهردارى و رياست تفنگداران خاصهء پادشاهى متناوبا به او واگذار شد . پس از آن خزانه‌دار نظام شد و آنگاه به\r\n\r\n","description":"","footnote":"","page_name":" 494 ","page_number":84},
  {"content":"\r\n\r\nحكومت كاشان رسيد و اين مقام او يك‌بار ديگر نيز تجديد گرديد و در 21 ربيع الثانى 1274 درگذشت .\r\nوى گويا پدرزن مرحوم غلامحسين خان غفارى صاحب اختيار بود و ظاهرا ستاره - خانم زن معقودهء شاه هم كه بعدا به موقع منقطعات تنزل يعنى طلاق داده و بعد صيغه شد و مقام وى با فروغ السلطنهء جيران تبديل گرديد دختر او بوده است . وى را محمد حسن خان ترك ( به مناسبت لهجهء غليظ آذربايجانى او ) و محمد حسن خان رختدار هم نوشته‌اند . ظاهرا با آقا محمد حسن صندوقدار يكى است چه آنكه صاحب حقايق الاخبار او را آقا محمد حسن خان مهردار نوشته است كه در 1274 وفاتش رو نمود . ( حقايق - الاخبار چاپ 2 ص 237 ) .\r\nآقا رضاى اقبال السلطنه هم داماد اين شخص بوده است . ( روزنامهء خاطرات اعتماد السلطنه ، ص 802 ) ، آقا محمد حسن در زمان محمد شاه هم صندوقدار بوده است .\r\n( همان كتاب ، ص 423 ) . و احتمالا برادر حاجى على عسكر خواجه از پيشخدمتهاى عباس ميرزا ( تاريخ نو ص 65 ) . در مورد وحدت اين محمد حسن خانها مسئله روشن نيست و دامادى صاحب اختيار هم نسبت به او محل ترديد است و بستگان نزديك مرحوم صاحب اختيار هم در اين مسئله روشن نيستند و آنها محمد حسن خان ترك را پدرزن صاحب اختيار مىدانند . ( فرهنگ ايران‌زمين ، ج 20 ص 221 ) . اشارتى به دو در تحفه الفقراء مندرج در مجلهء فرهنگ ايران‌زمين ( ج 16 و 17 ص 183 ) نيز هست و چون اين اشاره مربوط به سال 1299 است بنابراين نمىتواند همان محمد حسن خان صندوقدار باشد مگر آنكه پسرش باشد كه طبق معمول شاه بعد از پدر به نام پدر ناميده شده است .\r\n\r\nنصر الله خان ( ص 41 - ص 18 چاپ اول )\r\nدائى ناصر الدين شاه كه پس از نظارت سمت نظام العلمائى به او داده شد ( 1272 ) و اين بعد از فوت حاج ملا محمود نظام العلماء معلم ناصر الدين شاه در دورهء وليعهدى كه در همين سال اتفاق افتاد ، صورت گرفت .\r\n\r\nمجد الدوله ، امير اصلان خان قاجار ( ص 42 - ص 18 چاپ اول )\r\nپسر امير قاسم خان قاجار و برادر صلبى مهدعليا و دائى ناصر الدين شاه ، از پيشخدمتهاى مقرب محمد شاه و ايشيك آقاسى باشى وليعهد در تبريز ( 1263 ) . در 1264 امير كبير او را براى اسكات شورش فارس فرستاد ولى كارى از دست او برنيامد .\r\nدر 1266 به پشتيبانى ناصر الدين شاه به حكومت زنجان انتخاب شد ولى نتوانست\r\n\r\n","description":"","footnote":"","page_name":" 495 ","page_number":85},
  {"content":"\r\n\r\nاز بروز شورش در آن شهر جلوگيرى نمايد . در سال 1272 حاكم گيلان و ملقب به عميد الملك شد و تا 1276 در اين سمت بود . در 1275 لقب او مجد الدوله شد . پس از حكومت گيلان دوباره حكومت زنجان به او داده شد و تا 1280 در اين سمت بود . در اين سال ايشيك آقاسىباشى دربار شد . در 1285 دوباره والى گيلان گرديد و يك سال بيشتر در اين سمت نبود ، چه نسبت به مردم تعدى بسيار مىكرد و چون سلطانمسعود - ميرزا پسر شاه حاكم اصفهان شد مجد الدوله پيشكار او گرديد .\r\nدر 1287 ميرآخور اصطبل شاهى شد . در 1288 عضو دار الشوراى كبرى گرديد و در همان سال به حكومت خوزستان و بروجرد مأمور گشت ، ولى پيش از رفتن به محل مأموريت خود در ماه صفر 1288 به مرض جذام درگذشت . مجد الدوله داماد فتحعلى شاه و شوهر زينت الدوله دختر او بود .\r\n\r\nعين الملوك ( عين الملك ) ( ص 41 - ص 18 چاپ اول )\r\nپسر شير خان قاجار اعتضاد الدوله و عزت الدوله خواهر ناصر الدين شاه و داماد محمد تقى ميرزاى ركن الدوله به دخترش شرف السلطنه كه در 1285 پس از فوت پدرش اين سمت را يافت .\r\n\r\nمجد الدوله ، مهديقلى خان قاجار ( ص 42 - ص 18 چاپ اول )\r\nپسر عيسى خان اعتماد الدوله دائى ناصر الدين شاه در ابتدا غلام بچه و بعدا از پيشخدمتهاى شاه بود . در 1296 ميرآخور دربار سلطنتى گرديد در شوال 1299 به لقب مجد الدوله ملقب شد و در جمادى الاولى 1300 داماد ناصر الدين شاه به دخترش فخر الدوله گرديد . در 1301 از ميرآخورى معزول شد و در سال بعد خوانسالارى به او داده شد و تا قتل ناصر الدين شاه اين سمت را داشت .\r\nمجد الدوله شكارچى و سواركار قابلى بود و در زمان خود از خوش‌لباسها و نزد ناصر الدين شاه بسيار جسور بود و با شاه خودمانى صحبت مىكرد . بعد از فخر الدوله كه در جوانى ( سى و سه سالگى ) مرد خواست دختر ديگر شاه واليه را بگيرد لكن فروغ الدوله خواهر فخر الدوله به شاه نوشت كه اگر واليه زن مجد الدوله بشود . . . من به سفارت انگليس خواهم رفت . ( روزنامهء خاطرات اعتماد السلطنه ، ص 1060 ) . لذا مقرر داشتند كه مجد الدوله دختر نايب السلطنه را ببرد و از اين جهت مجد الدوله دختر كامران ميرزا معصومه خانم سرور السلطان را گرفت كه ده يازده سال بيشتر نداشت .\r\n( همان مأخذ ، ص 1099 ) . اما معير الممالك در كتاب يادداشتهائى از زندگانى خصوصى ناصر الدين شاه نوشته است كه واليه كه زن اعتضاد الملك شد پس از فوت وى به عقد\r\n\r\n","description":"","footnote":"","page_name":" 496 ","page_number":86},
  {"content":"\r\n\r\nمهديقلى خان مجد الدوله درآمد و آقاى بامداد هم از او تبعيت كرده است و مجد الدوله را شوهر فخر الدوله و واليه هردو مىداند .\r\nاعتماد السلطنه او را اين‌طور وصف كرده است . . . مادرش صيغه و بسيار نانجيب است ( اين مسئله گويا حاكى از غرض باشد ، زيرا مادر مجد الدوله خواهر پاشا خان امين الملك و خاله ميرزا على خان امين الدوله بوده است ) . اين جوان غلام بچه - باشى بود و مرباى تربيت مخصوص همايون است . معلومات او دروغ‌گوئى ، شرارت ، تقلب ، حرف مفت زدن ، تهمت بستن . آنچه صفات رذيلهء ذميمه است در عالم اين جوان دارد . اما صورتا جوانى است بيست و پنج‌ساله ( جمادى الاولى 1298 ) ، كلهء پرگوشت ، پيشانى كوتاه ، گوش بزرگ ، دماغ مثل پارچهء سنگى كه از كوهى جدا شده باشد ، چشم بزرگ اما بيرون آمده ، ابرو باريك بهم پيوسته ، دهان گشاد ، قد كوتاه ، عقل و مدرك هيچ ، فضولى و خرابى هزار خروار ، بددلى و بدىفطرت و پستى خيال به درجه‌اى كه زن او دختر محمد ناصر خان ظهير الدوله قاجار جزئى مكنت و جهازى به جهت او آورده در خانهء او مبتلا به مرض دق شد . بيچاره ضعيفه مسلول گرديد . اطباء جوابش دادند مأيوس از زندگانى شد . خان اميرآخور به بالين زوجهء خود رفت در حالتى كه بدحال بود دلدارى به او داد . در بين صحبت گفت چه عيب دارد من آنچه دارم به تو مصالحه كنم و بعد از مردن من از تو باشد و تو هرچه دارى به من مصالحه كنى تا بعد از فوت تو من متصرف شوم . واضح است حالت آن زن بيچاره چه مىشود و اگر ده روز به عمرش مانده بود شش روز كم شد و بالاخره مرد . چون اين نابكار از آن بيچاره اولادى نداشت چهاريك مكنت وارث موافق شريعت پيغمبر بايد به شوهر برسد تمام را ضبط كرد و خورد و برد . ( همان مأخذ ، ص 73 و 74 )\r\nدر هرسه سفر ناصر الدين شاه به فرنگ همراه او بود . عمر طولانى كرد و ثروت بسيار اندوخت و در سال 1357 هجرى قمرى درحالىكه بيش از نود سال داشت در طهران درگذشت و در مقبرهء محمد شاه دفن شد .\r\n\r\nاسد الله خان قاجار ( ص 42 - ص 18 چاپ اول )\r\nدائى ناصر الدين شاه بود و در آغاز سلطنت آن پادشاه به اين سمت منصوب شد و تا 1269 در اين سمت بود . در آن سال حاكم همدان و در 1270 ملقب به معتمد الملك شد و تا 1276 حاكم همدان بود و در شوال آن سال درگذشت و پسرش محمد حسين خان جاى او را گرفت .\r\n\r\n","description":"","footnote":"","page_name":" 497 ","page_number":87},
  {"content":"\r\n\r\n\r\nمحسن ميرزا ( ص 42 - ص 18 چاپ اول )\r\nپسر بزرگ عبد الله ميرزاى دارا پسر فتحعلى شاه كه داماد نايب السلطنه عباس - ميرزا بود و در نزد ناصر الدين شاه بسيار مقرب در 1263 نديم وليعهد و در تبريز بود . در سال 1271 ادارهء اصطبل و امير آخورى به او واگذار شد . وى شاهزاده‌اى بود شاعر و دانا و تخلصش « سلطانى » بود .\r\n\r\nجهانسوز خان ( ص 42 - ص 18 چاپ اول )\r\nپسر پنجاه و يكم فتحعلى شاه ( سليمان خان خانخانان و دائى ناصر الدين شاه ) كه از طرف مادر نوادهء دخترى حسينعلى خان بيگلربيگى اورميه بود و نام اصلى او نيز حسينقلى خان همنام جدش پدر فتحعلى شاه و چون او جهانسوز شاه به خود لقب داده بود اين شاهزاده را نيز جهانسوز خان و جهانسوز ميرزا مىگفتند . ( حقايق الاخبار ، چاپ دوم ، ص 127 ) .\r\nدر 1269 امير آخور سلطنتى شد و مناصب دوره‌هاى بعدى او معلوم نيست . در 1302 و 1303 حكمران اروميه بود و از 1304 تا 1309 حاكم شاهرود و بسطام . در 1310 با منصب و درجهء امير تومانى حاكم همدان شد و قشون آنجا نيز در اختيار او قرار داده شد .\r\nاما اين سمت او چندان دوامى نيافت كه به شاهرود انتقال يافت و چون وجيه الله - ميرزاى پسر احمد ميرزاى عضد الدوله در 1313 حاكم شاهرود و بسطام و سمنان و دامغان و استراباد شد جهانسوز ميرزا به طهران آمد و از دست برادرزاده شاكى بود و در خانهء امين السلطان بست نشست اما نتوانست كارى بكند تا چندى بعد مجددا حاكم شاهرود و بسطام گرديد و تا سال 1318 هجرى قمرى در سمت مزبور باقى بود و در اين سال بلاعقب در شاهرود درگذشت .\r\n\r\nمحمد حسين ميرزا ( ص 42 - ص 18 چاپ اول )\r\nپسر محسن ميرزاى ميرآخور ( مذكور در بالا ) كه در سال 1288 هجرى قمرى به‌جاى پدر امير آخور شد و در سال 1301 نيز بار ديگر به اين مقام رسيد و از سال 1315 تا 1320 ايلخانيگرى ايل قاجار با او بود . در 1314 به لقب يمين السلطان ملقب گرديد و كليهء دواب ديوانى و امور حمل‌ونقل به او سپرده شد و در 1323 به حكومت همدان منصوب گشت .\r\nوى نيز مانند پدر و جدش اهل فضل بوده است .\r\n\r\n","description":"","footnote":"","page_name":" 498 ","page_number":88},
  {"content":"\r\n\r\n\r\nاسمعيل خان قراداغى ( ص 42 - ص 19 چاپ اول )\r\nاز مأمورين غلاظ و شداد حكومت قاجاريه و مقدم بر حاجى على خان مقدم حاجب الدوله ، در ابتدا در دستگاه عباس ميرزا و پس از او در دستگاه محمد ميرزاى وليعهد مشغول خدمت بود و سمت فراشباشيگرى داشت . هنگامى كه محمد شاه عازم طهران بود دستور كور كردن دو برادر خود جهانگير ميرزا و خسرو ميرزا را به او داد و او هم به اردبيل رفت و انجام داد .\r\nدر 1251 قائم مقام را خفه كرد . در آغاز سلطنت ناصر الدين شاه از محركين شورش سربازان بود كه عزل امير كبير را خواستار بودند و او خود آلت دست كسان ديگر از داخلى و خارجى بود و چون شورش فرونشست او را معزول و پنجاه هزار تومان جريمه كردند . به‌جاى او حاجى على خان مقدم مراغه‌اى فراشباشى شد .\r\n\r\nحاجب الدوله بسطامى ، محمد خان ( ص 42 - ص 19 چاپ اول )\r\nپسر كربلائى عباس يوزباشى بسطامى از غلامان عباس ميرزا نايب السلطنه و پدر محمد حسين خان مشير خلوت و اينها اصلا از اهل ابر از آباديهاى ميان بسطام و شاهرود بوده‌اند .\r\nوى در 1285 حاكم خرقانين شد و خلعت گرفت . وفات او پيش از سال 1304 بوده است ، زيرا در آن سال روز 25 ذيحجه اعتماد السلطنه در محمود آباد مهمان محمد - حسين خان پسرش بوده است و مىنويسد كه ميراث پدرش حاج محمد خان حاجب الدوله به او رسيده .\r\n\r\nكاظم خان ترك ( ص 42 - ص 19 چاپ اول )\r\nاين شخص در سال بعد ملقب به حاجب الدوله گرديد و سه سال بيشتر دورهء حاجب الدولگى او نبود .\r\n\r\nمحمد تقى خان افشار ( ص 42 - ص 19 چاپ اول )\r\nنوادهء عسكر خان افشار و در ابتدا از پيشخدمتهاى ناصر الدين شاه و معروف به محمد تقى بيك بود و در 1272 محمد تقى خان شد ، ولى شاه او را افشار بيك خطاب مىكرد\r\n\r\n","description":"","footnote":"","page_name":" 499 ","page_number":89},
  {"content":"\r\n\r\nزيرا او از اولاد عسكر خان افشار بود . وى شوهر عندليب الدوله از زنهاى خوش‌آواز و خوانندهء مقرب شاه بود . در 1284 علاوه بر پيشخدمتى رئيس اصطبل توپخانه نيز شد و در 1289 فراشباشيگرى و حاجب الدولگى به او داده شد . در سال بعد به علت شركت در هنگامهء تقاضاى عزل سپهسالار از حاجب الدولگى معزول شد . در اواسط سال 1296 دوباره رئيس اصطبل توپخانه شد و در سال 1298 در طهران درگذشت .\r\nوى پدر محمد حسين خان سالار مكرم سردار امنع بود و پسر ديگرى هم به نام محمد خان داشت كه در 1289 رئيس اصطبل توپخانه شد .\r\nمجد الملك در رسالهء خود دربارهء اين زن و شوهر مىنويسد : عندليب آشفته‌تر مىخواند اين افسانه را . افشار بيك افسار اسبان توپخانه را به دست گرفته مست بادهء عرفان است و محو نظارهء جانان ! لطف سخن در آنست كه نام عندليب الدوله نظاره خانم بوده است و افشار بيك رئيس اصطبل و آن مصراع شعر از نظيرى نيشابورى و تمام آن چنين است :\r\n داستان عشق گل را از نظيرى بشنويد * عندليب آشفته‌تر مىخواند اين افسانه را \r\n\r\nحاجب الدوله ، محمد حسن خان ( ص 42 - ص 19 چاپ اول )\r\nپسر محمد رحيم خان علاء الدوله و متولد 1278 هجرى قمرى ، در يازده سالگى ( 1289 ) نسق‌چىباشى شد و در پانزده سالگى حاجب الدوله ( 1293 ) و در 1298 به لقب حاجب الدوله هم ملقب شد و در عين‌حال رياست سرايدارخانه و نسقخانه هم با او بود .\r\nوى در 1305 هنگام صرف غذا ته‌ديگى در گلويش گير كرد و درگذشت . در حالى كه بيست و هفت سال بيشتر نداشت . اين شخص پدرزن احمد قوام ( قوام السلطنه ) بود و نام پدربزرگ خود را داشت ، يعنى محمد حسن خان نسقچىباشى پسر جان محمد خان دولو متوفى 1254 .\r\n\r\nمعين الدوله ، حاج حسينعلى خان ( ص 42 - ص 19 چاپ اول )\r\nبرادر حاجب الدولهء متوفاى مذكور در فوق كه در 1294 در دربار غلام پيشخدمت - باشى بود و چون به حاجب الدولگى انتخاب شد سرايدارخانه و نسقخانه هم به او داده شد . وى تا 1308 حاجب الدوله بود و در 1310 به لقب معين الدوله ملقب شد و در 1312 هجرى شمسى درگذشت . ( 1352 ه . ق . ) .\r\n\r\n","description":"","footnote":"","page_name":" 500 ","page_number":90},
  {"content":"\r\n\r\n\r\nوزارت دول خارجه و ملل مختلفهء داخله ( ص 42 - ص 19 چاپ اول )\r\nاحتمالا مراد اتباع خارجه مقيم ايران است كه از جهت دين و مليت با ايرانيان اختلاف داشتند و اگر ملل متبوعه يعنى اقليتهاى داخلى فرض كنيم چون سرپرستى آنها را به اشخاص مختلف واگذار مىكرده‌اند كاملا درست درنمىآمد .\r\n\r\nمحمد على خان شيرازى ( ص 42 - ص 19 چاپ اول )\r\nپسر آقا محمد اسمعيل استاد يعنى رئيس صنف بزاز شيراز و برادرزادهء ميرزا - ابو الحسن خان ايلچى كه آقا محمد اسمعيل برادر مادرى ميرزا ابو الحسن خان بوده است .\r\nدر 1186 متولد شد و چون عمويش وزير دول خارجه بود در اين وزارتخانه عضو شد و يك‌بار به سفارت به صورت سفارت فوق العاده به استانبول رفت و يك‌بار هم به فرانسه در 1263 و مدتى هم كه وزارت امور خارجه زير نظر مستقيم امير كبير بود وى نايب وزارت خارجه بود و در 19 رمضان 1267 مستقلا وزير دول خارجه شد .\r\nولى دورهء وزارت او ديرى نپائيد و در 18 ربيع الثانى 1268 درگذشت . ابن شخص از مأمورين ناصالح وزارت امور خارجه ايران است . در سفارت عثمانى حدود چهار هزار تومان پول از سلطان عثمانى گرفت و در عهدنامهء ايران و عثمانى به ضرر ايران و به نفع عثمانيها تصرف كرد .\r\n\r\nمؤتمن الملك ، ميرزا سعيد خان ( ص 42 - ص 19 چاپ اول )\r\nپسر ميرزا سليمان پسر ميرزا سعيد شيخ الاسلام گرمرود آذربايجان و متولد سال 1179 در آغاز جوانى تحصيل ادبيت و عربيت كرد و در كسوت روحانيت بود ، اما چون عمويش ميرزا عبد الرحيم وزير احمد خان دنبلى حاكم بود و پسرعمويش ميرزا - مسعود در خدمت عباس ميرزا و محمد شاه سرنوشت او را به خدمت دولت رسانيد و مشهور آنست كه امير كبير در سفر تبريز به طهران او را كه نامه‌اى نوشته و تقديم كرده بود شناخت و چون از فضل و خوشخطى او استحضار حاصل كرد او را به خدمت دولت درآورد و « كاتب اسرار » كرد . ولى ميرزا سعيد خان پاس الطاف امير را ندانست و با ميرزا آقا خان نورى در قتل او شريك شد و گويا فرمان قتل هم به خط و انشاى او بوده است .\r\nپس از فوت ميرزا محمد على خان شيرازى وى به كفالت وزارت خارجه منصوب شد و به لقب مؤتمن الملك ملقب و سال بعد در ربيع الثانى 1269 وزير دول خارجه گرديد .\r\n\r\n","description":"","footnote":"","page_name":" 501 ","page_number":91},
  {"content":"\r\n\r\nدر 1276 با حفظ سمت به عضويت شوراى دولتى منصوب شد و در 1283 ادارهء امور حكومتى كرمانشاه و لرستان ، نهاوند ، خرقان ، ادارهء تذكره ، ادارهء راهسازى و امور ملل متنوعهء اتباع ايران يا اتباع خارجه در ايران به عهدهء وى گذارده شد و در 1286 نيز حكومت گيلان به آن علاوه گشت كه او از طرف خود ميرزا عبد الوهاب خان نصير الدوله را فرستاد .\r\nدر 1288 كه حاج ميرزا حسين خان سپهسالار صدراعظم شد عليرغم مخالفت سپهسالار او همچنان وزير دول خارجه بود تا اينكه در 1290 به نيابت توليت آستان قدس منصوب گرديد و جاى او به سپهسالار داده شد . در ماه جمادى الاولى 1297 كه سپهسالار معزول شد دوباره ميرزا سعيد خان وزير دول خارجه شد . در 1299 اولين نظامنامهء وزارت خارجه در زمان او تدوين شد و سرانجام وزير در شب چهارشنبه 7 جمادى الاولى 1301 در هفتاد سالگى مرحوم شد و جسد او را به مشهد بردند و در دار السعاده دفن كردند .\r\nميرزا سعيد خان مردى بود دانا ، على الخصوص در زبان و ادبيات عرب و در موقع نيابت توليت آستانهء رضوى هم در مشهد مجلس درس و مباحثه داشت . اما در كار ادارى چندان علاقه و دلسوزى نداشت و چون هم اوضاع مملكت را خوب تشخيص داده بود و هم متكى به روسها بود چندان دلسوزى براى كار نداشت . معروف است كه پاكتهاى رسيده را نخوانده در آب مىانداخت و بعد از فوتش نهصد و هفتاد پاكت باز نشده را پسرش به شاه تحويل داد . « 1 » ميرزا سعيد خان گويا زبان فرانسه هم مىدانسته است ولى\r\n\r\n\r\n","description":"","footnote":"\r\n( 1 ) - اشاره است به مطلبى كه اعتماد السلطنه مىنويسد : « تفصيل غريبى مشاهده نمودم . نهصد و هفتاد پاكت سربسته كه غالبا نوشتجات سفراى ايران در خارج و اغلب مراسلات سفراى خارجه در ايران و نوشتجات سرحدداران و غيره بود در ميان نوشتجات ميرزا سعيد خان مرحوم ، پسرش جمع كرده حضور شاه فرستاده بود . اين پاكتها از بيست سال قبل بود الى چهارده سال قبل . به خيال خود خدمت كرده بود . اما پدرش را تا ابد الدهر بدنام كرده است . وزير خارجه كه اينطور بىمبالات باشد واى به حال ايران . اما آن وزير خارجه كه بىمبالات بود امين بود . وزير خارجهء حاليه هم بىمبالات و هم خائن است . نوشتجات را به ملك الشعرا دادند كه در كتاب بچسباند . اما در ديباچه بنويسد كه چطور اين كاغذها پيدا شده . شاه مىفرمودند از قرار گفتهء همين پسر كه وزير مرحوم غالب نوشتجات را نخوانده به آب مىانداخت . » ( صفحهء 8 - 567 روزنامهء خاطرات اعتماد السلطنه ) .\r\nكتابهايى كه ملك الشعرا ازين نامه‌ها فراهم ساخت اكنون در وزارت امور خارجه موجودست و در ورقه‌اى كه به اول آن چسبانده شده است نوشته‌اند : « برحسب امر اقدس . . . اين مجموعه كه مشتمل است بر نوشته‌جات متعلقه به ادارهء وزارت امور خارجهء دولت عليهء ايران . . . كه در نوبت وزارت و حيات مرحوم مبروز جناب رضوان مآب ميرزا سعيد خان وزير امور خارجه طاب ثراه بواسطهء كثرت مشاغل آن مرحوم و فراموشى و تفرق خيال در ضمن پاكتهاى متعدده سربسته و ناخوانده مانده بود و بواسطهء علم و احاطهء بندگان اعليحضرت شاهنشاهى روحنا فداه كه از طرق عديده عموم مطالب بر رأى بيضاضياى هميون مكشوف مىگردد موجب تفريط و خللى در امور دولت عليه نشده بود در هذه السنهء 1304 مطابق سال فرخنده فال تنگوزئيل خجسته تحويل محض اطلاع بر امور سالفه و ضبط تاريخ به حليهء تدوين و ترتيب مزين گرديد . »\r\n","page_name":" 502 ","page_number":92},
  {"content":"\r\n\r\nيا نمىتوانسته است به آن زبان حرف بزند و يا از زرنگى حرف نمىزده و به توسط مترجم با سفراى خارجه گفتگو مىكرده است .\r\nشرح‌حال او را ميرزا مهدى خان ممتحن الدوله شقاقى با تاريخ وزارت امور خارجه به رشتهء تحرير درآورده است و در خاطرات خود هم اشارات زيادى به او دارد . « * »\r\n\r\nقوام الدوله ، ميرزا عباس خان ( ص 42 - ص 19 چاپ اول )\r\nاز منشيان ميرزا آقا خان نورى كه به پشتيبانى او خيلى زود ترقى كرد . در 1272 كه منشى اول وزارت خارجه بود مخاطب به خطاب « خانى » شد و در 1275 معاون وزارت خارجه و به اين مناسبت داراى لقب معاون الملك گرديد . پس از عزل ميرزا آقا خان نورى كارگزار آذربايجان شد .\r\nدر 1284 از طرف شاه امور محاسباتى طهران به او رجوع شد و چون مستوفى - الممالك وزير ماليه بود اين دو باهم نزديك شدند و مستوفى پس از فوت ميرزا محمد قوام الدوله لقب او را براى ميرزا عباس خان گرفت و لقب او به پسرش داده شد .\r\nقوام الدوله در 1288 به عضويت دار الشوراى دولتى انتخاب شد و در 1301 كه ميرزا يوسف مستوفى صدراعظم شد او را به نيابت خود برگزيد و وزارت رسائل را نيز به او داد . اين مقام به منزلهء وزارت داخله بوده است .\r\nدر 1305 قوام الدوله به وزارت خارجه انتخاب شد و در اين سمت بود تا در 18 محرم 1314 درگذشت . قوام الدوله نه چندان معلوماتى داشت نه چندان كفايتى . تمام هنر او تجارب ادارى او بود كه او را در كار توانا ساخته بود . در كار دولت بسيار ثروتمند شد و به همان اندازه كه مال اندوخت خست و لئامت نيز داشت .\r\n\r\nمحمد خان امير تومان ( ص 42 - ص 19 چاپ اول )\r\nپسر فتحعلى خان رشتى و نوادهء هدايت خان فومنى و پدر باقر خان شجاع السلطنه سردار اكرم سردار كل . پدرش از رجال بزرگ دورهء عباس ميرزا و نايب الحكومهء تبريز بود و همان كسى است كه از « ژوبر » فرستادهء دولت فرانسه پذيرائى نمود .\r\nخود محمد خان نيز چند سالى بيگلربيگى تبريز بود و در 1261 براى تهنيت ورود حكمران قفقاز به همراه مير سيد جعفر خان مشير الدوله به تفليس رفت و در اين سفر نمايندگى بهمن ميرزا برادر محمد شاه و والى آذربايجان را داشت .\r\nدر 1216 مأمور دفع شورشيان زنجان و در اين كار كامياب شد .\r\n\r\n\r\n","description":"","footnote":"\r\n( * ) شرح مورد ذكر را من با شرح‌حال رجال وزارت امور خارجه تأليف ممتحن الدوله چاپ كرده‌ام و در همين مجموعه ، كه كتاب حاضر هم از آن مجموعه است ، انتشار مىيابد .\r\n","page_name":" 503 ","page_number":93},
  {"content":"\r\n\r\nدر 1268 چون ادارهء دار الفنون از جهت جنبهء نظامى آن به عزيزمكرى سردار كل محول شده بود او از طرف خود محمد خان را بدان كار گماشت . لقب « اوتول خان رشتى » كه در افواه عوام معروف است مربوط به اين خانواده است .\r\n\r\nمخبر الدوله ، عليقلى خان ( ص 42 - ص 19 چاپ اول )\r\nپسر بزرگ رضا قلى خان هدايت امير الشعراء كه در 1245 در شيراز متولد شد و در يازده سالگى همراه پدر به طهران آمد و در 1264 حاكم فيروزكوه شد .\r\nدر 1267 همراه پدر خود كه به سفارت خوارزم فرستاده شده بود به آن شهر رفت و در 18 محرم 1268 بازگشت .\r\nدر موقع افتتاح دار الفنون از شاگردان بود اما به زودى ترك تحصيل گفت و به عنوان كتابدار استخدام شد زيرا زن و فرزند داشت و وضع او با تحصيل در مدرسه مغاير بود .\r\nدر 1275 براى كشيدن تلگراف در دستگاه عليقلى ميرزا وارد شد . سيمكشى از طهران تا كرج و زنجان به عهدهء او واگذار شد و بعدا تا تبريز ادامه يافت و اولين تلگرافى كه از تبريز مخابره شد خبر طلاق دختر اعتضاد السلطنه بود . عليقلى خان مدتى تلگرافچى بود و چندى نيز تحويلدار تلگرافخانه .\r\nدر 1276 هجرى قمرى به منصب سرهنگى تلگراف و رياست كل تلگرافخانه‌هاى ايران نايل و نايب دوم وزير علوم شد و در 1286 ملقب به مخبر الدوله گرديد .\r\nدر سفر اول شاه به اروپا ( 1290 ) جزو همراهان شاه بود . در 1291 امور تلگرافخانه‌ها مستقيما به‌طور امانى به او واگذار شد و بعدا به‌طور مقاطعه و او از سال 1293 به وزارت تلگراف منصوب شد و داراى عنوان جنابى شد .\r\nدر 1298 پس از درگذشت عليقلى ميرزاى اعتضاد السلطنه ، مخبر الدوله با داشتن سمت وزارت تلگراف وزير علوم نيز شد و سال بعد وزارت معادن نيز به او داده شد .\r\nدر 1302 كوتاه مدتى وزير تجارت هم شد ولى استعفا داد و دوباره در 26 ربيع الاول به اين سمت رسيد . در سفر سوم شاه به اروپا نيز از همراهان شاه بود .\r\nوى به واسطهء احداث خط تلگرافى هند و اروپ و ورود مأمورين تلگراف انگليسى به ايران با انگليس‌ها طبعا روابطى پيدا كرد و مجموعا شخصى بود كه به قول اعتماد - السلطنه مىخواست « . . . آسوده و بىدردسر فارغ از زحمت و ضرر در عمارت مزين خود بنشيند . خوش بخورد و خوش بنوشد . نرم بيفتد و گرم بپوشد ، اندوختهء وافر و مايهء متكاثر خود را به عيش صرف نمايد . نه عقب كسى برود و نه كسى دنبال او بيايد . . . » و در اين رويه هم موفق شد .\r\nدر جمادى الثانيه 1314 پس از عزل امين السلطان اندك مدتى مخبر الدوله رياست ضرابخانه و خزانه و وزارت داخله را هم به دست آورد و سرانجام در روز 15 صفر 1315 در هفتاد سالگى بدرود حيات گفت و در تكيهء هدايت نزديك قبر پدرش به خاك\r\n\r\n","description":"","footnote":"","page_name":" 504 ","page_number":94},
  {"content":"\r\n\r\nسپرده شد و اين مقبره امروز در كنار خيابان اسلامبول واقع و از گرانترين امكنهء طهران است .\r\n\r\nنصير الدوله ، ميرزا عبد الوهاب خان ( ص 43 - ص 19 چاپ اول )\r\nپسر محمد جعفر خان پسر بدر خان شيرازى رئيس جبه‌خانهء شيراز در عهد زنديه و ابتداى قاجاريه بود . در 1242 در شيراز متولد شد و روزگار جوانى را در شهر خود به تحصيل زبان و ادبيات فارسى و عربى گذرانيد تا در اين زمينه پرمايه شد .\r\nدر 1266 به همراه عمويش حاجى محمد حسين خان جبه‌دارباشى به طهران آمد و در آغاز به وسيلهء همشهرى خود قاآنى به عليقلى ميرزاى اعتضاد السلطنه معرفى شد و كم‌كم وى نزد شاهزاده تقربى حاصل كرد .\r\nدر 1268 به معلمى ميرزا داود خان پسر ميرزا آقا خان نورى معين شد و بعدا به عضويت وزارت امور خارجه درآمد و در 1274 نايب آن وزارتخانه شد . سه سال بعد به ادارهء امور مهام خارجه آذربايجان منصوب گشت .\r\nدر 1286 كه حكومت گيلان به ميرزا سعيد خان مؤتمن الملك سپرده شد وى به نيابت او به گيلان رفت دو سال بعد ادارهء گمرك به او سپرده شد و نصير الدوله لقب يافت . در 1290 وزير تجارت و عضو دار الشوراى كبرى شد و در 1301 لقب آصف - الدوله يافت و به ايالت خراسان و سيستان مأمور گشت .\r\nدورهء اين مأموريت او به فتنه و آشوب گذشت و شاه او را احضار كرد و بالنتيجه در احوال روحى او هم اختلالى حاصل گشت و ناچار خانه‌نشين شد . تا اينكه در روز دوشنبه ششم جمادى الاولى 1304 در شصت و دو سالگى به سكته درگذشت .\r\nآصف الدوله داماد حاج فرهاد ميرزا هم شد ، از دخترش عصمت السلطنه اسما خانم زن سابق ميرزا محمد قوام الدوله . ولى در كتاب سپهسالار اعظم محمود فرهاد معتمد عصمت السلطنه را مهر ماه خانم و زن سابق ميرزا موسى وزير لشكر نوشته است .\r\nبهرحال اين عصمت السلطنه در تاريخ پنجشنبه 6 محرم 1303 داراى اين لقب شد .\r\n( خاطرات اعتماد السلطنه ص 440 ) و نام او هم مهرماه خانم صحيح است . چه او اول زن ميرزا محمد قوام الدوله بود و بعد زن ميرزا موسى وزير لشكر شد و آصف الدوله شوهر سوم او است كه در ربيع الاول 1299 او را گرفته است . ( خاطرات اعتماد السلطنه چاپ اول ص 162 ) . ميرزا احمد خان بدر پسر او بود ولى نه از دختر فرهاد ميرزا و نام خانوادگى « بدر » آنها از جدشان بدر خان است . حسن وثوق ( وثوق الدوله ) داماد آصف الدوله بوده است .\r\nبراى شرح‌حال مفصل او رجوع فرمائيد به مجلهء يادگار س 5 ش 6 و 7 ص 27 - 37 و مقالات مسلسل آقاى حسين سعادت نورى مجلهء يغما س 15 و 16 و خاطرات اعتماد السلطنه و شرح‌حال رجال ايران آقاى مهدى بامداد .\r\n\r\n","description":"","footnote":"","page_name":" 505 ","page_number":95},
  {"content":"\r\n\r\n\r\nملك‌آرا ، عباس ميرزا ( ص 43 - ص 19 چاپ اول )\r\nپسر محمد شاه و دومين پسرى است كه به اين نام موسوم شده است . محمد شاه در 1249 پسرى از خديجه خانم چهريقى زن خود پيدا كرد او را به احترام پدرش عباس ميرزا نام گذاشت و بعد او را نايب السلطنه لقب داد . اين پسر در شش سالگى فوت شد و خديجه خانم پسر ديگرى زائيد كه او را عباس ميرزا نام و نايب السلطنه لقب نهادند و اين تصويرى كه از عباس ميرزا و حاجى ميرزا آقاسى و چندين ديگر باهم موجود است مربوط به عباس ميرزاى اولى است كه در شش سالگى مرده است .\r\nمحمد شاه اين عباس ميرزاى نايب السلطنه اخير را دوست مىداشت و به مادرش هم به نظر محبت مىنگريست و از اينرو مهدعليا و ناصر الدين ميرزا با اين مادر و پسر بد بودند و چون محمد شاه مرد عباس ميرزا به راهنمائى فرهاد ميرزا به سفارت انگليس پناه برد و از كشته شدن نجات يافت .\r\nيك‌بار به حكومت قم و اقامت در آن شهر مأمور شد . اما امير كبير با اين انتصاب مخالفت كرد و بالاخره در ذى حجهء 1268 با سه هزار تومان مقررى سالانه مادر و پسر به عراق عرب تبعيد شدند .\r\nدر محرم 1295 پس از بيست و هفت سال اقامت در غربت به طهران بازگشت و شاه او را « ملك‌آرا » لقب داد ، چه نايب السلطنه را لقب پسر خود كامران ميرزا نهاده بود .\r\nچندى بعد به حكومت زنجان منصوب شد اما چون در هرحال نگران از شاه بود حكومت را گذارده به قفقاز فرار كرد ولى به او تأمين داده شد و دوباره در 1296 به ايران بازگشت و در 1298 حاكم قزوين شد .\r\nدر 1297 شيخ عبيد الله خواست او را آلت دست خود قرار دهد على الخصوص كه مادرش هم كرد بود ، ولى ملك‌آرا حاضر نشد و در عوض حكومت قزوين مذكور در فوق به او داده شد .\r\nدر 1303 ملك‌آرا وزير تجارت شد و در چهاردهم ذيقعدهء 1314 در اسب‌دوانى دوشان‌تپه به سكته درگذشت و در اين‌حال پنجاه و نه سال داشت . كتاب شرح‌حال او در 1325 به تصحيح عبد الحسين نوائى و به وسيلهء مرحوم عباس اقبال چاپ شده است .\r\n\r\nجهانگير خان آجودانباشى ( ص 43 - ص 20 چاپ اول )\r\nپسر سليمان خان سهام الدولهء مسيحى از ارامنهء مهاجر تفليسى و برادر نريمان خان قوام السلطنه سفير ايران در وينه در 1249 متولد شد و چون خانوادهء آنها از اعيان\r\n\r\n","description":"","footnote":"","page_name":" 506 ","page_number":96},
  {"content":"\r\n\r\nارامنه بودند وقتى در كار دولت وارد شد به سرعت ترقى كرد . پس از عقد صلح پاريس او را كه درجهء سرتيپى داشت مأمور بردن صلح‌نامه به بغداد و مبادلهء آن با نمايندگان انگليسى كردند .\r\nدر 1279 كه همچنان درجهء سرتيپى داشت ولى مقام ژنرال آجودانى شاه را به دست آورده بود به رياست قورخانه منصوب شد .\r\nدر 1299 به درجهء امير تومانى رسيد و به وزارت صنايع منصوب گرديد و ظاهرا در اين سمت خود خوب كار كرد .\r\nآدم قابلى بود و سخى و فقير دوست . جهانگير خان در دوشنبه 17 محرم 1309 درگذشت .\r\nخواهر او زن دكتر كلوكه طبيب فرانسوى محمد شاه و ناصر الدين شاه بود . در خاطرات ممتحن الدوله شرحى راجع به او هست .\r\n\r\nناظم المهام ، ميرزا جبار خان ( ص 43 - ص 20 چاپ اول )\r\nپسر حاج جعفر على خوئى و پدر ميرزا جواد خان سعد الدوله و مرتضى خان ممتاز الملك و عباس خان سرتيپ . مدتى مأمور تلگرافخانه تذكرهء آذربايجان هم بود و چندى نيز نمايندهء قونسولى ايران در بغداد .\r\nدر آغاز سلطنت ناصر الدين شاه مأمور تذكره گرديد و از اين‌جهت معروف شد به تذكره‌چى .\r\nدر 1268 لقب ناظم المهام به او داده شد و رسيدگى به امور معادن و كارخانه‌ها نيز به وى محول گرديد و در موقع تأسيس روزنامهء اتفاقيه ادارهء آن روزنامه را به او واگذاشت .\r\nحاج ميرزا جبار خان از مأمورين طرف رجوع و خدمت امير كبير بوده است .\r\n\r\nحكيم الممالك ، ميرزا علينقى ( ص 43 - ص 20 چاپ اول )\r\nپسر حاجى آقا اسمعيل جديد الاسلام پيشخدمت سلام و نوادهء ملا باباى كليمى اصفهانى . اگر جدش يهودى بوده است تشرف پدرش به دين اسلام براى آنها كه به اين قبيل مسائل اهميت مىدهند مايهء افتخار بوده است .\r\nميرزا علينقى در جوانى اندكى طب آموخته بود و در 1272 كه فرخ خان امين - الملك مأمور اروپاى غربى شد ميرزا علينقى هم به همراه او به پاريس فرستاده شد و در آنجا رشتهء طب را دنبال كرد .\r\nدر 1278 كه به ايران بازگشت از ندماى شاه شد و در 1284 به حكيم الممالك ملقب گرديد .\r\n\r\n","description":"","footnote":"","page_name":" 507 ","page_number":97},
  {"content":"\r\n\r\nدر 1288 ناظم دفترخانه شد يعنى رئيس وصول بقاياى مالياتى .\r\nدر سفر اول ناصر الدين شاه ملتزم ركاب بود و در 1293 به‌جاى پدرش پيشخدمتباشى سلام شد و ضمنا حكومت بروجرد و بختيارى نيز به او داده شد .\r\nدر 1295 دوباره همراه شاه به اروپا رفت و در 1296 حكومت سلطان آباد عراق شدك و در 1298 رئيس كل معادن .\r\nدر 1299 به وزارت معادن و عضويت دار الشوراى كبراى دولتى تعيين و از 1302 دوباره پيشخدمتباشى سلام شد ، يعنى علاوه بر اينكه از پزشكان دربار و عضو دار الشوراى دولتى بود و حكومت گلپايگان و خوانسار و كمره را داشت در مواقع سلام نيز عنوان پيشخدمتباشى به او تعلق مىگرفت تا 1308 حاكم گلپايگان بود .\r\nدر 1309 دوباره به حكومت سلطان آباد رفت و در اين سال ملقب به « والى » شد .\r\nدر 1310 حاكم ملاير و تويسركان و نهاوند گرديد و بعد از آن حاكم قم شد و در اين مأموريت بيمار گشت و در سال 1321 درگذشت .\r\nحكيم الممالك گاهى شعر نيز مىگفت و در نثر نيز دستى داشت . روزنامهء سفر خراسان شاه را او نوشته است و از اين جهت به روزنامهء حكيم الممالك موسوم است « * » اما در شعر و نثر درجهء متوسط بلكه پائين‌تر داشت . فرانسه را هم در اروپا تكميل كرده بود . خوش‌محاوره و رقيق بود و در زندگى گشادباز . پنج پسر و نه دختر داشت و خانوادهء فرزانه طهران فرزندان اويند . سيد مهدى فرخ نيز نوادهء اوست . ميرزا - رضا خان گرانمايه مؤيد السلطنه داماد او بود .\r\n\r\nبيژن خان گرجى ( ص 43 - ص 20 چاپ اول )\r\nاز غلامان دستگاه عباس ميرزا و مرد باكفايتى بوده است ، چه عباس ميرزا او را براى مذاكره با پاسكويچ مأموريت داده بود كه پس از اين مأموريت قرار ملاقات دهخوارقان داده شد .\r\nدر آغاز سلطنت ناصر الدين شاه رياست عملهء خلوت دربار سلطنتى را داشت . در 1268 حاكم يزد شد اما به علت بلوا و شورش آن شهر دوامى نياورد و به طهران احضار شد و دوباره ريش‌سفيدى عملهء خلوت و پيشخدمت‌باشيگرى و تفنگدارباشيگرى را به او دادند و اندكى بعد درگذشت .\r\n\r\n\r\n","description":"","footnote":"\r\n( * ) مقصود سفر اول خراسان در سال 1283 است و سفرنامهء آن به چاپ سنگى رسيده است .\r\nچاپ تازهء آن را با افزودن فهرست اعلام و اماكن در سلسلهء لوحى از انتشارات فرهنگ ايران‌زمين چاپ عكسى كرده‌ام ( تهران ، 1356 ) .\r\n","page_name":" 508 ","page_number":98},
  {"content":"\r\n\r\n\r\nامين الدوله ، فرخ خان ( ص 43 - ص 20 چاپ اول )\r\nابو طالب معروف به « فرخ » ملقب امين الملك ، وزير حضور و امين الدوله فرزند ميرزا مهدى پسر ميرزا احمد از طايفهء غفاريهاى كاشان كه نسبت خود را به ابو ذر غفارى صحابى بزرگوار مىرسانند در سال 1229 هجرى قمرى متولد شد .\r\nدر جوانى از كاشان به طهران فرستاده شد تا در دربار خدمت كند و چون قيافهء جذابى داشت او و شاهرخ جد مادرى حاج مخبر السلطنهء هدايت لباس زربفت مرواريد - نشان مىپوشيدند و در هنگام سلام دو طرف تخت فتحعلى شاه مىايستادند .\r\nفرخ خان هوش و ذكاء بسيار داشت و رفته‌رفته در نزد شاه تقرب يافت . در موقعى كه عباس ميرزا به خراسان رفته بود فتحعلى شاه فرخ خان را نزد او فرستاد و فرخ خان خدمت نايب السلطنه را پذيرفت . از اين‌رو در ضمن عمله خلوت و به عنوان پيشخدمت مخصوص در نزد محمد شاه تقرب بسيار حاصل كرد .\r\nدر 1252 كه شورشى در سارى پديد آمده بود شاه فرخ خان را براى رفع غائلهء آنجا فرستاد و او پس از رسيدگى به قضيه فتحعلى خان بيگلربيگى قرباغى حاكم محل را معزول ساخت و خودش چند ماهى با موافقت دولت در محل ماند و شهر را آرام ساخت تا حكومت جديدى براى مازندران فرستاده شد .\r\nدر سال بعد نيز در اصفهان به چنين موقعيتى نايل آمد و در 1256 نيز در گيلان چنين موقعيتى يافت و اين كمال اطلاع و هنر زمامدارى او را مىرساند .\r\nدر سلطنت ناصر الدين شاه مشاغل آبرومندى يافت و در 1272 به امين الملك ملقب شد و براى اصلاح روابط ايران و انگليس به اروپاى غربى مأمور شد . اين مأموريت يكى از مشكلترين مأموريتهاى آن زمان بود زيرا او نمايندهء دولت جنگ‌زدهء ايران در مقابل دولت قوى و متعدى انگليس بود كه جدا مىخواست افغانستان را از ايران جدا كند و از جزئيات امور ايران با اطلاع بود و صدراعظم ايران دست‌نشاندهء آن به شمار مىرفت و شاه هم اختيار نامه‌هاى متعدد براى مشكل به وى يعنى فرخ خان داده بود و انگليسها هم‌چون ايران را تنها ديدند از درخواستهاى خود ذره‌اى كم نكردند .\r\nپس امين الملك نه مىتوانست در مقابل شاه و صدراعظم شانه از زير كار خالى كند و نه آسان بود كه با انگليسها قراردادى ببندد و در آتيه در معرض قضاوتهاى گوناگون قرار گيرد . در اولياى حكومت ايران هم آنقدر فداكارى و گذشتى كه منافع خود را بالاتر از منافع مملكتى ندانند و نخواهند وجود نداشت . بنابراين او با وضع بسيار دشوارى مواجه بود و بىجهت نبود كه نوشت « در اين مدت سى سال از عمر من كاسته شده است » .\r\nدر استانبول مذاكرات او با سفير انگليس نتيجهء مفيدى نداد و با رسيدن خبر فتح هرات امين الملك به دستور شاه تمام تعهدات خود را كان لم يكن اعلان كرد و به اميد كمك و همراهى ناپلئون سوم كه دم از دوستى با ايران مىزد با يك كشتى جنگى\r\n\r\n","description":"","footnote":"","page_name":" 509 ","page_number":99},
  {"content":"\r\n\r\nفرانسه عازم آن كشور شد و در 24 جمادى الاولى 1273 به پاريس رسيد و بالاخره با وساطت و مداخلهء ناپلئون در شعبان 1273 هجرى قمرى قراردادى با سفير انگلستان در پاريس امضاء كرد كه نتيجهء آن از دست رفتن افغانستان بود .\r\nفرخ خان در اين قضيه مال المصالحهء حسن اعتقاد شاه و مخالفت باطنى صدر اعظم شد . چه صدراعظم نمىخواست فرخ خان دوروبر شاه باشد ، مبادا كه به صدارت انتخاب شود و مىخواست به اين مأموريت برود تا اگر استنكاف كند نزد شاه بىقرب شود و اگر كارى انجام مىدهد مورد ايراد و طعن قرار گيرد .\r\nدر بازگشت از پاريس فرخ خان مأمور شد كه در دربار عثمانى راجع به مسائل مورد اختلاف دو دولت مذاكره و آنها را حل كند . در اين كار هم همان نقشه در كار بود يعنى نگهداشتن فرخ خان دور از پايتخت و كلنجار رفتن با عثمانيها كه در حقيقت مطيع محض سياست انگليس بودند .\r\nدر آغاز سال 1275 كه ميرزا آقا خان نورى معزول شد فرخ خان هم به طهران آمد و به سمت وزارت حضور ، مهردار شاه و رياست شوراى دولتى نايل آمد و چون ميرزا صادق قائم مقام از شغل خود معزول و خانه‌نشين شد لقب او را كه امين الدوله بود به فرخ خان دادند .\r\nبا روى كار آمدن ميرزا محمد خان سپهسالار به عنوان صدراعظم فرخ خان و برادرش چون در مظان مخالفت با صدراعظم بودند به كاشان فرستاده شدند ( 1282 ) و پس از ده ماه اقامت در كاشان دوباره به پايتخت احضار گشتند ( 24 شوال 1282 ) .\r\nدر صفر 1283 وزارت حضور ، حكومت كاشان ، ادارهء ولايات فارس و اصفهان و نطنز و ادارهء گمركخانه‌هاى ولايات به فرخ خان سپرده شد . تقرب فرخ خان به جائى رسيد كه شاه دستور داد كه عزل و نصب تمام حكام بايد به مشاورت و صواب ديد او باشد .\r\nفرخ خان در 18 صفر 1288 به سكته درگذشت و در قم مدفون شد . از وى پسرى ماند به نام محمد حسين خان كه شاه او را فرخ خان صدا مىكرد و از مقربان شاه بود و در دو سفر اول شاه به اروپا در التزام ركاب بود و در 1295 هجرى قمرى در 29 سالگى درگذشت .\r\nديگر محمد ابراهيم خان كه معاون الدوله لقب گرفت و بارها به وزارت امور خارجه و ماليه و وزارت نظميه رسيد و در 1336 درگذشت .\r\nديگر محمد ابراهيم خان كه معاون الدوله لقب گرفت و بارها به وزارت امور خارجه و ماليه و وزارت نظميه رسيد و در 1336 درگذشت .\r\nديگر محمد مهدى كه از درباريان مظفر الدين شاه و محمد على شاه بود و يك‌بار به وزارت پست نايل شد .\r\nپسر محمد ابراهيم خان حسنعلى خان معاون الدوله است كه از رجال معتبر كشور است . از اقدامات بسيار خوب وى انتشار اسناد خاندان فرخ خان است كه تاكنون سه جلد منتشر شده و جلد چهارم و پنجم نيز در دست تهيه و طبع است و نيز انتشار\r\n\r\n","description":"","footnote":"","page_name":" 510 ","page_number":100},
  {"content":"\r\n\r\nسفرنامه فرخ خان به اروپا به نام مخزن الوقايع « * » . آقاى معاون الدوله دو پسر دارد كه يكى از آنها را به نام جد خود ناميده است . براى شرح‌حال مفصل فرخ خان رجوع فرمائيد به مقدمهء مخزن الوقايع و مجلهء وحيد از شمارهء دى 1344 به بعد و به مجموعهء اسناد او طبع كريم اصفهانيان و قدرت الله روشنى زعفرانلو و نيز به كتابچهء خاندان غفارى تأليف حسن نراقى چاپ شده در فرهنگ ايران‌زمين جلد بيستم .\r\n\r\nامين خلوت ، ميرزا هاشم خان ( ص 43 - ص 20 چاپ اول )\r\nبرادر پدرى و مادرى فرخ خان امين الدوله و پدر اقبال الدوله و صاحب اختيار از جمله عملهء خلوت بود و در 1272 كليهء محاسبات تلگراف جديد التأسيس زير نظر او قرار گرفت و او محمد ابراهيم خان صديق الممالك « * * » شيبانى را به معاونت خود گرفت و علت اينكه در ميان محصلين و كاركنان تلگرافخانه در آن زمان كاشانى زياد وجود دارد همين است .\r\nدر 1278 كه رياست ادارهء صرف جيب شاه را داشت ملقب به امين خلوت گرديد .\r\nدر دورهء صدارت ميرزا محمد خان سپهسالار قاجار او و برادرش فرخ خان از مخالفان صدراعظم به قلم رفتند . زيرا فرخ خان در مظان انتخاب به صدارت بود و به سعى سپهسالار از دربار اخراج و به كاشان تبعيد شد ( 1283 ) . پس از عزل سپهسالار دوباره به سر كار خود برگشتند . صاحب ترجمه در اين موقع رئيس تفنگداران خاصه و رئيس عمله خلوت بود .\r\nدر 1284 امور حكومت فيروزكوه و در 1288 امور حكومت شاهرود و بسطام و يزد و اندكى بعد حكومت كاشان زير نظر وى قرار گرفت و نيز در همين سال از اجزاء مجلس دار الشوراى كبرى دولتى نيز شد .\r\nچون فرخ خان درگذشت لقب او يعنى امين الدوله به ميرزا هاشم خان صاحب ترجمه داده شد و به منصب وزارت حضور نايل گشت و شش سال بعد درگذشت و در قم مدفون گشت ( 1294 ) . ميرزا هاشم خان شوهر خواهر فتح الله خان شيبانى ( شاعر معروف ) بود .\r\n\r\nاقبال الدوله ، ميرزا محمد خان ( ص 43 - ص 20 چاپ اول )\r\nفرزند ميرزا هاشم خان امين الدوله در 1264 به دنيا آمد و در 1288 به امين -\r\n\r\n\r\n","description":"","footnote":"\r\n( * ) مخزن الوقايع تأليف حسين سرابى ، با مقدمه‌هاى ايرج افشار و حسين محبوبى اردكانى به كوشش كريم اصفهانيان و قدرت الله روشنى ( تهران ، 1344 ) .\r\n- مجموعهء اسناد و مدارك فرخ خان امين الدوله كه تاكنون پنج جلد چاپ شده است ( 1346 - 1357 ) و آقايان كريم اصفهانيان و قدرت الله روشنى و على اصغر عمران آنها را فراهم ساخته‌اند و مرحوم محبوبى اردكانى بر آن كار اشراف داشت و من هم مقدمه‌اى بر جلد اول آن نوشته‌ام .\r\n( * * ) مرحوم محبوبى به سهو القلم « صديق الملك » نوشته است .\r\n","page_name":" 511 ","page_number":101},
  {"content":"\r\n\r\nخلوت ملقب شد . و در شوال 1299 به اقبال الدوله ملقب گرديد . ابتدا از عملهء خلوت و از پيشخدمتهاى شاه بود و بعد به‌جاى پدر امين خلوت گرديد و در 1288 تفنگدار - باشى گرديد .\r\nدر سفر اول ناصر الدين شاه جزو ملتزمين ركاب بود و در 1294 رياست عملهء - خلوت به او واگذار شد و بعد متصدى امور خالصات طهران شد .\r\nدر 1305 به‌جاى محمد مهدى خان اعتضاد الدوله حاكم كاشان شد و در سال بعد به طهران احضار گشت .\r\nدر 1310 وزير كل خالصات ديوانى گشت . در 1316 به حكومت كرمانشاه منصوب شد و در 1322 مدتى وزارت قورخانه به او داده شد .\r\nدر 1327 حكومت اصفهان را داشت و چون بختياريها آن شهر را گرفتند به قونسولخانهء انگليس پناهنده شد و پس از گرفتن تأمين به طهران آمد . وى از اعاظم دربار ناصر الدين شاه ، مظفر الدين شاه ، محمد شاه و احمد شاه بود و داماد عمويش فرخ - خان ، اما اولاد نداشت .\r\nچون در 1342 هجرى قمرى در هشتاد و هفت سالگى درگذشت ثروت او به برادرش ( صاحب اختيار ) رسيد . اقبال الدوله در مقبرهء فرخ خان امين الدوله در قم مدفون است . وى اهل سوارى و شكار و شطرنج‌باز ماهرى بود .\r\n\r\nامين خلوت ( وزير مخصوص - صاحب اختيار ) ، غلامحسين خان ( ص 43 - ص 20 چاپ اول )\r\nبرادر اقبال الدوله متولد 1276 هجرى قمرى . در آغاز حال مثل پدر و برادر از عمله خلوت ناصر الدين شاه بود .\r\nدر 1299 ملقب به امين خلوت شد و در 1301 تفنگدارباشى و در 1307 كه منشى حضور نيز بود به رياست عملهء خلوت رسيد و در 1309 ملقب به وزير مخصوص گرديد .\r\nدر 1314 اندك مدتى وزير دربار گشت و از 1317 تا 1320 وزير عدليه بود .\r\nدر 1324 تا 1325 هم مدتى حاكم طهران بود . در اوايل مشروطيت كه عناوين وزارت افتخارى ملغى شد وى به « صاحب اختيار » و پسرعمويش مهدى خان ( وزير همايون ) به « قائم مقام » ملقب شد .\r\nدر 1325 والى فارس شد . اين مأموريت او سه ماه بيشتر طول نكشيد اما بعدا دوبار والى فارس ، يك بار والى كرمان و يك بار هم والى خراسان شد .\r\nدر دورهء نايب السلطنگى محمد على ميرزا صاحب اختيار همه‌كارهء دربار بود و چون با ميرزا حسن خان مستوفى خيلى دوست بود در سالهاى 1332 و 1333 در دو كابينهء او وزير جنگ شد و يك بار نيز رئيس دفتر مخصوص احمد شاه گرديد .\r\nوى زمان شش پادشاه را درك كرد و در فروردين 1326 هجرى قمرى در نود -\r\n\r\n","description":"","footnote":"","page_name":" 512 ","page_number":102},
  {"content":"\r\n\r\nسالگى در طهران درگذشت و در قم در مقبرهء خانوادگى به خاك سپرده شد .\r\nصاحب اختيار مردى بود نيكنفس و بلندنظر كه صباحت‌منظر و سماحت‌طبع را هردو باهم داشت و جز يك دختر اولادى نداشت كه آن هم زن آقاى حسنعلى غفارى معاون الدولهء كنونى گرديد .\r\n\r\nامين السلطنه ، محمد على خان ( ص 43 - ص 20 چاپ اول )\r\nداماد آقا ابراهيم امين السلطان و بعدا داماد مظفر الدين شاه و مردى عامى بود .\r\nدر دورهء صدارت و قدرت ميرزا على اصغر خان اتابك رياست صندوقخانهء دربار با چند شغل ديگرى به وى داده شد . در ابتدا از غلام بچه‌هاى اندرون و بعد غلام بچه‌باشى شد .\r\nدر 1288 زيندارباشى بود كه لقب امين السلطنه به او داده شد .\r\nدر سفر اول شاه از ملتزمين ركاب بود و پس از بازگشت رابط شاه و مجلس شوراى دولتى گرديد .\r\nدر 1293 جامه‌دار خاص شاه شد و در 1294 علاوه بر رختدارى متصدى مخزن تداركات عسكريه نيز گشت .\r\nدر سفر دوم شاه به اروپا ( 1295 ) نيز جزو ملتزمين ركاب بود و پس از بازگشت به رياست ادارهء صندوقخانه سلطنتى رسيد .\r\nدر سفر سوم هم همراه شاه به اروپا رفت ولى از ورشو اجازه گرفت كه به حج برود . وى مدتى هم به‌جاى آقا على امين حضور محصل بقاياى حكام گرديد .\r\nدر 1321 براى بار دوم وزير بقايا و محاسبات ماليه شد . امين السلطنه در سال 1340 هجرى قمرى در حدود نود سالگى در تنگدستى درگذشت و در مقبرهء اتابك در قم مدفون گرديد .\r\nاز نظر اخلاقى گويا تعريفى نداشته ولى اهل دعا و قرآن خواندن بوده است . از آثار او ساختن ضريح پولادى براى دور قبور ائمهء بقيع است كه امروز به كلى خراب شده و به صورت بدترين و كثيف‌ترين نقاط دنيا درآمده است . قسمتهائى از اين ضريح گويا امروز نردهء ديوار قبرستان حمزه است در احد .\r\n\r\nامين حضور ، آقا على آشتيانى ( ص 43 - ص 20 چاپ اول )\r\nاز پيشخدمتهاى شاه كه در 1284 به اين لقب ملقب شد و در 1286 امور احتساب طهران كه مهمترين عمل آن تنظيف كوى و برزنها بود به او محول گشت .\r\nدر 1288 خازن صرف شاه گرديد و ادارهء باغهاى سلطنتى نيز به وى سپرده شد .\r\nدر 1293 حكومت كاشان نيز علاوه بر مشاغل او گشت .\r\n\r\n","description":"","footnote":"","page_name":" 513 ","page_number":103},
  {"content":"\r\n\r\nدر 1298 از دربار رانده شد ولى اين حال چندان طول نكشيد و به شفاعت ميرزا يوسف مستوفى بخشيده شد .\r\nدر اوايل سال 1299 دوباره به سمت داروغه و قورخانه با عنوان وزير بقايا به محصلى دفتر استيفا منصوب شد .\r\nدر 1303 از اين كار معزول و به عراق تبعيد گرديد ولى باز دوران تبعيد چندان طول نكشيد و امين حضور به سر كار باز آمد ، چه نايب السلطنه از او شفاعت كرد .\r\nدر 1306 حكومت ساوه و زرند و رياست اين شاهسون بغدادى به او داده شد و هنوز هم وزير بقايا بود .\r\nدر وقايع رژى 1308 او را براى اسكات مردم تبريز فرستادند اما نتوانست كارى از پيش ببرد . مردم تبريز لوحه‌اى برگردن سگى بستند كه بر روى آن نوشته بود « فرستادهء شاه امين حضور است » و سگ را در كوچه‌هاى تبريز گرداندند . امين حضور كله‌خورده از تبريز برگشت .\r\nحدس زده شده است كه امين حضور از عوامل انگليسها در ايران بوده است چه در هنگام تبعيد او شاه حكم كرد كه از تمام عملهء خلوت التزام گرفته شود كه من‌بعد نبايد هيچيك از آنان با فرنگيها يعنى مأمورين سياسى خارجى مراوده داشته باشند و اينكه او را هم در غائلهء رژى به تبريز فرستاده پيداست كه طرفدار روسها نبوده است چه روسها اساسا با اين كار مخالف بودند .\r\nامين حضور بسيار پررو و نوكرمآب و به آداب حضور شاه بسيار وارد و واقف بود . اينكه او را هم محصل بقاياى مالياتى كرده بودند از جهت ابرام در وصول بوده است . سه راه امين حضور طهران به نام اوست و او پدرزن ميرزا تقى خان مجد الملك بوده است .\r\n\r\nاقبال السلطنه ، آقا رضا عكاسباشى ( آجودان مخصوص ) ( ص 44 - ص 21 چاپ اول )\r\nبرادر ميرزا علينقى حكيم الممالك و متولد 1259 هجرى قمرى . در آغاز كار از پيشخدمتهاى حضور ناصر الدين شاه بود و در سال 1280 « عكاسباشى » لقب گرفت .\r\nدر سفر اول و دوم ناصر الدين شاه به اروپا همراه شاه بود و پس از بازگشت علاوه بر مشاغلى كه داشت به سمت خازن صرف جيب شاه تعيين گرديد .\r\nدر سال 1301 رئيس و وزير قورخانه گرديد و در سال 1302 ملقب به اقبال - السلطنه شد .\r\nدر 1304 علاوه بر وزارت قورخانه به نيابت فتحعلى خان پسر يكسال و نيمهء كامران ميرزاى نايب السلطنه كه امير توپخانه شده بود منصوب گشت .\r\nدر 1306 رئيس توپخانه هم شد . وى در روز جمعه 9 جمادى الثانيه 1307 كه به باغ خود در آجودانيهء شميران رفته بود سكته كرد و درگذشت .\r\n\r\n","description":"","footnote":"","page_name":" 514 ","page_number":104},
  {"content":"\r\n\r\nدر موقع مرگ چهل و هشت سال داشت و ثروت بسيار قريب يك كرور تومان . با فوت او امين نظام رئيس سابق توپخانه و جهانگير خان وزير سابق قورخانه به مناصب سابق خود رسيدند . اقبال السلطنه پدرزن مهدى خان پسر فرخ خان امين الدوله بود .\r\n\r\nادارهء گمرك ( ص 44 - ص 21 چاپ اول )\r\nفرخ خان امين الدوله نيز از سال 1283 به ادارهء گمرك‌خانه‌هاى ولايات مأمور شد .\r\n\r\nسهراب خان گرجى ( ص 44 - ص 21 چاپ اول )\r\nمعروف به نقدى تحويلدار صرف جيب فتحعلى شاه و داماد آن پادشاه از دختر مشترى خانم شيرازى كه اهل هنر آواز بوده است . وى در شوال 1278 درگذشت .\r\n\r\nوالى خان ( ص 44 - ص 21 چاپ اول )\r\nفرزند سهراب خان مذكور در فوق بسيار عياش و اهل لهوولعب كه ثروتى هنگفت حدود چهار صد هزار تومان ارث پدرى را بعلاوهء درآمد خود در راه عياشى صرف كرد و قرين فقر و مسكنت درگذشت .\r\nوى صاحب رساله فجوريه است كه موضوع آن از نامش پيداست و نسخه‌اى از آن در كتابخانهء ملى نهان « * » .\r\n\r\nمحمد تقى خان معمارباشى ( ص 44 - ص 21 چاپ اول )\r\nاز اهالى آذربايجان و پدر محمد ابراهيم خان وزير نظام و منير السلطنه مادر كامران ميرزاى نايب السلطنه و رئيس ادارهء بنائى ديوان .\r\n\r\n\r\n","description":"","footnote":"\r\n( * ) زمانى كه در كتابخانهء ملى بودم نسخه در پاكتى لاك و مهر شده بود . بعدها مرحوم حسين خديوجم بدان دست يافت و عكسى براى آقاى جمالزاده فرستاد و ايشان دربارهء آن مقاله‌اى دارد .\r\nمجلهء يغما ، 18 ( 1344 ) : 382 - 386 و تصور مىكنم كه مرحوم خديوجم هم مقاله‌اى در مجلهء نگين چاپ كرد . در هر صورت كتاب از نوع رستم التواريخ است .\r\n","page_name":" 515 ","page_number":105},
  {"content":"\r\n\r\n\r\nامين لشكر ، ميرزا قهرمان خان ( ص 44 - ص 21 چاپ اول )\r\nمتولد 1244 ، ابتدا در دستگاه عزيز خان مكرى سردار كل مشغول كار شد . در تبريز مستوفى نظام بود و بعد رئيس دفتر لشكر .\r\nدر 1282 ملقب به مشير لشكر شد و دو سال بعد ملقب به امين لشكر . وى مدت بيست سال به سمت سررشته‌دارى قشون و استيفاى نظام در خدمت عزيز خان بود و در كارهاى آذربايجان به خوبى وارد شد ، بطورى كه پيشكاران وليعهد نتوانستند تا او در آذربايجان بود موفقيتى حاصل نمايند تا اينكه در 1285 طهماسب ميرزاى مؤيد - الدوله او را توقيف و زندانى نمود و در محاسبه هفتاد هزار تومان او را باقىدار كردند .\r\nاما عزيز خان با كمال مردانگى دين ميرزا قهرمان را از خود دانست و از اين جهت او را نجات داد اما وى را معزولا به دماوند تبعيد كردند .\r\nدر 1287 كه دوباره عزيز خان در آذربايجان همه كاره شد ميرزا قهرمان هم در خدمت او به آذربايجان رفت و چون مخدوم او درگذشت ميرزا قهرمان به پيشكارى وليعهد تعيين گرديد ( 1288 هجرى قمرى ) .\r\nدر سفر اول ناصر الدين شاه به اروپا از ملتزمين ركاب بود و در بازگشت به رياست تداركات نظامى منصوب شد .\r\nدر 1292 وزير گمركات شد و او اول كسى است كه به اين عنوان ناميده شده است . چهار سال در اين سمت بود كه دوباره به پيشكارى وليعهد به آذربايجان رفت و تا اواسط سال 1297 در آن سمت و در آن ايالت بود . « * » آنگاه به طهران آمد و دوباره وزير گمركات شد .\r\nدر 1299 وزير فوايد عامه شد و در 1301 تصدى خالصجات نيز ضميمهء كار او گشت . اندكى بعد وزير لشكر شد . ولى كامران ميرزا نگذاشت كه او در اين سمت بماند زيرا مرد مطلعى بود .\r\nدر امر خالصجات باقىدار دولت شد و چون تحت تعقيب درآمد به خانهء امين السلطان پناه برد ، ولى در موقع رسيدگى به حساب بدهى او هنگفت درآمد و ناچار خانهء مجلل خود را فروخت و طلب دولت را پرداخت . اين خانه در محل بانك بازرگانى كنونى ( بانك شاهنشاهى انگليس ) در ضلع شرقى ميدان سپه بود و امين الدوله آن را به پانزده هزار تومان خريد .\r\nدر 1305 كه از امين السلطان شكايتى نوشته بود به دستور شاه توقيف و به اردبيل فرستاده شد . صاحب ترجمه در تاريخ 2 شنبه چهارم رجب 1310 در طهران درگذشت .\r\n\r\n\r\n","description":"","footnote":"\r\n( * ) ميرزا قهرمان شرح سفر و خاطرات مأموريت تبريز را نوشته است . اين سفرنامه به همراه سفرنامهء خراسان او در همسفرى ناصر الدين شاه را با همكارى محمد رسول دريا گشت آماده ساخته‌ام و به چاپ سپرده‌ام ( انتشارات نقره ) .\r\n","page_name":" 516 ","page_number":106},
  {"content":"\r\n\r\nوى مردى زرنگ ، پركار ، جاه‌طلب ، تجمل‌دوست و ناراحت و بيعقل‌معاش بود و از اين جهت وقتى مرد چيز قابلى از خود به جا نگذاشت .\r\n\r\nامير نظام ، حسنعلى خان گروسى ( ص 44 - ص 21 چاپ اول )\r\nفرزند محمد صادق خان گروسى كرد بود و مادرش يكى از زنان فتحعلى شاه بود كه به پدرش محمد صادق بخشيده شده بود .\r\nدر 1237 به دنيا آمد و در تحصيل و آداب سوارى و جنگ و فروسيت پيشرفت كامل كرد . در محاصرهء هرات زمان محمد شاه شركت داشت و در بازگشت از اين سفر رئيس قراولان ارگ تبريز شد .\r\nدر 1257 مرزدار كرمانشاه شد . در 1260 به طهران احضار گشت و تا در 1264 به واسطهء مخالفت حاجى ميرزا آقاسى با پدرش در طهران بيكار بود . اميركبير دوباره رياست افواج گروس را به او واگذاشت .\r\nوى در فرونشاندن طغيان سالار هم شركت داشت و آنگاه با درجهء سرتيپى مأمور دفع شورشيان زنجان شد و قلعهء عليمردان خان را از آنان گرفت .\r\nدر 1267 ژنرال آجودان شاه بود و در 1271 با افواج خود مأمور حفظ نظم شهر مشهد شد .\r\nدر نبرد هرات شركت كرد و پس از گرفتن آن شهر در 25 صفر 1273 نظم آن شهر به او واگذار شد . نيز او بود كه پس از جريانات تأسف‌آور عهدنامهء پاريس مأمور استقبال از چارلز مورى سفير انگلستان گرديد .\r\nاز 1273 تا 1275 مأمور حفظ بيوتات سلطنتى بود و در اين سال به سفارت فرانسه منصوب شد و اولين دستهء محصلين اعزامى زمان ناصر الدين شاه نيز همراه او بودند . قريب هفت سال در فرانسه بود و در اين مدت زبان فرانسه را به خوبى فراگرفت .\r\nدر 1282 به طهران احضار شد و پس از يك سال دوباره به وزير مختارى فرانسه رفت اما چون بيمار شد خود تقاضاى احضار كرد و به طهران بازگشت و جزو وزراى دار الشوراى كبرى گرديد .\r\nدر محرم 1288 وزير مختار ايران در استانبول شد و در اواخر سال 1289 در صدارت حاجى ميرزا حسين خان سپهسالار وزير فوايد عامه گشت . در سفر اول ناصر الدين شاه به اروپا جزو همراهان شاه بود .\r\nدر 1297 به فرماندهى حمزه ميرزا حشمت الدوله مأمور دفع شيخ عبيد الله و حمزه آقاى منگور شد و در اين كار نيز كامياب گرديد . « * »\r\nدر اوايل سال 1298 حكمران ساوجبلاغ و صائين‌قلعهء افشار گرديد و چندى\r\n\r\n\r\n","description":"","footnote":"\r\n( * ) نامه‌هايى ازو دربارهء اين مأموريت هست كه براى چاپ آماده كرده‌ام .\r\n","page_name":" 517 ","page_number":107},
  {"content":"\r\n\r\nبعد از آن حكومت گروس و اروميه و خوى نيز ضميمهء مأموريت او گشت .\r\nدر 1299 با لقب « سالار عسكرى » به رياست قشون آذربايجان منصوب شد .\r\nدر 1300 ملقب به سالار لشكر شد و امور پيشكارى آذربايجان نيز به وى محول گشت .\r\nدر 1302 لقب « امير نظام » به او داده شد و رسما پيشكار وليعهد گشت و اين شغل را مدت پنج سال با كمال اقتدار به پايان برد در حالىكه گرفتارى بزرگى مثل قضيهء رژى پيش‌آمد و در آذربايجان موجب سروصداهاى بسيار گشت .\r\nدر غرهء ربيع الثانى 1309 از پيشكارى وليعهد استعفا كرد و به طهران آمد و پس از دو ماه ايالت كردستان و كرمانشاه و گروس به وى داده شد .\r\nدر 1310 حكومت ملاير نيز به آن اضافه شد و تا اوايل 1311 در اين مقامها بود .\r\nپس از جلوس مظفر الدين شاه و صدارت امين الدوله امير نظام دوباره به پيشكارى وليعهد به آذربايجان فرستاده شد و دو سال در اين مقام بود زيرا محمد على ميرزا با او نمىساخت و مرتبا بر ضد او تحريكاتى مىكرد و امير نظام ناچار استعفا داد و به زيارت آستان قدس رضوى رفت .\r\nپس از مراجعت از زيارت در اوايل سال 1317 به ايالت كرمان و بلوچستان فرستاده شد و در آنجا در هشتاد سالگى در پنجم رمضان 1317 درگذشت و در ماهان كرمان پيش قبر پسرش يحيى خان كه فرماندهء فوج كرمان بود و در آنجا درگذشته بود دفن شد .\r\nامير نظام از مأمورين لايق و دانا و هنرمند و مقتدر دولت قاجاريه بود . خط تحرير را بسيار خوب مىنوشت و به وضع ادارهء ممالك شرقى كاملا آشنا بود . وقتى در پاريس بود شرح حال خود را نوشته به چاپ رسانيد . شرح حال مفصلى هم از او در مجلهء يادگار سال سوم شماره‌هاى 6 و 7 و 8 چاپ شده است . منشآت او نيز به چاپ رسيده است . « * » نيز رساله‌اى به نام « پندنامهء يحيويه » از او باقىمانده و چاپ شده است .\r\nدر تبريز كتاب كليه و دمنه را به وضع خوبى به دستور او چاپ كردند .\r\n\r\nناظم السلطنه ، عبد الله خان پسر علاء الدوله ( ص 44 - ص 21 چاپ اول )\r\nملقب به ناظم السلطنه و پدر حبيب الله خان موقر السلطنه در اوايل سلطنت ناصر الدين شاه سردستهء غلامان شاهى بود و كشيك‌خانه به او واگذار شد . وى با برادرش احمد خان علاء الدوله رقابت داشت . وى در 1302 خورشيدى درگذشت .\r\n\r\n\r\n","description":"","footnote":"\r\n( * ) آقاى احمد سهيلى خوانسارى هم مقدارى از نامه‌ها و تلگرافهاى او از پاريس به تهران را كه در مسائل مملكتى است به چاپ رسانيده‌اند ( تهران ، 1357 ) .\r\n","page_name":" 518 ","page_number":108},
  {"content":"\r\n\r\n\r\nظهير الدوله ، على خان قاجار ( ص 44 - ص 21 چاپ اول )\r\nپسر محمد ناصر خان ظهير الدولهء دولو و داماد ناصر الدين شاه به دخترش فروغ - الدوله معروف به ملكه ايران ، در 16 ربيع الاول 1281 در جمال آباد شميران متولد شد .\r\nدر 1297 داماد شاه شد و در 1303 در سلك مريدان صفيعلى شاه درآمد .\r\nدر 1304 وزير تشريفات ناصر الدين شاه شد و از عصر روز چهارشنبه 25 ذيقعده 1316 به جانشينى مرشد خود نشست .\r\nوى مردى روشن‌ضمير و پاك و باعدل‌وداد بود . انجمن اخوت را در 1326 ترتيب داد و محمد على شاه به هنگام توپ بستن مجلس آنجا را با خانهء وى به توپ بست و خراب كرد و به يغما داد .\r\nدر 1323 مجلهء مجموعهء اخلاق را از طرف انجمن انتشار داد .\r\nدر 1319 امور حكومت مازندران به وى واگذار شد ولى يك سال بيشتر داراى اين سمت نبود .\r\nدر 1324 حاكم همدان شد و در آنجا قبل از مشروطيت اولين انجمن ولايتى را تأسيس كرد .\r\nدر 1326 حاكم گيلان شد و پس از خرابى خانه‌اش سفرى به قفقاز رفت . پس از بازگشت براى بار دوم حاكم مازندران شد .\r\nدر صفر 1327 حاكم كرمانشاه و تا اوايل 1329 درين مقام بود و در 1333 حاكم طهران شد و در 1337 و 1341 نيز اين مأموريت او تجديد گشت . و سرانجام در 24 ذى القعدهء 1342 درگذشت .\r\nخاطرات او اخيرا به كوشش ايرج افشار به چاپ رسيده و شرح حال بالنسبه مفصلى از او در اول آن چاپ شده است . « * » خانهء او در خيابان فردوسى مقابل عمارت صندوق پس‌انداز ملى سالها محل سفارت بلژيك بود . چند سال پيش احمد امينى آن را خريد و تبديل به ساختمانهاى تجارتى و مستغلاتى نمود .\r\n\r\nبرجيس ، ادوارد ( ص 44 - ص 21 چاپ اول )\r\nادوارد برجيس و برادرش از انگليسىهائى بودند كه در اواخر زمان عباس ميرزا به ايران آمدند و چون از هنر و صنعت اروپائى اطلاع داشتند در دستگاه شاهزاده\r\n\r\n\r\n","description":"","footnote":"\r\n( * ) كتاب جلد دومى دارد حاوى اسناد دورهء حكومت ظهير الدوله در مازندران كه بايد به چاپ برسد .\r\n","page_name":" 519 ","page_number":109},
  {"content":"\r\n\r\nتقربى يافتند . ادوارد در ايران ماند و برادرش به آمريكا رفت . ادوارد در تبريز مغازه‌اى باز كرد و اجناس اروپائى را وارد مىكرد و مىفروخت و در عين‌حال كتابها و مطالبى را از زبان انگليسى ترجمه مىكرد كه به وسيلهء منشيان ايرانى انشاء و نوشته مىشد و از آن جمله است كتاب چين كه به دستور بهمن ميرزا پسر عباس ميرزا به فارسى ترجمه شده است . در اوايل سلطنت ناصر الدين شاه به طهران آمد و مترجم وزارت خارجه شد و چون روزنامهء وقايع اتفاقيه داير شد او مطالب جالب را از روزنامه‌هاى اروپائى ترجمه مىكرد تا در وقايع اتفاقيه چاپ شود و يا اينكه به صورت يك روزنامهء خصوصى براى شاه نوشته شود . وى تا آخر عمر اين سمت اخير را داشت .\r\nوفات او ميان سالهاى 1270 و 1277 اتفاق افتاد و گويا در تبريز مدفون است .\r\nبراى شرح‌حال او نيز رجوع شود به امير كبير و ايران آدميت ج 3 ص 368 . « * »\r\n\r\nصنيع الملك غفارى ، ابو الحسن ( ص 44 - ص 21 چاپ اول )\r\nفرزند ميرزا محمد از خانوادهء غفارى كاشان و عموى ميرزا ابو تراب و ميرزا محمد غفارى كمال الملك متولد حدود سال 1232 . وى از اساتيد فن نقاشى در ايران بود كه در زمان محمد شاه براى تكميل هنر خود سفرى به ايتاليا رفت و پس از بازگشت نقاش رسمى دربار شد . در 1277 روزنامهء دولتى به او سپرده شد و او آن را مصور ساخت .\r\nدر 1278 ملقب به صنيع الملك شد و تا 1282 كه درگذشت نقاش رسمى دربار و مدير روزنامه و چاپخانهء دولتى بود و در آن سال به سكته درگذشت .\r\nصنيع الملك معلم نقاشى شاه نيز بود و هموست كه تمثال مولاى متقيان را از روى يك نقاشى كه در خزانه وجود داشت كشيد و از آن نشانى براى شاه ساخته شد ( 1273 ) .\r\n\r\nاعتماد السلطنه ( صنيع الدوله ) ، محمد حسن خان ( ص 44 - ص 21 چاپ اول )\r\nپسر سوم و اولاد چهارم حاج على خان حاجب الدوله كه خلقا و خلقا خيلى شبيه به پدر بوده است و اگر اختلافى در مشى زندگى آن دو پيدا شده است به اقتضاء زمان و تحصيلات پسر بوده است . مادرش دختر آقا خان سردار كه فتحعلى شاه او را كور كرده بود و از نواده‌هاى مصطفى خان قاجار پسر محمد حسن خان و برادر محمد خان بود\r\n\r\n\r\n","description":"","footnote":"\r\n( * ) نامه‌هاى اين دو برادر ( ادوارد و چارلز ) به انگليسى چاپ شد و مرحوم اللهيار صالح مقاله‌اى دربارهء آنها به امضاى « ر . ح . » در راهنماى كتاب دارد ، سال اول ( 1337 ) : 314 - 317\r\n Letters from Persia ( 1828 - 1855 ) . Edited by B . Schwartz , New York , 1942 , 125 P . \r\n","page_name":" 520 ","page_number":110},
  {"content":"\r\n\r\nو در روز يكشنبه 14 محرم 1313 درگذشته است .\r\nمحمد حسن خان در 21 شعبان 1259 متولد و در نه سالگى وارد دار الفنون شد و در همان حال بموجب حكم عزيز خان مكرى به درجهء وكيلى در رشتهء پياده‌نظام كه رشتهء تحصيلى او نيز بود نايل آمد . پس از وليعهد شدن امير قاسم خان پسر ناصر الدين شاه و جيران ، محمد حسن خان نيز يكى از نوكران آن طفل به قلم آمد ( 1271 ) .\r\nدر موقع حكومت پدرش در خوزستان ، محمد حسن خان كه شانزده سال بيشتر نداشت به منصب سرهنگى ارتقاء يافته به رياست قشون و نيابت حكومت خوزستان منصوب شد و در هفده سالگى حاكم شوشتر شد ( 1276 ) .\r\nدر 1278 كه پدرش وزير عدليه گرديد او هم معاونت پدر را يافت .\r\nدر 1280 به سمت نيابت دوم سفارت به پاريس رفت و دو سال هم در آنجا نايب دوم سفارت بود .\r\nدر 1284 پس از چهار سال اقامت در پاريس و تحصيل در ضمن خدمت ، به ايران آمد و به‌سمت پيشخدمتى و مترجمى حضور شاه تعيين شد و در ضمن گاهگاهى مطالبى براى روزنامهء ملتى عليقلى ميرزا ترجمه مىنمود .\r\nدر 1288 به رياست كل دار الطباعه و دار الترجمهء دولتى تعيين و ملقب به صنيع الدوله شد . به مناسبت صنعت طبع كه در اختيار او بود عمل جرايد نيز به عهدهء وى محول گشت و اولين روزنامه‌اى كه زير نظر او منتشر شد « ايران سلطانى » نام داشت كه به اختصار آن را « ايران » مىگفتند .\r\nدر 1298 مكتب مشيريه را به نام حاجى ميرزا حسين خان سپهسالار و براى تدريس زبانهاى خارجى در طهران تأسيس كرد .\r\nدر سفر اول ناصر الدين شاه به اروپا از همراهان شاه بود و پس از بازگشت معاونت وزارت عدليه را به او دادند ، چه وزير عدليه امامقلى ميرزا عماد الدوله پدرزن او بود .\r\nچندى بعد در همين سال منصب مقدم السفرائى ( به كسردال ) را به او دادند يعنى كسى كه سفرا را به حضور شاه هدايت و آنها را معرفى مىكند به علاوه ادارهء امور باغها و عمارات دولتى نيز به عهدهء وى گذاشته شد .\r\nدر 1297 ادارهء احتساب طهران نيز ضميمهء ساير مشاغل وى گرديد .\r\nدر صفر 1299 جزء اعضاء مجلس شوراى دولتى و در غرهء جمادى الاولى داخل وزراء شد .\r\nدر اول محرم 1300 روزنامهء مصور شرف را تأسيس كرد و در همين سال به وزارت انطباطات و دار الترجمهء دولتى منصوب گشت و تا آخر عمر در اين سمت بود .\r\nدر 1304 لقب اعتماد السلطنه كه ابتدا لقب پدرش بود به او داده شد و او دربارهء اين لقب و كسانى كه آن را داشتند در چند جاى يادداشتهاى خود اشاراتى تعصب‌آميز دارد . نسبت به امين السلطان و ميرزا نظام الدين كاشانى و ميرزا علينقى حكيم الممالك\r\n\r\n","description":"","footnote":"","page_name":" 521 ","page_number":111},
  {"content":"\r\n\r\nنظر رقابت و كينه و دشمنى داشته ولى در عين حال به اقرار خود به امين السلطان تملق مىگفته است .\r\nدر زير دست محمد حسن خان عده‌اى از فضلاء نظير ميرزا محمد حسين فروغى ( ذكاء الملك ) ، شيخ مهدى شمس العلماء عبد الرب آبادى ، ميرزا على محمد خان مجير الدوله شيبانى ، ميرزا غياث اديب كاشانى و چند تن مترجم عربى و تركى و هندى بودند كه به دستور او و گاه به تعيين شاه به تحقيق در موضوعات علمى معمول در مشرق زمين و نوشتن كتاب مىپرداختند و طبعا اين كتابها به نام او تمام مىشد . عده‌اى از اين كتابها جنبهء تبليغاتى دولتى داشت مثل المآثر و الاثار ، مآثر سلطانيه ، منتظم ناصرى و عده‌اى نيز تحقيقاتى و مربوط به تاريخ ايران است .\r\nاعتماد السلطنه از معاشرت با اين فضلا چيزى ياد مىگرفت و طوطىوار معلوماتش اضافه مىشد . چه او جز زبان فرانسه چيزى نمىدانست و اساسا جريان زندگى او هم طورى نبود كه مقدمات ادبيت را خوانده باشد . تنها چيزى كه از خود اوست و اتفاقا در آن هم غلط ادبى و انشائى متعدد وجود دارد يادداشتهاى اوست .\r\nخلسه را هم به اغلب احتمال از جهت انشائى به نظر يكى از ادباى زيردست خود رسانيده است . ادعاهائى هم كه راجع به خواندن خط پهلوى و كوفى مىكند لاف است و گزاف .\r\nالبته در زبان فرانسه خيلى وارد بوده زيرا مجبور بوده است كه در حضور شاه از روى روزنامهء فرانسوى بخواند و به فارسى بيان كند و اين كار بدون تسلط بر دو زبان ممكن نيست .\r\nاز نظر سياسى هم اعتماد السلطنه متمايل به روسها و واسطهء دولت و سفارت روسيه بوده است و خود به اين امر اشاراتى دارد .\r\nاز نظر معتقدات مذهبى مردى بوده است كه جنبهء سادگى آن بر ايمان واقعى غلبه داشته است . فىالمثل اعتراف مىكند كه گاهى نماز نمىخوانده ولى روضهء چهل منبر را حتى الامكان مىرفته است .\r\nنسبت به رقباى خود بسيار حسود و نسبت به همقطارها پرتوقع و در خدمت و كار بسيار محتاط و نسبت به آنچه به خانواده‌اش تعلق مىداشته يعنى پدر و مادرش بينهايت متعصب بوده .\r\nبدخلقيها و مجازاتها و تنبيهاتى كه دربارهء زيردستان معمول مىداشته است او را پسر فراش‌باشى و ميرغضب معرفى مىنمايد .\r\nشرح‌حال خود را در جلد دوم مرآت البلدان نوشته است . در مقدمهء هردو چاپ خلسه هم ذكر شده است . در شرح‌حال رجال ايران بامداد جلد سوم هم هست و از همه بيشتر در خاطرات او خيلى چيزها از زندگيش انعكاس يافته است .\r\nاعتماد السلطنه در شب پنجشنبه 18 شوال 1313 به سكته درگذشت . اولاد پسر نداشت ، يك دختر از زن صيغه داشت كه زن حاج حسين خان پسر احمد خان نوائى عميد الملك بود و آن دختر هم كه در جوانى مرد يك دختر داشت به نام مهراخانم كه زن\r\n\r\n","description":"","footnote":"","page_name":" 522 ","page_number":112},
  {"content":"\r\n\r\nپسرعموى خود مصطفى خان نوائى نير السلطان شد ( جمعه 28 جمادى الاولى 1311 ) و بنابراين اولاد او از طرف مادر از اعقاب محمد حسن خان اعتماد السلطنه هستند .\r\n\r\nضياء الملك ، ميرزا زكى ( ص 44 - ص 21 چاپ اول )\r\nاز اهل تفرش و نوكر امير اصلان خان مجد الدوله دائى شاه بود و چون با خانم او زينت الدوله دختر فتحعلى شاه ارتباط نامناسب پيدا كرد مجد الدوله او را از خود دور كرد و او مستوفى بنائى شد .\r\nدر 1282 وزير عبد الصمد ميرزا برادر شاه حاكم طهران گشت و در 1286 كه وزير بهرام ميرزاى معز الدوله حاكم خوزستان بود ملقب به ضياء الملك شد و در سال بعد خودش حاكم آنجا گرديد . در اواخر سال 1288 اين سمت او تجديد شد .\r\nدر 1294 از طرف محمد رحيم خان علاء الدوله حكمران گيلان به آن منطقه فرستاده شد و چون از اين مأموريت برگشت گويا مقصر بود كه در اصطبل شاهى بست نشست و حتى زن او هم كه همان زينت الدوله باشد او را از خانه بيرون كرد .\r\nاما در تاريخ 2 ذيقعدهء 1298 وزير وظايف و اوقاف گرديد و سرانجام روز پنجشنبه 17 جمادى الاولى 1302 به فلاكت و مسكنت درگذشت .\r\n\r\nوزير نظام ، استاد حسين كاشانى ( ص 45 - ص 22 چاپ اول )\r\nپسر محمد تقى خان معمارباشى و برادر منير السلطنه زن ناصر الدين شاه و دائى كامران ميرزاى نايب السلطنه ، در آغاز مانند پدر خود بنا و بعد رئيس ادارهء بنائى ديوان اعلى بود يعنى عنوان معمارباشيگرى داشت .\r\nدر شوال 1273 هنوز بنا بود ( مجلهء بررسيهاى تاريخى شماره‌هاى 44 و 45 سند شمارهء 21 ) و عنوان « خانى » به او داده شد .\r\nدر 1299 وزير نظام لقب گرفت و به سمت وزارت طهران منصوب شد . لقب وزير نظام و تصدى خزانهء نظام تا آخر عمر با وى بود و چون وزارت جنگ و حكومت طهران هردو با كامران ميرزا خواهرزاده‌اش بود در اين سمتها معارض نداشت .\r\nوزير نظام مردى بود بيسواد ولى باهوش و با تجربه و بسيار سفاك و سرانجام در شب شنبه 8 صفر 1309 درگذشت .\r\nاعتماد السلطنه دربارهء او مىگويد « بسيار بسيار آدم قابلى بود . البته دوكرور مال دارد . . . » و چون بلاعقب بود همه نصيب خواهرزاده‌اش كامران ميرزا شد .\r\nفقط خواهرش منير السلطنه مدرسهء سيد نصر الدين را از مال او به نام او ساخت كه قريب شصت هزار تومان خرج آن شد و اين مدرسه در روز شنبه 6 ذى القعده 1311\r\n\r\n","description":"","footnote":"","page_name":" 523 ","page_number":113},
  {"content":"\r\n\r\nافتتاح شد و به قول اعتماد السلطنه در اين افتتاح بيشتر از پنج هزار تومان خلعت و انعام داده بوده است . ( خاطرات اعتماد السلطنه ، ص 1089 ) . اين مدرسه امروز خراب شده است .\r\nبنده يك دوره مرآت البلدان دارد كه يادداشتهاى چندى در حواشى برخى از مجلدات آن ديده مىشود ، من‌جمله در حاشيهء صفحهء 101 اين يادداشت نوشته شده است « چون ذكرى از حمام مرحوم مبرور حاجى ميرزا آقاسى طاب‌ثراه در وصف بناى مسجد « 1 » شده است لازم شد آنچه به گوش خود از اشخاص محترم راستگوى معمر شنيده است در بناى حمام در اين موقع يادداشت نمايد . زمان مرحوم حاجى كار اتراك طرف آذربايجان بىرونقى نبود . وقتى كه اين حمام را مرحوم حاجى طاب‌ثراه . . . « 2 » مىساختند استاد محمد ابراهيم بنا ميان بناها آنجا كار مىكرد و به واسطه ترك بودن سبقت « 3 » بر ساير استادها داشت . از بابت اينكه طاق سربينهء حمام را كه مىزد احتمال دادند مرحوم حاجى تشريف مىآورند شايد انعامى « 4 » به استاد بنائى كه مشغول سقف است « 5 » بدهد استاد محمد ابراهيم مشغول زدن طاق شد « 6 » . اين استاد محمد ابراهيم بعدا محمد ابراهيم خان شد و معمارباشى شد . كم‌كم به واسطهء اينكه برادر منير السلطنه مادر حضرت و الا شاهزاده اعظم اكرم اسعد و الا نايب السلطنه امير كبير وزير جنگ بود وزير طهران ، وزير نظام بل امير نظام از امراى بزرگ ايران در درجهء اول شد . در سنه 1309 به مقر معهود جاى گرفت . معادل هشتصد هزار تومان دولت و ثروت او به قلم آمد كه به جز حسرت چيزى با خود نبرد مگر بار سنگين فاعتبروا يا اولو الابصار . « 7 »\r\nگفتند از نوكرهاى محرم خودش هزار نفر بيشتر به دست خود از بنا و عمله و نوكر و خدمتكار و برادرزن و زن و كسان خودش بىگناه قتل نمود . . . » « 8 »\r\n\r\nصنيع الملك اصفهانى ، حاج ابو الحسن ( ص 45 - ص 22 چاپ اول )\r\nمتولد حدود سال 1245 ، پس از محمد ابراهيم خان معمارباشى وزير نظام ، در سال 1300 قمرى سمت معمارباشيگرى سلطنتى به او داده شد و در جمعه 2 ربيع الاول سال 1303 ادارهء بناخانه نيز به او واگذار گشت .\r\nشاه دختر او ربابه نام را گرفت ولى چون او را ديد از او خوشش نيامد و او را طلاق گفت و بيچاره دختر بسيار كله‌خورده و شرمنده ، نامش بر سر زبانها افتاد .\r\nمدرسهء حاج ابو الحسن واقع در بازار پسته بيك نزديك امام‌زاده يحيى از آثار اوست .\r\n\r\n\r\n","description":"","footnote":"\r\n( 1 ) - مسجد شاه كه مسجد جامع است .\r\n2 و 3 و 4 و 5 و 6 - كلمات محو شده است ( بررسيهاى تاريخى شماره 44 و 45 سند شمارهء 21 ) .\r\n( 7 ) - كذا و صحيح فاعتبروا يا اولى الابصارست .\r\n( 8 ) - دنبالهء مطلب چند كلمه محو شده است .\r\n","page_name":" 524 ","page_number":114},
  {"content":"\r\n\r\nمعمارباشى در شب دوشنبه 19 رجب 1305 در شصت سالگى به مرض حصبه درگذشت و چهل و پنج هزار تومان از مال او به شاه داده شد و ظاهرا اين پولها را در منزل زير خاك كرده بود كه بر آن دست يافتند و براى شاه بردند .\r\n\r\nصنيع الملك اصفهانى ، حاج حسينعلى ( ص 45 - ص 22 چاپ اول )\r\nابتدا معمار باغات سلطنتى بود . در شب سه‌شنبه 13 ربيع الاخر 1311 در حال مستى اسب او را بر زمين زد و سرش معيوب شد و روز شنبه 17 ربيع الاخر درگذشت .\r\nوى باغ و عمارت بسيار خوبى در صاحبقرانيه داشت .\r\n\r\nبشير الملك ، فضل الله خان ( ص 45 - ص 22 چاپ اول )\r\nدر آغاز به همراهى عمويش حاجى مصطفى قلى خان صارم الملك كه حكومت سبزوار را داشت چندى در ناحيهء بام نايب الحكومه بود و از سال 1276 تا 1279 جزء خدمت دربار شد .\r\nدر 1293 نايب پدرش در منصب شاطرباشيگرى گشت و در 1296 پس از فوت وى مستقلا جاى او را گرفت .\r\nدر 1298 به لقب بشير الملك ملقب گشت . صاحب ترجمه عمر درازى كرد و در حدود سال 1335 قمرى درگذشت .\r\n\r\nبهاء الدوله ، حاج ساسان ميرزا ( ص 45 - ص 22 چاپ اول )\r\nپسر بهمن ميرزاى بهاء الدوله پسر سى و هفتم فتحعلى شاه ، در آغاز سلطنت ناصر الدين شاه للهء معين الدين ميرزاى وليعهد بود ، زيرا مادر اين بچه خواهرزنش بود .\r\nدر 1275 پس از ارتقاء به درجهء سرهنگى بيگلربيگى تبريز شد و در 1285 هم اين سمت او تجديد گشت .\r\nاز سال 1300 تا 1302 رئيس قشون آذربايجان بود و در 11 جمادى الثانيهء 1303 درجه امير تومانى گرفت .\r\nدر 1305 به همدستى عده‌اى از شاهزادگان جنايتى هولناك در طهران كرد كه شرح آن را اعتماد السلطنه و بامداد هردو نوشته‌اند . از اينرو از همه مناصب درجات نظامى معزول شد . اما هشت ماه بعد دوباره مناصب و درجات او را بازگرداندند .\r\nدر 1306 حاكم عراق شد و در 1323 درگذشت .\r\n\r\n","description":"","footnote":"","page_name":" 525 ","page_number":115},
  {"content":"\r\n\r\n\r\nسهام الدوله نورى ، ميرزا ابراهيم خان ( ص 45 - ص 22 چاپ اول )\r\nپسر ميرزا رضا خان پسر ميرزا زكى خان نورى و داراى القاب سهام الملك ، سهام الدوله و نظام الدوله ، در 1273 به لقب اولى ملقب شد و در 1291 به لقب دومى .\r\nدر اوايل 1300 از طرف كامران ميرزاى نايب السلطنه حكمران مازندران شد و يك سال در آن خطه حكمران بود .\r\nاز 1304 تا 1307 حاكم كردستان بود و در 1306 لقب نظام الدوله به او داده شد و در يكشنبه 3 رجب 1310 امير توپخانه شد .\r\nسهام الدوله يك پسر و يك دختر بيشتر نداشت . پسرش ( غلامعلى خان ) در 19 جمادى الثانيهء 1309 در جوانى درگذشت و لذا سهام الدوله كه بسيار ثروتمند بود ( در حدود پنج كرور ) تمام مايملك خود را وقف كرد . سهام الدوله دم از تصوف و عرفان نيز مىزد و شرح حال او در طرايق الحقايق هست .\r\n\r\nصارم الملك نورى ، حاج محمد قلى خان ( ص 45 - ص 22 چاپ اول )\r\nدر 1287 صارم الملك شد . در سلخ صفر 1296 درگذشت و مدت شاطرباشيگرى دومى نبايد چندان طولانى باشد ، زيرا در همان سال فضل الله خان بشير الملك به اين سمت تعيين شد .\r\n\r\nاصلان بيگ ياور\r\nدر 1272 اين سمت به او داده شد .\r\n\r\nميرزا على اكبر خان آجودانباشى\r\nدر 1271 به تحويلدارى كل توپخانه و اصطبل توپخانه و صد تومان اضافه مواجب نايل گرديد و در 1276 به لقب خانى و خلعت ، و در 1278 مجددا اصطبل توپخانه به وى داده شد و در 1284 به نشان حمايل سرهنگى مفتخر شد .\r\n\r\nمحمد حسين خان افشار\r\nو پسر نظاره خانم عندليب الدوله مذكور در قبل كه به واسطهء مادرش تقربى به دستگاه سلطنت داشت و از پيشخدمتهاى شاه بود .\r\nاز 1300 تا 1310 رئيس اصطبل توپخانه و محمد خان برادرش به نيابت او عملا\r\n\r\n","description":"","footnote":"","page_name":" 526 ","page_number":116},
  {"content":"\r\n\r\nرياست اصطبل توپخانه را داشت و از اين دستگاه نفع بسيار مىبرد .\r\nخودش از شيك‌ترين مردان روز و اسبش از بهترين اسبها و دواب توپخانه از بدترين و لاغرترين حيوانات بودند . وى به لقب سالار مكرم و سردار امنع ملقب بود .\r\nدر فاصلهء سالهاى 1321 تا 1325 هم مدتى رئيس قشون خراسان بود و عمر درازى يافت و در اواخر عمر با سختى و فلاكت بسيار زندگى مىكرد و در سال 1328 خورشيدى در سنى قريب به صد در طهران درگذشت .\r\n\r\nشفيع خان چاپارباشى\r\nاهل قراباغ و مردى ساده بود و چاپارچىباشيگرى او هم از زمان محمد شاه است .\r\nزمانى گويا زنى از شاهزادگان را گرفته بوده است . در آن فرداى شب زفاف به هركس مىرسيده مىگفته است « قارداش من شاهزاده اولمشام » يعنى برادر ، من شاهزاده شده‌ام ( گفتهء كريم اصفهانيان ) . مىپرسيده‌اند چرا ؟ مىگفته است به آنجهت كه ديشت با شاهزاده خانمى زفاف كرده‌ام و هم اوست كه در محرم 1268 از او التزام گرفته شد كه كاغذها را درست و بىعيب برسانند و اگر چاپاران ولايات مساهله نمايند ديوانيان از آنها مؤاخذه كنند و گويا او بشير الدوله بوده و در 1270 فوت شده است .\r\n\r\nشهاب الملك ( بشير الدوله - نظام الدوله ) ، حاج حسين خان ( ص 45 - ص 22 چاپ اول )\r\nكه قبلا شهاب الملك و يوزباشى لقب داشته است چه در 1271 درجه و منصبش در نظام يوزباشى بوده است ، در 1273 هنگام لشكركشى به هرات از سركردگان سپاه بود و پس از فتح آن شهر به اتفاق حسين خان برادر سام خان ايلخانى به طهران آمد و هردو مورد تشويق واقع شدند و اين حسين خان صاحب ترجمه را درجهء سرتيپى دادند .\r\nدر 1274 به‌جاى اسمعيل خان بشير الدوله چاپارچىباشى شد و در 1276 ملقب به شهاب الملك گرديد .\r\nدر 1282 به منصب امير تومانى رسيد و در 1283 به رياست قشون خراسان منصوب شد و تا حدودى از تاخت‌وتاز تركمنها جلوگيرى به عمل آورد . سال بعد به حكومت كرمان تعيين گشت .\r\nدر سال 1289 كه امير توپخانه بود به حكومت خراسان منصوب شد ، به اين صورت كه چون حسام السلطنه اوامر حاج ميرزا حسين خان سپهسالار را اطاعت نمىنمود سپهسالار به شاه شكايت كرد و به دستور شاه حسين خان شهاب الملك كه از اوضاع خراسان با اطلاع بود به مشهد رفت و شاهزاده را به طهران فرستاد و خود به حكومت پرداخت .\r\nدر اوايل سال 1291 ملقب به نظام الدوله شد و در 23 محرم سال 1292 در محل مأموريت خود درگذشت .\r\n\r\n","description":"","footnote":"","page_name":" 527 ","page_number":117},
  {"content":"\r\n\r\nاز او يادگارها و آباديهائى در خراسان مانده است . وى پدر حاج غلامرضا خان شهاب الملك آصف الدوله است .\r\n\r\nميرزا تقى خان چاپارباشى ( ص 45 - ص 22 چاپ اول )\r\nبرادر حاج حسين خان شهاب الملك سابق الذكر كه از طرف او چاپارخانه را اداره مىنمود و لقب او هم يوزباشى بود و در 1280 به اعطاى منصب سرتيپى از درجهء سوم سرافراز شد .\r\n\r\nسهام الملك ، مهديقلى ميرزا ( ص 45 - ص 22 چاپ اول )\r\nپسر محمد ولى ميرزا ملقب به سهام الملك كه در 1290 متصدى چاپارخانه‌هاى ايران شد و در اواخر 1302 مأمور فرونشاندن آشوب مشهد گشت ، ولى كارى از پيش نبرد و به طهران بازگشت .\r\nدر 1310 قمرى بيگلربيگى شيراز شد و از 1320 تا جمادى الاولى 1322 قمرى كه درگذشت متوليباشى آستان قدس رضوى بود و دختر او حاجيه آغا شاهزاده هم زن حاجى ميرزا عبد الله متولى مسجد گوهرشاد بود .\r\nمهديقلى ميرزا مدتى از امير تومانهاى زيردست ظل السلطان بود ولى گويا چندان فعاليتى در كار نداشته است .\r\n\r\nادارهء احتساب ( ص 45 - ص 22 چاپ اول )\r\nكه تقريبا با شهردارى امروز تطابق مىشود على الخصوص از جهت رفت‌وروب و نظافت شهر نه ساير امور .\r\n\r\nمحمود خان احتساب الملك ( ص 45 - ص 22 چاپ اول )\r\nاز سلسله غفاريهاى كاشان پسر ميرزا احمد و عموى فرخ خان امين الدوله و پدر ميرزا عبد الوهاب خان طبيب ظل السلطان ، از محصلين اعزامى زمان ناصر الدين شاه به اروپا .\r\n\r\n","description":"","footnote":"","page_name":" 528 ","page_number":118},
  {"content":"\r\n\r\n\r\nسراج الملك ، چراغعلى خان ( ص 45 - ص 22 چاپ اول )\r\nاز تربيت‌شدگان محمد خان امير نظام زنگنه و از دوستان و محارم ميرزا تقى خان امير كبير كه در سفر ارزنة روم با او بود و پس از رسيدن به صدارت او را براى كشف امور خراسان و استمالت سالار به مشهد فرستاد ولى سالار حاضر به اطاعت نشد و او بىنيل مرام مراجعت نمود . آنگاه او را به اصفهان فرستاد تا شورش آن شهر را آرام كند .\r\nدر 1266 پس از ورود او به طهران سمت قوللر آقاسيگرى به وى داده شد و سال بعد دوباره به حكومت اصفهان مأموريت يافت و او محال فريدون را انتظام داده قلعهء عليمحمد خان را كوبيد و به يك قطعه نشان از مرتبهء اول سرتيپى با يك رشته حمايل سرخ نايل گرديد و در 1269 به او خلعت داده شد .\r\nآنگاه به حكومت و مأموريت شاهرود و بسطام رفت . چه اهالى بسطام عباسقلى خان پسيان حاكم خود را كشته بودند و او با يكصد و پنجاه نفر به گرفتن مقصرين مأمور شد و پنج تن از مقصرين را گرفت .\r\nدر 1272 احضار و به حكومت خمسه مأمور و به نشان سيم ميرپنجگى مفتخر شد .\r\nدر 1276 لقب سراج الملكى ( به مناسبت نام اصليش كه با كلمهء چراغ شروع مىشود ) به او داده شد .\r\nدر 1279 مجددا به منصب بيگلربيگى و رياست ديوان نظامى اصفهان برقرار گشت .\r\nدر 1281 به رياست احتساب طهران رسيد و ظاهرا پيش از 1299 درگذشت .\r\nچه در آن سال لقب او را به ميرزا رضاقلى ايروانى از كاركنان ظل السلطان دادند .\r\n\r\nنظم الملك ، كنت دمنت‌فرت ( ص 45 - ص 22 چاپ اول )\r\nاصلا از يك خانوادهء فرانسوى بود كه در سال 1235 مسيحى يك شعبه از آن از فرانسه به ايتاليا آمده و در سيسيل توطن اختيار كرده بودند . صاحب ترجمه در سال 1839 ميلادى ( 1254 هجرى قمرى ) متولد شد و پس از طى تحصيلات به‌سمت صاحبمنصبى داخل گارد سلطنتى پادشاه ناپل و سيسيل گشت . در جنگ با گاريبالدى در 1860 م شركت داشت و در اين جنگ مجروح و به نشان جنگى ممتاز شد . پس از جنگ به همراه پادشاه خود به رم آمد و با موافقت شاه وارد قشون پاپ شد و پس از اندك زمانى به وساطت وى داخل در خدمت امپراطورى اطريش گرديد و در سپاه آن دولت صاحبمنصب گشت و در جنگهاى اطريش با دانمارك و پروس شركت و ابراز شجاعت نمود و نشان جنگى دريافت داشت .\r\n\r\n","description":"","footnote":"","page_name":" 529 ","page_number":119},
  {"content":"\r\n\r\nدر 1869 م از خدمات نظامى استعفا نمود . چون ناصر الدين شاه از امپراطور اطريش درخواست فرستادن افسران نظامى و مستشاران اطريشى نمود كنت نيز يكى از انتخاب‌شدگان بود و او وقتى به طهران آمد مأمور تشكيل نظميه شد . اين شرحى است كه در سال 1303 مقارن نوشتن اين كتاب در روزنامهء رسمى شرف دربارهء كنت درج شده است .\r\nبنابر اطلاعاتى كه مرحوم اقبال از يكى از پسران كنت تحصيل كرده است وى اصلا از مردم ناپل بود و در سال 1850 ميلادى در آن شهر تولد يافت كه در اين دو مطلب اختلاف زياد به نظر نمىرسد . چه در طى ششصد سال خانواده در ناپل ممكن است فرزندى از آن اصلا اهل ناپل شمرده شود و سال تولد هم آنچه از زمان صاحب ترجمه گفته شده است معتبرتر به نظر مىرسد تا آنچه پسرش گفته است .\r\nپدرش رئيس قراولان مخصوص فرديناند دوم بود . اين پادشاه دو سيسيل ( يعنى سيسيل و ايتالياى جنوبى ) بود و با انقراض اين سلسله فرديناند و زنش كه خواهرزن فرانسوا ژوزف دوم امپراطور اطريش بود با بيست نفر از صاحبمنصبان خود به وينه رفت و كنت هم از آن جمله بود .\r\nچون كنت به طهران آمد خانم اطريشى او و دو پسر و يك دخترش همراه وى بودند و نخست نظامنامه‌اى براى تشكيل پليس نوشت و ابتدا نزديك به سر تخت بربريها در قسمت جنوب ساختمان كنونى وزارت آموزش و پرورش ساكن شد . محل مسجد كنونى سراج الملك قهوه‌خانهء كنت بوده است ( خاطرات اعتماد السلطنه ، ص 617 ) . بعدها در نزديكى محلى كه امروز چهارراه كنت ناميده مىشود زمينهائى خريد و باغى براى خود ساخت .\r\nاز جهت امكان تعقيب مجرمين كنت در مرحلهء اول دستور داد طاقهاى كوچه‌هاى طهران را خراب كنند تا مجرمين نتوانند از روى آنها از خانه‌اى به خانه‌اى بگريزند و تقلاى آنها مشكل شود . از نظر امنيتى كنت كار مهمى نتوانست بكند زيرا نه مردم حاضر به تسليم محض به قانون بودند و نه متنفذين مىگذاشتند ذره‌اى از نفوذشان كاسته شود و نه خود كنت واقعا در اين كار صميميتى داشت . نظر او فقط جمع مال و گذران بهتر بود . شرح اين كيفيات را اعتماد السلطنه در خاطرات خود به خوبى يادداشت كرده است .\r\nفجيع‌ترين حادثه‌اى كه مؤيد اين معنى است داستان قتل جليل ميرزا پسر نادر - ميرزا نوادهء فتحعلى شاه است به دست سيد محمد كدخداى سنگلج و انتقام‌جوئى شاهزادگان قاجار است به قيادت ساسان ميرزا بهاء الدوله و بسيارى از وقايع ديگر كه بايد آن را در خاطرات اعتماد السلطنه خواند . خلاصه آنكه به قول امين الدوله « . . . اين شخص غريب كه به زبان و عادات مملكت آگاهى نداشت در نظر اولى همه را شناخت و چنان به سبك شاه و سليقهء نايب السلطنه آشنا شد و به ظاهرسازى و حقه‌بازى و نيرنگ و فنون با هر طبقه برآمد كه مردم بومى و بلد نمىتوانستند . طورى راه تعدى و ستم و مداخل و منافع حرام را آموخت كه هيچ ايرانى به گردش نمىرسيد . . . » و از اين زشت‌تر\r\n\r\n","description":"","footnote":"","page_name":" 530 ","page_number":120},
  {"content":"\r\n\r\nشكنجه و آزارى بود كه نسبت به محبوسين داده مىشد به طورى كه در ظرف دو ماه دو قتل در محبس كنت روى داد و يكى از آنها سبزى فروشى بود كه سر او را فلك كردند و در حال جان سپرد .\r\nكنت تا واقعهء رژى همچنان رئيس پليس و نظميه بود . با ايجاد سروصداى رژى و پيش بردن علما عزل كنت عنوان شد و شاه هم پذيرفت و او را ژنرال آجودان خود كرد و رياست تشريفات هيأت مستقبلين از سفراى خارجى را به دو سپرد . او تا عزل محمد على - شاه اين سمت را داشت و آن‌وقت از خدمت بر كنار گرديد . ولى حقوق و مستمرى خود را مىگرفت تا در 1916 ميلادى درگذشت و در دولاب كه چند تن از بستگانش نيز در آنجا مدفون بودند به خاك سپرده شد .\r\nوى از نظر نظامى داراى درجهء امير تومانى بود و تبعيت ايران داشت . كنت سيزده فرزند داشت و ارشد ايشان آرتور منشى وزارت خارجه بود و در اوايل سال 1310 درگذشت ( خاطرات اعتماد السلطنه ، ص 1170 ) .\r\nدختر كنت ليلى نيز زن شارژه دافر اطريش در ايران شد . پسرى هم داشت كه در ايران به دنيا آمد و به دستور شاه نام او را جمشيد گذاشت . پسر ديگرش آنتونيو در موقع ورود به ايران چهار ساله بود . او و آرتور در طهران به مدرسهء دار الفنون رفتند و دورهء آن مدرسه را ديدند و آنتونيو بعدا عضو ادارهء تشريفات دربار گرديد . زمانى هم كاردار سفارت ايران در بخارست بود و در 1922 كاردار سفارت ايران در صوفيه شد و پس از جنگ بين‌المللى دوم كه او و زنش در صوفيه بودند و در نازونعمت به سر مىبردند گرفتار انقلاب كمونيستى شدند و توانستند جان به سلامت به در برند و تهيدست به ايتاليا بروند و در آنجا به تنگدستى مىگذراندند تا به استخدام سفارت ايران درآمد . آنتونيو زبانهاى فارسى و آلمانى و فرانسه را خوب مىدانست ( از مجلهء اطلاعات ماهانه سال 3 آبان 1329 ، ص 16 به اختصار ) .\r\n\r\nمهندسباشى ، ميرزا عباس خان ( ص 45 - ص 22 چاپ اول )\r\nپسر ميرزا رضاى مهندسباشى از محصلين اعزامى دورهء عباس ميرزاست . صاحب ترجمه در 1275 جزو اولين دسته محصلين اعزامى زمان ناصر الدين شاه به فرانسه فرستاده شد و در آنجا دورهء پلىتكنيك پاريس را ديد و پس از بازگشت به ايران ابتدا در وزارت جنگ مشغول خدمت شد و چند مأموريت سرحدى انجام داد . مدتى نيز مأمور احتساب طهران بود و چون خواست از تصرف اراضى معابر به وسيلهء متنفذين جلوگيرى كند زود او را از اين كار برداشتند . مدتى هم با منصب سرتيپى دوم رياست تشريفات نظام و سفراء را داشت و مخاطب به « مهندس حضور » بود .\r\nدر زمان صدارت حاج ميرزا حسين خان سپهسالار جزو آجودانهاى او بود و چون او به تأسيس مدرسهء اتاماژورى ( ستاد ) اقدام كرد مهندس حضور را رئيس آن نمود .\r\n\r\n","description":"","footnote":"","page_name":" 531 ","page_number":121},
  {"content":"\r\n\r\nدر 1316 به همراهى ميرزا عبد الوهاب خان نظام الملك كه والى فارس شده بود به فارس رفت و در 1325 در سفر قفقاز او را با اتابك كه شباهتى به وى داشت عوضى گرفتند و به سوى او تير انداختند كه چندان صدمه نديد و معالجه شد .\r\nوى مدت هشت سال در اروپا تحصيل كرد و پس از آمدن به ايران هم يكى دو سفر ديگر به اروپا رفت . من‌جمله در 1299 كه در ربيع الاول 1300 بازگشت و از روز يكشنبه 13 محرم 1302 احتساب طهران را به او دادند .\r\n\r\nدبير الملك ، ميرزا محمد حسين ( ص 45 - ص 22 چاپ اول )\r\nعموزاده قائم مقام متولد 1225 در سفر ارزنة الروم امير كبير منشى مخصوص او بود و « جغرافياى جهان‌نماى جديد » را كه به دستور امير از تأليف چند كتاب به فارسى ترجمه كرد به خط و انشاى وى نوشته شده است .\r\nدر 1273 احكام نويس نظام بود و به يك ثوب جبهء ترمهء كشميرى و يك قطعه نشان اول سرتيپى با حمايل آن سرافراز گرديد . در 1276 عضو شوراى دولتى گرديد .\r\nدر 1283 مقامهاى ذيل به او داده شد :\r\nوزير رسايل ، امور حكومتى طهران و خالصجات ، ادارهء حكومتى كرمان و عراق و در جزين ، پستخانه‌هاى راه آذربايجان ، در 1284 امور بلوك‌خوار هم به اين مشاغل ضميمه شد .\r\nدر ذى حجهء 1285 به نيابت توليت آستان قدس رضوى منصوب شد .\r\nدر 1288 علاوه بر عضويت دار الشوراى كبرى براى بار دوم به وزارت رسائل منصوب گشت .\r\nدر محرم 1290 وزارت داخله نيز به آن اضافه شد در همين سال به حكومت عراق روانه شد .\r\nدر اوايل سال 1297 هجرى قمرى در هفتاد و دو سالگى در طهران درگذشت .\r\n« خربزهء دبيرى » اطراف طهران به نام اوست كه در موقع تصدى خالصجات آن را به عمل آورده و متداول ساخته است .\r\n\r\nمحمد رضا ميرزا ( ص 46 - ص 22 چاپ اول )\r\nپسر سيزدهم فتحعلى شاه قاجار و متخلص به « افسر » در سال 1211 هجرى قمرى متولد شد . در سال 1234 حاكم گيلان شد و چون صوفى مسلك بود عده‌اى از دراويش دور او را گرفته بودند . شاه از اين معنى متوهم شده محمد رضا ميرزا و اطرافيانش را احضار و مرشد دراويش وقت حاج محمد جعفر كبودرآهنگى را دو هزار تومان مصادره\r\n\r\n","description":"","footnote":"","page_name":" 532 ","page_number":122},
  {"content":"\r\n\r\nنمود و عبد الله خان امين الدوله را براى رسيدگى به محاسبات مالياتى به گيلان فرستاد .\r\nمحمد رضا ميرزا در ايام حكومت خود در گيلان يك دست وسايل چاىخورى با كنيزى كه در چاى درست كردن مهارتى داشت به حضور پدر تقديم داشت .\r\nپس از فوت فتحعلى شاه چون با محمد ميرزا موافق بود به عجله خود را از اصفهان به تبريز رسانيد و خبر درگذشت شاه را به او داد . وى در 1277 هجرى قمرى درگذشت .\r\n\r\nمحمد ولى ميرزا ( ص 46 - ص 22 چاپ اول )\r\nپسر چهارم فتحعلى شاه در 1203 متولد شد و در يازده سالگى حكومت سمنان به وى داده شد .\r\nدر شانزده سالگى به حكومت خراسان منصوب گشت و حسين خان سردار قاجار قزوينى به سمت فرماندهى قشون كار دفاع خراسان را در مقابل تركمنها به عهده داشت .\r\nدر 1222 فيروز الدين ميرزا پسر تيمور شاه و نوادهء احمد خان درانى خواست به خراسان غربى دست‌اندازى كند و صوفى اسلام از مشايخ نقشبنديه را آلت دست خود قرارداد ولى محمد ولى ميرزا و برادرش محمد خان قاجار دولو پيشدستى كرده صوفى اسلام را در جنگ كشتند و فيروز الدين ميرزا را شكست دادند و او ناچار به اطاعت دولت درآمد .\r\nدر 1224 نيز تركمانان را از دشت خاوران راند و در 1228 يوسف كاشغرى را كه ادعاى نبوت مىكرد و با جماعت تركمانان به گرگان هجوم آورده بود شكست داد .\r\nبا همه اينها شاهزاده در كار ملك‌دارى تدبيرى نداشت . لذا در 1228 خوانين خراسان با او مخالف شدند و او گمان كرد كه اسحق خان قرائى محرك آنها است . او را به مشهد خواست . دولت نيز اسمعيل خان دامغانى و برادرانش ذو الفقار خان و مطلب را به كمك شاهزاده فرستاد و آن سه سردار خوانين مخالف را شكست دادند . ولى اسحق خان همچنان در نهان با شاهزاده مخالف بود تا اينكه شاهزاده او را كشت ( 1231 ) و انقلاب خراسان تشديد يافت . لذا فتحعلى شاه محمد ولى ميرزا را معزول و حسنعلى - ميرزا شجاع السلطنه را حكمران خراسان نمود .\r\nدر 1238 محمد ولى ميرزا به حكومت يزد منصوب شد و تا 1243 در آن شهر بود .\r\nدر آن سال كه به طهران مسافرت كرده بود عبد الرضا خان يزدى پسر محمد تقى خان بافقى بيگلربيگى تمام كسان و بستگان او را از يزد بيرون نمود و اموال شاهزاده را به تصرف درآورد . لذا شاه حسنعلى ميرزا را براى تصرف يزد به آن سمت فرستاد .\r\nدر آغاز سلطنت ناصر الدين شاه كه شاهزاده پير شده بود مأمور اقامت در سراى مهدعليا شد تا مراقب ورود و خروج اشخاص به آنجا باشد و كسى بدون اجازهء او با مادر شاه ملاقات نكند .\r\n\r\n","description":"","footnote":"","page_name":" 533 ","page_number":123},
  {"content":"\r\n\r\nمحمد ولى ميرزا شاهزاده‌اى درس خوانده و اهل علم بود . در يزد مدرسه‌اى ساخت و موقوفاتى براى آن تعيين نمود . به دستور او عده‌اى از علماى يزد به ترجمه و تأليف كتبى چند پرداختند . « * »\r\nدر موقع اقامت در مشهد علوم رياضى و نجوم را نزد مولانا آقا ابو محمد خلف شيخ حسين مشهدى تحصيل مىكرد و در همين كتاب المآثر و الاثار داستانى از پيشگوئى او دربارهء وليعهدى مظفر الدين ميرزا هست .\r\nشاهزاده در 1281 در هفتاد سالگى در طهران درگذشت . وى داراى چهل و شش فرزند يعنى بيست و شش پسر و بيست دختر بود .\r\n\r\nوزير نظام ، ميرزا فضل الله نورى ( ص 46 - ص 22 چاپ اول )\r\nاز همه جهات برادر بزرگ ميرزا آقا خان نورى بود . در 1209 متولد شد و در زمان محمد شاه مدتى حاكم قم بود .\r\nدر سال 1261 كه ميرزا آقا خان برادرش به واسطهء ارتباط با بيگانگان و مخالفت با حاجى ميرزا آقاسى تنبيه و از دربار رانده و به كاشان تبعيد شد ميرزا فضل الله را هم با او به كاشان فرستادند .\r\nپس از عزل و قتل امير كبير به دستيارى برادرش وزير نظام شد و به آذربايجان فرستاده شد و در همان اول كار شروع به گرفتن پول و تأمين آتيه كرد . اندكى بعد سمت وزارت و پيشكارى حمزه ميرزا حشمت الدوله به او داده شد .\r\nدر رمضان 1270 به‌سمت نيابت توليت آستان قدس رضوى منصوب شد و وزارت فريدون ميرزاى فرمانفرما نيز به او محول گشت و دو سال در اين دو سمت بود .\r\nدر 1273 مجددا پيشكار اردشير ميرزا حاكم آذربايجان و رئيس امور نظام آن سامان شد تا اينكه در 1275 با عزل برادرش او نيز به كلى از كار بر كنار شد و در 1289 در هشتاد سالگى به حصبه درگذشت .\r\nدر تاريخ نو جهانگير ميرزا ( ص 279 و 280 ) داستانى راجع به اين شخص و شاهزاده‌ها هست كه خصوصيات اخلاقى او را مىرساند .\r\n\r\nمؤيد الدوله ، طهماسب ميرزا ( ص 46 - ص 23 چاپ اول )\r\nپسر دوم محمد على ميرزاى دولتشاه كه پس از فوت پدر در دستگاه عموى خود\r\n\r\n\r\n","description":"","footnote":"\r\n( * ) براى اطلاع و تفصيل از وقايع حكومت او در يزد و فهرست كتبى كه به نام او تأليف و ترجمه شده به « جامع جعفرى » تأليف محمد جعفر طرب نائينى ، به كوشش ايرج افشار ( تهران ) ، 1353 ) مراجعه شود .\r\n","page_name":" 534 ","page_number":124},
  {"content":"\r\n\r\nعباس ميرزا به خدمت مىپرداخت و عمويش او را داماد خود ساخت .\r\nدر 1250 از طرف محمد شاه حاكم كاشان شد و در 1251 به حكومت همدان رسيد .\r\nدر 1264 امير كبير او را به حكومت كرمان فرستاد و سه سال در اين مأموريت بود .\r\nدر 1269 دوباره به حكومت همدان معين شد و اندكى بعد به حكمرانى فارس نايل گشت . شش سال در اين مأموريت بود و جنگ انگليس و ايران هم در اين مدت اتفاق افتاد . مؤيد الدوله هم درصدد اقداماتى برآمد اما به واسطهء بدى اوضاع كارى از پيش نبرد تا اينكه در 1275 از حكومت فارس معزول شد .\r\nدر اوايل سال 1277 دوباره به فارس رفت . در اين دوره تحريكاتى در بحرين شد كه مقدمه تصرف غاصبانهء انگليسها در آن جزيره گشت .\r\nدر 1285 به سمت پيشكار وليعهد به تبريز رفت و تا 1287 در آنجا بود .\r\nدر 1288 عضو مجلس دار الشوراى كبرى شد و در همين سال به حكومت كرمانشاه فرستاده شد و در اوايل سال 1291 نيز حكومت كردستان ضميمهء مأموريت او شد .\r\nدر اوايل 1295 حكومت ملاير و نهاوند و تويسركان به عهدهء وى واگذار شد و در سال 1297 جان به جان آفرين سپرد .\r\nمؤيد الدوله يك بار در زمان عباس ميرزا با چهار هزار نفر پياده و سوار از آذربايجان به خراسان رفت و يك بار هم در سال محاصرهء هرات محمد شاه او را به طهران احضار كرد . جز اين دو مورد همواره در كارهاى كشورى بوده است .\r\nوى مردى بوده است فقيه و متكبر ، ولى داراى عواطف مذهبى . كتابى در فقه نوشته است به نام « فقه مؤيدى يا فقه طهماسبى » و مجد الملك هم در رسالهء خود به آن اشاره كرده است .\r\n\r\nصاحبديوان شيرازى ، ميرزا فتحعلى خان ( ص 46 - ص 23 چاپ اول )\r\nپسر دوم حاجى ميرزا على اكبر قوام الملك و نوهء حاجى ابراهيم خان اعتماد الدولهء شيرازى و متولد 1236 كه در جوانى در دستگاه حسينعلى ميرزاى فرمانفرما خدمت مىكرد و سرهنگى فوج شيرازى با او بود .\r\nدر زمان حكومت ميرزا نبى خان امير ديوان در فارس وى به طهران رفت و در 1256 مستوفى ديوان شد .\r\nدر 1260 با خرم بهار خانم احترام الدوله دختر چهل و چهارم فتحعلى شاه كه برحسب تمايل شاه نامزد او بود ازدواج كرد .\r\nامير كبير او را مأمور حسابهاى همدان و قزوين و نهاوند و گلپايگان و رسيدگى به امور سيورساتخانه و شترخانه و قاطرخانه نمود و حكومت بلوك خوار ورامين و سرپرستى سوارهء اصانلو و برخى ايلات متفرقهء فارس را به وى محول نمود .\r\n\r\n","description":"","footnote":"","page_name":" 535 ","page_number":125},
  {"content":"\r\n\r\nدر 1273 به منصب صاحبديوانى و توجيه بروات ملقب و منصوب گرديد . وى در اين مدت در طهران نمايندهء پدرش و وكيل او براى انجام كارهاى ديوانى و تقويت حكمرانى بود و با دستگاه ميرزا آقا خان نورى روابط خاص داشت و در سرگرفتن بوشهر پاى او نيز به ميان آمد .\r\nدر اواسط سال 1275 حاكم يزد شد و در سال 1277 كه پيشكارى وليعهد با سردار كل بود وى نيز كار ماليات آذربايجان را در دست داشت . تا اينكه بين اين دو اختلاف افتاد و صاحبديوان تقاضاى احضار به طهران كرد .\r\nدر اوايل 1286 مستقلا حكمران اصفهان شد و تا سال 1288 در اين سمت بود و در اواسط اين سال به پيشكارى وليعهد به آذربايجان رفت .\r\nدر 1290 به لقب وزير نظامى آذربايجان نيز ملقب گرديد .\r\nدر 1298 پيشكار جلال الدوله پسر ظل السلطان و حاكم شيراز شد .\r\nدر سال 1308 قمرى حاكم خراسان و متولىباشى آستان قدس رضوى شد ( دوشنبه پنجم شعبان ) و تا 1310 در اين مقام بود .\r\nدر روز شنبه نهم رمضان 1311 با هشتاد هزار تومان پيشكشى حاكم كرمان شد و در محرم 1313 معزول گشت .\r\nاعتماد السلطنه صاحبديوان را چنين معرفى كرده است « . . . مال و مكنت بىحساب دارد . تنباكو و آب‌ليموى معطر شيراز خاصه شراب خلر كه هوش از سر مهتر و كهتر مىربايد ، شال كشميرى و زر جعفرى مىدهد و هرچه دلش مىخواهد مىگيرد . خوان و خانه‌اش نيز آراسته و گسترده است . هفتاد سال عمر خود را در حكومتها و مأموريتهاى بزرگ گذرانيده » .\r\nوى در سال 1314 در هفتاد و هشت سالگى درگذشت و در مشهد مقدس در حرم حضرت رضا در قسمت دار السعاده مدفون گرديد . شرح احوال او در كتاب حقايق الاخبار خورموجى و فارسنامهء ناصرى آمده است .\r\n\r\nاللهقلى خان ايلخانى ( ص 46 - ص 23 چاپ اول )\r\nپسر موسى خان پسر حسينقلى خان قاجار و عزت نساء خانم دختر فتحعلى شاه و ربيب يعنى پسر زن حاجى ميرزا آقاسى است كه پس از قدرت يافتن حاجى در ايران فعال مايشاء شد و در همه امور دولت مداخله داشت . بسيار شهوت‌ران و عياش و به اتكاء حاجى خودسر و بلندپرواز و حتى به خيال تصرف تاج و تخت بود . دسته‌بنديها و فعاليتهاى او به گوش محمد شاه رسيد و او با تمام حرمتى كه نسبت به حاجى قائل بود الله قلى خان را به عنوان حكومت بروجرد از طهران طرد كرد .\r\nوى با عملهء طرب و عياش خود بدان شهر رفت و باز سوداى پادشاهى در سر داشت . محمود خان ملك الشعراء وزيرش جريان را به دربار اطلاع داد . دستور داده شد\r\n\r\n","description":"","footnote":"","page_name":" 536 ","page_number":126},
  {"content":"\r\n\r\nكه او را از ايران به عراق تبعيد كنند و لذا او مدت بيست و شش سال در خارج از ايران به حال تبعيد به سر مىبرد . چند سالى را به سياحت گذرانيد و در اين حال نيز همواره در پى شهوت‌رانى بود . تا اينكه در اسلامبول مقيم شد .\r\nدر 1288 كه سپهسالار مصدر كار شد از شاه اجازهء آمدن اللهقلى خان را گرفت و پس از رسيدن او در اوايل 1289 او را حاكم قزوين كرد .\r\nدر سفر اول شاه به اروپا از ملازمان بود و در 1292 حاكم همدان شد .\r\nدر اواخر سال 1296 به عضويت مجلس شوراى كبراى دولتى برقرار شد و در سال 1298 حاكم زنجان و در 18 ربيع الثانى 1299 از اين سمت معزول گشت .\r\nدر اواسط سال 1305 دوباره حاكم قزوين شد و آقا باقر سعد السلطنه از او نيابت مىكرد ، ولى بعدا خودش بدان‌جا رفت و چند سال در آن شهر اقامت و حكومت داشت و چون پيرمردى بود در سلامهاى عمومى گاهى طرف خطاب شاه واقع مىشد .\r\nوى در روز يكشنبه 27 شعبان 1309 در طهران درگذشت . شرح حال او را سلطان ابراهيم ميرزا معروف به بلهاء پسر چهل و يكم فتحعلى شاه نوشته ولى هنوز چاپ نشده است . در سياستگران دورهء قاجار ( جلد 2 ص 12 ) شرح حال او آمده است و چون سالها ايلخانيگرى ايل قاجار در زمان محمد شاه و حاجى ميرزا آقاسى با او بود از اين جهت او را « ايلخانى » مىگويند و چون به مكه مشرف شده بود او را « حاجى ايلخانى » مىگفتند و چون نوادهء فتحعلى شاه بود او را « الله قلى ميرزا » نيز مىنوشتند و خطاب مىكردند .\r\n\r\nپيشخدمتباشى ، حاج آقا اسمعيل ( ص 46 - ص 23 چاپ اول )\r\nپسر ملاباباى كليمى اصفهانى كه به شرف اسلام مشرف شد و در به دو خدمت از غلام بچگان دستگاه فتحعلى شاه بود و بعد پيشخدمت و پيشخدمت‌باشى آن پادشاه شد و در زمان محمد شاه و ناصر الدين شاه هم همين سمت را داشت .\r\nدر زمان فتحعلى شاه مأمور بازگرفتن اموال و اثاثيهء محمد ولى ميرزا از عبد الرضا - خان پسر تقى خان بيگلربيگى يزد شد .\r\nدر زمان ناصر الدين شاه پيشخدمت‌باشى سلام شد و شاه او را « حاجى آقا » خطاب مىكرد زيرا به حج مشرف شده بود . اين عنوان بعدا براى پسرش حسين خان به كار مىرفت .\r\nغير از اين پسر حاجى آقا اسمعيل دو پسر ديگر نيز داشت : يكى ميرزا علينقى حكيم الممالك كه در اروپا تحصيل طب كرد و ديگر رضا خان عكاس‌باشى ملقب به اقبال السلطنه و آجودان مخصوص .\r\nحاجى آقا اسمعيل در 1292 در كربلا درگذشت و همانجا به خاك رفت و پسرش ميرزا علينقى « * » پيشخدمت‌باشى سلام شد .\r\n\r\n\r\n","description":"","footnote":"\r\n( * ) بعدها به حكيم الممالك ملقب شد .\r\n","page_name":" 537 ","page_number":127},
  {"content":"\r\n\r\n\r\nاعتماد الدوله ، عيسى خان ( ص 46 - ص 23 چاپ اول )\r\nپسر امير قاسم خان قوانلوى قاجار و برادر صلبى مهدعليا مادر ناصر الدين شاه كه در ابتدا ملقب به والى بود و بعد اعتماد الدوله لقب يافت . در 1271 حاكم گيلان شد و چند سال در آن خطه بود .\r\nدر 1274 حاكم اصفهان شد و در 1275 رئيس شوراى دولتى به نام « مصلحت - خانه » و در همين سال هم به لقب اعتماد الدوله ملقب شد و نيز در همين سال به حكومت يزد مأمور گشت و در اين مأموريت بود كه در سال 1278 درگذشت و مجلس ختم او را شاه به وسيلهء تلگراف برچيد ، يعنى دستور برچيده شدن آن را با تلگراف داد .\r\nعباس ميرزاى برادر شاه در خاطرات خود از اين شخص و روابط او با خواهرش مهدعليا به خوبى ياد نكرده است .\r\n\r\nركن الدوله ، محمد تقى ميرزا ( ص 46 - ص 23 چاپ اول )\r\nپسر محمد شاه از زنى صيغه از اهل اورميه در حدود 1262 متولد شد و در 1273 حكومت طهران به وى داده شد و ميرزا موسى تفرشى از او نيابت مىكرد .\r\nدر 1283 كه حاكم زنجان بود به لقب ركن الدوله ملقب شد .\r\nدر اوايل 1289 مجددا به حكومت زنجان رفت و در 1293 والى خراسان گشت .\r\nدر 1298 مجددا از اين سمت معزول شد و حاجى ميرزا حسين خان سپهسالار جاى او را گرفت . ولى پس از فوت حاجى ميرزا حسين خان دوباره او حاكم خراسان شد و تا سال 1300 در اين مقام بود . ولى عزل او به علت فوت حسام السلطنه عملا صورت نيافت و دوباره خود او به حكومت خراسان رفت و تا شعبان 1301 حكومت كرد .\r\nدر 1303 مدير دار الشوراى كبرى گرديد .\r\nدر ذيقعدهء 1304 مجددا به حكومت خراسان منصوب شد و از جمادى الاولى 1306 نيابت توليت آستان قدس نيز به آن اضافه شد و تا شوال 1308 در اين دو سمت بود .\r\nدر اواسط 1309 والى فارس شد و در شعبان 1310 معزول گشت و در 1318 درگذشت .\r\nركن الدوله بنا به توصيف اعتماد السلطنه مردى بوده است زشترو و داراى ابروهاى پر مو و سبيلهاى كلفت و سياه ، چشم از اندازه خارج و دماغ گنده و بيقاعده و در شيوهء حكومت هم نظير ساير حكام مملكتى در پى تأمين آتيه و اخاذى بوده است و شايد از اين جهت باشد كه اعتماد السلطنه او را بسيار عاقل و عامل و صرفه‌جو و خوش‌رو خوانده است ( ص 143 خاطرات اعتماد السلطنه ) .\r\n\r\n","description":"","footnote":"","page_name":" 538 ","page_number":128},
  {"content":"\r\n\r\n\r\nميرزا موسى وزير ( ص 46 - ص 23 چاپ اول )\r\nپسر ميرزا ابو القاسم و پدر ميرزا عيسى وزير و سيد عبد الله خان انتظام السلطنه و متولد 1198 هجرى قمرى ، از كسانى است كه در محضر مناظره و مباحثه و محاكمهء باب حاضر بوده است . بنابراين مىرساند كه در همان زمان شخصيت قابل توجهى داشته است .\r\nدر 1264 به وزارت قزوين تعيين شد و در 1269 وزير طهران گشت و از اين تاريخ اسم « وزير » بر او باقى ماند .\r\nدر 1273 كه محمد تقى ميرزاى ركن الدوله حاكم طهران شد وزارتش همچنان با او بود .\r\nدر 1277 به علت اختلافى كه ميان او و نصرت الدوله فيروز ميرزا حاكم طهران پيش‌آمد و از اين شغل مستعفى شده بود و در سلك مستوفيان درآمده بود دوباره نظر به قدمت خدمت و استحضار كامل در مهمات ولايت مجددا به وزارت طهران رسيد .\r\nدر سال 1282 در هشتاد و چهار سالگى در طهران درگذشت و جنازه‌اش را به كربلا بردند . آب‌انبار ميرزا موسى در طهران در جنب سيد اسمعيل از يادگارهاى اوست .\r\n\r\nميرزا عيسى وزير ( ص 46 - ص 23 چاپ اول )\r\nپسر ميرزا موسى سابق الذكر و شوهر خواهر ميرزا يوسف مستوفى الممالك ، در 1283 بنا به پيشنهاد مستوفى به سمت وزارت كامران ميرزا و رياست خالصجات طهران انتخاب شد دوباره خبر انتصاب او را به سمت وزارت كامران ميرزا در منتظم ناصرى مىبينيم و ظاهرا تا 1297 در اين سمت بوده و در آن سال ميرزا رضاى صديق الدوله به‌جاى او برقرار شده است .\r\nبا مأموريت او به تبريز در 1298 محمد ابراهيم خان وزير نظام دائى كامران ميرزا متصدى اين دو شغل گشت و ميرزا عيسى در 1298 پس از درگذشت وى دوباره وزير طهران شد و سال بعد در روز چهارشنبه 22 صفر 1310 به و با درگذشت .\r\nوى حاجى شيخ هادى نجم آبادى را وصى خود قرار داده بود و مرحوم حاجى شيخ - هادى بيمارستان وزيرى و مدرسه‌اى را كه امروز به نام مدرسهء آقا شيخ هادى معروف است از ثلث اموال او ساخت . خود وزير نيز در زاويهء شمال غربى مسجد خويش مدفون است .\r\n\r\n","description":"","footnote":"","page_name":" 539 ","page_number":129},
  {"content":"\r\n\r\n\r\nمهديقلى ميرزا ( ص 46 - ص 23 چاپ اول )\r\nپسر بيستم عباس ميرزاى نايب السلطنه در سال 1262 حاكم بروجرد شد .\r\nدر 1264 حاكم مازندران بود و در دورهء حكومت او بود كه قيام با بيان در مازندران پيش‌آمد و سروكار وى با ياغيان افتاد ولى دولت فاتح شد . در 1267 از اين سمت معزول شد .\r\n\r\nصديق الدوله ، ميرزا رضا\r\nاز اهل نور مازندران كه در سال 1279 لله و معلم مظفر الدين شاه شد ، چه مردى نسبتا صحيح العمل و متدين و باسواد بود .\r\nدر 1297 به وزارت و پيشكارى مظفر الدين ميرزاى وليعهد منصوب و به آذربايجان فرستاده شد و اندك مدتى در اين سمت بود و به طهران احضار و وزير طهران و رئيس خالصه‌جات شد . منتهى اين دفعه عنوان او را وزير خالصجات قرار دادند .\r\nدر اواخر ذيقعده 1310 وزارت خالصه را از او گرفته به اقبال الدوله دادند و در اول شوال 1311 شاه بدون مشورت با كسى او را وزير طهران كرد .\r\nاز ذى الحجهء 1316 نيز نيابت توليت آستان قدس رضوى را داشت و دو سال در اين مقام بود .\r\n\r\nعز السلطان ( وكيل السلطنه ) ، محمد قاسم خان\r\nيعنى پسر آقا ابراهيم امين السلطان كه اين اداره را از زمان پدرش در اختيار داشتند و پس از فوت آقا ابراهيم برادر صاحب ترجمه يعنى ميرزا على اصغر خان ادارهء آن را به وى سپرد . او و برادرش را « صاحبجمع » هم كه مىگفتند به‌همين مناسبت بود .\r\nمحمد قاسم خان در 1316 ملقب به عز السلطان شد و در اواخر دورهء صدارت برادرش به وكيل السلطنه ملقب گرديد و در حدود سال 1326 هجرى قمرى در طهران درگذشت .\r\n\r\nحاجى مبارك ( ص 46 - ص 23 چاپ اول )\r\nنام اصلى او را سديف نوشته‌اند و از خواجه‌هاى سياه زرخريد شاهى بود و در آغاز سلطنت ناصر الدين شاه به مقام خواجه‌باشيگرى رسيد .\r\nدر 1268 لقب خانى و منصب سرتيپى سواره يانكلى و هداوند و كنگرلو به او\r\n\r\n","description":"","footnote":"","page_name":" 540 ","page_number":130},
  {"content":"\r\n\r\nداده شد .\r\nدر 1275 در سفر شاه به آذربايجان وقتى شاه و همراهان در حوض سلطان قم بودند در عالم مستى ميان حاجى مبارك و يحيى خان معتمد الملك ( مشير الدوله بعدى ) گفتگوئى شد و با وجود ملايمت مشير الدوله حاجى مبارك برآشفت و با قمه او را زخمى كرد و چون به ناصر الدين شاه اطلاع دادند پس از مختصر تحقيق دستور داد او را كشتند و چون جسد او را در آنجا دفن كردند دو سگ كه همراه داشت چند روز بر سر قبر او تنها ماندند و هرچه خواستند آن دو را ببرند ميسر نگشت . دكتر پلاك نام خواجهء مقتول را بشير نوشته و گويا با آغا بشير اشتباه و خلط كرده است . اين داستان را عبد الله مستوفى در كتاب خود به تفصيل نوشته است .\r\n\r\nآغا بشير ( ص 47 - ص 24 چاپ اول )\r\nدكتر پلاك در جلد اول كتاب خود به نام « ايران ، سرزمين و مردم آن » از خواجه‌اى به نام بشير خان صحبت مىكند كه پس از فوت محمد شاه با يكى از زنهاى زيباى او ازدواج كرد . اين خواجه را در طفوليت به ايران آورده و به مادر شاه هديه كرده بودند .\r\nوقتى وليعهد به سلطنت رسيد به واسطهء پرستاريهائى كه بشير خان در طفوليت از او كرده بود به سمت خواجه‌باشى منصوب گرديد .\r\nوى خوش‌هيكل بود و عاشق تجمل زياد و چون نسبت به اهل حرم سختگير بود به تحريك آنها او را از سر حرم برداشتند و سرتيپ يك دسته سوار كردند .\r\nهمو بود كه ميرزا تقى خان امير كبير حقوق گزاف او را به دو هزار تومان تقليل داد و او پس از قتل امير دوباره خواجه‌باشى شد و باز زنها بر ضد او به تحريكات پرداختند تا اينكه به دستور شاه در خانهء خود حبس نظر شد .\r\nاو به علت اعتياد به ترياك و مشروب و قمار مبالغ زيادى مقروض و شاه مجبور شد كه قروض او را بپردازد .\r\nپولاك داستان نزاع با يحيى خان را به اين شخص نسبت مىدهد و از نظر شناسائى هم طورى صحبت مىكند كه نمىتوان گفت او را درست نمىشناخته است ، زيرا مىگويد من اغلب به منزلش مىرفتم . بنابراين احتمالا در سالهاى بعد كه كتاب خود را مىنوشته ميان اين خواجه و حاجى مبارك در ذهن او خلط و اشتباهى صورت گرفته است ، زيرا دكتر فوريه هم خواجهء مقتول را حاجى مبارك نوشته است و اعتماد السلطنه هم سال فوت آغا بشير خواجه‌باشى را 1288 نوشته است و قضيه معتمد الملك مربوط به سال 1275 بوده است .\r\n\r\n","description":"","footnote":"","page_name":" 541 ","page_number":131},
  {"content":"\r\n\r\n\r\nمعتمد الحرم ، حاج آغا ( ص 47 - ص 24 چاپ اول )\r\nابتدا خواجهء فتحعلى شاه بود . فتحعلى شاه او را به كامران ميرزاى پسرش بخشيد .\r\nبعد از فوت كامران ميرزا دروبائى اول زمان آن پادشاه زن صاحبديوان او را به يكصد تومان خريد .\r\nدر 1285 كه زن مزبور به مكه رفت نوشتهء آزادى از صاحبديوان گرفت . بعدا به واسطهء مهدعليا خواجه گلين خانم زن بزرگ شاه شد .\r\nپس از فوت آغا بشير خواجه‌باشى در 1288 به‌جاى او خواجه‌باشى شد و سرانجام چهار ساعت به غروب مانده شنبه هفدهم ربيع الاول 1305 در هشتاد و هشت سالگى درگذشت .\r\nاعتماد السلطنه ثروت او را شصت هزار تومان نقد و جنس برآورد كرده است .\r\nاسباب او را كه امين السلطان به حضور شاه آورد دوسه پارچه جواهر از قبيل سر عصا و قمه و غيره بود و چند طاقهء شال و هزار و دويست تومان پول نقد . جسد او را در حضرت عبد العظيم دفن كردند . ( خاطرات اعتماد السلطنه ، ص 599 و 605 )\r\n\r\nاعتماد الحرم ، حاج سرور خان\r\nابتدا خواجهء دوستعلى خان معير الممالك بود . معير او را به ناصر الدين شاه داد و او از خواجه‌هاى اندرون شاه شد و پس از فوت حاج آغا جوهر خواجه‌باشيگرى و لقب اعتماد الحرم به او داده شد ( چهارشنبه 21 ربيع الاول 1305 ) و بعدا هم سرتيپ اول گشت .\r\nاين خواجه خود از متعيينين و متمولين بود و گويند فراشباشى و منشىباشى داشت .\r\nپس از قتل ناصر الدين شاه او را به تبريز فرستادند و در آنجا خواجه‌باشى محمد - على ميرزاى وليعهد شد و تا 1324 در اين سمت بود .\r\n\r\nسيد ميرزا كاشانى ( سرهنگ ) ( ص 47 - ص 24 چاپ اول )\r\nاين سيد ميرزا در وليعهدى شاه غلامبچه بود . آوازخوان و دلخك و زيادى از حد طرف ميل بلكه عشق شاه بود . در اول سلطنت شاه ميرزا تقى خان او را از خلوت بيرون كرد . داخل مدرسه شد . با من در درس نظام همدرس بود . مدتى هم سرهنگ فوج ترشيز بود . حالا بيست سال است بيكارست . . . فىالفور كه او را ديدند پيشخدمتى به او دادند ( خاطرات اعتماد السلطنه 17 ذى حجهء 1301 ) . اين شخص در 1277 سرهنگ فوج كوهپايه بود و به جهت انتظام قلعهء ناصرى و حراست سرخس مأمور آن سامان شد\r\n\r\n","description":"","footnote":"","page_name":" 542 ","page_number":132},
  {"content":"\r\n\r\nكه زير نظر محمد ولى خان سردار حاكم سرخس مشغول خدمت باشد .\r\n\r\nصديق السلطنه - موچول خان ( غلامحسين گيلانى ) ( ص 47 - ص 24 چاپ اول )\r\nيعنى موچول خان زيندارباشى صديق السلطنه داماد عبد العلى خان اديب الملك و پسر طوبى خانم همدانى ددهء شاه و ميرزا آقا جان امين الصحه .\r\nاعتماد السلطنه كه با او معاصر و معاشر و عموى زنش بوده است او را چنين وصف كرده است : اوقاتى كه پادشاه طفل بود اين خدمتكار همدانى را كه در اندرون مرحومه مهدعليا بود به فراش درب اندرون كه آقا خان باشد دادند . در به دو دولت پادشاه ( 1267 ) اين جوان به وجود آمد كه حالا ( 1298 ) بايد از سى سال متجاوز داشته باشد . . .\r\nاين پسر . . . چون پسر دده بود به اندرون راه داشت و كم‌كم طرف التفات شاه شد تا رشدى كرد و غلام بچه شد . در غلام بچگى اخبار از اندرون به بيرون و از بيرون به اندرون مىبرد . . . قدرى كه سن او زياد شد نزديك بود كه از اندرون رانده شود . تدبيرى به خاطر مادرش رسيد و آن‌وقت شاه عكاسى مىفرمود . اين پسر خودى را با جعفر قلى خان كه الحال رئيس مدرسه است ( نير الملك پسر مخبر الدوله عليقلى خان ) و آن وقت شأنى نداشت آشنا كرد و چاپ كردن عكس را از او آموخت . يك دو سالى كارش اين بود كه عكسهائى را كه شاه مىانداخت او چاپ مىكرد و اين محرميت اسباب اعتبار او شد .\r\nپس از مدتى كه شاه عكاسى را رها كرد او اخبارچى شاه شد و با حرفهاى ساده و عوامانه جلب‌نظر شاه را مىكرد .\r\nدر دو سفر اروپاى ناصر الدين شاه در سالهاى 1290 و 1295 از ملتزمين ركاب بود . در صدارت ميرزا حسين خان سپهسالار زيندارخانه را به او دادند و او ساليان دراز در اين شغل بود .\r\nدر ربيع الثانى 1306 لقب صديق السلطنه به او داده شد . موچول خان در مناصب و مشاغل خود خيلى ثروتمند شد ، بخصوص كه خيلى خسيس هم بود ولى پس از مرگ او در سال 1323 ثروتش به كلى بر باد رفت . اعتماد السلطنه قيافهء ظاهرى و اخلاق او را چنين توصيف مىكند : بدچشم يعنى چون چشم اشقياء سفيدى چشم سرخ است . ابروى به‌هم پيوسته دارد ، پوست سياه و چرك ، قد به اندازه . خيلى مقيد است كه خود را بسازد و خوشكل كند . عطريات زياد استعمال مىكند اما بالفطره نجس است . مردم را از شاه مىترساند . واقعا مرغ يأس است . مراوده با اشرار زياد دارد . اين عليه ما عليه بالطبع دنى و ملعون است . گاهگاهى مىخواهد خباثت ذات و طينت خود را پنهان كند به لباس معقوليت جلوه مىكند . . . بخيل‌ترين مردم است و معلوماتش دلخكى است و آن هم بىمزه .\r\nاعتماد السلطنه با وجود نسبت با او به قول خودش مدت پنج سال با او قهر بوده و در 11 رجب 1312 با او آشتى كرده است و ذكر اين مطلب براى اين است كه كنه قضاوت او نسبت به صديق السلطنه معلوم گردد .\r\n\r\n","description":"","footnote":"","page_name":" 543 ","page_number":133},
  {"content":"\r\n\r\n\r\nصديق خلوت ، محمد ابراهيم خان محلاتى ( ص 47 - ص 24 چاپ اول )\r\nپسر ميرزا احمد محلاتى و احتمالا برادر ميرزا كاظم شيمى كه نسبت خود را به خواجه نصير الدين طوسى مىرساند . پدرش دخترزادهء شاه خليل الله و خواهرزادهء آقا خان محلاتى بود و به همراه او به هندوستان رفت و آقا خان او را با تحف و هدايائى نزد شاه فرستاد و محمد ابراهيم خان نيز به همراه او به طهران آمد و در دستگاه سلطنت غلام بچه شد و در سنين بلوغ پيشخدمت شاه گشت .\r\nوى مردى شاعر و نويسنده بود و در شعر « خلوتى » تخلص مىكرد و « آداب ناصرى » از تأليفات او چاپ شده . در شطرنج نيز بسيار مهارت داشت و چون وى با شاه شطرنج بازى مىكرد و بر او غلبه مىنمود پيش از نتيجه بازى خود را به چرت مىزد لذا به « چرتى » معروف شده بود .\r\n\r\nنير الدوله ، سلطانحسين ميرزا\r\nپسر پرويز ميرزاى نير الدوله ، پسر پنجاه و سوم فتحعلى شاه كه در اوان كودكى از غلام بچه‌هاى اندرون ناصر الدين شاه بود و چون به سن رشد رسيد غلام بچه‌باشى شد و بعد پيشخدمت حضور گرديد و در ضمن حكومت نيشابور را هم داشت و او را « شاهزاده پيشخدمت » مىناميدند . وى داماد فرهاد ميرزا معتمد الدوله بود .\r\nدر دو سفر اول ناصر الدين شاه به اروپا در التزام ركاب بود و در اوايل 1299 علاوه بر سمتهائى كه داشت رسيدگى به امور باغ و عمارت دوشان‌تپه و باغ وحش آنجا نيز زير نظر او قرار داده شد .\r\nدر 1305 پس از درگذشت پدرش لقب پدر يعنى نير الدوله به پسر داده شد ( 11 شعبان 1305 ) .\r\nدر 1309 منصب امير تومانى هم به وى داده شد و تا چند سالى حكومت سر ولايت و سبزوار و آن حدود هم به حكومت نيشابور وى اضافه شد .\r\nدر 1318 به حكومت خراسان منصوب شد و در 1323 به حكومت طهران و با اين سوابق داراى ثروت و مكنت بسيار گشت . اما اين ثروت پس از فوت او ( 1336 هجرى قمرى ) به كلى بر باد رفت .\r\nنير الدوله شاهزاده‌اى بود متكبر و خودپسند و جابر و چيزى از همقطاران خود كم نداشت .\r\n\r\nجلال الملك ، جعفر قلى خان ( ص 47 - ص 24 چاپ اول )\r\nپسر عيسى خان والى دائى ناصر الدين شاه كه در حدود سال 1280 تولد يافته و\r\n\r\n","description":"","footnote":"","page_name":" 544 ","page_number":134},
  {"content":"\r\n\r\nدر آغاز از پيشخدمتهاى شاه بود و آنگاه غلام بچه‌باشى شد ( خاطرات اعتماد السلطنه ص 175 ) و در دو سفر اول شاه به اروپا از ملازمان بود . وى داماد ظل السلطان بود به دخترش كوكب السلطنه و اولين فرزندش كه در اواخر اسفند 1298 هجرى قمرى به دنيا آمد به حكم شاه موسوم به امير قاسم و خودش چهارشنبه 12 رجب 1301 ملقب به جلال الملك شد .\r\nدر 1310 فراشباشى شد و تا كشته شدن شاه اين سمت را داشت . وى بعدا ملقب به معين السلطان شد . وى پدر مرحوم ناصر اعتمادى است .\r\n\r\nحسين خان پسر سهراب خان ( ص 47 - ص 24 چاپ اول )\r\nپسر سهراب خان گرجى نقدى و پاشا خانم دختر سى و هشتم فتحعلى شاه از مشترى باجى شيرازى زن چهل و چهارم شاه كه به قول اعتماد السلطنه نه شأن و نه منفعت و نه هيچ داشت ، هرچند كه ممكن است اين اوصاف را هم براى رفتن شاه به خانهء او دانست .\r\n\r\nعزيز السلطان ، غلامعلى خان ( ص 47 - ص 24 چاپ اول )\r\nپسر محمد پسر دوستى چوپان از اهل گروس كه عمه‌اش زبيده را در كودكى به دربار شاهى فرستاده بودند و به تدريج كه شاه از زنهاى قبلى خود سير شد او را صيغه كرد و اين دختر كه به تمام حيله و مكرهاى زنانه مجهز بود به زودى خانم اول دربار و در رديف انيس الدوله قرار گرفت ، هرچند كه او نيز رعيت‌زاده‌اى بيش نبود .\r\nبه واسطهء زبيده برادر و بستگانش نيز به دربار راه يافتند و بزازى كاشانى به نام سيد ابو القاسم در طهران دختر خود را به برادر زبيده داد و از اين وصلت كودكى زشت و بدروى به دنيا آمد كه شانس و اقبالى عجيب داشت .\r\nدر همان دورهء شيرخوارگى مورد علاقهء مرموز و باور نكردنى شاه قرار گرفت و شاه چنان به وى دلبند شد كه به هيچ صورت نمىتوان آن را توجيه كرد ، مگر آنكه گوئيم مىخواسته است فرزندان و بزرگان دربار خود را خفيف كند .\r\nاين كودك در حدود سال 1296 به دنيا آمد و به زودى تمام دستگاه سلطنت در اختيار او قرار گرفت بطوريكه در صفر 1305 امير تومان شد ( خاطرات اعتماد السلطنه ص 593 ) و مقامات تشريفاتى دربارى نظير آنچه براى شاه بود جهت او هم درست شد مانند غلام بچه - شاطر - ميرآخور - فراش‌باشى - موزيكانچى - قراول و امثال اينها .\r\nدر كودكى داراى نشان و شمشير و امير الامرا العظام شد ، در صورتى كه نه تربيت صحيحى داشت و نه درس خوانده بود و نه استعدادى داشت .\r\nدر سفر سوم شاه به اروپا ، همراه شاه بود و تعبيرات نادرستى از اين ملازمت شد . چون اندكى بزرگتر شد شاه دختر خود اختر الدوله را نامزد او كرد و باغ خاص از\r\n\r\n","description":"","footnote":"","page_name":" 545 ","page_number":135},
  {"content":"\r\n\r\nاملاك خوب ورامين را هم كه از اصل ملك حاج ميرزا آقاسى بود به او بخشيد . اندرون سپهسالار را هم به او داد .\r\nاما پس از قتل شاه ميان زن و شوهر طلاق افتاد و اموال همه از ميان رفت . در دورهء مظفر الدين شاه هرچند غلامعلى خان ملقب به سردار محترم شد ولى در حقيقت نه احترامى داشت و نه كسى خريدارش بود .\r\nشصت و يك سال زيست و سرانجام در 1318 هجرى شمسى در طهران به فلاكت درگذشت و در ونك پهلوى قبر مستوفى مدفون گشت .\r\nصاحب ترجمه و پدر و برادرش را در كودكى و دربار شاهى مليجك مىگفتند كه از نام گنجشك آمده است در زبان محلى خودشان و اين كلمه به صورت مليچك هم تلفظ مىشده است . مليجك را داستانهائى است در كودكى كه اعتماد السلطنه آنها را در خاطرات خود جابه‌جا ذكر كرده است و از مجموع آنها انحطاط ايران و فرود آمدن قدر و مقام پادشاهىاى كه يك روز در دنيا نمونهء عظمت و جلال بود فهميده مىشود .\r\n\r\nسقاباشى ، حاج اسكندر ( ص 47 - ص 24 چاپ اول )\r\nبه قول اعتماد السلطنه پسر و به گفتهء امين الدوله برادر زال يا زال‌بك ارمنى از اهل سلماس بود . آقا اسكندر مدتى آبدارخانهء سليمان خان خانخانان برادر مهدعليا بود .\r\nدر 1263 كه ناصر الدين ميرزا به عنوان وليعهدى به آذربايجان رفت آقا اسكندر نيز به عنوان متصدى آبدارخانه همراه وى شد و چون وليعهد به پادشاهى رسيد رئيس آبدارخانهء شاهى شد .\r\nدر هزار و دويست و هشتاد و كسرى كه احتمالا هشتاد و پنج است ( زيرا در سال 1286 ) كه لقب امين السلطان به آقا ابراهيم داده شده سمت او را « آبدارباشى خاصه » نوشته‌اند عازم حج شد و پس از بازگشت درگذشت . آقا يوسف سقاباشى پدرزن اتابك ، پسر اوست .\r\n\r\nامين الحضرة ، آقا محمد على ( ص 47 - ص 24 چاپ اول )\r\nپسر بزرگ آقا ابراهيم امين السلطان از زن اول او و برادر ناتنى ميرزا على - اصغر خان اتابك در سال 1300 تا سال 1305 متصدى آبدارخانهء شاهى بود و چون از اتابك حرف شنوى نداشت و برادر دو مادر بودند ميان آنها كدورت بود و اتابك به وى اعتنائى نداشت و شاه هم از اين جهت او را خريدارى نمىكرد .\r\nدر 1305 به حكومت خمسه مأمور شد و پس از يك سال به طهران بازآمد . اما به علت غصهء بىاعتنائى شاه و صدراعظم و اعتياد سخت به مسكرات دچار سكته شد و سرانجام در 24 ذيقعدهء 1306 به‌همين مرض فوت شد .\r\n\r\n","description":"","footnote":"","page_name":" 546 ","page_number":136},
  {"content":"\r\n\r\nامين الحضره مردى به كلى عامى اما با استعداد و ورزيده در كار نوكرى دربار و لايق بود و علاوه بر سمت آبدارى واسطهء عرايض و صدور احكام و فرامين نيز بود و چه بسا اگر مخالفت برادرش نبود خيلى بيشتر ترقى مىنمود .\r\n\r\nآقا دائى ، مرتضى خان ( ص 47 - ص 24 چاپ اول )\r\nملقب به اعتماد حضرت و مشهور به آقا دائى پسر آقا اسمعيل و دائى ميرزا على - اصغر خان اتابك كه در سال 1281 هجرى قمرى به دنيا آمد و در آغاز از كاركنان آبدارخانهء شاهى بود .\r\nدر 1307 نيابت آبدارخانه را داشت و در آن سال به لقب اعتماد حضرت ملقب شد و از 1310 خود مستقلا آبدارباشى گشت .\r\nاز 1311 تحويلدارى پول صرف جيب شاه نيز به دو داده شد . با روى كار آمدن مظفر الدين شاه هردو سمت خود را از دست داد .\r\n\r\nامين همايون ، غلامعلى خان ( ص 47 - ص 24 چاپ اول )\r\nپدرزن آقا محمد حسن برادر امين السلطان و نوادهء فتحعلى شاه كه مادرش مشهور به « خانم » يا « شاهزاده خانم » بوده است . ( خاطرات اعتماد السلطنه ، ص 765 ) در 1277 متولد شد و در 1309 شغل سرايدارباشيگرى ضميمهء كار او گشت .\r\nدر 1311 با حاج محمد حسن امين الضرب شريك شد و ضرابخانه را دو نفرى به صد و بيست و پنج ششهزار تومان اجاره كردند . امين همايون به اين مناسبت مهرى به سجع وزير مسكوكات براى خود كند ، ولى چون از سر غرور نسبت به صدراعظم اطاعتى نداشت صدراعظم اسباب عزل او را فراهم آورد و در نيمهء شوال 1312 اين سمت از دست او به در رفت . اما يك ماه بعد وزارت تجارت به او داده شد و در جمادى - الاخرى 1313 از اين مقام معزول گشت .\r\nدر رمضان آن سال منصب سرايدارباشيگرى را به پسر چهارده سالهء خود داد .\r\nمادر امين همايون در تاريخ چهارشنبه 27 صفر 1307 درگذشت ( خاطرات اعتماد - السلطنه ص 765 ) .\r\n\r\nملكم خان ارمنى ( ناظم الدوله ) ( ص 47 - ص 24 چاپ اول )\r\nپسر ميرزا يعقوب ارمنى جلفائى كه معروف بود مسلمان شده است و از اين جهت\r\n\r\n","description":"","footnote":"","page_name":" 547 ","page_number":137},
  {"content":"\r\n\r\nدر غالب مجالس رجال ايران رفت‌وآمد داشت و نيز منشى سفارت روسيه بود . ميرزا يعقوب سفرى به روسيه رفته و زبان فرانسه را آموخته و به اصول تمدن اروپائى آشنا شده بود و سعى داشت فرزندانش را به اين صورت تربيت نمايد و ديگر ايرانيان را نيز تشويق بدين امر مىنمود .\r\nملكم در 1249 در اصفهان متولد شد . در ده سالگى براى تحصيل به پاريس فرستاده شد و هشت سال در پاريس درس خواند و در دار الفنون به شغل معلمى و مترجمى مشغول گشت . از آنجا كه خود و پدرش عامل بيگانگان بودند در مدرسهء دار الفنون حلقهء فراماسونى تربيت داد كه عده‌اى از شاگردان و افراد خارج از مدرسه در آن وارد شدند .\r\nدر 1272 مترجم وزارت خارجه شد و در 1273 همراه فرخ خان امين الملك به پاريس اعزام گشت و پس از بازگشت حلقهء فراماسونى را تشكيل داد . مركز اين جماعت خانهء جلال الدين ميرزا پسر پنجاه و هشتم فتحعلى شاه واقع در محلهء مسجد حوض در اواسط خيابان سيروس كنونى بود . ظاهرا شاه در اول تصور بدى از اين مجمع نداشت اما رفته‌رفته فهميد يا به او حالى كردند كه اين مجمع در ممالك ضعيف سلطنت‌برانداز و عامل اجراى سياست بيگانگان است . از اين‌رو در زمان صدارت ميرزا محمد خان سپهسالار در 12 ربيع الثانى 1278 دستگاه ملكم را بستند و خود و پدرش را تبعيد كردند و به موجب اعلان دخول در آن مجمع و يا بر زبان آوردن نام آن را سخت قدغن كردند .\r\nخطر بزرگ اين امر ايجاد بدبينى در شاه نسبت به مدرسهء دار الفنون و معارف جديد بود كه روسها نيز آن را تقويت مىكردند و بالنتيجه تظاهر و بىحقيقتى گريبانگير مدرسه و معارف شد و از اين دستگاه آدم لايقى كه به كار مملكت بخورد درنيامد و ايران در آن روزگار از معارف جديد هيچ نتيجه‌اى نگرفت .\r\nدر خاك عثمانى حاج ميرزا حسين خان سپهسالار از او پشتيبانى كرد بطوريكه سرانجام او را در خدمت سفارت درآورد و مستشار سفارت نمود .\r\nدر 1288 كه حاج ميرزا حسين خان به ايران آمد و وزير و صدراعظم شد او را از استانبول احضار و به سمت مستشار صدارت منصوب كرد .\r\nملكم در 1289 به لقب ناظم الملك ملقب و به نشان تمثال همايون از درجه اول مفتخر گرديد و از طرف صدراعظم به اروپا فرستاده شد تا وسايل پذيرائى شاه را فراهم كند و مذاكرات لازم را با اولياى امور ممالك اروپاى غربى بنمايد و مقر او در لندن و مقامش وزير مختارى تعيين گشت .\r\nملكم از اين تاريخ تا هيجده سال وزير مختار ايران در لندن بود و بسيارى از مسائل مربوط به ايران و انگليس با اطلاع و مداخلهء وى صورت وقوع يافته است .\r\nاز آن جمله است امتياز رويتر كه خود ملكم و شاه و اطرافيان از پرتو آن به نوائى رسيدند و اسباب بدبختى بزرگى براى ايران فراهم ساختند . گويا سهم ملكم پنجاه هزار ليره بوده است .\r\nديگر امتياز « لاتارى » بود كه خود گرفت و بعد آن را فروخت و چون هنوز در ايران\r\n\r\n","description":"","footnote":"","page_name":" 548 ","page_number":138},
  {"content":"\r\n\r\nمحيط براى اين نوع كارها مساعد نبود اين كار سر نگرفت و براى ملكم محاكمه‌اى پيش آورد كه آبرو و اعتبار ايران را بر باد داد ( دوم ربيع الثانى 1307 ) . دولت او را معزول كرد و او استنكاف نمود و در لندن روزنامه‌اى به نام قانون تأسيس كرد و در آن حمله به شاه و صدراعظم و ديگر افراد مؤثر حكومت ايران شروع كرد ( 10 ذى الحجه 1307 ) . اين روزنامه را مخفيانه به ايران مىفرستاد و در طهران آن را تكثير مىكردند و توزيع مىنمودند و از اين‌رو دولت جمعى از كسانى را كه مظنون به طرفدارى از ملكم بودند گرفت من جمله ميرزا محمد على خان فريد الملك همدانى منشى ملكم و ميرزا محمد حسين فروغى ذكاء الملك و سيد حسين مترجم هندى دستگاه اعتماد السلطنه و سيد - ولى نويسندهء روزنامه دولتى و غيره .\r\nعامل تكثير و توزيع روزنامه ميرزا نصر الله خان منشى سفارت اطريش بود كه در تاريخ 18 رمضان 1308 دستگير شد . اين روزنامه جمعا 41 شماره منتشر شد « * » و نخستين شمارهء آن در 20 فوريه 1890 انتشار يافت .\r\nپس از عزل ملكم ميرزا محمد على خان معين الوزاره ( علاء السلطنه بعدى ) ، پدر [ مهدى و 
  ] حسين و دكتر محمد علاء ) ژنرال كنسول ايران در تفليس به لقب علاء السلطنه ملقب و وزير مختار ايران در لندن شد .\r\nپس از كشته شدن ناصر الدين شاه ، مظفر الدين شاه در سال 1317 ملكم را به لقب نظام الدوله ملقب و به وزير مختارى ايران در ايتاليا منصوب نمود و قريب به نه سال در اين مقام بود .\r\nسرانجام در 1326 هجرى قمرى در 77 سالگى در شهر لوزان سويس درگذشت و جنازهء او را برحسب وصيتش در برن سوزانيدند .\r\nملكم يك پسر و دو دختر داشت كه پسر او فريدون در 1318 از طرف شاه به لقب و عنوان پرنس افتخار يافت . اما ميان پسر و پدر اختلاف افتاد و پدر ، پسر را از ارث خود محروم ساخت . دو دختر ملكم در لندن پرستار بودند .\r\nفريدون فارغ التحصيل « سن‌سير » فرانسه و مترجم كتابى بود از انگليسى به نام « تاريخ گزيده » در شرح سلطنت مشروطهء انگلستان . اين كتاب در سال 1327 هجرى قمرى در پاريس منتشر شده است . در جنگ بين الملل اول چون فريدون مقالاتى بر ضد ايران در روزنامه‌هاى انگلستان نوشت دولت عنوان افتخارى پرنس او را لغو كرد .\r\nاين پسر و دخترها از هنريت دختر اراكليان ارمنى بودند كه ملكم در استانبول به آئين مسيحيت با او ازدواج كرده بود . هنريت تا آخر عمر مسيحى بود و مسيحى مرد .\r\nدو دخترش هم مسيحى بودند . ولى فريدون مانند پدر دم از مسلمانى مىزد . ظاهرا مسلمانى ملكم و پسر و پدرش اعتقاد به اصول عاليهء اسلام بوده است نه التزام به عمل به احكام .\r\nملكم از نظر علمى در ايران شهرت بسيار يافت ولى چون خوب دقت كنيم مىبينيم\r\n\r\n\r\n","description":"","footnote":"\r\n( * ) تجديد چاپ آن با مقدمهء هما ناطق حاوى 41 شماره و دو رساله در سال 1355 ش .\r\nانجام شد .\r\n","page_name":" 549 ","page_number":139},
  {"content":"\r\n\r\nاين جلوه و شهرت مولود عقب‌ماندگى محيط بود نه دانش بسيار او ، چه او فقط هشت سال از ده سالگى تا هجده سالگى ) در پاريس درس خوانده بود و مسلما در ايران از اصول معارف جديد چيزى فرا نگرفته بود . زيرا هنوز در ايران معمول نشده بود . پس تحصيلات او در اروپا قطعا از اول برنامهء ابتدائى شروع مىشد و بفرض اينكه برنامهء آن روز مدارس فرانسه را هم آسانتر از امروز تصور كنيم در مدت هشت سال حد اكثر مىتوانست تا ديپلم متوسط پيش برود و اين اندازه تحصيلات براى اينكه شخص را متفكر و صاحب انديشه در مسائل سياسى و اقتصادى و اجتماعى نمايد كافى نيست .\r\nاينكه او را مهندس گفته‌اند و تحصيلات او را مهندسى دانسته‌اند از اين جهت است كه آن روز در ايران به هركس هندسه مىدانسته است مهندس مىگفته‌اند . ميرزا جعفر خان مشير الدوله و ميرزا رضاى مهندس‌باشى و چند تن ديگر را هم كه آن روزها مهندس مىخوانده‌اند از اين لحاظ بوده است ، نه اينكه مانند يك مهندس دانشكدهء فنى يا پلىتكنيك ديدهء غربى باشند و علوم عاليهء مهندسى را خوانده باشند .\r\nتدريس ملكم در دار الفنون هم حساب در حدود ابتدائى و هندسه در حدود ابتدائى و دورهء اول دبيرستان بوده است . چيزى كه هست محيط بقدرى عقب‌مانده و ملكم آن اندازه باهوش و حراف بوده است كه توانسته است نقاط ضعف را درست به چشم خوانندگان كتاب يعنى اهل مطالعه جلوه دهد و چون زبان فرانسه و شايد انگليسى هم مىدانسته است استفاده از روزنامه‌هاى خارجى كمك بزرگى براى او بوده است .\r\nاينكه گفته شده است اولين خط تلگراف را هم او ايجاد كرده مقرون به دقت نيست . اولين خط تلگراف را كرزيز « 1 » اطريشى ميان دار الفنون و باغ لاله‌زار يعنى فاصلهء اواسط خيابان ناصر خسرو و تا لاله‌زار فعلى احداث كرد و شرح آن هم در روزنامهء وقايع اتفاقيه آمده است . منتهى ملكم براى جلب نظر ناصر الدين شاه كه در آن موقع حدود بيست و يكى دو سال سن داشت اسباب تلگراف را آورده بود كه اتفاقا نظرش هم تأمين و باعث تعجب شاه گرديد .\r\nمسئلهء تغيير خط و الفباء را هم كه او مطرح و در آن باره بحث كرده است و گويا كتابى هم با خط جديد خود چاپ نموده است « * » چيزى بود كه ميرزا فتحعلى آخوندزاده در قفقازيه آن را عنوان و به شدت دنبال مىكرد و اين حرف و خرده‌گيريهاى او بر اسلام به تحريك نهانى روسها بود كه مىخواستند مبانى مدنيت و علاقهء مسلمانان قفقاز را به ايران و اسلام از ميان بردارند ، وگر نه نه خط فارسى مانع پيشرفت ايران بوده و هست و نه دين اسلام و نه شعر به سبك قديم و نه موسيقى و آواز و اين قبيل علائق ملى هزاران سالهء ايرانيان .\r\nمعهذا نوشته‌هاى ملكم باارزش است و هنوز هم اثر و اهميت خود را از دست نداده است و خود ملكم هم با همه سروصدا در مورد استرداد محال قطور به ايران خدمتى به\r\n\r\n\r\n","description":"","footnote":"\r\n( 1 ) -  Kriziz \r\n( * ) گلستان سعدى را به خط اختراعى خود در لندن ( 1302 ق . ) به چاپ خوبى رسانيد . يك صفحه از آن در پايان به چاپ رسانيده مىشود .\r\n","page_name":" 550 ","page_number":140},
  {"content":"\r\n\r\nايران كرد ، چه اين نواحى را در آغاز صدارت ميرزا آقا خان نورى عثمانيها غصبا از ايران برده بودند و به هيچ صورت حاضر به باز دادن نبودند . ملكم توانست كنگرهء برلين و بيسمارك را متوجه حقوق ايران سازد و آن نواحى را به ايران برگرداند .\r\nبه اين مناسبت از طرف ناصر الدين شاه به مقام سفارت كبرى و خطاب « جناب اشرف » نايل آمد و در 28 ربيع الثانى 1299 كه به طهران آمد از او محترمانه پذيرائى شد و در روز چهارشنبه 9 رجب آن سال به لقب ناظم الدوله و مقام سفارت كبرى افتخار حاصل كرد .\r\nيك مقدار از انتقادات ملكم هم به اشارهء انگليسها بوده است عليرغم امين السلطان كه خود را به روسها نزديك كرده بود .\r\nرسالات ملكم را در ابتداى مشروطيت ايران به صورت نامطبوع و مغلوطى چاپ و منتشر كردند و يك بار نيز به همان صورت در تبريز چاپ و منتشر شد ، بطورى كه ظاهرا خود ملكم كه ديد نپسنديد . آقاى محمد محيط طباطبائى در سال 1327 هجرى شمسى شرح حال و چند رسالهء او را تحت عنوان « مجموعهء آثار ميرزا ملكم خان » به وسيلهء كتابفروشى دانش طبع و منتشر نمودند . آقاى دكتر فريدون آدميت در كتاب « فكر آزادى » قسمتى را به ملكم و آثار او اختصاص داده‌اند . مرحوم خان ملك ساسانى در سياستگران دورهء قاجار ( جلد اول ) فصلى را در زندگى ملكم نوشته‌اند . در تاريخ بيدارى ايرانيان ناظم الاسلام و شرح حال رجال ايران تأليف آقاى مهدى بامداد هم بحثى از ملكم آمده است و چون در زمان خود بسيار معروف و غالب رجال مملكتى را تحت تأثير قرار داده بود هرجا نوشته‌اى از رجال مملكتى پيدا مىشود نامى هم از او در آن هست .\r\nاينك صورت رسالات او كه اميد است روزى همهء آنها به صورت دقيق علمى و انتقادى چاپ و منتشر گردد : اصول آدميت - صراط المستقيم - نداى عدالت - توفيق امانت ؟ - حجت - مفتاح - كلمات متخيله - قانون - اشتهارنامهء آدميت - كتابچهء علمى يا دفتر تنظيمات - انتظام لشكر و مجلس تنظيمات - دستگاه ديوان - رفيق و وزير - نوم و يقظه - دفتر قانون - اصول ترقى - تأسيس بانك - كتابچهء مداخل و مخارج - مذهب ديوانيان - انشاء الله و ما شاء الله - روشنائى - شيخ و وزير - فرقهء كج‌بينان - فراموشخانه - كتابچهء پليتيك - كتابچهء مرو و تركمان - منافع آزادى - استقراض خارجى .\r\n\r\nنظام العلماء تبريزى ، حاج مولى محمود ( ص 47 - ص 24 چاپ اول )\r\nاز علماى شيخيهء آذربايجان و معلم ناصر الدين ميرزاى وليعهد كه در سفر 1253 وليعهد به قفقاز همراه وى بود و با نيكلاى اول ملاقات كرد و نيز در 1263 در مجلس محاكمهء باب فرد شاخص و سئوالات همه از او بود و او شرح آن مجلس را در رساله‌اى\r\n\r\n","description":"","footnote":"","page_name":" 551 ","page_number":141},
  {"content":"\r\n\r\nنوشته است ولى گويا هنوز چاپ نشده است و تنها صاحب ناسخ التواريخ و عليقلى - ميرزاى اعتضاد السلطنه در شرح فتنهء باب از آن استفاده كرده‌اند .\r\nكتاب ديگر او « اخلاق » است و « الشهاب الثاقب فى رد النواصب » كه در 1262 در تبريز چاپ شده است .\r\nنام پدر نظام العلماء محمد بوده است . نظام العلماء در سال 1272 هجرى قمرى درگذشت .\r\n\r\nملك الاطباء ، حاج آقا بابارشتى ( ص 47 - ص 24 چاپ اول )\r\nاز اهل رشت و از اطباى قديمى بود و سالها در رشت و طهران طبابت مىكرد و چون در رديف پزشكان خاصهء سلطنتى درآمد عنوان حكيمباشى به او داده شد يعنى سردستهء پزشكان . در سال 1279 ملقب شد به ملك الاطباء و در 1289 درگذشت .\r\n\r\nفيلسوف الدوله ، ميرزا كاظم رشتى ( ص 47 - ص 25 چاپ اول )\r\nدر به دو احوال شربتدار عيسى خان والى اعتماد الدوله دائى شاه و حاكم گيلان بود ( ص 147 ، خاطرات اعتماد السلطنه ) ولى خود او به شاه گفته بود كه در وبائى اول زمان محمد شاه كه به لواسان آمده بودند ملتزم ركاب و جزء خاصه بودم از حاجى ميرزا - آقاسى وزير كه مرشد شاه مرحوم بود عريضهء شكايت به شاه نوشتم . شاه مرحوم از من استمالت كرد و مرا به توسط پاشا خان پيشخدمت نزد حاجى فرستاد كه از من عذر بخواهد . در آن سفر هفتاد نفر وبائى را معالجه كردم و بنابراين پيش از سلطنت ناصر الدين شاه در دستگاه دولت بوده است . اين گفته در روز يكشنبه 20 شوال 1306 روى داده و پس از رفتن گوينده اعتماد السلطنه از شاه ميزان تقريبى سن ملك الاطباء را مىپرسد . شاه به حدس مىگويد شصت يا شصت و دو سال . اعتماد السلطنه عرض مىكند اگر وبائى اول كه مىگويد صحيح بگويد تا حال پنجاه و چهار سال مىشود و اگر وبائى دوم را فرض كنيم چهل و پنج سال و بفرض اينكه سن او را شصت يا شصت و پنج سال بگيريم آن زمانها پانزده يا بيست ساله بوده و لياقت معالجهء هفتاد نفر وبائى و بودن در جزء اطباء حضور را نداشته و اگر هم از اطباء حضور بوده جرأت اين قسم حرف زدن با شاه مرحوم نداشته . به اين حساب كه در سال 1305 او را شصت و پنج ساله بگيريم سال تولدش مىشود 1240 و چون در 1323 قمرى فوت شده سالهاى عمرش مىشود 83 و بنابراين حدود 120 سالگى كه ذكر شده صحيح به نظر نمىرسد .\r\nشاه ظاهرا چندان از نظر علمى به او توجه نداشته هرچند كه او در عربيت دستى داشته و خود را فيلسوف زمان مىدانسته و در هر مجلس و محفل سخن‌گوى يگانه بوده\r\n\r\n","description":"","footnote":"","page_name":" 552 ","page_number":142},
  {"content":"\r\n\r\nمنتهى چون به لهجهء گيلكى غليظ حرف مىزده شاه از حرف‌زدنش تفريح مىكرده و به او انسى داشته است .\r\nدر 1289 پس از درگذشت حاجى آقا بابا ملك الاطباء همشهريش كه حكيمباشى و از اطباى خاصهء شاه بود لقب وى را به ميرزا كاظم صاحب ترجمه دادند و ظاهرا پيش از آن هم يكى دو لقب داشته كه تغيير داده بود و بالاخره از شاه درخواست كرده بوده است كه او را لقب « فيلسوف زمان » بدهد و شاه آن را به « فيلسوف الدوله » بدل كرد و آن را لقب او گردانيد ولى خودش به تعريض او را « فيلسوف زمان » مىخواند .\r\nوى مؤلف كتابى است به نام « حفظ الصحهء ناصرى » و در نتيجهء نوشتن اين كتاب لقب فيلسوف الدوله به وى داده شد .\r\nاو را پسرى بوده است به نام لقمان كه او نيز در سال 1291 جزو اطباء دربار سلطنتى بوده و در سال 1303 به لقب « لقمان الملك » ملقب و در سال 1308 به‌جاى ميرزا على دكتر رئيس الاطباء ، حكيمباشى كل نظام گرديد و در سال 1323 پس از درگذشت پدرش به لقب « فيلسوف الدوله » ملقب شد و او پسر اكبر و ارشد ميرزا كاظم بوده است .\r\nاز آثار ديگر ميرزا كاظم مدرسه‌اى است براى طلاب قديم در سيد اسمعيل در محلهء چاله‌ميدان كه به نام مدرسهء فيلسوف معروف است .\r\n\r\nدكتر كلكه ( ص 47 - ص 25 چاپ اول )\r\nمحمد شاه به علت نقرس مزمنى كه داشت پس از فوت ميرزا باباى طبيب افشار كه در انگلستان تحصيل كرده بود از دولت فرانسه طبيبى خواست و « گيزو » وزير خارجهء فرانسه ارنست كلوكه ،  Ernest Cloque  را معرفى نمود . پدر و عموى كلوكه هردو از دانشمندان نامى فرانسه بودند به نام هيپوليت و ژول كلوكه و پدر اين دو نيز از دانشمندانى بودند كه به عنوان مهندس كميسيون علمى همراه ناپلئون بناپارت به مصر رفته بود .\r\nكلوكه در سوم فوريه 1846 از پاريس حركت كرد و در دوم مه به طهران رسيد .\r\nوى در آن‌وقت جوان بود و مجرد . غير از طبابت دربار به دستور شاه يك مجلس درس جراحى نيز داشت كه اصول طب جديد را به چند تن طبيب ايرانى در خانهء خود تدريس مىكرد و خبر مربوط به اين درس در نمرهء پنجاه و دوم روزنامهء وقايع اتفاقيه مورخ پنجشنبه هشتم ربيع الثانى 1268 درج شده است .\r\nكلوكه در ايران با دختر سليمان خان مسيحى سهام الدوله يعنى خواهر جهانگير خان وزير صنايع و قورخانه و نريمان خان قوام السلطنه ازدواج كرد و از او فرزندى پيدا كرد كه دوسه ماه بيشتر زنده نبود . خود كلوكه نيز اندكى پيش از فوت بچه‌اش ندانسته مسموم شد ، به اين معنى كه بر سر شام از نوكرش رستم نام مشروب خواسته بود و او شيشهء محتوى ذراريح را كه يك نوع سمى است به‌جاى مشروب ندانسته به او داده و او هم\r\n\r\n","description":"","footnote":"","page_name":" 553 ","page_number":143},
  {"content":"\r\n\r\nتوجه نكرده و خورده بود و به اميد اينكه مىتواند خود را علاج كند در مقابل اضطراب و تشويش كسانش آن را به چيزى نشمرد . ولى نتوانست خود را علاج كند و در اكتبر 1855 ( 1271 ) در 37 سالگى در عين شادابى و فعاليت بعد از چهل و هشت ساعت مبارزه با درد ناشى از سم درگذشت .\r\n\r\nدكتر پولاك نمساوى ( ص 47 - ص 25 چاپ اول )\r\nنام او ژاكب يا يعقوب و اصلا اهل چكوسلوواكى و يهودى بود و در موقع تأسيس دار الفنون به وسيلهء جان داود فرستادهء دولت ايران براى تدريس دواسازى و حكمت جديد استخدام شد و عملا معلم طب و جراحى دار الفنون بود . هرچند خودش سمت خويش را دواسازى نوشته است وى از همه همكاران خود در ايران معروف‌تر شده زيرا به دستيارى شاگردان خود يك رشته مؤلفات طبى از خود به يادگار گذارده كه معرف هميشگى اوست .\r\nبه علاوه او زبان فارسى را آموخته بود و بدان زبان به شاگردان تدريس مىكرد .\r\nاز كتابهاى اوليهء او كتابى است در تشريح كه به كمك ميرزا محمد حسين افشار يكى از شاگردان او و به خط شيخ جليل فرزند زين العابدين اصفهانى چاپ و منتشر گرديد . منشاء بسيارى از اصطلاحات و لغاتى كه در تشريح فارسى به كار مىرود از آن كتاب است .\r\nيك كتاب نيز در جراحى اختصاصى چشم و يك راهنماى طب نظامى براى معالجهء شايع‌ترين بيماريهاى سربازان ايرانى نوشت كه مورد انتقاد يكى از پزشكان ايران قرار گرفت . نسخهء خطى آن كتاب انتقادى در كتابخانهء مجلس موجود است به نام « انتقاد بر دكتر پولاك » .\r\nيك كتاب مفردات طب را هم بر شاگردان خود املاء كرد كه نسخ آن دست به دست مىگشت .\r\nدكتر پولاك در سال 1272 پس از مرگ دكتر كلوكه و پيش از استخدام دكتر طولوزان طبيب مخصوص ناصر الدين شاه نيز بود و پس از ده سال اقامت در ايران به وطن خود بازگشت و كتابها و رسالاتى راجع به ايران نوشت كه اهم آنها كتاب « ايران ، سرزمين و مردم آن » است و هنوز ترجمه نشده است « 1 » . مترجم پولاك در تأليفاتش محمد حسين قاجار بود .\r\nدكتر پولاك در سال 1274 براى نخستين بار تخم چغندر قند را به ايران آورد و در مقام ترويج كشت آن برآمد .\r\nوى پس از بازگشت به وطن يك بار ديگر هم در سال 1299 هجرى قمرى به ايران آمد و در سفرى هم كه ناصر الدين شاه به اطريش رفته بود با همراهان شاه معاشرت و\r\n\r\n\r\n","description":"","footnote":"\r\n( 1 ) - اين كتاب را كاوس جهاندارى در نهايت خوبى و استادى ترجمه كرد و به چاپ رسيد ( تهران ، 1361 ) .\r\n","page_name":" 554 ","page_number":144},
  {"content":"\r\n\r\nرفاقت داشت ( 1306 هجرى قمرى ) . ( خاطرات اعتماد السلطنه ، ص 198 و 740 ) .\r\nكلمهء نمسوى ( نمساوى ) منسوب است به « نمسه » نام مملكت اطريش در ايران آن زمان و اين كلمه از روسى گويا وارد فارسى شده است و چون چكوسلواكى امروز و بوهم و موراوياى آن روز در آن زمان جزو امپراطورى اطريش بوده است لذا دكتر پولاك را نمسوى يعنى اطريشى خوانده‌اند .\r\n\r\nدكتر طولوزان ( ص 47 - ص 25 چاپ اول )\r\nدكتر ژوزف دزيره طولوزان  J . D . Tholozan  پروفسور اگرژه و داراى درجهء سرگردى در قشون فرانسه در سفرى كه امين الملك فرخ خان به سفارت فرانسه رفت به دستور دولت استخدام شد و از سال 1859 ميلادى تا سال 1897 ميلادى يعنى سى و هشت سال در كشور ايران و در خدمت دولت ايران بود و مكتبى طبى در كشور ما ايجاد كرد .\r\nوى علاوه بر طبابت شاه و درباريان به عده‌اى از ايرانيان ، خارج از دار الفنون درس طب و جراحى مىداد و عدهء زيادى از شاگردان مدرسهء طب حتى پس از فراغت از مدرسه دورهء تكميلى و تخصصى را نزد او مىديدند و پس از آنكه دركار خود مهارت مىيافتند به خدمت طبابت اشتغال مىورزيدند .\r\nوى همچنين براى فرستادن برخى از شاگردان مستعد به اروپا زمينه را فراهم و دولت را تشويق مىنمود و به كمك همين شاگردان و همكاران بود كه يك سلسله كتابهاى طبى و غير طبى در ايران انتشار داد مثل « بدايع الحكمهء ناصرى » كه در سال 1287 قمرى در طهران چاپ شد و « زبدة الحكمهء ناصرى » كه در 1280 به چاپ رسيد و « قانون نظم قشون » كه در 1277 طبع گشت .\r\nدكتر طولوزان در موقع فراغت بيشتر به تدريس كالبدشناسى سلسلهء اعصاب و دستگاه گردش خون و تشريح در روى گوسفند مىپرداخت .\r\nوى مكتشف يك نوع كنه است كه در كتب علمى به نام وى ناميده مىشود .\r\nغير از مسائل طبى دكتر طولوزان به علت اقامت ممتد در ايران و ارتباط با شاه و درباريان و احتياج به وجود او ، در كارهاى سياسى نيز دخالت و براى بيگانگان على الخصوص انگليسها دلالى هم مىكرد .\r\nاعتماد السلطنه چون زبان فرانسه مىدانست خيلى با او محشور بود و به اقتضاى طبع پر توقع خويش گاه او را به خوبى و گاه به بدى ياد مىكند و روى همرفته مىتوان از نوشته‌هاى او دربارهء دكتر طولوزان قضاوت كرد .\r\nدر رجب 1299 كه دخترش بيمار بود و طولوزان به موقع به عيادت او نرفته است مىنويسد : « به اين طولوزان خيلى خدمت كردم . پولها از شاه گرفته به او رساندم .\r\nنشان تمثال ، لقب جنابى ، دو هزار تومان پول ، خانه ، خيلىخيلى خدمت دولتى به او\r\n\r\n","description":"","footnote":"","page_name":" 555 ","page_number":145},
  {"content":"\r\n\r\nكردم . خودم هم در سال مبلغى نقد و جنس به او مىدهم . در اين ناخوشى دختر من خيلى بدرفتارى كرد . . . » ( خاطرات اعتماد السلطنه ، ص 191 )\r\nو نيز به مناسبتى مىنويسد : « بر هفت پشت طولوزان لعنت كه يكى از محترمين دولت ايران است . علاوه بر ساير جنايات درجاتى خدمت طبى سلطنتى را هم مختل كرده است ، هم خودش پير و خرفت و عارى از كار شده است و هم از شدت بخل و حسد كه دارد نمىگذارد در خدمت پادشاه يك طبيب فرنگى يا ايرانى بماند . . . نعمت سى و نه سالهء ايران را فراموش كرده و سيصد هزار تومان اندوخته كه كرده يادش رفته است . . . » ( خاطرات ، ص 1089 )\r\nاما در جاى ديگر در شعبان 1292 كه طولوزان از مرخصى و سفر اروپا برگشته و او به ديدنش رفته مىنويسد : « . . . خانهء او رفتم ، بسيار مشعوف از ديدن چرا كه دوستى بهتر از او گمان ندارم داشته باشم » . ( خاطرات ، ص 21 )\r\nطولوزان پس از بازگشت از اين مرخصى كتابچه‌اى دربارهء كارخانجات لازمه در ايران نوشته و بيش از همه تأكيد در ساختن سد اهواز كرده بود و اين كتابچه را اعتماد السلطنه براى شاه ترجمه كرد و ظاهرا براى تشويق و ترغيب شاه در باغ لاله‌زار ماكت سد و كشتيهاى كوچك و راه‌آهن كوچك و غيره ساخته بود كه شاه به تماشاى آنها رفت و پسنديد . ( خاطرات ، ص 320 )\r\nبا اين همه القاء فكر سد سازى براى اين بود كه خودش مىخواست امتياز سد كارون را بگيرد و يك بار هم گويا امتياز آن را گرفته بود ولى انگليسها مخالفت كرده بودند .\r\n( خاطرات ، ص 920 )\r\nباوجود اين طولوزان به قول اعتماد السلطنه دوست انگلستان بود . ( خاطرات ، ص 918 ) . امتياز بانك و تنباكو را تماما اين سبب شد ( خاطرات ، ص 1201 )\r\nدر سال 1312 گويا امتياز زمين‌كنى و طلاشوئى تمام ايران را گرفته بود كه به قول اعتماد السلطنه « تا به حال به رو و آبروى ايران كار داشت ، حالا ديگر به زير و ما تحت ايران دست انداخته است . » ( خاطرات ، ص 1150 )\r\nزمانى هم با روسها گرم گرفته بود و به قول اعتماد السلطنه بىدليل با آنها همراهى مىكرد و گويا باز خيال فتنه‌اى داشت . ( خاطرات ، ص 1201 )\r\nطولوزان دو دختر داشت كه يكى را چرچيل قونسول انگليس در گيلان گرفته بود ( خاطرات ، ص 1155 ) و ديگرى را لومر معلم موسيقى دار الفنون نظام ( خاطرات ، ص 783 )\r\nسن طولوزان را اعتماد السلطنه در ذيقعدهء 1312 هشتاد سال و ثروتش را چهار - صد هزار تومان پول نقد در بانك فرانسه و حقوق را ساليانه شش هزار تومان ذكر و اضافه كرده است كه « براى جلب يك تومان دين و دولت خود را به باد داده و مىدهد .\r\nايجاد بانك انگليس در ايران به واسطهء او شد . كمپانى رژى تنباكو به واسطهء او به ايران آمد . حالا مىخواهد پادشاه و ولىنعمت ما را تطميع كرده دو كرور از انگليسها مجددا قرض كند . . . » ( خاطرات ، ص 1147 )\r\n\r\n","description":"","footnote":"","page_name":" 556 ","page_number":146},
  {"content":"\r\n\r\nطولوزان در 1314 در طهران درگذشت و در گورستان كاتوليكها در اكبر آباد مدفون شد . ( با توجه به مجله جهان پزشكى ش 3 و 4 ش 13 و خاطرات اعتماد السلطنه )\r\n\r\nشمس الشعرا سروش ، ميرزا محمد على ( ص 47 - ص 25 چاپ اول )\r\nپسر قنبر على سدهى اصفهانى در سال 1228 هجرى قمرى متولد شد . در آغاز از مداحان حاج سيد محمد باقر شفقى حجت الاسلام مجتهد مقتدر و معتبر اصفهان بود .\r\nدر بيست و يك سالگى به طهران آمد و در 1250 به همراه محمد محسن ميرزاى ميرآخور كه خود نيز شاعر بود و « سلطانى » تخلص مىكرد و شرح حال اجمالى او گذشت به تبريز رفت و چندى مصاحب و نديم او بود و ضمنا امراء و حكام آذربايجان را مدح مىگفت .\r\nهنگامى كه بهمن ميرزا پسر عباس ميرزا والى آذربايجان بود ( 1255 - 1263 ) خواست كتاب الف ليله و ليله را از عربى به فارسى ترجمه كند كار ترجمه را به ملا عبد المطلب طسوجى واگذاشت و برگردانيدن اشعار عربى را به فارسى به سروش و سروش هرچند بيسواد بود ولى چون به مفهوم اشعار اطلاع پيدا مىكرد به خوبى از عهدهء نقل آن به فارسى برمىآمد .\r\nسروش در 1270 به لقب « شمس الشعراء » ملقب شد زيرا علاوه بر هنر ادبى بسيار زيبا هم بود و در 1272 عنوان « خانى » هم به او داده شد .\r\nسروش در 1285 در طهران درگذشت . وى از شعراى بسيار تواناى ايران در قرن سيزدهم است . بخشى از ديوان او در سال 1301 ق . چاپ و منتشر شد و چند سال پيش هم دو چاپ آن يكى به وسيلهء دكتر محمد جعفر محجوب و ديگر به وسيلهء مرحوم حسين كى استوان انتشار يافت . براى شرح حال تفصيلى او به تذكره‌ها و مقدمهء ديوان وى مراجعه شود .\r\n\r\nلسان الملك سپهر ، ميرزا محمد تقى خان ( ص 47 - ص 25 چاپ اول )\r\nفرزند آخوند ملا محمد على كاشانى كه به هشت پشت به ميرزا عبد الاعلاى اردبيلى مىرسد كه او از نباير جهانشاه قراقويونلو و از جملهء خواص دستگاه شاه اسمعيل صفوى بوده است .\r\nسپهر در 1207 به دنيا آمد . در جوانى از كاشان به طهران آمد و در خدمت همشهرى مقرب خود فتحعلى خان صبا به سر مىبرد . پس از فوت صبا به كاشان برگشت .\r\nدر آنجا محمود ميرزا پسر فتحعلى شاه و حاكم كاشان كه خود اديب و شاعر او بود او را به حمايت گرفت و به او تخلص « سپهر » داد و چون معروفيتى يافت از طرف\r\n\r\n","description":"","footnote":"","page_name":" 557 ","page_number":147},
  {"content":"\r\n\r\nفتحعلى شاه به پايتخت خوانده و وارد خدمت دولت شد .\r\nسپهر در عهد محمد شاه مستوفى ديوان و مورخ و شاعر دربار بود . به حكم شاه كتاب تاريخ عمومى معروف خود موسوم به « ناسخ التواريخ » را آغاز كرد و در 1272 به لقب لسان الملك ملقب شد . ( منتظم ناصرى جلد سوم ، ص 247 )\r\nسپهر از مداحان و طرفداران ميرزا آقا خان نورى بود . زيرا امير كبير براى تعديل بودجه ، حقوق و مستمرى او را هم مثل ديگر كاركنان ديوان تخفيف داده بود .\r\nكتاب ناسخ التواريخ اول بار از 1273 چاپ و منتشر شد و پس از آن هم اكثر مجلداتش را مجددا چاپ كرده‌اند . قسمت تاريخ قاجاريه آن را آقاى سرهنگ دكتر جهانگير قائم‌مقامى به چاپ رسانيده است . « * »\r\nغير از اين كتاب لسان الملك كتاب ديگرى دارد به نام « براهين العجم » در فن شعر و قافيه كه در 1268 چاپ شده و اخيرا دانشگاه طهران به چاپ جديد آن توسط آقاى دكتر سيد جعفر شهيدى اقدام كرده است .\r\nسپهر در 17 ربيع الثانى 1297 در طهران درگذشت و نعش او را به نجف اشرف بردند . لسان الملك مردى دانا و درس خوانده و در نوشتن احكام و فرامين خيلى ورزيده و استاد بود . در فراماسونرى ملكمى هم عضويت داشت و جلسات آن هم گويا در خانهء وى تشكيل مىشده است .\r\n\r\nشمس الشعرا ، سام ميرزا ( ص 48 - ص 25 چاپ اول )\r\nپسر شانزدهم محمد قلى ميرزاى ملك‌آرا كه در 1286 به اين لقب ملقب شد و پس از فوت لسان الملك سپهر قصيده خوانى در مجالس سلام به وى محول شد و او چون طبع شعر داشت قصايدى در مدح شاه مىسرود و چون در 11 ذيقعدهء 1309 درگذشت مواجبش را به عبد الحسين ميرزاى برادرش دادند و با آنكه اين عبد الحسين ميرزا شاعر نبود لقب شمس الشعرائى را هم به او دادند و مقرر شد كه در سلامها شعر بخواند ، يعنى ديگرى شعر بگويد و او بخواند و به اين صورت شمس الشعراء شد .\r\nعبد الحسين ميرزا شوهر خواهر تاج الدوله زن شاه بود و هرچند خودش طبع شعر نداشت پسرش گاهگاه شعرى مىسرود . من جمله رباعياتى گفته و چاپ گرديده بود كه شاه ابتدا متغير شد ولى بعدا صد تومان به او انعام داد ( خاطرات اعتماد السلطنه ، ص 1127 ) .\r\n\r\n\r\n","description":"","footnote":"\r\n( * ) در سال 1337 ش . و اخيرا يك چاپ ديگر حروفى از آن در دو مجلد توسط كتابفروشى اسلاميه منتشر شده است .\r\n","page_name":" 558 ","page_number":148},
  {"content":"\r\n\r\n\r\nكمال الملك ، ميرزا محمد خان غفارى ( ص 48 - ص 25 چاپ اول )\r\nيعنى محمد غفارى كمال الملك پسر ميرزا بزرگ كاشانى و برادرزادهء ميرزا - ابو الحسن خان صنيع الملك از شعبهء نقاشهاى خاندان غفارى كاشان و متولد 1268 در آن شهر .\r\nدر سيزده سالگى از كاشان به طهران آمد و وارد دار الفنون شد . به زودى استعداد او در نقاشى ظاهر شد و شاه نيز او را مورد تشويق قرار داد و جزو پيشخدمتان دربار درآورد و نقاشباشى كرد .\r\nدر 1310 ملقب به كمال الملك شد و در زمان سلطنت مظفر الدين شاه براى تكميل هنر نقاشى به ايتاليا و فرانسه رفت و مظفر الدين شاه او را در فرانسه ديد و به او دستور داد كه به ايران برگردد . پس از بازگشت به ايران به ايجاد هنرستان نقاشى و مجسمه‌سازى پرداخت و چند تن از مستعدان و هنرمندان را تحت مراقبت و تربيت خود قرار داد كه همه نقاشان خوبى از كار درآمدند تحولات اوضاع نگذاشت كه اين مدرسه داير بماند . تدين وزير معارف وقت اسباب دلسردى او را فراهم آورد و كمال الملك مدرسه را بسته تابلوها و اسباب كار خود را برداشته به نيشابور رفت .\r\nدر نيشابور يكى از اعيان محل قدر او را دانست و از او صميمانه پذيرائى كرد و او همچنان در نيشابور بود تا در مرداد 1319 شمسى در نود و پنج سالگى در حسين - آباد نيشابور درگذشت و در بيرون مقبرهء عطار دفن شد . كمال الملك در كار نقاشى بسيار با استعداد و داراى ذوق و قريحهء لطيفه‌گوئى و مضمون پردازى نيز بود .\r\nفوق العاده غنى الطبع و علاقه‌مند به خاندان سلطنتى قاجاريه على الخصوص پادشاه مربى خود ناصر الدين شاه بود .\r\nبخشى از آثار گرانبهاى او من جمله صورت عضد الملك و ذكاء الملك بزرگ در كتابخانهء مجلس شوراى ملى است . گرچه هنوز به دقت در شرح احوال و آثار او تحقيق نشده لكن مرحوم دكتر قاسم غنى در مجله‌هاى يادگار و يغما و مير محمد حجازى در كتاب مردان خودساخته و آقاى عبد الحسين نوائى در مجلهء اطلاعات ماهانه شرح احوال او را نوشته‌اند . كمال الملك از افتخارات هنرى ايران است . « * »\r\n\r\n\r\n","description":"","footnote":"\r\n( * ) نخستين شرح حال مفصل و خوبى كه دربارهء او نوشته شده از حسنعلى وزيرى است ( تهران ، 1322 ) كه اخيرا هم تجديد چاپ كرده‌اند ( تهران 1364 ) . عكس قسمتى از تابلوهاى كمال الملك به تفاريق در مجله‌ها و كتاب‌ها چاپ شده است . همچنين يك مجموعهء مستقل از پرده‌هاى كار او به چاپ رسيده است با مقدمهء محمد گلبن ( تهران ، 1362 ) .\r\nمجلهء آينده در سال نهم ( 1362 ) انتشار خود شرحى را كه مرحوم محمد على فروغى ( ذكاء الملك ) به خواهش دكتر قاسم غنى نوشته بود از روى يادداشتهاى دكتر قاسم غنى ( چاپ لندن ) به چاپ رسانيد و متعاقب آن چند عكس از كمال الملك كه در جايى چاپ نشده بود و از خوانندگان\r\n","page_name":" 559 ","page_number":149},
  {"content":"\r\n\r\n\r\nمحمد ابراهيم خان ابرى ( ص 48 - ص 25 چاپ اول )\r\nبرادر حاجى محمد خان بسطامى حاجب الدوله متولد 1224 قمرى پدرش كربلائى عباس يوزباشى از غلامان مقرب عباس ميرزا كه در جنگها با وى بود و زخمها خورده بود .\r\nمحمد ابراهيم خان سالها سرايدارباشى بود و در 1287 به درجهء سرتيپ سيمى و نشان و حمايل آن نايل گرديد . در شب دوشنبه 23 جمادى الاولى 1308 هجرى قمرى در 84 سالگى به مرض نوبه و غش درگذشت . ( خاطرات اعتماد السلطنه ، ص 837 )\r\n\r\nسرور الملك ، آقا محمد صادق ( ص 48 - ص 25 چاپ اول )\r\nملقب به سرور الملك از سنتورزنهاى معروف كه در اين هنر مهارت بسيار داشته سنتورزن ناصر الدين شاه بوده است . در ابتدا او را « سنتورچى » مىگفتند و چون خطاب « خانى » دربارهء وى تصويب شد محمد صادق خان خوانده مىشد و چون رئيس نقاره‌خانه شد او را « خان رئيس » مىگفتند و چون رياست عملهء طرب به او داده شد او را « سرور الملك » لقب دادند .\r\nوى در ضمن از جاسوسهاى شاه نيز بود و به مناسبت شغل خود خالى از وقار و رفتار بزرگ‌منشانه بود ( خاطرات اعتماد السلطنه ، ص 41 و 429 ) ، هرچند كه اعتماد - السلطنه گاهگاهى او را از همه عمله طرب بهتر ياد مىكند و آنها را بىمعنى و ديگ - تراش يعنى « قرشمال » مىخواند . ( خاطرات ، ص 123 )\r\n\r\nشهاب الدوله ، مرتضى خان ( ص 48 - ص 26 چاپ اول )\r\nبرادر ميرزا محمد خان سپهسالار قاجار كه در 1269 به اين سمت رسيد و در 1291 ملقب به شهاب الدوله گرديد و در روز شنبه 1 جمادى الثانيهء 1307 فوت شد .\r\n\r\n\r\n","description":"","footnote":"\r\nرسيده بود چاپ گرديد . همچنين عكس دو نقاشى يكى آبرنگ و ديگرى رنگ و روغن از كارهاى او را كه نزد دوستان يافتم منتشر ساختم . چون اين دو عكس مربوط به عصر ناصرى و رجال آن دوره است درين كتاب هم به چاپ مىرسد . چندين عكس از خود او هم در مجله چاپ شده است .\r\nسروس غنى مجموعهء نامه‌هاى كمال الملك به دكتر غنى را در لندن چاپ كرده ( يادداشتهاى دكتر قاسم غنى ، جلد 5 ، لندن ، 1360 ) . نوشتهء دكتر غنى در سرگذشت كمال الملك هم خواندنى و مستندست .\r\n","page_name":" 560 ","page_number":150},
  {"content":"\r\n\r\n\r\nاحتشام السلطنه ، محمود خان ( ص 48 - ص 26 چاپ اول )\r\nدر 1277 متولد شد و در 1299 يوزباشى دربار بود و از 1301 تا 1304 قوللر آقاسىباشى .\r\nدر 1306 به نيابت از امين حضرت برادر امين السلطان به حكومت خمسه و سر - كردهء سوار دويرن و افشار و خمسه منصوب شد ( 25 جمادى الثانيهء 1306 ) و تا اواخر 1308 در اين مأموريت بود .\r\nدر 1312 نمايندهء سياسى ايران در خاك عراق شد و تا 1314 در اين سمت بود .\r\nدر 1318 والى كردستان شد و در 1320 وزير مختار ايران در آلمان كه تا 1324 در اين مقام بود . ضمنا در 1323 از طرف دولت به رياست كميسيون سرحدى تحديد حدود ايران و عثمانى معين شد ، چه هم پدرش سابقهء سفارت در عثمانى داشت و هم خودش اطلاع از وضع حكومت آن كشور و هم آلمانها در آن موقع در عثمانى نفوذ بسيار داشتند .\r\nدر دورهء اول مجلس از طرف اعيان و ملاكين طهران به نمايندگى مجلس انتخاب شد و از 29 رجب 1325 تا اوايل ربيع الاول 1326 رئيس مجلس گشت و در دورهء سوم نيز نمايندهء مجلس و در زمان جنگ بين الملل اول سفير ايران در عثمانى بود .\r\nدر شهريور 1305 در كابينهء مستوفى وزير داخله شد و در 5 بهمن 1314 شمسى در طهران درگذشت .\r\nاحتشام السلطنه در كار ترويج معارف جديد و تأسيس مدارس خيلى علاقه داشت و از كسانى بود كه مىخواست نفوذ آلمان را در ايران گسترش دهد و تأسيس مدرسهء آلمانى هم به سعى او صورت گرفت .\r\nافضل الملك در تاريخ خود از او به نيكى ياد كرده و روىهمرفته مرد خوبى بوده است ، هرچند تندخو و عصبىمزاج بوده است . « 1 »\r\n\r\nسلطان ركن الدين ميرزا ( ص 48 - ص 26 چاپ اول )\r\nپسر سيم جيران كه در 1271 متولد شد در شيرخوارگى او ، شاه او را امير توپخانه نمود تا بودجه توپخانه در اختيار جيران باشد و اين امير توپخانه در سه سالگى\r\n\r\n\r\n","description":"","footnote":"\r\n( 1 ) - احتشام السلطنه در دوران بيكارى خاطرات زندگى خويش را نوشته است . نسخه‌اش نزد دوست دانشمند آقاى سيد محمد موسوى است و ايشان چندى قبل اقدام به چاپ آن كردند .\r\nاميدست موفق به نشر آن بشوند . ( اين يادداشت چند سال پيش كه ايشان زنده بود نوشته شد و اينك كه كتاب چاپ مىشود ايشان درگذشته است او از نشر كتاب چاپ شده هم منصرف شده بود و آن را به مناسبت افزودن حواشى خود محتاج دستكارى و تغييرات مىدانست . )\r\n","page_name":" 561 ","page_number":151},
  {"content":"\r\n\r\nدرگذشت .\r\n\r\nالله‌ويردى خان ( ص 49 - ص 26 چاپ اول )\r\nپسر قاسمعلى خان بهارلو كه در 1267 سرهنگ توپخانه و در سفر عراق همراه شاه بود . در جنگ هرات نيز شركت داشت و در ثلث آخر سلطنت ناصر الدين شاه سرتيپ اول و ميرپنج و رئيس توپخانه بود و در روز پنجشنبه دوم جمادى الاولى 1304 درگذشت و كامران ميرزا در مقام تحصيل پول از ماترك او برآمد و پس از اقدامات ناشايسته‌اى سه هزار تومان براى خود و پدرش از زن او وصول كرد .\r\n\r\nفتحعلى خان ( ص 49 - ص 26 چاپ اول )\r\nاز سرور الدوله دختر سلطان مراد ميرزاى حسام السلطنه زن اول كامران ميرزا كه در وقت سحر شب جمعه 5 رمضان 1302 متولد شد و وقتى كه يكسال و نيمه شد امارت توپخانه را به نام او كردند و او كه طفلى دوست داشتنى بود شش سال بيشتر عمر نكرد و در شب 4 شنبه 10 جمادى الثانيهء 1308 دو از شب رفته درگذشت و با تشريفات زياد در امامزاده زيد دفن شد . ( خاطرات اعتماد السلطنه ، ص 414 و 836 )\r\n\r\nامين نظام ، صادق خان ( ص 49 - ص 26 چاپ اول )\r\nاولين فارغ التحصيل دار الفنون كه دورهء توپخانه را به پايان رسانيد . در اواخر 1296 مأمور تحويل گرفتن محال قطور شد و در 1302 مأمور تحديد حدود سرحدات خراسان . مترجم او ميرزا رضا خان تبريزى ملقب به معين الوزاره ( ارفع الدوله و پرنس ارفع بعدى ) بود و عجب اين است كه ميرزا رضا خان در كتاب خاطرات خود اسامى اعضاى كميسيون را نوشته و نامى از وى نبرده است . ( ايران ديروز ، ص 105 )\r\nبه هر صورت چنانچه معروف است در اين مسئله امين نظام چهل هزار منات از روسها گرفته و نقشهء سرحدى را كه به موجب آن چندين فرسخ مربع از خاك ايران را در خاك روسيه قرار داده بودند امضاء كرده بود . به اين معنى كه نهر موسى خانى را كه براى آوردن آب به صحرا بوده است با اترك جا زده بودند ، در حالىكه اترك از اين نهر مسافتى به‌طرف شمال قرار داشت .\r\nدر 1304 كه الله وردى خان توپچىباشى درگذشت و پسر يكسال و نيمهء كامران - ميرزا به امارت توپخانه تعيين شد وى به نيابت او انتخاب گشت و تا رجب 1306 در\r\n\r\n","description":"","footnote":"","page_name":" 562 ","page_number":152},
  {"content":"\r\n\r\nآن مقام بود . آنگاه به علت دعوى و زدوخورد توپچيها و نسق‌چيها مغضوب و از مقام و درجة خود خلع شد . ( 24 رجب 1306 )\r\n\r\nعليقلى خان افشار ( ص 49 - ص 26 چاپ اول )\r\nاز بزرگزادگان آذربايجان كه در 1274 آجودان‌باشى نظام و غير نظام گرديد و خلعت گرفت . ( حقايق الاخبار ، چ 2 ص 233 )\r\n\r\nحاج محمد حسين جبه‌دارباشى ( ص 49 - ص 26 چاپ اول )\r\nپسر بدر خان شيرازى رئيس جبه‌خانهء زنديه در شيراز كه بعد از پدر به مقام او رسيد و در 1266 امير كبير او را به طهران احضار و رئيس قورخانه كرد و او خدماتى به قورخانه كرد و در 1271 درگذشت .\r\n\r\nدبير الملك شيرازى ، ميرزا نصر الله ( ص 49 - ص 26 چاپ اول )\r\nمتولد 1252 هجرى قمرى در شيراز كه در 1266 به اتفاق پدر خود به طهران آمد و در 1271 به‌جاى پدر رئيس جبه‌خانه شد و چون ملكم مجمع فراماسونى در ايران پديد آورد او نيز عضويت آن را پذيرفت و پس از انحلال آن در 12 ربيع الثانى 1278 دستگير و از ايران تبعيد گرديد .\r\nاو سالها در عراق و استانبول به وضع پريشانى روزگار مىگذرانيد اما كوشش و پايمردى پسرعمويش ميرزا عبد الوهاب خان آصف الدوله باعث شد كه شاه او را عفو كند . پس او به ايران آمد و چون مرد تحصيل كرده و بامعلوماتى بود و خط نستعليق را خوش مىنوشت منشى وزارت خارجه شد . ( خاطرات اعتماد السلطنه ، ص 317 )\r\nدر موقعى كه حاج ميرزا حسين خان سپهسالار صدراعظم شد ، چون در استانبول با او آشنائى و خصوصيت پيدا كرده بود او را مورد توجه قرار داد و در نتيجه به ترقياتى نايل گرديد و حتى او را با خود به مشهد برد كه پس از درگذشت سپهسالار به طهران برگشت .\r\nدر 1301 ملقب به دبير الملك گرديد و نايب اول وزارت خارجه و مدير ادارات آن وزارتخانه شد ( خاطرات اعتماد السلطنه ، ص 317 ) و پس از آن وكيل امور آذربايجان در طهران بود .\r\nپس از قتل ناصر الدين شاه مدتى عنوان و سمت وزارت رسائل خاصه را داشت و\r\n\r\n","description":"","footnote":"","page_name":" 563 ","page_number":153},
  {"content":"\r\n\r\nدر 1317 وزير داخله شد و در 1319 در شصت و هفت سالگى درگذشت .\r\nوى از دوستان ميرزا على اصغر خان اتابك نيز بود . اينكه در كتابى از قول اعتماد - السلطنه نوشته است كه بيست سال اسب او را دوانده بودند همين شخص است نه ميرزا - نصر الله خان مشير الدولهء نائينى .\r\n\r\nلمر فرانسوى ( ص 49 - ص 26 چاپ اول )\r\nمعلم موسيقى دار الفنون بود و در اواخر عهد ناصر الدين شاه در آن مدرسه خدمت مىنمود . در ضمن به تجارت هم مىپرداخت و در رجب 1305 مقدارى مال التجارهء او به‌طور ناشناخته محض خواهش شاه در مورد بخشيدن اسباب راه‌آهن امين الضرب بدون گمرك از مرز روسيه وارد ايران شد . ( خاطرات اعتماد السلطنه ، ص 624 )\r\nدر محرم 1306 به دستور شاه او و امين الضرب مأمور شدند كه دربارهء فرستادن امتعهء ايران به نمايشگاه پاريس مذاكره نمايند . ( خاطرات ، ص 677 )\r\nدر رمضان 1309 طولوزان خواست كه امتياز سد اهواز را به نام او كه دامادش شده بود بگيرد . ( خاطرات ، ص 921 )\r\nدر 1313 موزيكانچىگرى را ترك كرده يكسره مشغول تجارت شد . در عين‌حال از دولت هم حقوق مىگرفت . ( خاطرات ص 11 و 14 ) . وى در ضمن تجارت براى گرفتن امتياز و استقراض و اين قبيل كارها هم دلالى مىكرد و اعتماد السلطنه مىنويسد كه او براى انگليسها هم كار مىكند . ( خاطرات ، ص 783 )\r\n\r\nكلنل ماتراتسو ايتاليايى ( ص 49 - ص 26 چاپ اول )\r\nبعد از بارون گومونز معلم پياده نظام مدرسهء دار الفنون شد . نام او را در كتابهاى ايرانى ماتلاتسو و مطراتسو هم نوشته‌اند .\r\nوى در رمضان 1268 به ايران آمد و به سمت مربى سپاه ايران ( وقايع اتفاقيه نمرهء 73 ) و معلم پياده نظام و فن جنگ ( تاكتيك ) در دار الفنون انتخاب شد و علاوه بر تدريس به شاگردان عده‌اى از صاحبمنصبان و امراء لشكر را نيز تعليم مىداد ( وقايع اتفاقيه ، نمرهء 103 ) . دو كتاب نيز در فن جنگ نوشت كه در ميان شاگردان مدرسه توزيع شد .\r\nظاهرا همين شخص است كه به نام « قولونل ايتاليائى » براى استخدام او بين امير كبير و كلنل شيل سفير انگليس گفتگوئى بوده و امير به آسانى به اين كار تن در نمىداده است . ( امير كبير و ايران از فريدون آدميت ، ج 1 چاپ 1 ص 152 تا 154 ) .\r\nمترجم او هم عبد الحسين خان آتى الذكر بوده است كه پس از او خود معلم پياده‌نظام شد .\r\n\r\n","description":"","footnote":"","page_name":" 564 ","page_number":154},
  {"content":"\r\n\r\n( مرآت البلدان ج 2 ص 92 )\r\n\r\nعبد الحسين خان سرهنگ ( ص 49 - ص 26 چاپ اول )\r\nپسر دوم حاج على خان مراغه‌اى حاجب الدوله و در 1275 فرماندهى فوج خلخال را به او دادند .\r\nدر زمان حكومت خوزستان و لرستان پدرش مدتى در خرم‌آباد مأموريت داشت و در آنجا با دختر عليمردان خان پيرانوند ازدواج كرد و از او پسرى پيدا كرد كه نام آن را على گذاشت و او در خدمت نظام وارد شد و پدر دكتر صادق مقدم استاد سابق دانشكده داروسازى است .\r\nصاحب ترجمه يك پسر ديگر نيز به نام يحيى خان داشت كه بدون اولاد فوت كرد و يك دختر به نام اشرف خانم كه در تاريخ سه‌شنبه 26 جمادى الاولى 1298 او را براى محمد تقى خان احتساب الملك پسر عبد العلى خان اديب الملك عقد كردند . او مادر مهندس محسن مقدم است . « * » عبد الحسين خان در 1288 در سى و هفت سالگى به مرض مطبقه و محرقه درگذشت . ( منتظم ناصرى ج 3 ص 321 و مقدمهء دافع الغرور )\r\n\r\nمسيو آندره‌نى ( ص 49 - ص 26 چاپ اول )\r\nاو نيز از اهل ايتاليا و مانند كلنل ماتراتسو در حمايت سفارت انگليس بود و گويا زنش هم انگليسى مىدانست . آندره نى در رمضان 1268 به ايران آمد و به سمت معلمى دار الفنون انتخاب شد ولى اعتماد السلطنه او را از معلمين اواسط ياد كرده است .\r\nوى گويا خاطراتى از اقامت خود در ايران نوشته كه در ايتاليا چاپ شده است .\r\n( امير كبير و ايران از فريدون آدميت ، ج 1 چ 1 ص 54 و مرآت البلدان ج 2 ص 83 )\r\n\r\nملك التجار ، آقا محمد كاظم ( ص 49 - ص 27 چاپ اول )\r\nدر 1287 هجرى قمرى پس از درگذشت پدرش به اين مقام رسيد و به واسطهء ارتباط با ميرزا على اصغر خان اتابك روزبه‌روز ترقى كرد و چون به امانت مقيد نبود\r\n\r\n\r\n","description":"","footnote":"\r\n( * ) و حسن مقدم كه از نويسندگان و ادبا بود و على نوروز امضا مىكرد . نمايشنامهء « جعفر خان از فرنگ آمده » از اوست . در سويس تحصيل حقوق كرد و پس از چندى خدمت وزارت خارجه در استانبول و قاهره براى معالجهء بيمارى سل به سويس رفت و در همانجا وفات كرد . ( 1304 ش . )\r\n","page_name":" 565 ","page_number":155},
  {"content":"\r\n\r\nبه وسيلهء كسان اتابك در سالهاى آخر سلطنت ناصر الدين شاه شروع به تقلب و دسيسه و كاغذسازى نمود و به جعل اسناد و امهار علماء پرداخت .\r\nدر قضيهء رژى شهرت بسيار يافت ، چه او از مخالفين امتياز تنباكو بود . نه از جهت منافع ايران بلكه از جهت تبعيت از سياست روسها در ايران و به‌همين مناسبت هم او را توقيف و به قزوين تبعيد و در آنجا زندانى كردند . اما حبس و تبعيد او چندان طول نكشيد و به زودى او را به طهران آوردند و خلعت دادند .\r\nملك التجار مردى باهوش و زيرك و خوش‌بيان و بالنسبه باسواد و بسيار هتاك و فحاش و لوطىمنش بود . به طورىكه با حاج ملا على كنى طرف مىشد و او را از ميدان به‌در مىكرد .\r\nخود را به روسها بسته بود و در پناه آنها و اتابك به جمع مال مشغول بود .\r\nچهار صد هزار تومان سرمايهء شركت عمومى را حيف‌وميل كرد و هرچند كه در عدليه محكوم شد به دست مردم چيزى نرسيد .\r\nدر 1325 هجرى قمرى كه مأمورين عدليه او را از شميران به شهر مىبردند مأمورين سفارت روس در زرگنده او را گرفتند و به سفارت بردند ( اوايل جمادى الثانيهء 1325 ) و هرچه مأمورين ايران عجز و لابه كردند و به سفير شكايت نمودند نتيجه نداد .\r\nحاجى ملك در ربيع الثانى 1305 هجرى شمسى درگذشت و جسد او را به مشهد بردند و در دار الحفاظ دفن نمودند .\r\n\r\nاغول بيگ خانم ( ص 49 - ص 27 چاپ اول )\r\nخواهر على بيك نامى ( خاطرات اعتماد السلطنه ، ص 435 ) كه ابتدا مباشر اطاق خوابگاه شاه بود ( خاطرات اعتماد السلطنه ، ص 254 ) و بعد رئيس خدمه و رئيس عملهء قهوه‌خانهء اندرون كه صيغه‌ها و خدمتكارىهاى شاه سپردهء به او بودند ( خاطرات اعتماد - السلطنه ، ص 802 ) . كم‌كم ترقى و اعتبار يافت و پس از فوت امين اقدس ( خاطرات 1105 ) جانشين او شد . امين اقدس نيز ابتدا مباشر اطاق خوابگاه بود . اين عمل جانشينى به مخالفت زنان ديگر شاه مواجه شد . باغبان‌باشى و فاطمه خانم صيغه‌هاى شاه كه طرف ميل و محبت بودند او را راه ندادند بلكه با هياهو و هلهله از خانهء امين - اقدس بيرونش كردند و او را به اندرون بزرگ فرستادند ( خاطرات 1107 ) . اغول - بيگه ، از رجال دولت طرفدار نايب السلطنه بود .\r\n\r\nامينه اقدس ( ص 49 - ص 27 چاپ اول )\r\nزبيده كنيز گروسى كه به قول اعتماد السلطنه او را به شش تومان خريده بودند\r\n\r\n","description":"","footnote":"","page_name":" 566 ","page_number":156},
  {"content":"\r\n\r\nو به قولى ديگر حسنعلى خان امير نظام از گروس او را به اندرون شاهى فرستاده بود خواهر مادرى محمد مليجك پسر دوستى چوپان گروسى زنى بسيار محيل و مكار كه به همه فنون مكر زنان وارد بود و به كار مىبست تا در دل شاه راه يابد . ابتدا مباشر اطاق خواب ناصر الدين شاه بود و ظاهرا حيله‌هاى او هم كارگر و از زنان خيلى مقرب شاه شد .\r\nآغا بهرام خواجهء او بود و آقا محمد حسن ضرابى وزيرش و كليد خزانهء اندرون به او سپرده شده بود . پس از مراجعت شاه از كربلا لقب امين اقدس به او داده شد .\r\nاز سال 1302 چشمش معيوب شد و معروف است كه ميرزا على اكبر معتمد الاطباء به واسطهء ريختن جوهر بلادن به چشم او سبب كورى او شده بود . معالجات اطباى ايرانى و فرنگى طهران مفيد نيفتاد و ناچار در شعبان 1307 او را به فرنگ فرستادند و اين امر در نظر عامهء مردم خوش نيامد و اشعار و تصنيف‌هائى ساختند و بر روى منابر مىگفتند . ولى به هر صورت او را به وينه بردند و پس از سه ماه طبيب معالج او دكتر فوركس گزارشى به شاه داد كه چشم را عمل كرده ولى چون موقع گذشته بود درست معالجه نشد ، اگر چنانچه در ايران درد چشم شدت كند بايد چشم را از حدقه بيرون آورد .\r\nامين اقدس در پنجم شوال همان سال به طهران بازگشت . امين السلطان و تمام عملهء خلوت به استقبال او رفتند و او از همان درى كه رفته بود يعنى در باغ ميدان از همان در وارد شد ، اما كور محض . با اين‌حال سفرى به مشهد رفت و باز در بازگشت امين السلطان تا خاتون آباد به استقبال رفت و قزاق و سوار كشيكخانه و مهديه قريب چهار هزار نفر در اين استقبال شركت جستند .\r\nدر روز يكشنبه 9 ذى حجه 1308 سكته كرد و فلج شد و حتى يك طبيب آمريكائى را هم براى معالجهء او آوردند و علاج نكرد ، چنان كه گالاچوسكى كحال معروف هم كه براى معالجهء چشم ظل السلطان خواسته بودند نتوانست چشم آن زن را علاج كند و در روز دوشنبه 28 ذى الحجه فوت كرد . معالج او در آخرين ساعات حيات فخر الاطباء بود كه دستور داده بود آجر داغ كف پاى او و كلاه نمدى داغ سر او بگذارند و او در اين‌حال جان داده بود .\r\nاعتماد السلطنه دربارهء او مىنويسد : اين ضعيفه ثانى مادام دوپارىلوئى پانزدهم پادشاه فرانسه است ، منتهى آن مادام دوپارى خوشگل ، هنرمند و قابل بود اين بر خلاف كثيف و كور و مفلوج و بىقابليت است . همان‌طور كه مادام دوپارى باغ مرالى ساخته بود و دخترهاى خوشگل را در آنجا منزل داده بود و در ايام پيرى لوئى پانزدهم را براى اعتبار خودش مشغول هرزگى مىكرد اين هم همين كار مىكند و از آن بدتر دوسه سال قبل از فوتش اصرار داشت كه شاه حكما بغل اقول بيگه خانم كه به قول اعتماد السلطنه البته پنجاه سال داشت ( صفر 1309 ) بخوابد تا آبستن شود و پسرى بياورد اسم او را « نور سردار » بگذارند و هيكلى هم از پارچه درست كرده بودند و نزد شاه مىفرستاد و غذا همراه او مىبرد و انعام مىگرفت و از اين نيرنگها به كار مىبرد . در عين حال چون شاه به دلالى دخترش فخر الدوله با يكى از كنيزان او يعنى امين اقدس نزديكى كرده بود\r\n\r\n","description":"","footnote":"","page_name":" 567 ","page_number":157},
  {"content":"\r\n\r\nامين اقدس اينقدر اين دختر را زده بود كه بيچاره از استيصال ترياك خورده بود .\r\nامين اقدس از رجال دولت طرفدار امين السلطان بود و چون موضوع رژى و تحريم تنباكو پيش‌آمد براى خوش‌آمد پادشاه او هم قليان مىكشيد .\r\nميان امين اقدس و انيس الدوله رقابت و حسادت بود و گاهگاه باهم دعوا مىكردند .\r\nدر اين مواقع شاه از اندرون خارج مىشد .\r\nلقب او چنان كه از سجع مهرش برمىآيد « امين اقدس » بوده است نه امينه اقدس .\r\nزنى بوده است مكاره و به تمام حيل و نيرنگ و مكرهاى زنانه مجهز و بسيار فسونكار .\r\n( از خاطرات اعتماد السلطنه به اختصار و با اندكى تصرف )\r\n\r\nآقا احمد خواجه ( ص 49 - ص 27 چاپ اول )\r\nاز اهل يزد و ساعت‌ساز مجمع الصنايع بوده است در اوايل محرم 1269 و تعمير ساعتهاى مجلس صدراعظم با او بوده و او و آقا محمد مهدى كه ظاهرا همان شخص بعدى است با دو شاگرد كار مىكرده‌اند و آقا محمد مهدى و شاگردان مشغول تعمير ساعت طاووس بوده‌اند . ميرزا آقا خان نورى همان سال پس از بازديد مجمع الصنايع يك صد تومان اضافه مواجب به خواجه داده است . ( يادگار س 4 ش 9 و ش 10 ص 57 و 68 )\r\n\r\nآقا على امين صره ( ص 50 - ص 27 چاپ اول )\r\nمتولد 1239 كه از پيشخدمتهاى شاه بود و در 1285 به سمت تحويلدار وجوه نظام منصوب گرديد و در 1286 لقب امين صره به او داده شد . مدتى نيز در دستگاه وليعهد در تبريز مشغول به خدمت بود و در روز يكشنبه 26 شوال 1299 در شصت سالگى در طهران درگذشت .\r\n\r\nسيف الملك ، وجيه الله ميرزا ( ص 50 ص 27 چاپ اول )\r\nپسر احمد ميرزا عضد الدوله معروف به مچول ميرزا پسر چهل و هشتم فتحعلى شاه و گلين خانم صبيهء آقا خان سردار قاجار دولو و همشيرهء ميرزا محمد خان سپهسالار متولد 1271 كه در ابتدا غلام بچه بود و بعد پيشخدمت شاه شد ، زيرا خواهرش شمس الدوله زن شاه بود .\r\nدر 1288 پيشخدمت مخصوص حاج ميرزا حسين خان سپهسالار شد و در نزد او خيلى تقرب يافت و به سرعت ترقى كرد و در اين باره حرفها زده شده است .\r\n\r\n","description":"","footnote":"","page_name":" 568 ","page_number":158},
  {"content":"\r\n\r\nدر سفر اول شاه به فرنگ حاج ميرزا حسين خان او را همراه خود برد و از آن پس نيز در همه سفرها همراه سپهسالار بود حتى سفر ايالت خراسان .\r\nدر اوايل 1295 قمرى سمتش پيشخدمت خاصه و خرقه‌دار يا تحويلدار وجوه نظام بود و در آن حال رسيدگى به امور قراولخانه‌هاى طهران نيز به او واگذار شد .\r\nدر 1298 ملقب به سيف الملك گرديد . در 1304 با فوج لاريجان مأمور اصلاح و انتظامات استراباد شد . در رجب همان سال حاكم آنجا گرديد و تا سال 1308 در اين مقام بود و ظلم بسيار كرد و مال زياد اندوخت .\r\nدر 1305 ملقب به امير خان سردار - لقب جد مادريش - شد .\r\nدر اواسط سال 1308 به سمت ايالت لرستان و بروجرد منصوب شد . در اواخر 1310 معزول و در 1311 حاكم زنجان شد .\r\nدر 1312 از طرف شاه به رياست هيأتى براى تعزيت فوت الكساندر سوم و تهنيت و جلوس نيكلاى دوم به روسيه فرستاده شد و مرحوم احتشام السلطنه هم از اعضاى آن هيأت بود . پس از بازگشت وجيه الله ميرزا حاكم و سردار قشون گرگان و سمنان - دامغان - شاهرود و بسطام شد .\r\nدر 1313 ملقب به سردار معظم گرديد و در 1315 وزير جنگ شد و در اواخر همين سال براى جشن سال شصتمين سلطنت ملكهء ويكتوريا به لندن رفت . در 1317 ملقب به سپهسالار اعظم گرديد .\r\nدر 1322 هجرى قمرى در پنجاه و يك سالگى در طهران درگذشت و در شهر رى در صحن حضرت عبد العظيم مدفون شد .\r\nوجيه الله ميرزا دختر ميرزا عبد الله خان علاء الملك برادر سپهسالار را به زنى گرفته بود . در دورهء زندگى ثروت بسيار جمع كرد كه پس از وى به اندك مدتى همه بر باد رفت . « * »\r\nاز آثار خير او بيمارستان يوسف‌آباد است كه امروز متعلق به ارتش و سه دانگ از يوسف‌آباد وقف بر اين بيمارستان است .\r\nاعتماد السلطنه مىنويسد كه سپهسالار مبلغها نقدا و جنسا جواهر و نفايس به او مىداد . در مدتى كه در خدمت سپهسالار رئيس قشون خراسان بود اين دو به قول ناصر الدين شاه زياد از شصت هزار تومان مداخل كرده بودند . خلاصه آنكه دولت زياد\r\n\r\n\r\n","description":"","footnote":"\r\n( * ) زمانى كه تصدى امور كتابخانهء مركزى و مركز اسناد دانشگاه تهران را بر عهده داشتم ( 1354 ) شخصى به معرفى مرحوم مسيح ذبيحى ، براى فروش مقدارى اسناد دورهء قاجارى مراجعه كرد و آن اسناد را كه از آن خانوادهء آقا وجيه بود براى كتابخانه خريدم و اكنون در آنجا نگاه‌دارى مىشود . جزو آن اسناد مقاديرى هم اسناد خانوادهء علاء الملك و برادرش ميرزا حسين خان سپهسالار بود كه به علت بلاعقب بودن سپهسالار به دست علاء الملك و متعاقب آن به دست آقا وجيه افتاده بود . از آن جمله است تركه‌نامهء سپهسالار كه مرحوم حسين محبوبى اردكانى استنساخ و تنظيم و در مجلهء راهنماى كتاب ( 1355 ) چاپ كرد . بعدها شنيدم فروشنده باقىماندهء اسناد مذكور را به سازمان اسناد ملى ايران فروخته است .\r\n","page_name":" 569 ","page_number":159},
  {"content":"\r\n\r\nاندوخته كرد ؛ عمارات و دهات زياد پيدا نمود اما راه ثروت و شهرتش از حسن صورت بود نه از محسنات سيرت . . . ( خاطرات اعتماد السلطنه ، ص 96 ) .\r\n\r\nلله‌باشى ، رضا قلى خان هدايت ( ص 50 - ص 27 چاپ اول )\r\nمتخلص به هدايت فرزند محمد هادى كه در 15 محرم 1215 در طهران متولد شد . مسقط الرأس پدرش چارده‌كلاته از ملك هزار جريب دامغان بوده است . نسبت او به شيخ كمال خجندى شاعر و عارف معروف مىرسد . از اين جهت كلمهء « كمال » معمولا به اسامى افراد اين خاندان الحاق مىشده است و جد او را اسمعيل كمال مىناميده‌اند .\r\nپدرش از ملازمان جعفر قلى خان پسر محمد حسن خان قاجار بود و پس از قتل جعفر قلى خان در دستگاه آقا محمد خان وارد شد و آقا محمد خان او را ريش‌سفيد عمله خلوت و صندوقدار جنسى خود كرد . در آغاز سلطنت فتحعلى شاه صاحبجمع كل متوجهات ديوانى فارس شد و در 1218 در آنجا درگذشت .\r\nمادر رضا قلى خان و فرزندش به بارفروش يا بابل كنونى رفتند و در آنجا سكونت گرفتند . بعد از چند سال مادرش به قصد مكه به فارس بازگشت و در آنجا گويا زن محمد مهدى خان متخلص به « شحنه » شد و در سفر مكه درگذشت .\r\nپسرش نزد محمد مهدى خان ماند و در شيراز تحصيل كرد و در جوانى به خدمت فرمانفرما درآمد . وى در جوانى شعر هم مىگفت و در آغاز « چاكر » تخلص مىنمود .\r\nپس از آن به « هدايت » تبديل كرد .\r\nدر سفر فتحعلى شاه به فارس ( 1245 ) به حضور شاه شرفياب شد و لقب خانى و منصب امير الشعرائى گرفت . چه فتحعلى خان صباى ملك الشعراء درگذشته بود .\r\nپس از برافتادن دستگاه فرمانفرما وى در شيراز به منادمت فيروز ميرزا نصرت - الدوله فريدون ميرزاى فرمانفرماى دوم منصوب شد .\r\nدر 1254 از جانب فرمانفرما مأمور طهران شد و به خانهء حاجى ميرزا آقاسى فرود آمد و به التزام ركاب و تربيت عباس ميرزاى نايب السلطنه مأمور شد .\r\nدر آغاز سلطنت ناصر الدين شاه به سفارت خوارزم فرستاده شد و پس از بازگشت ناظم و بعدا رئيس مدرسهء دار الفنون شد و در ضمن مأمور تكميل دورهء تاريخ روضة - الصفا گرديد و سه جلد بر هفت جلد سابق افزود و در يكهزار جلد به طبع رساند .\r\nآنگاه تذكرهء مجمع الفصحاء را تأليف كرد . ( از مرآت البلدان ج 4 ص 46 و 47 )\r\nدر 1279 كه مظفر الدين ميرزا با مقام وليعهدى مأمور آذربايجان شد رضا قلى خان به للگى او منصوب و به همراه او اعزام شد و در دهم ربيع الثانى 1288 هجرى قمرى درگذشت و در مقبرهء واقع در خيابان اسلامبول كنونى مدفون شد . چه خانهء او هم در همان نزديكى ( محل كنونى سفارت آلمان ) قرار داشت .\r\nهدايت داماد محمد مهدى خان شحنه و پدر مخبر الدوله و نيرالملك بود . عزت -\r\n\r\n","description":"","footnote":"","page_name":" 570 ","page_number":160},
  {"content":"\r\n\r\nنساء خانم زن حاجى ميرزا آقاسى هم عمهء او بود .\r\nاز تأليفات ديگر او رياض العارفين ، فرهنگ انجمن آراى ناصرى و سفرنامهء خوارزم است كه همه به چاپ رسيده است . « 1 »\r\n\r\nبدايع نگار ، آقا محمد ابراهيم ( ص 50 - ص 27 چاپ اول )\r\nپسر آقا محمد مهدى نواب و مؤلف فيض الدموع كه ترجمهء لهوف است و به خط خوش كلهر چاپ شده است ( 1286 ) و مترجم نامهء حضرت امير به مالك اشتر و تاريخى چاپ نشده به نام عقد اللئالى .\r\nوى مدتى در دفتر وزارت خارجه منشى بود و در نيمهء ربيع الاول 1299 هجرى قمرى در طهران درگذشت و جنازه‌اش را به نجف بردند .\r\n\r\nميرزا فتح الله بزرگ ( ص 50 - ص 27 چاپ اول )\r\nبرادر زادهء ميرزا آقا خان نورى كه در 1273 هنگامى كه عازم زيارت عتبات بود در كرمانشاه درگذشت .\r\n\r\nنظام الملك نورى ، عبد الوهاب ( ص 50 - ص 28 چاپ اول )\r\nپسر ميرزا كاظم خان نظام الملك و نوهء ميرزا آقا خان نورى متولد 1265 هجرى قمرى . زمانى كه پدرش رئيس دفتر استيفا بود وارد خدمت دولت شد .\r\nاز سال 1300 تا 1307 كه پدرش وزير لشكر بود او لشكر نويس‌باشى و معاون پدر خود بود . در آن سال پس از فوت پدرش مستقلا وزير لشكر و ملقب به نظام الملك گرديد و مقام قبلى خود را به پسرش نعمت الله خان داد و او در 1310 ملقب به مدير - السلطنه شد .\r\nدر همين سال ميرزا عبد الوهاب خان نظام الملك علاوه بر سمت سابق حكمران طهران هم شد اما به قول اعتماد السلطنه در اغلب كارهاى طهران بىدخل بود ، چه صدراعظم و نايب السلطنه و عزة الدوله و ميرزا اسمعيل خان امين الملك در كار كسبه\r\n\r\n\r\n","description":"","footnote":"\r\n( 1 ) - هدايت رساله‌اى در شرح مشكلات ديوان خاقانى به نام « مفتاح الكنوز » دارد كه آقاى دكتر ضياء الدين سجادى آمادهء چاپ كرده است و در فرهنگ ايران‌زمين مجلد 29 يا 30 چاپ خواهد شد .\r\n","page_name":" 571 ","page_number":161},
  {"content":"\r\n\r\nمداخلهء تام داشتند . تنها كار مشهور او در زمان حكومت چوب‌زدن و بريدن دست شازده عزيز بود كه سروصداى بسيار در ميان شاهزادگان به راه انداخت و باعث عزل نظام - الملك شد .\r\nدر سلطنت مظفر الدين شاه چندى وزير لشكر بود و بعد وزير ماليه شد . اما ميرزا على خان امين الدوله كه برادرزنش بود او را از اين مقام برداشت و ابو القاسم خان ناصر الملك را وزير ماليه نمود .\r\nدر 1316 نظام الملك والى فارس شد و يكسال در اين مقام بود .\r\nدر 1321 وزير عدليه شد و در 18 شعبان 1324 در نخستين جلسهء افتتاحيهء مجلس در كاخ گلستان خطابهء شاه را خواند و چون محمد على ميرزاى وليعهد را به علت كسالت شاه احضار كردند او به حكومت آذربايجان فرستاده شد .\r\nدر كابينهء ميرزا احمد خان مشير السلطنه نيز وزير عدليه بود و پس از آن تا 1333 بيكار . در آن سال مجددا پيشكار آذربايجان شد و به همراه محمد حسن ميرزاى وليعهد به تبريز رفت و پس از اندك زمانى به طهران برگشت و در 1335 در هفتاد سالگى در طهران درگذشت و در ايوان مقبرهء ناصر الدين شاه مدفون شد و لقب او را به پسرش نعمت الله خان مدير السلطنه دادند .\r\nميرزا عبد الوهاب خان اهل سواد و كمال و خوشنويس و به قول اعتماد السلطنه مرد بسيار قابل و عاقل و لايقى بوده است . ( خاطرات اعتماد السلطنه ، ص 778 ) . سفرنامهء حكومت فارس او در مجلهء فرهنگ ايران‌زمين چاپ شده است . « * »\r\n\r\nمحمد تقى خان تجريشى ( ص 51 - ص 28 چاپ اول )\r\nدائى ضياء السلطنه زن امام جمعه و مادر ظهير الاسلام متوفى روز عيد غدير سال 1298 هجرى قمرى .\r\n\r\nرضا خان ( ص 51 - ص 28 چاپ اول )\r\nپسر محمد ابراهيم خان ابرى پسر كربلائى عباس از غلامان مقرب عباس ميرزاى وليعهد از زن برادرش حاجى محمد خان حاجب الدوله كه پس از مرگ برادر او را گرفته بود يعنى مادر محمد حسن خان محقق . رضا خان داماد سعد السلطنه و نايب پدر بود و در اواسط رمضان 1309 درگذشت و زن او را محمد حسن خان محقق گرفت و عروسى مفصلى راه انداخت ، در حالى كه داماد پنجاه و سه ساله بود . در دربار امين اقدس و امين - السلطان پشتيبان رضا خان بودند .\r\n\r\n\r\n","description":"","footnote":"\r\n( * ) نوشتهء افخم الملك از همراهان اوست . فرهنگ ايران‌زمين ، به كوشش ايرج افشار . جلد 13 ( 1344 ) .\r\n","page_name":" 572 ","page_number":162},
  {"content":"\r\n\r\n\r\nتوضيحات براى باب پنجم واليان و حاكمان\r\n\r\n","description":"","footnote":"","page_name":" 573 ","page_number":163},
  {"content":"\r\n . \r\n","description":"","footnote":"","page_name":" 574 ","page_number":164},
  {"content":"\r\n\r\nواليان و حاكمان\r\n\r\nفريدون ميرزا فرمانفرما ( ص 52 - ص 29 چاپ اول )\r\nپسر پنجم عباس ميرزاى نايب السلطنه . در 1247 كه پدرش عازم خراسان شد نيابت حكومت آذربايجان را به وى محول ساخت و تا زمان ورود محمد ميرزا برادرش به تبريز به عنوان وليعهدى در آن مقام بود ( تاريخ تبريز ، ص 195 ) و پس از فوت فتحعلى شاه و جلوس محمد شاه نيز دوباره حكمران آذربايجان شد و تا 1251 در اين مقام بود . در اين سال با عده‌اى سپاهى و به همراهى محمد حسن خان سردار شوهر خواهرش روانهء گرگان شد .\r\nدر 1252 والى فارس شد و چهار سال در اين مقام بود و به علت شورش مردم فارس معزول شد .\r\nدر 1270 والى خراسان شد و در سال بعد دوچار هجوم محمد امين خان خان خيوه شد . خان به‌طرف سرخس هجوم آورده بود و فريدون ميرزا و سردارانش در مقام دفاع برآمدند و به خوبى از عهده برآمدند . خان دستگير و كشته شد و عدهء زيادى از سپاهيانش دستگير شدند . فريدون ميرزا پسر خان خيوه را به طهران فرستاد و پس از دو سال و اندى حكمرانى خراسان در ماه ربيع الثانى سال 1272 در مشهد درگذشت .\r\n( حقايق الاخبار خورموجى ، چاپ دوم ، ص 186 )\r\nفريدون ميرزا سخندان و زيرك و بزرگ‌منش و از جملهء كسانى بود كه مورد علاقهء مهدعليا مادر ناصر الدين شاه بود و شايد مأموريت او به خراسان هم به اين سبب بوده است .\r\n\r\nعيسى خان قاجار بيگلربيگى ( ص 53 - ص 30 چاپ اول )\r\nپسر دوازدهم حاجى محمد باقر خان بيگلربيگى قاجار دولو كه پس از پدرش بيگلربيگى طهران شد .\r\nدر 1272 به حكومت ملاير و تويسركان منصوب شد و در 1277 حاكم كاشان گشت . وى حج گزارد و به حاجى عيسى خان بيگلربيگى معروف شد .\r\n\r\n","description":"","footnote":"","page_name":" 575 ","page_number":165},
  {"content":"\r\n\r\n\r\nركن الدوله ، اردشير ميرزا ( ص 53 - ص 30 چاپ اول )\r\nپسر نهم عباس ميرزاى نايب السلطنه كه در اواخر عمر پدر حاكم گروس و صائين قلعهء افشار بود . چون محمد شاه به سلطنت رسيد او را به سركوبى عموى خود اسمعيل - ميرزا حاكم بسطام فرستاد و او فاتح شد و بالنتيجه به حكومت گرگان منصوب گشت .\r\nدر 1252 كه محمد شاه عازم گرگان و خراسان شد او را به طهران خواست و به نيابت سلطنت گذاشت و چون بازگشت او را حاكم مازندران نمود و او هفت سال در اين سمت بود .\r\nدر 1264 حاكم لرستان و خوزستان شد و در سال 1269 به وزارت ميرزا موسى مستوفى تفرشى به حكومت طهران منصوب گشت و تا 1273 در اين مقام بود .\r\nدر اين سال به ركن الدوله ملقب و حكمران آذربايجان شد و دو سال در اين مقام به سر برد و در 1276 حاكم گيلان شد .\r\nركن الدوله تا سال 1278 حاكم گيلان بود و در آن سال معزول گشت . او سخت به شراب‌خوارگى موصوف و به باده‌گسارى مايل بود و در 1282 در سنى بالغ بر شصت درگذشت .\r\nوى شاهزاده‌اى فاضل ، اديب ، شاعر ، خوشنويس بود و در شاعرى « آگاه » تخلص مىكرد كه درست عكس حالت يك فرد شرابخواره است .\r\n\r\nميرزا محمود گرگانى ( ص 53 - ص 30 چاپ اول )\r\nپسر دوم حاج ميرزا نصر الله گرگانى و برادر پدرى مرحوم عبد الله مستوفى كه در حدود 1245 متولد شد و در آغاز كار به خدمت ميرزا يوسف مستوفى آشتيانى درآمد و اطلاعات ادارى خود را در دستگاه وى به دست آورد . چندى از طرف مستوفى حاكم ساوه بود .\r\nدر 1288 به پيشكارى ماليه يا وزارت خراسان منصوب شد و قريب به دو سال در اين سمت ماند .\r\nدر 1290 دوباره نزد مستوفى الممالك مشغول كار شد و در 1291 وزارت طهران به وى محول گرديد و مدت هفت سال در اين سمت بود و در اين دوره بود كه با حرمت الدوله دختر حاج فرهاد ميرزا ازدواج كرد .\r\nدر 1300 استيفاء فارس به او داده شد و سرانجام روز دوشنبه 11 رمضان 1311 هجرى قمرى در طهران درگذشت .\r\nميرزا محمود مردى بود زرنگ و زيرك و عياش و تجمل‌دوست بود و تار را\r\n\r\n","description":"","footnote":"","page_name":" 576 ","page_number":166},
  {"content":"\r\n\r\nخوش مىنواخت و نستعليق را خوش مىنوشت و به علم حساب و سياق و استيفاء وارد بود .\r\nكوچهء ميرزا محمود وزير نزديك مدرسهء محموديه در امتداد خيابان امير كبير به نام اوست . شرح حال بالنسبه مفصل او در « شرح زندگانى » من تأليف برادرش عبد الله مستوفى آمده است .\r\n\r\nملك قاسم ميرزا ( ص 53 - ص 30 چاپ اول )\r\nفرزند فتحعلى شاه و پسر بيست و چهارم آن پادشاه ، در سال 1222 متولد شد و پس از رسيدن به سن بلوغ در دستگاه عباس ميرزاى نايب السلطنه وارد شد و اغلب از طرف وى به حكومتهاى جزء آذربايجان مأمور مىشد .\r\nدر 1248 به طهران آمد ولى شاه او را به خراسان به كمك عباس ميرزا فرستاد .\r\nدر 1250 در تبريز به سر مىبرد و در آنجا به خواندن زبان انگليسى پرداخت .\r\nزبان فرانسه را هم مىدانست . معلم او مادام تارى فرانسوى بود و در 1255 كه حاكم اورميه بود براى تأسيس مدرسهء آمريكائيها در آنجا خيلى كمك كرد و فرمان تأسيس آن مدرسه را از شاه گرفت .\r\nدر 1261 كه حاكم بروجرد بود از دار الخلافه يعنى طهران به آذربايجان مأمور شد كه يكهزار تومان از ميرزا نظر على حكيمباشى قزوينى مصادره كند و ارسال دارد .\r\nولى ميرزا نظر على به قم رفته در آنجا اقامت كرد و به‌هرحال ملك قاسم ميرزا به علت مخالفت با حاج ميرزا آقاسى بيكار و به تبريز تبعيد شد و تا 1264 به اين حال به سر مىبرد .\r\nدر 1264 كه ناصر الدين شاه به طهران حركت كرد او را حاكم تبريز كرد و او حوزهء حكومتى خود را خوب اداره كرد و تا نيمهء سال 1265 در اين سمت بود .\r\nمادر ملك قاسم ميرزا از خاندان بيگلربيگى افشار ارومى بود و خواهرش زن ميرزا ابو القاسم قائم مقام و برادرش ملك منصور ميرزا مانند خود او در خدمت عباس - ميرزا .\r\nشاهزادهء جوانى بوده است بلند قامت و تنومند و خليق و زيان‌آور . فرزندان نايب السلطنه او را « خان عمو » مىگفتند . كم‌كم اين اسم عمومى شد . وى شاهزاده‌اى متجدد و مايل به معاشرت با اروپائيان بود .\r\n\r\nقوام الدوله ، ميرزا تقى ( ص 53 - ص 30 چاپ اول )\r\nپسر هاشم خان پسر آقا محسن آشتيانى كه در اوايل سلطنت فتحعلى شاه وارد خدمت\r\n\r\n","description":"","footnote":"","page_name":" 577 ","page_number":167},
  {"content":"\r\n\r\nاستيفا شد . در آغاز سلطنت محمد شاه به وزارت و پيشكارى بهرام ميرزا به كرمانشاه رفت ( حقائق الاخبار ص 23 ) اما در اواخر آن سال تغيير مأموريت يافته به وزارت فريدون ميرزا در فارس معين شد . ( منتظم ناصرى ج 3 ص 67 )\r\nدر 1262 باز به وزارت و پيشكارى فارس مأمور شد و چند ماهى در آن مقام بود كه استعفا داد و به طهران بازگشت و در همين سال درگذشت و در قم در مقبرهء اختصاصى كه براى خود ساخته بود مدفون شد .\r\nوى پدر ميرزا محمد قوام الدوله و جد اعلاى وثوق الدوله و قوام السلطنه است .\r\n\r\nمعين الدين ميرزا ( ص 53 - ص 30 چاپ اول )\r\nدومين وليعهد ناصر الدين شاه از خجسته خانم تاج الدوله دختر سيف الله ميرزاى پسر چهل و دوم فتحعلى شاه كه در 17 ربيع الثانى 1268 متولد شد و در شيرخوارگى او شوهرخاله‌اش ساسان ميرزاى بهاء الدوله به سرپرستى و تربيتش معين شد و ميرزا - كاظم خان نظام الملك پسر ميرزا آقا خان نورى به وزارتش . ولى اين وليعهد بيش از شش سال عمر نكرد و در 1273 قمرى درگذشت .\r\n\r\nمشير السلطنه ، ميرزا احمد ( ص 53 - ص 30 چاپ اول )\r\nبرادر ميرزا محمود خان مازندرانى مدير الدوله كه به سعى برادر در 1275 وارد دستگاه عزيز خان مكرى شد و چون خوشنويس بود منشىباشى وى گشت .\r\nدر 1284 كه سردار كل يعنى عزيز خان مكرى به طهران احضار شد ميرزا احمد كه با ميرزا رضاى صديق الدوله للهء وليعهد همشهرى و دوست بود به وسيلهء او منشىباشى وليعهد شد و چون مردى چرب‌زبان بود به زودى در نزد وليعهد تقرب يافت .\r\nدر اواسط 1297 پيشكار وليعهد شد ، ولى با ايجاد غائلهء شيخ عبيد الله كه او را هم در آن مسئوليتى بود مغضوب شد . دوران مغضوبيت او چندان طول نكشيد زيرا داماد ميرزا عباس خان قوام الدوله شد به خواهر او و قوام الدوله پشتيبان وى گشت و لقب مشير السلطنه براى او گرفت و او را حكمران گيلان كرد ، چه از وضع آنجا اطلاع داشت و يك سال پيش به مميزى ماليات بدانجا رفته بود .\r\nپس از ناصر الدين شاه ، مظفر الدين شاه و محمد على شاه نيز او را محترم مىداشتند و پس از مشروطيت هم چهار بار رئيس الوزراء و وزير داخله شد و در كابينهء دوم او بود كه محمد على شاه مجلس را به توپ بست .\r\nپس از فتح طهران كه سران استبداد هريك از گوشه‌اى فرا رفتند او هم به سفارت عثمانى پناهنده شد و گويا جان خود را به شصت هزار تومان خريد . در 1329 كه\r\n\r\n","description":"","footnote":"","page_name":" 578 ","page_number":168},
  {"content":"\r\n\r\nسوار كالسكه از سنگلج مىگذشت چند تن از مجاهدين تيرى به سوى او انداختند و او مجروح شد و اندكى بعد درگذشت .\r\nوى مردى بود خوشخط ، ساده‌دل ، نسبتا آرام و خير . مدرسه‌اى در طهران ساخته است با مسجدى و كتبى چند نيز به خرج خود چاپ كرده است . يكى از موقوفات او كه معرف خوش‌سليقگى اوست ! موقوفهء « عزاب عرب » است كه از حاصل آن همه ساله عده‌اى از جوانان بىزن عرب نخاوله را زن بدهند .\r\nملك موقوفهء آن قريه‌اى است در شهريار و صدراعظم وقت را متولى قرار داده است . ( خاطرات و خطرات ، چاپ 2 ص 375 )\r\n\r\nخان خانان ، سليمان خان ( ص 53 - ص 31 چاپ اول )\r\nدائى ناصر الدين شاه و نوادهء فتحعلى شاه از دختر دوم او شاهزاده بيگم جان و چون همنام جدش بوده است او را « خان خانان » مىخواندند .\r\nدر زمان محمد شاه حاكم استراباد بود و به تحريك سالار تركمانان كوكلان بر او شوريدند . ( حقايق الاخبار خورموجى ، ص 33 )\r\nدر 1264 حاكم اصفهان شد . اما يك سال بيشتر در اين مقام نبود ، زيرا چيزى از ماليات اصفهان در اين مدت به طهران نمىرسيد و شايد به اين مناسبت است كه مؤلف حقايق الاخبار او را از اسخياى بىهمال و كريمان عديم المثال دانسته است .\r\nوى در 20 شعبان 1272 و به قولى در 1271 درگذشت . ( حقايق الاخبار ، ص 160 )\r\n\r\nاحتشام الدوله ، خانلر ميرزا ( ص 53 - ص 31 چاپ اول )\r\nپسر هفدهم عباس ميرزاى نايب السلطنه كه در 1251 حاكم يزد شد و در 1253 حاكم كرمان كه حكومت او سه سال بيشتر طول نكشيد .\r\nدر اواخر سلطنت محمد شاه حاكم همدان بود و دو ماه پيش از فوت شاه حاكم مازندران شد ولى به زودى تغيير مأموريت يافت و به حكومت بروجرد و خوزستان فرستاده شد .\r\nدر سال 1266 حكومت گلپايگان و خوانسار نيز بدان ضميمه شد و در 1267 اين دو نقطه با بختيارى تعويض شد .\r\nدر 1268 ملقب به احتشام الدوله شد و در هنگام جنگ انگليس و ايران ( 1273 ) مدافع خوزستان بود و بىلياقتى بسيار از او به ظهور رسيد و در مقابل سيصد نفر سپاه انگليسى كه شايد اغلب آنها هم هندى بودند فرار كرد و طبق معمول يك قبضه شمشير و يك جبهء ترمه خلعت گرفت ، زيرا هشت هزار تومان به ميرزا آقا خان نورى\r\n\r\n","description":"","footnote":"","page_name":" 579 ","page_number":169},
  {"content":"\r\n\r\nداده بود .\r\nپس از عزل ميرزا آقا خان احتشام الدوله حاكم اصفهان شد و در 1276 حكومت بروجرد هم ضميمهء حكومت او شد . احتشام الدوله در 1278 درگذشت .\r\n\r\nمعتمد الدوله ، فرهاد ميرزا ( ص 54 - ص 31 چاپ اول )\r\nپسر پانزدهم عباس ميرزاى نايب السلطنه و متولد جمادى الاولى 1233 در آغاز جوانى خوب تحصيل كرد و من جمله زبان انگليسى را از مستشاران نظامى انگليس و محصلين ايرانى كه به لندن رفته بودند آموخت .\r\nدر 1250 به حكمرانى لرستان منصوب شد و در 1253 كه محمد شاه عازم هرات شد او را در طهران گذارد و نايب السلطنه خواند و در 1255 نيز چنان عنوان و سمتى به وى داد .\r\nدر 1257 به نيابت از ناصر الدين ميرزاى وليعهد به حكومت فارس فرستاده شد و لقب « نايب الايالگى » او رسميت يافت .\r\nپس از فوت محمد شاه چون عباس ميرزاى نايب السلطنه را وادار كرده بود كه به سفارت انگلستان پناهنده شود مغضوب و به طالقان تبعيد شد و از آنجا بدون اجازه به طهران آمد و به سفارت انگليس رفت و از طرف ميرزا آقا خان نورى دستور داده شد كه اگر او را خارج از سفارت ديدند دستگير كنند و چون مسئلهء جنگ انگليس و ايران پيش آمد و ايران شكست خورد از فرهاد ميرزا نيز رفع مزاحمت شد . على الخصوص كه از تابعيت انگلستان تبرى جسته بود . « * »\r\nدر 1278 به حكومت لرستان و خوزستان منصوب شد و به معتمد الدوله ملقب گرديد .\r\nدر 1280 عضو دار الشوراى كبرى شد و در 1284 به حكومت كردستان فرستاده شد . در اين مأموريت حسن سلطان اورامانى را غفلتا گرفت و كشت و گرچه موقتا كردهاى اورامانى مطيع شدند ليكن پس از يك سال سر به شورش برداشتند و شاهزاده از عهدهء آنها برنيامد و دولت از اورميه و همدان عده‌اى را براى آرام ساختن آنها فرستاد . در 1287 حكومت همدان نيز ضميمهء حكمرانى وى شد .\r\nدر 1290 كه شاه عازم اروپا شد پسرش كامران ميرزا را به‌جاى خود در طهران گذارد و فرهاد ميرزا را قائم مقام او در كارها قرار داد .\r\nدر اين دوره فرهاد ميرزا گرفتار ناراحتيهائى شد از جمله آنكه او را متهم كردند كه گفته است وليعهد شيخى شده است و فرهاد ميرزا از اين امر بسيار نگران شد و\r\n\r\n\r\n","description":"","footnote":"\r\n( * ) مكاتبات و اسناد مربوط به اين جريان به نام « مكاتبات ايران و انگليس دربارهء پناهندگى فرهاد ميرزا » توسط مير هاشم محدث چاپ شده است . تهران ، انتشارات بابك ، 1360 . حاوى 33 نامه است .\r\n","page_name":" 580 ","page_number":170},
  {"content":"\r\n\r\nقصيدهء « مريميه » را دربارهء اين اتهام سرود .\r\nو نيز در اين دوره و به تحريك خود او شاهزادگان و رجال دربار بر ضد ميرزا - حسين خان سپهسالار برخاستند و تلگرافى از شاه عزل او را خواستند و چون شاه به پايتخت رسيد فرهاد ميرزا از كار بيكار شد .\r\nدر 1292 به زيارت حج رفت و پس از بازگشت در ربيع الثانى 1293 حكومت فارس به او داده شد و پنج سال در اين مقام بود و آنگاه به طهران احضار شد و در روز سه‌شنبه 21 ذى قعدهء 1305 هجرى قمرى درگذشت و جنازه‌اش را به عراق بردند و در مقبرهء اختصاصى او در صحن كاظمين به خاك سپردند .\r\nشاهزاده فرهاد ميرزا شخصى بود باسواد ، اهل مطالعه ، كتابدوست ، متدين و در عين‌حال بسيار سختگير و سخت‌كش و متعصب در شاهزادگى . به قول اعتماد السلطنه مرد بزرگى بود اما خوش‌قلب نبود . حكومتهاى بزرگ كرد و مكنت زياد اندوخت و ممكن نبود عريضه‌اى به شاه بنويسد و از كسى بدگوئى نكند . ولى اين كار او بيشتر براى حفظ سلطنت بود نه بدجنسى نسبت به اشخاص .\r\nاز علاقهء او به كتاب همين بس كه در مأموريتها از پيشكشهاى مطلوب او كتاب بود و كتابخانهء بسيار معتبرى هم فراهم كرد كه پس از فوتش پراكنده شد .\r\nمبالغى قريب به دويست هزار تومان خرج ساختمان و تزيين صحن كاظمين كرد و از اين بيشتر و حدود سيصد و چهل هزار تومان هم گفته‌اند . با اين كيفيت اعتماد - السلطنه مىنويسد از خودش شنيدم به شاه عرض مىكرد ششصد نفر آدم كشته‌ام و در جائى نيز ذكر شده است كه در حكومت فارس هفتصد دست بريده است .\r\nشاهزاده با اينكه اهل فضل و كمال بود و زبان انگليسى مىدانست نسبت به تمدن و ترتيبات جديد نظر خوبى نداشت و بلكه جدا با آن مخالف بود . خلاصه اخلاقا مانند رؤساى ايلات صحرانشين بود .\r\nاز تأليفات او يكى كتاب « جام‌جم » است كه ترجمه‌اى است از يك جغرافياى انگليسى كه در آن مطالب تاريخى بسيار هم به مناسبت ديده مىشود و چاپ شده است .\r\nديگر قمقام‌زخار و صمصام‌تبار كه كتاب مقتل و روضه است و تاكنون دو چاپ شده .\r\nديگر سفرنامهء حج به نام « هداية السبيل و كفاية الدليل » كه آن نيز به چاپ رسيده است .\r\nديگر نصاب انگليسى كه لغات انگليسى به فارسى را به صورت نصاب الصبيان به شعر درآورده است .\r\nديگر منشآت او كه به وسيلهء فرصت الدولهء شيرازى چاپ شده است .\r\nديگر كتابى است به نام زنبيل كه حاوى مطالب متفرقه و كشكول مانند است و چاپ شده است .\r\nنيز از آثار خوب حاج فرهاد ميرزا جمع‌آورى و چاپ منشآت قائم مقام است كه خدمتى است به ادب ايران و قدرشناسى از اين وزير بزرگ .\r\nحاج فرهاد ميرزا داماد محمد على ميرزاى دولتشاه عمويش بود و زن او پس از\r\n\r\n","description":"","footnote":"","page_name":" 581 ","page_number":171},
  {"content":"\r\n\r\nيك ناخوشى ممتد در روز جمعه نهم شوال 1301 هجرى قمرى در شصت و شش سالگى در تجريش فوت شد .\r\n\r\nاحتشام الدوله ، اويس ميرزا ( ص 54 - ص 31 چاپ اول )\r\nپسر بزرگ حاج فرهاد ميرزا و نوادهء دخترى محمد على ميرزاى دولتشاه كه در 1255 به دنيا آمد و در اوان شباب داماد عموى خود سلطانمراد ميرزا حسام السلطنه شد .\r\nدر 1277 آجودان حضور شاه شد . ( حقايق الاخبار ص 258 )\r\nدر 1287 به نيابت پدر حاكم همدان شد . در 1290 جزو ملتزمين ركاب همراه شاه به اروپا رفت .\r\nدر 1305 به حكومت فارس منصوب شد و چون پدرش درگذشت لقب او به احتشام الدوله داده شد و لقب احتشام الدوله به برادرش عبد العلى ميرزا پسر دوم حاج - فرهاد ميرزا . حكومت او در فارس تا سال 1309 طول كشيد .\r\nپس از عزل در سال بعد پس از دو ماه ابتلاى به ناخوشى يرقان درگذشت ( يكشنبه 22 ربيع الثانى 1310 ) در پنجاه و پنج سالگى و نعشش را به عراق برده در مقبرهء پدرش دفن كردند .\r\n\r\nفضلعلى خان قراباغى ( ص 54 - ص 31 چاپ اول )\r\nاز غلامان عباس ميرزاى نايب السلطنه و چندى سركردهء غلامان بود . هنگامى كه محمد شاه براى گرفتن سلطنت از تبريز حركت كرد ، در زنجان فضلعلى خان را با دو هزار سوار و پانصد تن از غلامان خاصه ( گارد مخصوص سلطنتى ) و پنج عراده توپ به جلوى اما موردى ميرزا فرماندهء سپاه على ميرزاى ظل السلطان فرستاد . فضلعلى خان غالب شد و اماموردى ميرزا به حضور رسيده ملتزم ركاب گشت .\r\nدر 1251 فضلعلى خان به حكومت مازندران منصوب شد ، اما حكومت او با قيام مردم به سر آمد . پس از يك سال حكومت به صوابديد فرخ خان كاشانى ( امين الملك و امين الدولهء بعدى ) كه براى رسيدگى آمده بود از حكومت معزول شد .\r\nدر 1253 به حكومت اصفهان رفت اما به علت قدرت علما در آن شهر كارى از پيش نبرد و پس از دو سال كه با فتنه و آشوب بسيار همراه بود معزول شد و به حكمرانى كرمان رفت . ( محرم 1256 )\r\nدر كرمان توانست در مقابل آقا خان محلاتى كفايتى از خود نشان دهد و گرچه برادرش اسفنديار خان در جنگ با آقا خان كشته شد اما از پيشرفت آقا خان مانع شد .\r\nدر 1257 از حكومت كرمان معزول شد و دو سال بعد دوباره بدان مقام رسيد و\r\n\r\n","description":"","footnote":"","page_name":" 582 ","page_number":172},
  {"content":"\r\n\r\nتا سال 1264 در اين مقام بود .\r\nدر 1267 كه ناصر الدين شاه به اصفهان رفت از سران لشكرى همراه شاه بود و در جنگ انگليس و ايران هم شركت داشت و دو سال بعد در 1275 درگذشت . ( حقايق - الاخبار ، ص 97 و ص 237 )\r\nوى در دورهء ناصرى به درجهء اميرتومانى ارتقاء يافت .\r\n\r\nمحمد حسن خان سردار ( ص 54 - ص 31 چاپ اول )\r\nپسر محمد خان سرتيپ ايروانى و داماد عباس ميرزا به دخترش فخر الدوله ماهرخسار خانم . در آغاز جوانى از سرداران جزء دستگاه عباس ميرزا بود و خانوادهء او در ايروان و ماكو قدرت و نفوذى داشتند . ( خاطرات اعتماد السلطنه ، ص 612 )\r\nجهانگير ميرزا در تاريخ نو حكايت مىكند كه در سفرى او را ملاقات كرده است كه از ماكو دخترى را براى پسر احمد خان ايروانى مىبرد و از او خواهش نموده است كه در اين چند روز در ميان جمعيت او - يعنى جهانگير ميرزا باشد ( ص 203 ) و چون به دسته‌اى ياغى برمىخورد خانبابا خان با جمعيت ماكو و جواد خان پسر آقرلو خان گنجه‌اى با سوران ابو ابجمعى خود ايشان را . . . . . . . . . . مؤدب مىسازند ( ص 204 ) و آنگاه جهانگير ميرزا او را مرخص نمود كه به ايروان برود . ( ص 205 )\r\nبا روى كار آمدن حاج ميرزا آقاسى كار خانباباخان بالا گرفت زيرا محمد خان پدر خانبابا خان زن محترمه‌اى داشته بود كه به واسطهء ناسازگارى او را مطلقه نموده و با خانه و اثاث البيت به حاجى داده و قرار داده بود كه حاجى در ماكو بماند . بدان جهت حاجى ميرزا آقاسى نيز خانبابا خان را به لفظ « پسر » مىناميد و او را « اوغلم » خطاب مىكرد . ( صدر التواريخ ، ص 185 ، 186 )\r\nبا اين كيفيت خانبابا خان در زمان قدرت حاجى از سرداران و بزرگان پايتخت به شمار مىآمد و باغى و قناتى ساخته بود به نام باغ و قنات سردار در حدود كوچهء ميرزا محمود وزير تا خيابان عين الدوله و حد شمالى آن تا خيابان ژالهء امروز كه بعدا پسرش عبد الحسين خان فخر الملك آن باغ و آب را تقسيم كرده فروخت و امروز « آب سردار » در چهارراه ژاله و خيابان ايران يادگار آن است . ( شرح زندگانى من عبد الله مستوفى ، ج 1 چاپ 2 ص 257 )\r\nوقتى محمد شاه مرد اكثر سربازان ايروانى و ماكوئى به باغ خانبابا خان سردار رفته در نزد او ماندند تا كار بر ناصر الدين شاه قرار گرفت . ( تاريخ نو ، ص 227 )\r\nپس خانبابا خان در 1265 به حكومت يزد معين شد تا فتنهء محمد عبد الله را خاموش سازد و او عموزادهء خود شيخعلى خان را به نيابت به يزد فرستاد و او محمد - عبد الله را به دست آورد و كشت و شهر را منظم نمود .\r\nدر 1268 خانبابا خان سردار علاوه بر حكومت يزد به حكومت كرمان و بلوچستان\r\n\r\n","description":"","footnote":"","page_name":" 583 ","page_number":173},
  {"content":"\r\n\r\nنيز معين شد و آن حدود را نيز منظم نمود .\r\nدر ذيحجهء 1271 در كرمان به سكته درگذشت ( منتظم ناصرى جلد سوم ص 240 ) و جنازهء او را به نجف برده در رواق حضرت امير ( ع ) دفن نمودند .\r\nپسران او محمد خان امير پنجه - عبد الله خان - يوسف خان سرتيپ حاكم يزد - ابو الفتح خان صارم الدوله و عبد الحسين خان فخر الملك معروف به كفرى بودند . زن او فخر الدوله در شب 20 جمادى الاولى 1290 درگذشت . ( منتظم ناصرى ج 3 ص 332 )\r\n\r\nوكيل الملك نورى ، محمد اسمعيل خان ( ص 54 - ص 31 چاپ اول )\r\nجد اسفندياريهاى كرمان كه مدت هشت سال از 1275 تا 1284 هجرى قمرى نايب الحكومهء كرمان بود و از آن پس تا اواسط 1284 حكمران .\r\nدر 1276 ملقب به وكيل الملك گرديد و در 1282 لقب سردارى نيز يافت و سال بعد حكمران مستقل كرمان و بلوچستان شد .\r\nبه قول ميرزا جعفر خورموجى « در حالات اهالى آنجا و معاملات اطلاعى كامل داشت . . . كافى و مدبر بود و ممسك و جائر . . . » ( حقايق الاخبار ، ص 245 ) و چون استقلالى حاصل كرد پسر بزرگ خود مرتضى قلى خان را رئيس قشون محلى كرد كه بعدها او نيز وكيل الملك و حاكم كرمان شد .\r\nمحمد اسمعيل خان نورى در 16 جمادى الاخرى 1284 درگذشت .\r\n\r\nوكيل الملك ثانى ، مرتضى قلى خان ( ص 54 - ص 31 چاپ اول )\r\nپسر محمد اسمعيل خان نورى وكيل الملك كه در 1272 به درجهء سرهنگى رسيد و تا سال 1283 با اين درجه سرهنگ فوج ملاير بود و زير نظر فيروز ميرزاى نصرت الدوله خدمت مىكرد و بعدا دختر او نجم السلطنه را نيز به حبالهء نكاح خود درآورد .\r\nدر 1283 با درجهء سرتيپى فرماندهء فوج كرمان شد و پدر و پسر مشتركا كرمان را اداره مىكردند .\r\nدر 1286 پس از حسين خان شهاب الملك او والى كرمان شد و تا 1295 در اين سمت بود .\r\nمرتضى قلى خان در سال 1296 قمرى در طهران بدرود حيات گفت .\r\n\r\n","description":"","footnote":"","page_name":" 584 ","page_number":174},
  {"content":"\r\n\r\n\r\nشهاب الملك شاهسون ، حاج غلامرضا خان ( ص 54 - ص 31 چاپ اول )\r\nپسر حاج حسين خان شهاب الملك نظام الدوله جارچىباشى امير توپخانه و والى كرمان و خراسان بود .\r\nدر 1292 حكمران كرمانشاه شد و در 1295 حكمران كرمان . ( منتظم ناصرى ج 3 ص 364 )\r\nدر 1299 به نيابت از كامران ميرزاى نايب السلطنه حكمران مازندران شد .\r\n( خاطرات اعتماد السلطنه ، ص 209 )\r\nدر 1309 حكومت خوزستان يافت . در 1313 به لقب آصف الدوله ملقب و پيشكار سالار السلطنه پسر خردسال ناصر الدين شاه والى خراسان گشت ( خاطرات اعتماد السلطنه ص 1158 ) و دو سال در اين مقام بود و دوباره حكمران كرمان شد . اين مأموريت او نيز دو سال دوام يافت . آنگاه به وزارت خالصجات و حكمرانى تهران رسيد .\r\nدر 1320 والى فارس شد ولى چهار ماه بيشتر در آن مقام نبود .\r\nدر 1322 باز والى خراسان شد و در اين سفر خوب رفتار نكرد و باعث سرو - صداهائى شد كه از آن جمله فروختن دختران قوچانى به تركمنها براى تهيهء پول ماليات بود و در زمان مشروطيت موضوعى شد و بارها عنوان گرديد و ازاين‌رو در 1325 او را معزول و بنا به تمايل مجلس شوراى ملى محاكمه كردند و او اگرچه بعدا هم به وزارت داخله رسيد ولى وجههء خود را از دست داد . « * »\r\nپس از كودتاى محمد على ميرزا به حكومت فارس منصوب شد و در 1327 معزول و اندكى بعد فوت شد .\r\nوى مردى بالنسبه با كفايت ، آشنا به شعر و ادب ولى از نظر اخلاقى مورد ايراد بود .\r\n\r\nناصر الدوله ، سلطانحميد ميرزا ( ص 54 - ص 31 چاپ اول )\r\nپسر بزرگ فيروز ميرزا نصرت الدوله كه در 1298 فرماندهء قشون آذربايجان بود و در آن سال به حكومت كرمان رفت و يازده سال والى كرمان و بلوچستان بود و در رمضان 1309 در آنجا مرد .\r\n\r\n\r\n","description":"","footnote":"\r\n( * ) تفصيل اين قضيه در مذاكرات مجلس اول و در تاريخ مشروطهء كسروى و تاريخ بيدارى ايرانيان ناظم الاسلام هست .\r\n","page_name":" 585 ","page_number":175},
  {"content":"\r\n\r\n\r\nنظام السلطنه ما فى ، حسينقلى خان ( ص 54 - ص 31 چاپ اول )\r\nپسر شريف خان قزوينى از سرداران عباس ميرزا و متولد 1248 . در آغاز زندگى به تحصيل پرداخت و معلومات عربيت و ادبيت را خوب آموخت و خطوط نستعليق و شكسته را خوش فرا گرفت .\r\nآنگاه بنا به استخاره ميل خدمت شاهزاده سلطانمراد ميرزاى حسام السلطنه كرد و قصيده‌اى در مدح او سرود و به نزد وى فرستاد .\r\nشاهزاده را هنر و قريحهء او خوش آمد و او را به خدمت پذيرفت و تفنگدارباشى شاهزاده شد .\r\nدر 1274 نايب الحكومهء بوشهر شد .\r\nدر 1278 از سيستان تا رباط پشت بادام را براى پيدا كردن بهترين راه مبارزه با بلوچها سياحت كرد .\r\nدر 1287 به انتخاب شاه وزير اصفهان شد و سال قحطى را در آن شهر به خوبى گذرانيد .\r\nدر 1291 حاكم يزد شد و لقب سعد الملك يافت . در آخر آن سال خود از حكومت استعفا داد و برادرش محمد حسين خان را به‌جاى خود گذارد و به طهران آمد .\r\nدوباره به علت اطلاع از اوضاع فارس همراه يحيى خان مشير الدوله به فارس رفت و به دستور سپهسالار به حكومت بوشهر و دشتى و دشتستان معين و اعزام شد .\r\nدر اوايل 1293 به طهران احضار شد و خود را به آقا ابراهيم امين السلطان نزديك كرد .\r\nاز 1296 ادارهء غلات ايران به او داده شد و سه سال در اين خدمت بود .\r\nدر 1299 حكومت و گمرك بنادر فارس به وى محول گشت و سال بعد اين خدمت به برادرش داده شد .\r\nدر 1303 به حكومت خمسه تعيين شد .\r\nدر 1305 به حكومت خوزستان و بختيارى و چهار محال اصفهان منصوب گشت و لقب نظام السلطنه به وى داده شد . سه سال در اين مقام بود و استعفا داد .\r\nدر 1308 و 1309 حكمران بوشهر بود .\r\nدر 1310 حكمرانى فارس به سالار السلطنه پسر شاه و پيشكارى او به نظام - السلطنه داده شد و او تا اواخر سال 1311 در اين سمت بود .\r\nدر اول سال 1312 مجددا والى خوزستان و حكمران بختيارى و چهار محال شد و ايالت لرستان و بروجرد را هم به برادرش محمد حسن خان دادند كه تحت نظر او به حكومت بپردازد . نظام السلطنه تا شعبان 1314 در اين مقام بود .\r\nپس از عزل امين السلطان در سلطنت مظفر الدين شاه در هيئت وزراى مخبر الدوله ، نظام السلطنه وزير عدليه و تجارت شد و در دورهء صدارت امين الدوله هم اين مقام را\r\n\r\n","description":"","footnote":"","page_name":" 586 ","page_number":176},
  {"content":"\r\n\r\nبا روى كار آمدن مجدد امين السلطان نظام السلطنه وزير ماليه شد .\r\nدر 1317 پيشكار محمد على ميرزا و حاكم آذربايجان گرديد و اين مأموريت او تا 1325 طول كشيد . در اين دوره جعفر آقا شكاك را با آن‌كه او را امان داده بود ، به دستور محمد على ميرزا كشت و بدنامى براى او و زحمتى سخت براى دولت حاصل گشت .\r\nدر 1325 والى فارس شد و در 16 ذى القعده 1325 به صدارت عظمى رسيد ولى در محرم 1326 استعفا داد زيرا كار كردن با محمد على شاه به علت اختلاف او با مجلس و وكلاء و مشروطه‌خواهان كار بسيار دشوارى بود . ولى دست از او برنداشتند و در 26 محرم دوباره مأمور تشكيل كابينه شد و اين كابينه تا جمادى الاولى 1326 كار كرد و مستعفى شد .\r\nدر 2 محرم 1326 يگانه پسر او كه تازه از انگلستان آمده و فارغ التحصيل شده بود در بيست و دو سالگى درگذشت و پدر پيرش را در حزنى عميق فرو برد . پدر هم پنج ماه بعد بدرود حيات گفت .\r\nنظام السلطنه مردى درس‌خوانده ، خوش‌ذوق ، مروج علم و اديب و مأمورى عاقل و با كفايت بود و از همه مهمتر اينكه مرعوب بيگانگان نمىشد و با آنها با استقلال و اراده طرف مىشد .\r\nاو كتابى به نام « سقطات مورخين » نوشت و يكى از تحصيل كردگان دار الفنون را واداشت كه كتاب « ايران و قضيهء ايران » لرد كرزن را در همان اوايل انتشار به فارسى ترجمه نمايد . اين ترجمه كه البته ناقص است در كتابخانهء مجلس موجود است .\r\nاز او دخترى ماند به نام فخر السلطنه كه زن شيخ خزعل شد و از او پسرى پيدا كرد .\r\nكتابخانهء نفيسى هم داشت كه بعد از او حراج و پراكنده شد . در مأموريتها آثار نيك از او متعدد بر جاى مانده است كه خود به آنها اشاره كرده است .\r\nشرح حال بالنسبه مفصل او در مجلهء يادگار سال سوم شمارهء 2 ص 31 - 51 درج است . بدانجا مراجعه فرمائيد . « * »\r\nنام صاحب ترجمه را در كتاب اشتباه ضبط كرده‌اند و يقين حسينقلى خان است نه حسنعلى خان .\r\n\r\nغلامشاه خان اردلان ( امان الله ) ( ص 54 - ص 31 چاپ اول )\r\nفرزند دوم خسرو خان و حسن جهان خانم و اليه دختر بيست و يكم فتحعلى شاه كه\r\n\r\n\r\n","description":"","footnote":"\r\n( * ) از نظام السلطنه خاطراتى مانده و چاپ شده است به انضمام اسناد و مداركى چند و همه حكايت از همان قضاوتى مىكند كه مرحوم محبوبى اردكانى دربارهء او اظهار كرده است . نام كتاب مذكور « خاطرات و اسناد حسينقلى خان نظام السلطنه » است ( به كوشش منصورهء اتحاديه و سيروس سعدونديان در دو جلد - تهران ، 1361 ) .\r\n","page_name":" 587 ","page_number":177},
  {"content":"\r\n\r\nدر حرمخانهء شاه به دنيا آمد و شاه او را به اين نام يعنى « غلام شاه » ناميد .\r\nپدرش در بيست و نه سالگى مرد و حكومت به پسر اولش رضا قلى خان رسيد .\r\nدر 1262 غلامشاه خان حاكم كردستان شد و در 1277 نيز حكومت او تجديد شد . وى كردستان را نظمى داد و محال اورامان را امنيت بخشيد .\r\nشاه در 1281 او را ضياء الملك لقب داد . وى مدت بيست سال حكمران كردستان بود و متمايل به شيخيه و بسيار ثروتمند و داراى كتابخانه‌اى معتبر كه معلوم نيست بر آن‌چه گذشته است . صاحب ترجمه در 1284 درگذشت . « * »\r\n\r\nعماد الدوله ، بديع الملك ميرزا ( حشمة السلطنه ) ( ص 55 - ص 32 چاپ اول )\r\nپسر بزرگ امامقلى ميرزا عماد الدوله كه در 1277 نايب الايالهء نهاوند شد .\r\nدر 1291 به نيابت پدر حاكم كردستان شد و در 1292 كه پدرش درگذشت به‌جاى او حاكم كردستان و كرمانشاه گشت و در 1297 دوباره حكومت او در اين شهر اخير تجديد شد .\r\nدر 1304 لقب عماد الدوله به او داده شد و چون زن او دختر مرحوم آقا محمد - صالح مجتهد كرمانشاهى كه خواهرزادهء عماد الدولهء اول ( پدر حشمت السلطنه ) بود به مرض سكته در تاريخ چهارشنبه 4 شعبان 1299 ( خاطرات اعتماد السلطنه ، ص 198 ) فوت شده بود با زن ميرزا سعيد خان وزير دول خارجه ازدواج كرد .\r\nدر جمادى الثانيهء 1305 به وزارت ميرزا تقى ضياء الملك حاكم يزد شد و يك سال در اين سمت بود .\r\nدر ماه شوال 1311 پس از مدتى وعدهء حكومت عراق را به او دادند و در آنجا با حاج آقا محسن مجتهد متنفذ آنجا نساخت و هر دو به هم زدند و به طهران احضار شدند و در رجب 1312 از آن مقام معزول شد .\r\nصاحب ترجمه كه نام او بديع الملك است نه بديع الزمان از اهل علم و داراى اطلاعات و ذوق فلسفى ولى در عين حال ظالم و قسى القلب بود .\r\nآقا على زنوزى حكيم معروف دورهء ناصرى كتاب « بدايع الحكم » خود را كه به فارسى است به نام او نوشته است و جواب سؤالاتى است كه صاحب ترجمه از او كرده است . اين كتاب در سال 1314 هجرى قمرى چاپ و منتشر شده است .\r\nخود او نيز كتاب « حكمة العماديه » را كه شرح الدرة الفاخرهء عبد الرحمن جامى\r\n\r\n\r\n","description":"","footnote":"\r\n( * ) در كتاب خاطراتى كه پسر رضا على ديوان‌بيگى موسوم به حسين ديوان‌بيگى ( پدر رضا على ديوان بيگى اخير - سناتور و استاندار ) نوشته است و من اين يادداشتهاى باارزش را براى چاپ آماده كرده‌ام حكومت بار دوم غلامشاه در 1276 و وفات او در رجب 1284 ياد و اشاره‌اى به ظلم و استبداد او شده است و مىنويسد كه بيست و دو سال حاكم و آخرين حكمران بنى اردلان بود .\r\n( صفحهء 16 خطى )\r\n","page_name":" 588 ","page_number":178},
  {"content":"\r\n\r\nاست نوشته و شرح مشاعر ملا صدرا را هم كه « عماد الحكمه » نام داده است به رشتهء تحرير درآورده است و اين كتاب اخيرا به وسيلهء انجمن ايران و فرانسه چاپ شده است . « * »\r\nمرحوم ميرزا على اكبر بن ميرزا ابو الحسن اردكانى يزدى حكيم بسيار دانشمند مقيم قم كه در 1344 در آنجا در نود و دو سالگى درگذشت « حكمة العماديه » را به نام او به فارسى نوشته است . ( ذريعه ج 7 ص 59 )\r\nسلطنت خانم دختر بديع الملك ميرزا زن ميرزا ابراهيم پسر قوام الدوله بوده است . ( خاطرات اعتماد السلطنه ، ص 162 )\r\n\r\nمؤيد الدوله ، ابو الفتح ميرزا ( ص 55 - ص 32 چاپ اول )\r\nپسر بزرگ سلطانمراد ميرزاى حسام السلطنه و شوهر افسر الدوله دختر ناصر الدين شاه . در 1287 به نيابت از پدرش به حكومت يزد فرستاده شد و در 1288 به‌همين عنوان به اصفهان . معاونت او در اين دو مأموريت با ميرزا محمد حسين تفرشى مستوفى ناظم الملك بود كه اندكى پس از ورود به اصفهان درگذشت .\r\nدر 1293 به نيابت پدر به حكومت كردستان رفت و در 1298 ملقب به مؤيد - الدوله شد .\r\nدر 1299 حكومت زنجان يافت . در 1303 به نيابت از شوهر خواهرش كامران - ميرزاى نايب السلطنه به حكومت گيلان تعيين شد ( خاطرات اعتماد السلطنه ، ص 842 ) و تا 1305 در آن مأموريت بود .\r\nدر 1308 دوباره حكومت او در آن منطقه تجديد شد و تا 1310 در اين سمت بود .\r\nدر شعبان 1310 والى خراسان و نايب التوليهء آستان قدس گرديد ( خاطرات اعتماد السلطنه ، ص 977 ) و به نوشتهء اعتماد السلطنه لدى الورود به خراسان ده نفر را كشت ( خاطرات اعتماد السلطنه ، ص 1000 ) . حكومت خراسان او بسيار بد بود .\r\nدر جمادى الثانيهء 1311 كه در خراسان زلزله آمد و در قوچان خرابى بسيار كرد از طرف شاه مأمور شد به منطقه زلزله‌زده برود و او رفت ولى به‌جاى كمك و مساعدت مبالغى پول از مردم زلزله‌زده گرفت و بازگشت . ( خاطرات اعتماد السلطنه ، ص 1058 )\r\nنيز به واسطهء دعواى على اكبر خان گيلانى از مقربان او با حاجى رضا پسر ملك التجار مشهد در آن شهر غوغائى پديد آمد ( خاطرات اعتماد السلطنه ، ص 1112 ) و از اين‌رو خواستند او را معزول كنند ملك التجار كه وكيل او بود اسبابى فراهم كرد\r\n\r\n\r\n","description":"","footnote":"\r\n( * ) دربارهء بديع الملك ميرزا و اطلاعات فلسفى او نگاه كنيد به مقالهء آقاى دكتر كريم مجتهدى در مجلهء راهنماى كتاب جلد 18 ( 1354 ) صفحهء 827 ببعد . آقاى محمد تقى دانش‌پژوه هم در فهرستهاى خود به كارهاى او اشاره كرده است .\r\n","page_name":" 589 ","page_number":179},
  {"content":"\r\n\r\nكه اين امر صورت نگيرد . اما اندكى بعد او را معزول كردند ( محرم 1313 ) . وقتى خبر عزل او رسيد زنش در حرم مطهر به بست نشست ( خاطرات اعتماد السلطنه ، ص 1140 ) و تلگرافهاى خيلى سخت به متولىباشى شد و بالاخره تا ساعت شش از شب رفته او را از آنجا بيرون آوردند . ( خاطرات اعتماد السلطنه ، ص 1158 )\r\nدر 1325 والى فارس بود و در 1330 قمرى درگذشت و در مقبرهء محمد شاه مدفون شد .\r\nيكى از پسران نظام الملك ( ميرزا عبد الوهاب خان ) داماد او بوده است . ( خاطرات اعتماد السلطنه ، ص 1100 )\r\n\r\nاقبال الملك افشار ، ميرزا محمد ( ص 55 - ص 32 چاپ اول )\r\nپسر ميرزا باباى حكيمباشى افشار از دو نفر محصل دورهء اول اعزام محصل به اروپا در زمان عباس ميرزاى نايب السلطنه و داماد ميرزا آقا خان نورى به دخترش درخشنده خانم .\r\nدر 1279 درشمار مستوفيها درآمد و در 1289 نيابت سفارت ايران در دربارهاى اروپا به او داده شد و در لندن بود .\r\nدر 1290 كاردار سفارت ايران در لندن شد و در جريان امتياز رويتر ده هزار ليره از او گرفت .\r\nدر 1291 محاسبات قشون به او واگذار و ملقب به « مستوفى نظام » شد .\r\nدر 1298 وارد دستگاه ظل السلطان شد و به حكومت بوشهر رفت ولى صاحب ديوان با او نساخت و با وجود خصوصيت با ظل السلطان معزول شد و به اصفهان و بعدا به طهران رفت . ( خاطرات اعتماد السلطنه ، ص 222 )\r\nدر 1300 به حكومت كردستان رفت و لقب اقبال الملك يافت ( خاطرات اعتماد - السلطنه ، ص 254 )\r\nدر 1302 معزول شد و به توسط امين السلطان جزو وزراى شوراى دولتى درآمد .\r\nدر همين سال دوباره به حكومت كردستان رفت و در اواخر جمادى الاولى 1305 معزول شد .\r\nدر 1306 با حفظ سمت در شوراى دولتى حاكم يزد شد . ( خاطرات ، ص 720 )\r\nدر 1308 براى بار سوم به كردستان رفت و سه سال در آنجا بود . اقبال الملك گويا خيلى كفايت و استعداد نداشته ولى مداهن و چاپلوس و مفتن و مزور بوده است و مانند پدرزنش بىارتباط با انگليسها هم نبوده است .\r\n\r\n","description":"","footnote":"","page_name":" 590 ","page_number":180},
  {"content":"\r\n\r\n\r\nضياء الدوله ، انوشيروان ميرزا ( ص 55 - ص 32 چاپ اول )\r\nفرزند محمد رحيم ميرزاى ضياء الدوله پسر نوزدهم عباس ميرزاى نايب السلطنه ، در جمادى الثانيهء 1300 به وساطت امين السلطان حاكم سمنان شد . ( خاطرات اعتماد - السلطنه ، ص 253 )\r\nدر جمادى الاولى 1304 در شورش مسئلهء تنباكو مردم سمنان سر او را شكستند .\r\n( خاطرات اعتماد السلطنه ، ص 541 )\r\nدر 1305 حاكم لرستان و بروجرد شد و يك سال در آن مقام بود .\r\nدر ربيع الاول 1313 سكتهء ناقص كرد و فلج شد . ( خاطرات اعتماد السلطنه ، ص 1178 )\r\n\r\nقاسم خان والى ( ص 55 - ص 32 چاپ اول )\r\nپسر دوستعلى خان معير الممالك اول و نوادهء حسينعلى بيك بسطامى . در ابتدا سمتش غلام پيشخدمتى خاصه بود .\r\nدر 1268 به‌جاى احمد خان نوائى عميد الملك ژنرال قونسول ايران در تفليس شد و بعد مستشار سفارت ايران در سن‌پطرزبورگ .\r\nدر 1273 به وزير مختارى ارتقاء يافت و تا 1277 در روسيه بود .\r\nدر 1278 با لقب « والى » حكمران گيلان شد و هفت سال و كسرى در اين مقام بود .\r\nدر اول سال 1288 به وزارت و پيشكارى مسعود ميرزاى ظل السلطان حكمران فارس تعيين و فرستاده شد و در ماه رجب همين سال مستقلا والى فارس شد .\r\nدر 11 محرم 1289 در شيراز درگذشت .\r\nوى پدر محمد خان و على خان والى بود .\r\n\r\nاعتماد الملك قاجار ، عبد الله خان والى ( ص 55 - ص 32 چاپ اول )\r\nپسر حاجى على خان و نوادهء محمد باقر خان بيگلربيگى ، پسر ميرزا محمد خان قاجار دولوى بيگلربيگى ، از خانوادهء تاج بخش امروزى بوده است .\r\nدر آغاز كار پيشخدمت كامران ميرزاى نايب السلطنه بود و پس از آن پيشخدمت - باشى او شد .\r\nدر 1296 به نيابت نايب السلطنه حكمران گيلان شد و در 1298 لقب « والى »\r\n\r\n","description":"","footnote":"","page_name":" 591 ","page_number":181},
  {"content":"\r\n\r\nگرفت و تا 1301 حاكم گيلان بود .\r\nدر 1309 « خزانهء نظام » به او سپرده شد و اعتماد الملك لقب يافت .\r\nدر 1310 به ناخوشى و با درگذشت .\r\n\r\nحسام السلطنه ، ابو النصر ميرزا ( ص 56 - ص 32 چاپ اول )\r\nپسر دوم سلطانمراد ميرزاى حسام السلطنه و داماد امامقلى ميرزاى عماد الدوله به دخترش گوهر شاد خانم كه دخترى زيبا و خوش‌نويس و نقاش بود و در روز سه‌شنبه 23 ذىقعده 1299 با او عروسى كرد . ( خاطرات اعتماد السلطنه ، ص 219 )\r\nپس از درگذشت پدرش لقب او به ابو النصر ميرزا كه نوزده سال داشت داده شد ( همان ، ص 242 ) و در سال 1304 براى تهنيت جشن پنجاهمين سال سلطنت ملكه ويكتوريا به لندن فرستاده شد ( همان ، ص 545 ) و روز شنبه 6 شعبان آن سال به لندن حركت و روز چهارشنبه 25 ذى الحجهء همان سال بازگشت . ( همان ، ص 586 )\r\nدر 11 جمادى الاخرى 1305 حاكم گيلان شد و در محرم 1306 از طرف شاه مأموريت يافت كه براى عرض تهنيت ورود امپراطور روس به تفليس برود و در صفر 1306 بازگشت و در رشت تلگرافى به عرض رسانيد كه امپراطور بعضى پيغامهاى محرمانه داده كه بايد شفاها به عرض برسانم و ازاين‌رو احضار شد . ( همان ، ص 685 )\r\nدر رجب 1308 از حكومت گيلان معزول شد و برادرش مؤيد الدوله به‌جاى او رفت . ( همان ، ص 842 )\r\nدر رجب 1309 حاكم قزوين شد . ( همان ، ص 908 )\r\nدر 26 ربيع الثانى 1310 از آنجا برگشت ( همان ، ص 961 ) و به حكومت خوزستان رفت .\r\nدر ربيع الاول 1312 حاكم خوزستان بود كه مردم بر او شوريده بودند . ( همان ، ص 1112 )\r\nدر رمضان 1313 از طرف امين الملك برادر امين السلطان گمرك فارس و بنادر به او سپرده شد ( همان ، ص 1205 ) و باوجود اين مأموريتها به دست سگى درگذشت زيرا زنش ناسازگارى و اسراف‌كاريها داشت . در خاطرات ممتحن الدوله شقاقى اشاره‌اى به زندگى او هست .\r\n\r\nمهديقلى ميرزا ( ص 56 - ص 32 چاپ اول )\r\nپسر بيستم عباس ميرزاى نايب السلطنه ، در 1262 حكمران بروجرد شد .\r\n\r\n","description":"","footnote":"","page_name":" 592 ","page_number":182},
  {"content":"\r\n\r\nدر 1264 حكمران مازندران شد و در غرهء صفر 1265 به صوب مأموريت خود حركت كرد . ( حقايق الاخبار ، ص 61 )\r\nشورش بابيه در مازندران در زمان حكومت او روى داد كه به غلبهء دولت پايان يافت .\r\nحكومت او در آن منطقه تا 1267 دوام يافت .\r\n\r\nجانمحمد خان قاجار ( ص 56 - ص 32 چاپ اول )\r\nپسر قرا خان و جد على خان ظهير الدولهء صفا از قاجاريهء دوه‌لوى يوخارىباش كه در اساس از مخالفان سرسخت قوانلوهاى اشاقه‌باش بودند . اما به تدريج با آنها موافق شد . چه آقا محمد خان در آغاز سلطنت به استمالت آنها پرداخت .\r\nدر سال 1200 از طرف آقا محمد خان مأمور دفع تركمنهاى يموت شد ولى از عهدهء آنها برنيامد .\r\nپس از خيانت حاج ابراهيم خان اعتماد الدوله كه لشكرى از قاجاريه را به شيراز دعوت كرد و مصطفى خان قاجار دولو به فرماندهى آنها به شيراز رفت جانمحمد خان نيز از سرداران همراه او بود .\r\nپس از بازگشت از فارس مأمور دفع مصطفى خان طالشى شد ، ولى باز هم كارى نتوانست صورت دهد .\r\nدر 1207 مأمور تخريب حصار محكم و نوساز شيراز شد و در اين كار كامياب گرديد .\r\nدر 1212 مأمور نظم لارستان گرديد و چون حسينعلى خان برادر شاه بر شاه ياغى شد خواست جانمحمد خان را بگيرد ولى او فرار نمود .\r\nايالت طبرستان او بايد در سنين سالخوردگى وى باشد و بعد از آن در 1272 حاكم شاهرود و بسطام گرديده بود . ( حقايق الاخبار ، ص 170 )\r\n\r\nمصطفى قلى ميرزا ( ص 56 - ص 32 چاپ اول )\r\nپسر دوازدهم عباس ميرزاى نايب السلطنه و متولد سال 1235 هجرى قمرى كه در پانزده سالگى از طرف برادر خود جهانگير ميرزا در اورميه خدمت مىكرد .\r\nدر 1250 كه محمد شاه پادشاه شد او را نيز مانند برادرانش گرفته به اردبيل فرستاد و پس از يك سال و نيم آنان را از قلعهء اردبيل به تويسركان فرستاد .\r\nدر 1264 به مساعى امير كبير برادران به طهران احضار و به تدريج به خدمت فرستاده شدند .\r\n\r\n","description":"","footnote":"","page_name":" 593 ","page_number":183},
  {"content":"\r\n\r\nصاحب ترجمه در 1266 به حكومت اورميه كه در آنجا سابقهء كار داشت منصوب شد .\r\nدر 1267 حاكم مازندران گرديد و تا سال 1271 كه سال فوت اوست در آن مقام بود .\r\n\r\nشعاع الدوله ، لطف الله ميرزا ( ص 56 - ص 32 چاپ اول )\r\nپسر بيست و سيم عباس ميرزاى نايب السلطنه و نوهء دخترى عليقلى خان عم فتحعلى شاه بود .\r\nدر 1272 حاكم مازندران شد . در 1287 كه حاكم سبزوار بود به لقب شعاع - الدوله ملقب گرديد . ( منتظم ناصرى ، ج 3 ص 316 )\r\nدر 1290 چند گاهى حاكم همدان شد ( منتظم ناصرى ، ج 3 ص 332 ) و بعد به حكومت اردبيل رفت .\r\nچون فتحعلى خان صاحب ديوان پيشكار وليعهد قرار شد با او به طهران مسافرت كند شعاع الدوله را به تبريز خواست و ادارهء آن شهر را به عهدهء او گذاشت و او را نايب الحكومت قرار داد . ( تاريخ تبريز ، ص 222 )\r\nدر 1296 براى بار دوم حاكم تبريز شد و در 1297 نيز اين سمت را داشت .\r\nدر 1299 درگذشت و ظاهرا ميانهء او و نادر ميرزا مؤلف تاريخ تبريز خوب نبوده است ، چه او از لطف الله ميرزا به خوبى نام نمىبرد .\r\n\r\nحاجى ميرزا يحيى نورى سرتيپ ( ص 56 - ص 33 چاپ اول )\r\nاز خانوادهء خواجه نورى و از معاريف نور و در آغاز نايب الحكومه نور و كجور بود . سپس در حكومت اعتضاد الدوله شير خان ، شوهر عزت الدوله خواهر ناصر الدين شاه ، نايب الحكومهء مازندران شد و پس از مرگ او در 1285 هم در اين سمت باقى ماند .\r\nدر 1290 به دست يكى از نوكرهايش كشته شد . وى شخص متمولى بود و قسمت مهمى از املاكش را در زمان حيات وقف كرد .\r\n\r\nنور الدهر ميرزا ( ص 56 - ص 33 چاپ اول )\r\nپسر دوازدهم محمد قلى ميرزاى ملك آراء پسر سيم فتحعلى شاه قاجار . ابتدا مدت سيزده سال نايب ناظر دستگاه خوانسالارى شاه بود .\r\n\r\n","description":"","footnote":"","page_name":" 594 ","page_number":184},
  {"content":"\r\n\r\nدر 1294 نايب الحكومه مازندران و تا 1299 در اين سمت بود و به اين مناسبت او را « نايب الاياله » هم مىگفتند .\r\nوى در 1307 هجرى قمرى درگذشت .\r\n\r\nاسكندر ميرزا ( ص 56 - ص 33 چاپ اول )\r\nفرزند ششم عباس ميرزاى نايب السلطنه و متولد پنجم رجب 1226 . كودكى را به تحصيل گذرانيد و خوب تحصيل كرد و همواره با دانشمندان محشور بود و فرزندان خود را نيز خوب تربيت كرد .\r\nوقتى بيست ساله بود در تبريز و با آمد . عباس ميرزا خواست از شهر برود و به هريك از فرزندان گفت كه در شهر به‌جاى او بمانند نپذيرفتند ، جز اسكندر ميرزا كه قبول كرد و از قضا سالم ماند و در نتيجه نزد پدر بسيار عزيز و گرامى شد .\r\nدر زمان وليعهدى محمد ميرزا حاكم خوى و سلماس بود و چون برادرش به پادشاهى نشست او خانه نشين شد ، يا خود از كار كنار رفت و در تبريز گوشه‌اى گرفت .\r\nدر 1264 به طهران رفت . امير كبير كه قطعا او را از تبريز مىشناخت وى را بنواخت و به حكمرانى قزوين منصوب ساخت و وزارت او را به ميرزا موسى مستوفى تفرشى داد . تا امير زنده بود او بر سر كار بود .\r\nچون ميرزا آقا خان نورى صدراعظم شد او را معزول كرد و خسرو خان والى را به‌جاى او منصوب نمود . اسكندر ميرزا نيز دوباره به تبريز رفت و از كار دولت كناره نمود و در آنجا در چهل و هفت سالگى ( 22 ذى الحجه 1273 ) درگذشت .\r\nفرزندان او محمد طاهر ميرزا و كامران ميرزا و على بخش ميرزا و مرتضى ميرزا و يعقوب ميرزا همه اهل علم و فضل بودند . صاحب ترجمه جد خاندان شاهزاده‌هاى اسكندرى است . شرح حال او و فرزندانش در تاريخ تبريز نادر ميرزا هست .\r\n\r\nخسرو خان والى ( ص 56 - ص 33 چاپ اول )\r\nاز رجال معتبر دورهء فتحعلى شاه و محمد شاه و در 1234 حاكم گيلان بوده كه در نتيجهء شكايت گيلانيان محمد رضا ميرزاى متخلص به « افسر » پسر فتحعلى شاه به‌جاى او منصوب شده است .\r\nدر آغاز سلطنت محمد شاه خدمتگزارى خود را نشان داد و همو بود كه اسباب و اثاثهء خاصه پادشاهى را از على ميرزاى ظل السلطان گرفت و به نزد محمد شاه برد و به حكومت اصفهان نايل شد .\r\nاو سيف الدوله سلطانمحمد ميرزا پسر فتحعلى شاه و مادرش تاج الدوله را به طهران\r\n\r\n","description":"","footnote":"","page_name":" 595 ","page_number":185},
  {"content":"\r\n\r\nروانه ساخت و با كمال قدرت به حكومت پرداخت و چون توصيهء علما را نمىپذيرفت در 1253 شورشى بر ضد او برپا كردند و او را در عمارت « هفت‌دست » محصور ساختند .\r\nالبته رفتن شاه به هرات هم مؤيد اين قبيل تحريكات بود .\r\nمحمد شاه براى رفع غائله فرخ خان پيشخدمت خاصه ( امين الملك و امين الدوله بعدى ) را به اصفهان فرستاد و او اظهار نظر كرد كه بايد خسرو خان احضار شود .\r\nدولت نيز پذيرفت و تا ورود حاكم تازه ، خود فرخ خان امور اصفهان را اداره مىكرد .\r\nخسرو خان در 1263 حاكم كردستان شد و طبق دستورى كه داشت رضا قلى خان والى آنجا را تحت الحفظ به طهران روانه نمود .\r\nدر 1268 حاكم قزوين شد ( حقايق الاخبار ، چاپ 2 ص 112 ) و هادى خان نامى را از جانب خود به حكومت آنجا فرستاد . ( مينودر ، ص 743 )\r\nمدت حكومت خسرو خان در قزوين پنج سال بود و در پنجم ذى الحجه 1273 درگذشت . ( حقايق الاخبار ، ص 232 )\r\n\r\nسيف الله ميرزا ( ص 56 - ص 33 چاپ اول )\r\nپسر چهل و دوم فتحعلى شاه و پدرزن ناصر الدين شاه يعنى خجسته خانم تاج الدوله .\r\nدر 1252 هجرى قمرى حاكم سمنان شد و در 1270 حكمران قزوين و در همان سال حكمران ملاير و تويسركان .\r\nوى داراى فرزندان متعدد بود . علاوه بر شاه ، عبد الحسين ميرزاى شمس الشعرا و حاج ساسان ميرزاى بهاء الدوله هم داماد او بودند . در كتاب مينودر او را سيف الله ميرزاى نسقچىباشى نوشته‌اند . ( ص 743 )\r\n\r\nعضد الدوله ، سلطان احمد ميرزا ( ص 56 - ص 33 چاپ اول )\r\nپسر چهل و هشتم فتحعلى شاه از تاج الدولهء اصفهانى گرجى زن چهل و دوم فتحعلى شاه كه مادر و پسر هردو بسيار زيبا بودند و داماد امير خان سردار ( خاطرات اعتماد السلطنه ، ص 96 ) و پدر شمس الدوله زن ناصر الدين شاه و متولد روز جمعه 19 ذى القعده 1239 .\r\nمردى خوش‌صحبت و شوخ و بااطلاع بود و اشعار بسيار از بر داشت . يازده ساله بود كه پدرش مرد . در زمان سلطنت محمد شاه هم كار مهمى نداشت .\r\nدر 1275 حاكم بروجرد شد و در 1276 حاكم ملاير و تويسركان .\r\nدر 1282 حاكم قزوين شد و در 1295 دوباره به اين مقام رسيد .\r\nدر 1299 ريش‌سفيد در خانهء وليعهد شد . چه در آن موقع محل كار او در دستگاه\r\n\r\n","description":"","footnote":"","page_name":" 596 ","page_number":186},
  {"content":"\r\n\r\nوليعهد بود . در زمان حكمرانى آصف الدوله در خراسان ، عضد الدوله از طرف او توليت آستان قدس را داشت و براى تصدى اين مقام در تاريخ شنبه 15 شوال 1301 اذن مرخصى حاصل كرد و رفت . ( خاطرات اعتماد السلطنه ، ص 356 )\r\nدر 1303 حاكم همدان شد و تا اواسط سال 1308 در آن سمت بود . ( خاطرات اعتماد السلطنه ، ص 849 )\r\nدر 1309 دوباره به همدان رفت ( خاطرات اعتماد السلطنه ، ص 895 ) و تا اواخر 1310 حكمرانى آنجا را داشت .\r\nوى مؤلف تاريخ عضدى است در شرح احوال و زندگانى خصوصى فتحعلى شاه پدرش و اشاره‌اى به محمد شاه و آقا محمد خان كه يك بار در هند و چندبار در ايران به وضع بسيار بدى چاپ شده است . « * »\r\nصاحب ترجمه در سال 1319 درگذشت . وى پدر سلطان محمد ميرزاى سيف الدوله و عبد المجيد ميرزاى عين الدوله و وجيه الله ميرزاى سپهسالار بود .\r\nزن او مادر شمس الدوله كه زنى خيلى قديمى و در حرم‌خانه پيش دخترش بود در تاريخ شنبه 14 رمضان 1306 در سنين پيرى فوت كرد . ( خاطرات اعتماد السلطنه ، ص 649 )\r\nعضد الدوله را « مچول ميرزا » هم مىگفتند . ( خاطرات اعتماد السلطنه ، ص 96 )\r\n\r\nمعتمد الملك ، ميرزا حسين خان ( ص 56 - ص 33 چاپ اول )\r\nپسر يحيى خان مشير الدوله و ملك‌زاده عزة الدوله كه در 1288 متولد شد . وقتى ده ساله بود شمس الملوك دختر مظفر الدين ميرزاى وليعهد را كه چهار ساله بود براى او شيرينىخوران كردند . ( شنبه 5 جمادى الاولى 1299 هجرى قمرى ) ( خاطرات اعتماد - السلطنه ، ص 176 )\r\nاين دختر در دوازده سالگى به مرض ديفترى فوت كرد ( شب پنجشنبه سيزدهم ذى القعدهء 1304 ) و دو دختر از او ماند كه نزد شكوه السلطنه مادر وليعهد بودند .\r\n( خاطرات اعتماد السلطنه ، ص 580 )\r\nمشير الدوله دختر ديگر وليعهد را براى پسرش خواستگارى كرد و شب شنبه 22 ربيع الاول 1307 عروسى آنها بود و عروس قمر الدوله نام داشت . ( خاطرات اعتماد - السلطنه ، ص 768 ) و داماد نيز معتمد الملك لقب گرفته بود . لقب مزبور را در 16 جمادى الثانيهء 1299 در نه سالگى به او داده بودند . ( خاطرات اعتماد السلطنه ، ص 187 ) . پس از ازدواج روز 21 ربيع الثانى 1307 نيز حكومت عراق به او داده شد .\r\n( خاطرات اعتماد السلطنه ، ص 697 )\r\nاز اين عروس در شب دوشنبه 23 محرم 1308 پسرى نصيب معتمد الملك شد كه\r\n\r\n\r\n","description":"","footnote":"\r\n( * ) چاپ تازه‌اى از آن به اهتمام آقاى عبد الحسين نوائى انتشار يافته است . ( تهران ، 1355 )\r\n","page_name":" 597 ","page_number":187},
  {"content":"\r\n\r\nشاه دستور داد نام او را حسينقلى بگذارند و اين مولود در رستم آباد به دنيا آمد .\r\nاعتماد السلطنه مىنويسد كه « عجب اينكه تولد خود معتمد الملك هم هيجده سال قبل در همين رستم آباد شده است » ( خاطرات اعتماد السلطنه ، ص 817 ) ، به اين ترتيب تاريخ تولد معتمد الملك 1290 مىشود ، يعنى دو سال بعد از تاريخ مذكور در قبل . ولى چون حسابهاى اعتماد السلطنه بنابر تخمين است هميشه به‌طور دقيق با واقع مطابق نيست و اندكى پيش‌وپس دارد .\r\nاين دختر در روز شنبه دهم ربيع الاخر 1311 چنان كه گفته شد در بيست و چهار سالگى به و با درگذشت .\r\nبنابراين معتمد الملك به دو دختر ، داماد مظفر الدين ميرزاى وليعهد بود و يحيى - خان مشير الدوله كه اصولا مرد خراج تجمل‌دوستى هم بود براى عروسى پسرش جشنهاى مفصل گرفت . بطورىكه از عروسيهاى تاريخى طهران به شمار آمد . مرحوم مستوفى شرحى از اين عروسى را در كتاب تاريخ زندگانى خود آورده است .\r\nمعتمد الملك نقاشى و موسيقى و يكى دو زبان خارجى را خوب مىدانست .\r\nخانه و باغ او در خيابان ژاله امروز تبديل به بيمارستان شده است ( بيمارستان شفا يحيائيان ) و مسجدى هم به نام او در قسمت شمالى خيابان نزديك بيمارستان ساخته‌اند .\r\nمعتمد الملك در كودكى مدتى حكومت قزوين را داشت و محمد اسمعيل خان نامى به نيابت او حكومت مىكرد . ( مينودر ، ص 743 )\r\n\r\nسعد السلطنه ، آقا باقر خان سرتيپ ( ص 56 - ص 33 چاپ اول )\r\nآقاى مهدى بامداد او را پسر آقا اسمعيل دائى ميرزا على اصغر خان اتابك مىداند و اعتماد السلطنه مىنويسد از طرف زن نسبتى به امين السلطان مرحوم دارد ( خاطرات اعتماد السلطنه ، ص 724 ) و در « مينودر » آمده است كه « نامش باقر و از مردم اصفهان بود . نخست نوكرى آقا ابراهيم آبدار ملقب به امين السلطان را داشت و در دستگاه او ترقى كرد » ( ص 254 ) .\r\nبه هرحال هرچه بود در سايهء محبت و علاقهء امين السلطان به او ، از نيستى به هستى و از هيچ به همه چيز رسيده است .\r\nابتدا نايب آبدارخانهء شاهى بود و در سفر اول شاه به اروپا جزو ملتزمين ركاب و به قول اعتماد السلطنه آشپز امين السلطان بود .\r\nآغاز نفوذ او در قزوين از اينجا بود كه رياست راه شوسه و مهمانخانهء دولتى قزوين با او بود . قره‌سوران راه نيز زير دست وى بود . غلهء ديوان هم كه چهار هزار خروار بود ابوابجمع او بود . وجه نظام را هم ابوابجمع او كرده بودند و ميزان آن مبلغ چهار هزار تومان بود . ( شرح حال عباس ميرزاى ملك آرا ، ص 97 )\r\n\r\n","description":"","footnote":"","page_name":" 598 ","page_number":188},
  {"content":"\r\n\r\nازاين‌رو از سال 1307 تا 1309 به نيابت اللهقلى ميرزاى ايلخانى حكومت قزوين را داشت و از 1310 خودش مستقلا حاكم آنجا شد .\r\nدر موقع مسافرت امين اقدس به اروپا او رياست همراهان زن شاه را داشت و در اروپا كاريكاتور او و آغا بهرام خواجه و ميرزا احمد خان مترجم را كه باهم دعوى مىكردند كشيدند و اين امر در ايران انعكاسى بد يافت . ( خاطرات اعتماد السلطنه ، ص 797 و 802 )\r\nآقا باقر مردى به كلى بيسواد ولى زرنگ و جدى و پشتكاردار بود . مقام و منصب او را مغرور نمىكرد و گاهى خود را « باقر كچل » مىخواند . ( مينودر ، ص 254 )\r\nبا اين صفات زيردست فردى مثل خود تربيت شد و مشاغلى از قبيل مديريت گمرك گيلان و مازندران و بنادر و درياى خزر ، مأموريت غلات قزوين ، تصدى قسمتى از آبدارخانهء شاهى ، حكومت طارم ، حكومت لشت‌نشا و تصدى املاك خالصه‌اى كه از مجد الدوله در ازاى باقى مالياتى او گرفته شده بود ، رياست سوارهء قره‌سوران و ادارهء راه شوسهء قزوين به او واگذار شد و او در اين مشاغل هم خود ثروتمند شد و هم خدماتى انجام داد .\r\nاز طرز حكومت او در قزوين اظهار رضايت شده است . چه او در دورهء فرمانروائى خودش درآبادى قزوين زحمت بسيار كشيده و در عمران اين شهر سهم وافرى داشته است . سراى سعادت يا سعديه را او ساخته و آثار ديگرى نيز به‌وجود آورده است .\r\nچگونگى حكمرانى او را مؤلف مينودر در كتاب خود آورده است . وى در حدود پانزده سال با قدرت در قزوين حكومت نمود . ( مينودر ، ص 289 و 252 )\r\nدر 1306 ملقب به سعد السلطنه شد . در تجمل زندگى او اعتماد السلطنه مىنويسد : « خانهء سعد السلطنه اگرچه در محلات كثيف طهران واقع است بايستى زياده از صد هزار تومان خرج كرده باشند . دوسه اطاقش و گلخانه‌اش كه من ديدم متجاوز از هشتاد چهلچراغ آويخته شده بود . . . هر اطاقش به قدر تمام مايملك من اسباب دارد . ( خاطرات اعتماد السلطنه ، ص 1097 )\r\nدر مأموريت امين الدوله به تبريز آقا باقر نيز با او بود و مدتى حاكم ساوجبلاغ مكرى گشت . از 1315 تا 1316 حاكم گيلان بود .\r\nدر 1325 حاكم زنجان شد و در آنجا ميان او و آخوند ملا قربانعلى مجتهد فاضل سالخورده و با قدرت شهر كدورتى پيش آمد و ماده غليظ شد . آخوند دستور داد او را گرفته از شهر بيرون كنند . طلاب و عوام الناس به مقر حكمران ريختند و در اين هنگامه چماقى بر سر سعد السلطنه فرود آمد و او بىهوش شد . وزير زنجان در صدد نجات و مداواى او برآمد ، ولى آخوند پيام داد كه بايد حاكم در ظرف دو ساعت از شهر برود و گرنه خانهء وزير خراب خواهد شد . او نيز ترسيد و حاكم را با درشكه‌اى به طهران روانه كرد . او در ميان راه در قروه درگذشت . جنازهء او را به قم بردند و در مقبره‌اى كه براى خود در صحن امين السلطان بود دفن كردند .\r\nآقا باقر داراى درجه و منصب امير تومانى نيز بود . داستان سعد السلطنه و ملا\r\n\r\n","description":"","footnote":"","page_name":" 599 ","page_number":189},
  {"content":"\r\n\r\nقربانعلى در تاريخ مشروطهء ايران از احمد كسروى ( چاپ 3 ج 1 ص 402 ) آمده است .\r\n\r\nناظم الملك ، ميرزا محمد حسين تفرشى ( ص 56 - ص 33 چاپ اول )\r\nاز مستوفيهاى دربار بود . دوستعلى خان معير او را وزير يزد كرد و چون حكومت يزد را به سلطانمراد ميرزاى حسام السلطنه دادند ( 1287 ) او پسر بزرگ خود ابو الفتح ميرزا را به يزد فرستاد و اين شخص سمت وزارت او را داشت و در همين سال به لقب « ناظم الملك » ملقب شد .\r\nسال بعد حكومت اصفهان را به حسام السلطنه دادند و او هم همان ابو الفتح ميرزا را كه داماد شاه هم شده بود به نيابت خود به اصفهان فرستاد و وزارت او را به ناظم - الملك داد . اما پس از اندك مدتى ناظم الملك در اصفهان درگذشت و حسينقلى خان ما فى جاى او را گرفت . ( با استفاده از مهدى بامداد )\r\nاز آثار حكومت دوستعلى خان معير در يزد اين بود كه پيشنهاد كرد همه ساله دوسه هزار تومان از بابت ماليات اجناس يزدى گرفته شود و كم‌كم اين مبلغ به ده هزار تومان رسيد و گويا شاه را هم از آن اجناس خوش مىآمده و آنها را مىپسنديده است . اين اجناس قدرى به عملهء خلوت و قدرى به حرم‌خانه تقسيم مىشد . ( خاطرات اعتماد - السلطنه ، ص 127 و 128 )\r\n\r\nمحمد خان والى ( ص 57 - ص 33 چاپ اول )\r\nپسر قاسم خان والى در 1260 متولد شد و زبان فرانسه را در روسيه تحصيل كرد .\r\nدر موقع اعزام محصل در زمان ناصر الدين شاه كه اغلب از شاگردان دار الفنون بودند او را نيز پدرش به اروپا فرستاد و به موسيو « وردو » سپرد و او گزارش كارهايش را به امير نظام گروسى وزير مختار ايران مىداده است .\r\nتحصيلات او در رشتهء نظامى بود و چون به ايران بازگشت به لقب پدر مفتخر و به منصب سرتيپى اول نايل گشت . بعدا به نيابت سفارت پطرزبورگ برقرار شد .\r\nدر 1282 حاكم يزد شد و در 1289 لقب « والى » به او داده شد .\r\nاز 1290 تا 1296 هم دوباره حاكم يزد بود و در آنجا آثار خيرى از آب‌انبار و كاروانسراى بازرگانان به نام او مانده است .\r\nدر تاريخ يزد عبد الحسين آيتى دو دوره حكومت او را از 1280 تا 1287 و از 1293 تا 1297 چهار سال نوشته‌اند و از نحوهء حكومت او بسيار اظهار رضايت شده است .\r\nاز آباديهاى او در يزد بازار خان و كاروانسراى والى و مسجد والى و مسجدى\r\n\r\n","description":"","footnote":"","page_name":" 600 ","page_number":190},
  {"content":"\r\n\r\nدر دار الحكومه و قسمتى از عمارت دار الحكومه و قنات مهدى آباد رستاق و عمارتى كه سابقا پست‌وتلگراف بود و اكنون خراب كرده و از نو ساخته‌اند و باغ خان در دو فرسخى يزد بين راه يزد و نفت را ذكر كرده‌اند . مؤلف تاريخ يزد او را مردى باديانت و پارسا و با عاطفه و خيرخواه دانسته است كه عدالتش ضرب المثل بود و خداپرستيش مشهور .\r\nدر 1304 مأمور آذربايجان شد و چند سالى حاكم خوى و سلماس بود و در 1309 قمرى در چهل و نه سالگى در خوى به سكته درگذشت .\r\nاسد الله خان والى پسر اوست .\r\n\r\nابراهيم خليل خان ( ص 57 - ص 33 چاپ اول )\r\nپيشخدمت‌باشى ظل السلطان كه شش سال از 1297 تا 1303 در اين مقام بود .\r\n\r\nبنان الملك ، ميرزا رضا خان ( ص 57 - ص 33 چاپ اول )\r\nپسر حاجى محمد اسمعيل تاجر شيرازى مشهور به ميناكار ، در حدود 1255 متولد شده و گويا از جوانى طب نيز خوانده بوده است . از اعيان محلهء ميدان شاه شيراز و مدتى منشى نظام و سركردهء سيصد سوار ابو ابجمعى خود بوده است .\r\nبنا به نوشتهء تاريخ اصفهان وى عكاس و منشى حضور ظل السلطان بود و در 1300 پس از مرگ مشير الملك شيرازى ، ظل السلطان لقب او را به ميرزا حبيب الله خان انصارى بنان الملك داد و لقب بنان الملك را به ميرزا رضا صاحب ترجمه ( ص 289 ) .\r\nدر 1305 عنوان جنابى گرفت .\r\nدر 1306 ميانهء او و ظل السلطان تكدرى پيش‌آمد و او قهر كرده به لندن رفت .\r\n( خاطرات اعتماد السلطنه ، ص 745 )\r\nدر 1308 به وساطت اعتماد السلطنه جزو مجلس شوراى دولتى شد . ( خاطرات اعتماد السلطنه ، ص 828 )\r\nدر 1309 تقاضاى قونسولگرى بغداد كرد . شاه هم حاضر شد اما امين السلطان نگذاشت ( خاطرات اعتماد السلطنه ، ص 910 ) اين كار صورت بگيرد . اما بعدا قونسول مصر شد و تا شعبان 1311 در اين مقام بود و بعد معزول شد و به طهران آمد . ( خاطرات اعتماد السلطنه ، ص 1067 )\r\nآنگاه به اصفهان رفت و در شعبان 1313 در آنجا درگذشت و به قول اعتماد - السلطنه ظل السلطان او را با سم الفار مسموم ساخت . ( خاطرات اعتماد السلطنه ، ص 1201 )\r\n\r\n","description":"","footnote":"","page_name":" 601 ","page_number":191},
  {"content":"\r\n\r\n\r\nعبد الله ميرزا ( ص 57 - ص 33 چاپ اول )\r\nپسر بيست و ششم عباس ميرزا كه در جوانى فوت شد . اين مأموريت او در سال 1264 بوده است . در آغاز سلطنت ناصر الدين شاه . ( منتظم ناصرى ، ج 3 ص 196 )\r\n\r\nميرزا شفيع تويسركانى ( ص 57 - ص 33 چاپ اول )\r\nاز مستوفيان دربار در 1271 وزير كرمان شد و در 1272 وزير يزد بود و در 1275 به واسطهء شكايات اهالى معزول شد و ميرزا فتحعلى صاحب ديوان به‌جاى او رفت . از جمله تعديات او اينكه مبلغ هنگفتى از مرحوم حاجى احمد افشار پدر مرحوم حاجى محمد صادق و جد آقاى دكتر محمود افشار و برادران و جد اعلاى آقاى ايرج افشار و برادران مصادره كرد و بعدا آن را « جهاديه » نام نهاد . حاجى به طهران آمد و تظلم كرد و آنقدر ايستادگى نمود تا آن پول را پس‌گرفت . « * »\r\nدر 1278 دوباره وزارت يزد به او داده شد .\r\n\r\nعميد الملك ، ناصر قلى خان قاجار ( ص 57 - ص 34 چاپ اول )\r\nپسر امير اصلان خان مجد الدوله و پسرخالهء ميرزا على خان امين الدوله و پسر - عموى عليرضا خان عضد الملك در 1285 ملقب به عميد الملك شد و در سالهاى 1285 و 1295 و 1301 و 1310 حاكم خمسه بود .\r\nدر دفعهء دوم بود كه پس از فرار عباس ميرزاى ملك‌آراء اسناد او به دست وى افتاد و من جمله كتاب شرح حال يا روزنامهء او بود كه به قول اعتماد السلطنه در آن خيلى بد از شاه و مادر شاه نوشته است و ازاين‌رو قطعا اين كتاب در همان موقع به نظر شاه رسيده است . ( خاطرات اعتماد السلطنه ، ص 190 )\r\n\r\n\r\n","description":"","footnote":"\r\n( * ) خورموجى در حقايق الاخبار نوشته است :\r\n« چنانچه در چهار سال قبل كه اول نوبت وزارت و حكمرانى ميرزا شفيع تويسركانى در دار العباد يزد و ثانى اشرف چوپانى بود ، از حاجى احمد نام افشار كه از معتبرين و اشراف تجار آن ديار است مبلغى گزاف كه به مرتبهء عشرات آلاف مىرسيد مصادره نمود . پس از اشتهار چون مقام جحد و انكارى نبود اجتهادى نموده وجه جهاديه‌اش ناميد . به دار الخلافه حمل داد . شهريار عدالت‌گستر چون از ماجرا مطلع و مستحضر آمد پس از مؤاخذهء شديد بدون زياده و نقصان به حاج مشار مسترد گردانيد » ( حقايق الاخبار ، چاپ جديد حسين خديو جم ، ص 270 - 271 ) .\r\nهمچنين نگاه كنيد به روايت دكتر محمود افشار در مقدمهء كتاب « گفتار ادبى » ( جلد اول ، تهران ، 1360 ) و به مجموعهء كمينه نوشتهء ايرج افشار ( تهران ، 1352 ) .\r\n","page_name":" 602 ","page_number":192},
  {"content":"\r\n\r\nدر دفعهء سوم يكهزار و پانصد تومان باقىدار شد كه به خشونت از او گرفتند و پانصد تومان هم او را جريمه كردند . ( خاطرات اعتماد السلطنه ، ص 423 )\r\nدر 1305 نايب وزارت عدليه بود و به قول اعتماد السلطنه تمام مداخل وزارت عدليه را مىخورد و جزئى سهمى به خان مىداد . ( خاطرات اعتماد السلطنه ، ص 681 )\r\nدر 1310 مادرش درگذشت و در 1310 كه حاكم زنجان بود در ظرف هفت هشت ماه متجاوز از يكصد و پنجاه نفر را كشته بود . ازاين‌رو او را معزول و امير خان سردار را حاكم خمسه كردند . ( خاطرات اعتماد السلطنه ، ص 1052 )\r\nدر 1313 ملقب به امجد الدوله شد و پس از حج او را حاجى امجد الدوله مىگفتند .\r\nعميد الملك خيلى چاق و سنگين بوده است . اعتماد السلطنه مىنويسد « در روز جمعه 10 صفر 1305 شاه دوسه نفر فراش به احضارم فرستاد و من خيلى وحشت كردم . بعد معلوم شد كه در آبدارخانه قپان فرنگى گذاشته بودند و شاه مشغول آزمايش و وزن كردن خود بوده و او را هم خواسته است . در اين توزين شاه بيست و شش من بود و اعتماد السلطنه سى من و نيم و عميد الملك سى و هفت من و نيم همه به وزن تبريز كه در طهران معمول است . » ( خاطرات اعتماد السلطنه ، ص 593 )\r\n\r\nسعد الملك ، حسينقلى خان ( ص 57 - ص 34 چاپ اول )\r\nهمان نظام السلطنه ما فى است كه شرح حال او در صفحهء 586 گذشت .\r\n\r\nعباسقلى خان پسيان ( ص 57 - ص 34 چاپ اول )\r\nاز زمان محمد شاه به اين سمت منصوب شده بود و تا 1271 هم در اين سمت بود .\r\nاز آن سال تغيير مأموريت يافت و به حكومت شاهرود و بسطام معين شد . در آنجا او را با حاجى مير هاشم بسطامى از متنفذين محل كدورتى پيش‌آمد . حاجى گويا مردم را بر ضد او برانگيخت و خود به عزم طهران حركت كرد . عباسقلى خان بر علت اطلاع يافت و در مقام ممانعت برآمد و بسطامىها او را كشتند ( 1272 ) . ( منتظم ناصرى ، ج 3 ص 245 - حقايق الاخبار ، چاپ 2 ص 147 ) . دولت چراغعلى خان زنگنه را براى تسكين شورش و دستگيرى مقصرين فرستاد .\r\n\r\nاحتشام الملك ، جلال الدين ميرزا ( ص 57 - ص 34 چاپ اول )\r\nپسر بزرگ خانلر ميرزاى احتشام الدوله در 1269 به نيابت پدر حاكم لرستان\r\n\r\n","description":"","footnote":"","page_name":" 603 ","page_number":193},
  {"content":"\r\n\r\nشد .\r\nدر 1276 حاكم بروجرد بود و در 1279 ملقب به احتشام الملك گرديد .\r\nدر 1285 حاكم كاشان شد و سه سال در آن مقام بود و اندكى بعد در جوانى درگذشت .\r\nوى داماد فرهاد ميرزاى معتمد الدوله به دخترش حرمت الدوله بود .\r\n\r\nميرزا همايون غفارى ( ص 57 - ص 34 چاپ اول )\r\nپسر ميرزا آقا خان و پسر عموى فرخ خان و ميرزا هاشم خان امين الدوله .\r\n\r\nمؤتمن السلطنه ، ميرزا على رضا ( ص 57 - ص 34 چاپ اول )\r\nبرادر بزرگ حاجى ميرزا محمد رضاى مستشار الملك مؤتمن السلطنه كه او را به بابىگرى متهم ساختند و تا 1290 حيات داشته است ( مطلع الشمس ، ص 115 ) . هرچند كه از صدر التواريخ بر مىآيد كه حاكم كاشان ميرزا محمد رضا بوده است . ( ص 254 )\r\nحاجى ميرزا محمد رضا در 1278 به منصب استيفاء نايل شد ( منتظم ناصرى ج 3 ص 277 ) .\r\n\r\nمظفر الملك ، ميرزا محسن خان ( ص 58 - ص 34 چاپ اول )\r\nپسر ملا عبد الطيف طسوجى مترجم كتاب الف ليله و ليله از دانشمندان آذربايجان كه خود نيز ابتدا از طلاب و در لباس روحانيت بود و چون خواهرش زن ظل السلطان شد او و برادرش ميرزا مهدى ترك روحانيت گفتند و در خدمت ظل السلطان در آمدند .\r\nصاحب ترجمه از 1298 تا 1300 به نيابت ظل السلطان حاكم بروجرد بود و در 1300 ملقب به مظفر الملك گرديد .\r\nدر 1301 نيز دوباره به همان حكومت قبلى منصوب شد . پس از آن مدتى ناظر ظل السلطان بود .\r\nاز 1307 تا 1309 نايب الحكومهء عراق و محلات و در قبال شاهزاده ، امين السلطان از او حمايت مىكرد .\r\nوى پدرزن حاج ميرزا يحيى دولت‌آبادى بود . پسرى داشت به نام غلامرضا خان كه بعد از او لقب پدر را گرفت و در 1341 خورشيدى درگذشت .\r\n\r\n","description":"","footnote":"","page_name":" 604 ","page_number":194},
  {"content":"\r\n\r\n\r\nحشمة الدوله ، عبد الله ميرزا ( ص 58 - ص 34 چاپ اول )\r\nعبد الله ميرزاى پسر بيست و ششم عباس ميرزاى نايب السلطنه و متولد 1261 هجرى قمرى كه نام اصليش سلطان ابراهيم ميرزا بود و چون پدرش در جوانى درگذشت ناصر الدين شاه اسم عبد الله ميرزا را بر او گذارد و پس از فوت عمويش حمزه ميرزاى حشمت الدوله در 1297 لقبش را به وى داد .\r\nوى از حكام درجه دو و سه و مردى متعدى بوده است . در 1305 حاكم گلپايگان و كمره بود و مردم از او شكايت كردند و اموال او مصادره شد و خودش به خانهء امين السلطان بست نشست . ( خاطرات اعتماد السلطنه ، ص 252 )\r\nدر 1309 با دادن ده هزار و به قولى بيست هزار تومان حاكم استراباد شد ( خاطرات اعتماد السلطنه ، ص 910 ) و چون خواست آن پول را از مردم درآورد مردم به شكايت برخاستند و به شاه تلگراف كردند . تلگراف را به نظر شاه نرسانده به خود حاكم رجوع كردند . حاكم نيز در صدد آزارشان برآمد و خواست زن و بچه آنها را بگيرد و اذيت كند . پس قريب پانصد نفر زن و بچه به تلگرافخانهء روس رفته عريضهء تلگرافى به شاه فرستادند و خودشان در قونسولخانهء روس بست نشستند و اين گويا اولين بست‌نشينى ايرانيان در سفارتخانهء خارجى بوده است . ( خاطرات اعتماد السلطنه ، ص 951 ) و لذا در اوايل سال 1310 از آن سمت معزول شد و فقط شش ماه در استراباد بود . ( خاطرات اعتماد السلطنه ، ص 966 ) .\r\n\r\nمحبعلى خان ماكوئى ( ص 58 - ص 35 چاپ اول )\r\nاز سرداران طرفدار حاجى ميرزا آقاسى كه در 1257 مقام سرتيپى داشت و با شش فوج سرباز و جمعى سوار بروجردى و كرمانشاهى به اردوى منوچهر خان معتمد - الدوله در خوزستان پيوست و منوچهر خان او را به حكومت بختيارى فرستاد و او تكاليف خود را در آنجا انجام داد و معتمد الدوله او را به كرمانشاه فرستاد و از طهران نيز به او حكم شد كه قاتلان حاجى خان شكى حاكم سابق را گرفته به طهران فرستند . اين حكم به دست حاكم كرمانشاه عبد الحسين خان جوانشير افتاد و او خوانين آنجا را تحريك كرد و مىخواست با محبعلى خان جنگ كند . ازاين‌رو معزول گشته فتحعلى خان به‌جاى او منصوب شد و او مأموريت خود را انجام داد و چون عبد الله پاشاى بابان به قصد سنندج حركت كرده بود فتحعلى خان با پانزده هزار نفر روانهء كردستان شد و عبد الله پاشا ترسيده بازگشت و جنگى اتفاق نيفتاد و فتحعلى خان هم به كرمانشاه بازگشت و در حكومت مستقل شد و آن‌گاه به دزفول و خرم‌آباد رفته آن صفحات را منظم كرد و از بروجرد به اصفهان رفت و با منوچهر خان معتمد الدوله ملاقات نمود و چون خوانين\r\n\r\n","description":"","footnote":"","page_name":" 605 ","page_number":195},
  {"content":"\r\n\r\nكرمانشاه با وى مساعد بودند چون حاجى ميرزا آقاسى معزول شد بر او شوريدند ولى محبعلى خان از كرمانشاه فرار كرده بود ، به اين معنى كه در مرض موت محمد شاه حاجى - ميرزا آقاسى چاپارى به تعجيل نزد او فرستاد و او را به فرار تشويق كرد . او نيز به بهانه‌اى از طهران بيرون آمده با سوارهاى مورد اطمينان خود به طرف خمسه رفت و در آنجا به اردوى شاه تازه ملحق شد و چون از وضع حاجى ميرزا آقاسى مطلع شد خواست فرار كند كه گرفتار و محبوس شد . ولى ظاهرا چيزى نگذشت كه مورد عفو واقع شد ( تاريخ نو ، ص 330 ) . در سال 1267 به منصب ميرپنجگى نايل شد ( منتظم ناصرى ، ج 3 ص 207 ) و در سال 1272 درگذشت . ( حقايق الاخبار ، چاپ 2 ص 160 )\r\n\r\nحسام الملك ، حسين خان قراگوزلو ( ص 58 - ص 35 چاپ اول )\r\nپسر على خان نصرت الملك و زبيده خانم دختر بيست و هفتم فتحعلى شاه قاجار كه در 1287 ملقب به حسام الملك شد و از 1301 تا 1305 به نيابت از ظل السلطان در كرمانشاه حكومت مىكرد و تا صفر 1307 نيز حكومت او بر آنجا مستقلا ادامه يافت و در روز جمعه 29 صفر 1307 فوت شد و لقب و حكومتش را به پسرش دادند . ( خاطرات اعتماد السلطنه ، ص 765 )\r\nحسام الملك داماد ميرزا نبى خان امير ديوان بود و اين گويا زناشويى دوم او بوده است . چه زن اول او خواهرزن شيخعلى ناظم العلماء بود كه در اواسط ماه رمضان 1298 فوت شده بود ( خاطرات اعتماد السلطنه ، ص 109 ) و دختر ميرزا نبى خان عصر دوشنبه 18 رجب 1302 بر سر زائيدن مرده است . ( خاطرات اعتماد السلطنه ، ص 403 )\r\nمادر حسام الملك از عارفات و مريد حاجى ميرزا علينقى همدانى بوده است و شرح حال او در كتاب تاريخ عضدى آمده است ( چاپ 2 ص 14 و 15 ) .\r\n\r\nمحمد ولى خان بيگلربيگى ( ص 59 - ص 35 چاپ اول )\r\nپسر حاجى رضا خان و پسر محمد ولى خان پسر قره خان قاجار دولو كه در 1275 كه حشمت الدوله حاكم خراسان شد او نيز به سردارى آن ايالت منصوب گشت ( حقايق - الاخبار خورموجى ، ص 249 - منتظم ناصرى ، ج 3 ص 260 ) و قلعهء تازه‌ساز سرخس و ساخلوى آن زير نظر وى قرار گرفت . ( منتظم ناصرى ، ج 3 ص 263 )\r\nدر اردوكشى مقرون به شكست 1276 شركت نداشت و از بين راه به مشهد بازگشت ، زيرا فرماندهى ادارهء آن قشون بسيار مفتضحانه بود .\r\nدر 1281 به حكومت استراباد ( منتظم ناصرى ، ج 3 ص 288 ) منصوب شد و آن نواحى را نظمى داد . در خواجه نفس قلعهء نظامى ساخت و مستحفظ در آن گماشت و\r\n\r\n","description":"","footnote":"","page_name":" 606 ","page_number":196},
  {"content":"\r\n\r\nبندرود گرگان را نيز ساخت .\r\n\r\nجعفر قلى خان ايلخانى ( ص 59 - ص 35 چاپ اول )\r\nپسر نجفعلى خان كرد شادلو از خوانين و امراء بزرگ خراسان بود كه در هنگام لشكركشى محمد شاه به خراسان ( 1253 ) با سواران ابوابجمعى خود در جنگ شركت داشت .\r\nپس از آن با سالار همدست و سالار داماد او شد و چون امير كبير به صدارت رسيد او را به وساطت سليمان خان افشار به طهران خواند و او هم پذيرفت و به طهران آمد و مورد عفو واقع شد .\r\nدر 1272 به حكومت استراباد منصوب شد و تا 1274 حكومت آنجا را علاوه بر حكومت موروثى بجنورد در دست داشت . ( حقايق الاخبار ، ص 158 و 161 )\r\nدر 1284 از طرف شاه مأمور تنبيه تركمنهاى يموت و گوكلان گرديد . ( منتظم ناصرى ، ج 3 ص 304 )\r\nجعفر قلى خان لقب سهام الدوله داشت و اين لقب پس از او به برادرش حيدر قلى خان رسيد و ظاهرا اين هردو امر در 1284 به وقوع پيوست .\r\n\r\nاعتماد الدوله ، عيسى خان ( ص 59 - ص 35 چاپ اول )\r\nموسى خان پسر بزرگ اعتضاد الدوله و عزت الدوله در 1285 به اين سمت منصوب شد و عمويش محمد على خان بيگلربيگى از او نيابت مىنمود .\r\n\r\nصاحب اختيار ، سليمان خان افشار ( ص 59 - ص 35 چاپ اول )\r\nاز ايل افشار قاسملو و پسر محمد ولى خان و نوه نصر الله خان ملقب به زهرمار خان كه از شدت ترشروئى اين صفت به او داده بودند .\r\nدر حدود سال 1227 هجرى قمرى متولد ( خاطرات اعتماد السلطنه ، ص 719 ) و در 1245 وارد خدمت دولت شد . مادرش زن معززهء محترمه‌اى بود و فتحعلى شاه او را خيلى احترام مىنمود ، چون نصر الله خان و محمد ولى خان هردو از سرداران معتبر قاجاريه بودند .\r\nفتحعلى شاه به صرافت طبع دختر خود قيصر خانم را كه دختر سى و يكم او و مادرش دختر حسينعلى خان بيگلربيگى اورميه بود در سال 1249 به دو داد . ( تاريخ\r\n\r\n","description":"","footnote":"","page_name":" 607 ","page_number":197},
  {"content":"\r\n\r\nعضدى ، ص 35 چاپ 2 )\r\nدر لشكركشى هرات در زمان محمد شاه شركت داشت و رشادتهائى از خود بروز داده بود . ( خاطرات اعتماد السلطنه ، ص 1303 )\r\nپس از مرگ محمد شاه كه سيف الملوك ميرزا پسر على ميرزاى ظل السلطان به طلب پادشاهى برخاست و عده‌اى از ايلات قزوين را دور خود جمع كرد سليمان خان كه رئيس سواران اطراف طهران بود او را دستگير ساخت و به طهران آورد . آنگاه از طرف امير كبير مأمور شد كه به اتفاق نور محمد خان عم سالار با او و جعفر قلى خان شادلو مذاكره و آنها را به اطاعت دولت ترغيب نمايد و او در مورد جعفر قلى خان توفيقى حاصل كرد و او را به طهران آورد .\r\nپس از آن امير كبير او را مأمور دفع ياغيان مازندران ساخت و او اين مأموريت را هم به خوبى انجام داد .\r\nدر 1278 مأمور نظم لرستان و خوزستان شد و در 1281 به اتفاق ميرزا محمد خان قاجار سپهسالار مأمور تنبيه تركمانهاى استراباد و نظم آن حدود شد .\r\nدر اواخر سال 1285 به حكومت و فرماندهى قواى استراباد مأمور شد و در اوايل سال بعد لقب صاحب اختيار به او داده شد .\r\nحكومت او در اين منطقه هفت سال طول كشيد و در 1292 به طهران احضار شد و دوباره در 22 شوال همان سال به حكومت استراباد مأمور شد و در اين مأموريتها از تركمانها عدهء بسيارى را به قتل رسانيد . ( خاطرات اعتماد السلطنه ، ص 53 و 417 )\r\nدر 1296 به رياست قشون خراسان منصوب شد و در 1300 مأمور تعيين حدود جديد ايران و روس از طرف خراسان شد و شرح اين مأموريت را ارفع الدوله مترجم او در كتاب شرح حال خود به نام « ايران ديروز » نوشته است . ( نيز خاطرات اعتماد السلطنه ، ص 287 )\r\nدر پايان اين مأموريت در تاريخ 20 ربيع الثانى 1307 به اتفاق سهام الدوله ايلخانى بجنورد به طهران آمد و به حضور شاه رسيد و در اواسط رمضان 1309 در طهران درگذشت . ( خاطرات اعتماد السلطنه ، ص 921 )\r\n\r\nساعد الدوله ، حبيب الله خان تنكابنى ( ص 59 - ص 35 چاپ اول )\r\nپسر ولى خان سرتيپ تنكابنى و پدر محمد ولى خان سپهسالار اعظم . پدر و پسر هردو در اردوى هرات همراه محمد شاه بودند . پدر كشته شد و لقب و منصب او به پسرش رسيد و پس از رسيدن به طهران حكومت تنكابن و كجور و كلارستاق را نيز به دو دادند و در 1286 ملقب به ساعد الدوله شد .\r\nدر 1298 به حكومت استراباد رسيد و تا 1303 در آن مقام بود و در شوال 1299 كه در آنجا شورش پديد آمده بود آن را فرونشاند . ( خاطرات اعتماد السلطنه ، ص 215 )\r\n\r\n","description":"","footnote":"","page_name":" 608 ","page_number":198},
  {"content":"\r\n\r\nدر شعبان 1303 ظاهرا بنا به تمايل روسها از آن مقام معزول شد . ( خاطرات اعتماد السلطنه ، ص 495 )\r\nدر 1309 سيدى از اهل صحنهء كرمانشاه يا اروميه در ميان قبايل خواجه‌وند كلاردشت رفته و به ادعاى امامت فتنه‌اى برپا نموده و برادر حاجب سلطان خواجه‌وند يكى از زنان شاه را با هشت تن از افراد خانواده‌اش كشته بود ( خاطرات اعتماد السلطنه ، ص 886 ) . ساعد الدوله مأمور رفع غائله شد و او در روز 13 جمادى الثانيهء 1309 به آنجا رسيده جنگى نمود و كشتارى هولناك بين پانصد تا هزار تن از آنان كرد و سيد و بعضى از اتباع او را دستگير كرد و به طهران آورد و از اين جهت تقربى يافت .\r\n( خاطرات اعتماد السلطنه ، ص 889 )\r\nدر رمضان 1310 حاكم عراق شد ( خاطرات اعتماد السلطنه ، ص 890 ) و تا 24 شوال 1311 در آن مقام بود و آن روز تلگرافى استعفا كرد و سرانجام در سال 1326 درگذشت و جسدش را به مشهد برده در حرم حضرت رضا دفن كردند . ( خاطرات اعتماد السلطنه ، ص 1086 )\r\n\r\nمحمد امين ميرزا ( ص 59 - ص 36 چاپ اول )\r\nپسر چهل و پنجم فتحعلى شاه قاجار متولد روز دوشنبه دهم ربيع الثانى 1234 .\r\nدر 1279 به نيابت اعتضاد السلطنه به حكومت ملاير و تويسركان رفت .\r\nدر 1287 به حكومت كمره فرستاده شد و در اواخر 1290 به حكومت گلپايگان و خوانسار مأموريت يافت .\r\nظاهرا مثل اكثر شاهزاده‌ها و درباريان اهل قمار بوده است . چه بعد از عزل از اين مأموريت ضمن تشريح علل عزل خود براى اعتماد السلطنه افسوس داشته بود كه پول تمام شده و حالت مردم بد شده و ديگر قمارى در ميان نيست . ( خاطرات اعتماد - السلطنه ، ص 24 )\r\nصاحب ترجمه در روز چهارشنبه 12 ربيع الاول 1304 مرحوم شد . ( خاطرات اعتماد السلطنه ، ص 530 )\r\n\r\nبهاء السلطنه ، محمد خان ( ص 59 - ص 36 چاپ اول )\r\nدر اوايل 1306 حاكم گلپايگان بود و مردم بر او شوريدند و گويا به خانمش تجاوز كردند . خودش فرار كرد و به قم رفت . امين السلطان حاجى حسينعلى خان كالسكه‌چىباشى را كه حاكم تجريش بود براى تحقيق به گلپايگان فرستاد . ( خاطرات اعتماد السلطنه ، ص 689 )\r\n\r\n","description":"","footnote":"","page_name":" 609 ","page_number":199},
  {"content":"\r\n\r\n\r\nعبد الرسول خان سرتيپ ( ص 59 - ص 36 چاپ اول )\r\nفرزند عبد الحسين خان و نوادهء حاجى محمد حسين خان صدر اصفهانى كه به علت دانستن علم هندسه در ايران معروف به مهندس بود و از شاگردان خوب دار الفنون كه هنگام فرستادن آنها به فرانسه بر همه رياست داشت .\r\nوى در اروپا رشتهء رياضى را برگزيد و مدت هشت سال در آن رشته تحصيل كرد .\r\nپس از بازگشت به ايران مدتى در دار الفنون تدريس مىنمود و چون ماليات ملاير محل خرج دار الفنون معين و حكومت آنجا به عليقلى ميرزا رئيس دار الفنون داده شد او به نيابت خود عبد الرسول خان را به حكومت آنجا فرستاد .\r\nبعد از چندى به نيابت حكومت گيلان معين شد و به منصب سرتيپى و حمايل و نشان از اين درجه رسيد و سرانجام در سال 1291 چشم از جهان پوشيد . ( مرآت البلدان ، ج 2 ص 85 )\r\n\r\nسيف الدوله ، سلطانمحمد ميرزا ( ص 59 - ص 36 چاپ اول )\r\nپسر بزرگ سلطان احمد ميرزاى عضد الدوله ، پسر چهل و هشتم فتحعلى شاه كه مادرش خواهر ميرزا محمد خان سپهسالار قاجار و خودش نيز داماد او بود و به اين مناسبت به « آقاى داماد » شهرت يافت .\r\nدر روز اول شوال 1299 لقب سيف الدوله به او داده شد . ( خاطرات اعتماد السلطنه ، ص 211 )\r\nدر 1298 به سمت ژنرال آجودانى خاصهء ناصر الدين شاه برقرار شد .\r\nدر 1301 بيگلربيگى تبريز و در 1305 حاكم ملاير و تويسركان و نهاوند شد و بالنسبه براى آبادى ملاير اقدام كرد . اما ظالم و متعدى بود . در صفر 1307 احضار شد . ( خاطرات اعتماد السلطنه ، ص 762 )\r\nدوباره به مقر حكومت خود رفت . اما چون ظلم او از حد گذشت در سال بعد او را معزول كردند و به ناظم خلوت سپردند ، تا در خانهء او حبس باشد و گويا خيال مصادرهء او را داشتند . ( خاطرات اعتماد السلطنه ، ص 836 )\r\nدر 1309 حاكم همدان شد . اما در سال بعد ملا عبد الله مجتهد همدانى مردم را بر ضد دولت تحريك كرد و قراگوزلوها به‌هم ريختند و سه نفر كشته شدند و « آقاى داماد » از حكومت همدان عزل شد . ( خاطرات اعتماد السلطنه ، ص 955 )\r\nدر 1320 حاكم استراباد و در 1324 وزير تجارت و در 1325 حاكم كرمانشاه و در 1326 حاكم خوزستان بود .\r\nسلطان محمد ميرزا در 1339 هجرى قمرى درگذشت و در ملاير در پارك خود\r\n\r\n","description":"","footnote":"","page_name":" 610 ","page_number":200},
  {"content":"\r\n\r\nمدفون شد .\r\nوى در ملاير املاك و علايق بسيار داشت ، چه قسمت عمده از خالصه‌جات آن حدود را خريده بود و در آنجا باغ بزرگ ساخته بود به مساحت چهار كيلومتر . « * » مدرسه‌اى نيز براى فرزندان رعاياى خود ساخته بود .\r\nدر طهران نيز خانقاه و مقبرهء صفى عليشاه را ساخت ، زيرا مريد وى بود . مسجد اقصى در خيابان شاه‌آباد نيز از مستحدثات اوست .\r\nجميل السلطنه زن شيخ خزعل نوادهء او بود دختر امير خان جليل الدوله متوفى 1306 خورشيدى كه بعد از پدر ملقب به سيف الدوله شده بود .\r\n\r\nوزير نظام ، ميرزا حسن خان ( برادر امير كبير ) ( ص 60 - ص 36 چاپ اول )\r\nيعنى پسر كوچكتر كربلائى قربان آشپز و دربان قائم مقام كه غالبا زيردست برادرش امير كبير كار و از او نيابت مىكرد و ظاهرا بيشتر به علت اطمينان امير به دو بوده است .\r\nدر 1259 كه امير مأمور ارزنة الروم شد او را نايب وزير نظام آذربايجان گردانيد و پس از صدارت مقام مزبور را به او داد .\r\nدر رفع غائلهء زنجان او نيز از سركردگان بود و در 1267 حاكم عراق شد و پس از اندك مدتى دوباره به شغل سابق خود در تبريز برگشت و چون امير كبير معزول و كشته شد او هم از سمت خود بر كنار شد .\r\nدر 1270 دوباره حاكم عراق شد ، اما به نيابت ( منتظم ناصرى ، ج 3 ص 233 ) و ظاهرا آبادانيهائى هم در عراق به‌وجود آورد .\r\nدر 1275 يا 1276 درگذشت و جنازه‌اش را در كربلا بردند و نزد قبر مادرش به خاك سپردند . ميرزا حسن خان مردى تند بود و بهانهء افواج شورشى بر ضد امير يكى همين تندخوئى او بود .\r\n\r\nامير نظام ، امير قاسم خان ( ص 60 - ص 36 چاپ اول )\r\nپسر جيران فروغ السلطنه و وليعهد سوم ناصر الدين شاه و متولد 1270 كه نام جد مادرى ناصر الدين شاه بر او نهاده شده است .\r\nدر يك ماهگى ملقب به امير نظام شد و در 1274 پس از ماجراهاى سياسى بسيار بالاخره به ولايت عهدى تعيين گشت و ميرزا كاظم خان نظام الملك پيشكار او شد و سرانجام در پنج سالگى در 18 ذى القعده 1274 وفات يافت و مهديقلى ميرزا مذكور در\r\n\r\n\r\n","description":"","footnote":"\r\n( * ) اين باغ اكنون پارك ملى و داراى چشمه‌اى بزرگ و درختهاى چنار زيباست .\r\n","page_name":" 611 ","page_number":201},
  {"content":"\r\n\r\nمتن كه نايب او در حكومت عراق بوده به ظن غالب عموى ناصر الدين شاه و پسر عباس - ميرزا بوده است .\r\n\r\nجلال السلطنه ، محمد ميرزا ( ص 60 - ص 36 چاپ اول )\r\nپسر ميرزا مهدى خان اعتضاد الدوله و نوهء ميرزا محمد خان قاجار سپهسالار و ناصر الدين شاه از دخترش فخر الملوك ، در 1278 متولد شد و در چهار سالگى به‌جاى پدر به سمت كشيكچىباشى منصوب گشت و يك سال اين عنوان را دارا بود .\r\nدر 1288 دوباره به اين سمت منصوب گشت و باز هم اندك مدتى داراى اين سمت بود .\r\nدر 1300 هجرى قمرى ملقب به اعتماد السلطنه شد . ( خاطرات اعتماد السلطنه ، ص 535 )\r\nدر ربيع الثانى 1304 لقب عماد الدوله به او داده شد ( خاطرات اعتماد السلطنه ، ص 636 ) كه به قول شاه شايد اين لقب او را بزرگ كند ، ولى دو روز بعد اين لقب را هم از او گرفتند و به او لقب حشمت السلطنه دادند و باز سه روز بعد او را جلال السلطنه لقب نهادند . ( خاطرات اعتماد السلطنه ، ص 537 ) او و پدرش هردو نالايق بودند و پسر از پدر نالايقتر بود و در حقيقت مقام خانوادگى آنها را نگاه مىداشت .\r\n\r\n","description":"","footnote":"","page_name":" 612 ","page_number":202},
  {"content":"\r\n\r\n\r\nتوضيحات براى باب ششم شورشها و جنگهاى دورهء چهل ساله و شرح حال كسانى كه در آن حوادث دخيل بوده‌اند\r\n\r\n","description":"","footnote":"","page_name":" 613 ","page_number":203},
  {"content":"\r\n . \r\n","description":"","footnote":"","page_name":" 614 ","page_number":204},
  {"content":"\r\n\r\nشورشها و جنگهاى دورهء چهل ساله شورش بر جماعت ماكويى در تهران ( ص 61 - ص 37 چاپ اول ) حاجى ميرزا آقاسى چون خود اهل ايران بود و در ماكو بزرگ شده بود در دورهء صدارتش سربازان ماكوئى را به خود اختصاص داد و آنها را چنان مسلط كرده بود كه صريحا شبها با چراغ به خانهء مردم به دزدى مىرفتند و زن و بچهء مردم را بىسيرت مىكردند و چه بسا مردم هم به علت حمايت حاجى از اينها جرأت دم‌زدن نداشتند و اگر هم شكايتى مىكردند حاجى متصوف به تركى مىگفت اگر اين تركان با اطفال شما فلان كار نكنند پس با من بكنند . ( صدر التواريخ ، ص 183 ) يعنى صدراعظم صوفى تلويحا عمل آنها را مجاز مىشمرد و آنها را براى فعل زشت تشويق مىنمود .\r\nعجب آنكه اين سربازان متعدى متجاوز كه حاجى آنها را براى محافظت خود تقويت مىكرد چون محمد شاه درگذشت و مخالفت اعيان دربار با حاجى ظاهر شد از دور او پراكنده شدند و او را بازى نگرفتند تا حدى كه حاجى نتوانست در پايتخت بماند و پيداست كه با چنين سربازانى مردم پايتخت چه بايد بكنند .\r\nشمه‌اى از حركات و رفتار اين جماعت در صدر التواريخ و ديگر كتب تاريخى دورهء قاجاريه آمده است . ( با استفاده از صدر التواريخ ص 179 و 183 )\r\n\r\nطغيان سيف الملوك ميرزا ( ص 61 - ص 37 چاپ اول )\r\nظل السلطنه متولد روز دوشنبه 8 رجب 1224 كه به دختر داماد نايب السلطنه بود ، در موقعى كه وليعهد از اردبيل عازم عراق بود در خدمت وليعهد بود ( تاريخ نو ص 142 ) . چون وليعهد مأمور آرام ساختن يزد و كرمان گشت و اين مأموريت را به خوبى انجام داد حكومت كرمان را به سيف الملوك ميرزا داد . ( فرماندهان كرمان ، ص 17 )\r\nحكومت وى در كرمان دوسه ماه بيشتر طول نكشيد چه فرمانفرماى فارس يعنى حسينعلى ميرزا به بهانهء مهاجرت ايلات فارس به كرمان به آن شهر لشكر كشيد و سيف - الملوك از جلوى او گريخت . به اين ترتيب كه ابتدا تسليم شد و فرمانفرما او را روانهء\r\n\r\n","description":"","footnote":"","page_name":" 615 ","page_number":205},
  {"content":"\r\n\r\nفارس كرد ، اما در ابرقو مستحفظين خود را غافل كرد و به يزد گريخت ( تاريخ نو ، ص 166 ) و فرمانفرما بر شهر دست يافت و دختر نايب السلطنه زن سيف الملوك را به يزد فرستاد ( فرماندهان كرمان ، ص 20 ) .\r\nسيف الملوك هم در اين موقع در يزد بود . نايب السلطنه كه در اصفهان به خدمت پدر رفته بود و مأمور خراسان شده به تصويب پدر ، سيف الملوك ميرزا را حاكم كرمان كرد در سال 1248 ( تاريخ نو ، ص 151 ) . اما باز هم كار او در كرمان صورت درستى نگرفت و كرمان همچنين زير نظر فرمانفرما باقى ماند و سيف الملوك ميرزا به طهران آمد ( حقايق الاخبار ، چاپ 2 ص 21 ) و چون اندكى بعد نايب السلطنه در خراسان فوت شد كار سيف الملوك ميرزا هم به جائى نرسيد .\r\nپس از فوت فتحعلى شاه ، چون ظل السلطان پدر سيف الملوك ميرزا حاضر نشد كه محمد شاه را به سلطنت بشناسد و خود دعوى سلطنت كرد و گرفتار شد پيدا بود كه به فرزندان او هم اعتنائى نخواهد شد ، ازاين‌رو سيف الملوك ميرزا ابتدا با پدرش در طهران محبوس و بعدا در سال 1255 در قزوين متوقف ساختند ( تاريخ نو ، ص 244 و 250 ، حقايق الاخبار ، چ 2 ص 26 )\r\nدر تمام مدت سلطنت محمد شاه ، سيف الملوك ميرزا در قزوين بود و چون محمد شاه فوت شد به خيال خودسرى افتاد . سوارى چند گرد خود جمع كرد و در اطراف قزوين به فرمانروائى پرداخت و اتفاقا در همان موقع چاپار روس از تبريز چهار هزار تومان پول براى سفارت به طهران مىبرد و اين پول به دست سيف الملوك ميرزا افتاد . سليمان - خان افشار در قريهء چندار سراغ او را گرفته بر سر وى تاخت و او را گرفتار ساخت . در اين حيص‌وبيص سيف الملوك ميرزا پول سفارت را پس داد . ولى سليمان خان او را زنجير كرده به طهران فرستاد و او را در ارگ طهران حبس مؤبد و مخلد نمودند .\r\nنام صاحب ترجمه را در منتظم ناصرى ( ج 3 ص 96 ) و تاريخ ايران واتسون انگليسى سيف الملك ميرزا نوشته‌اند .\r\nاعتماد السلطنه هم او را به‌همين نام نوشته است و نوشته است كه وى دخترى داشت عاليه خانم نام كه در شب جمعه اول جمادى الاولى 1306 سكته كرده بود و چون با مادر اعتماد السلطنه خيلى دوست بوده سكتهء وى را به اطلاع وى رسانده بودند و او مىخواسته است شبانه به خانهء دوستش برود و اعتماد السلطنه مانع شده و خود رفته و روز بعد هم طولوزان را به معالجه او واداشته است . اين زن در آن موقع خيلى مفلوك بوده و تمام مال او را پسر ناقابلش رضا قلى خان تمام كرده بوده است . ( خاطرات اعتماد - السلطنه ، ص 700 )\r\nاين خانم در اوايل شوال 1306 فوت كرده است . ( خاطرات اعتماد السلطنه ، ص 744 )\r\nحبس مؤبد را در مورد قائم مقام پس از كشتن او به كار برده‌اند ( صدر التواريخ ص 159 ) . ندانستم كه در مورد سيف الملوك ميرزا هم همانطور بوده است يا مفهوم واقعى آن گرچه در تاريخ نو آمده است كه « . . . عفو ملوكانه را شامل حال او نموده بدون اذيت\r\n\r\n","description":"","footnote":"","page_name":" 616 ","page_number":206},
  {"content":"\r\n\r\nجانى در دار الخلافه زندگانى مىكند » . ( ص 319 )\r\n\r\nظل السلطان ، على ميرزا ( ص 61 - ص 37 چاپ اول )\r\nعلى ميرزا پسر دهم فتحعلى شاه و برادر اعيانى عباس ميرزا و متولد در ماه شعبان 1210 هجرى قمرى در 1225 در جنگ با روسها شركت داشت ، اما چند تن از سرداران آزموده در خدمت او بودند .\r\nدر 1232 لقب ظل السلطان و حكومت طهران به او داده شد . پس از فوت فتحعلى - شاه به تحريك برادرش علينقى ميرزاى ركن الدوله و حاجى ميرزا ابو الحسن خان شيرازى وزير دول خارجه ادعاى پادشاهى كرد و در اندك مدتى هفتصد هزار تومان از ذخيرهء خزانه را به باد داد و چون محمد شاه وليعهد قانونى بود خواست مملكت را باهم تقسيم كنند ، اما محمد شاه نپذيرفت و با تدابير قائم مقام خود را به طهران رسانيد و على ميرزا يا على شاه را با وزيرش محمد جعفر خان كاشانى دستگير ساخت و مىخواست او را بكشد يا كور كند اما به شفاعت خواهران عليشاه و خواهرهاى خودش از تنبيه او درگذشت و در اين جلسه شفاعت بود كه قائم مقام يكى از بهترين سجعها و اقتباسات ادبى خود را اظهار كرد كه « ارحم من رأس ماله الرجاء و سلاحه البكاء و جنوده النساء » كه دو جملهء اول از دعاى كميل است و سومى كنيهء قائم مقام يعنى بر آن‌كس رحم كن كه سرمايه‌اش اميد است و جنگ افزار او گريه و سپاه او زنان . ( تاريخ عضدى چاپ 2 ص 57 )\r\nظل السلطان را ابتدا به همدان بردند و از آنجا به مراغه و از آنجا به اردبيل و او را با برادران و برادرزادگانش در قلعهء اردبيل محبوس ساختند .\r\nظل السلطان و دو برادرش علينقى ميرزا و اماموردى ميرزا به وسيلهء نقبى از زندان فرار كردند و به روسيه رفتند . اما دولت روسيه آنها را نپذيرفت و آنها نيز از قفقاز به خاك عثمانى رفتند و در بغداد مقيم شدند .\r\nجهانگير ميرزا مىنويسد كه شاهزادگان به اسلامبول رفته و شهريه از سلطان گرفتند . پس از آن به مصر رفته با عنايت محمد على پاشاى مصر به زيارت مكهء معظمه مشرف شدند و از راه جبل به كربلا و كاظمين آمدند و مجاور شدند و ناصر الدين شاه و پدرش نسبت به ظل السلطان گاهگاهى اظهار التفات مىكردند و من جمله ناصر الدين شاه همه ساله دو هزار تومان به او مىداد . ( تاريخ نو ، ص 259 و 260 )\r\nعلى ميرزا در سال 1271 هجرى قمرى در شصت و دو سالگى در كربلا فوت شد .\r\nحسن خان سالار نوادهء دخترى او بوده است و لقب او بعدا به مسعود ميرزاى پسر ناصر الدين شاه داده شد . ظل السلطان خيلى شبيه به پدرش بوده است مخصوصا از جهت ريش .\r\n\r\n","description":"","footnote":"","page_name":" 617 ","page_number":207},
  {"content":"\r\n\r\n\r\nطغيان سالار در خراسان ( ص 61 - ص 37 چاپ اول )\r\nپسر پنجم اللهيار خان آصف الدوله كه از طرف پدر نوادهء ميرزا محمد خان بيگلربيگى و از طرف مادر نوادهء فتحعلى شاه ( پسر بزرگ مريم خانم دختر پنجم شاه ) و خود داماد على ميرزاى ظل السلطان بود و از همان آغاز جوانى مانند اللهقلى خان ايلخانى ماليخولياى بزرگى و پادشاهى داشت ( تاريخ نو ، ص 303 ) و چون مىديد كه حاج ميرزا آقاسى از ايلخانى پشتيبانى مىنمايد جنون سلطنت‌طلبى در او شدت يافت . على الخصوص كه جد اعلاى او خود را از سلطنت‌طلبى كنار كشيده و راه را براى آغا محمد خان باز كرده بود و پدرش خود را برتر از حاجى ميرزا آقاسى مىدانست . محمد شاه نيز عليل و صوفىمآب و ايران نيز به علت وجود حاجى ميرزا آقاسى در رأس كارها قرين اغتشاش و ناامنى و زمينه براى عملى ساختن فكر او نسبتا آماده بود و دستهاى داخلى و خارجى نيز او را بدين كار تشويق و تحريك مىنمودند . ازاين‌رو به حكمرانى خراسان رسيد در محرم 1263 طغيان خود را آشكار كرد ( منتظم ناصرى ، ج 3 ص 197 ) و محمد شاه و حاجى - ميرزا آقاسى از عهدهء او برنيامدند . چه او با جعفر قلى خان ايلخانى ايل شادلو و حاكم بجنورد وصلت كرده و ساير سرداران و رؤساى خراسان را يا مطيع ساخته و يا از ميان برده و بلا اثر گذارده بود .\r\nچون نوبت صدارت به امير كبير رسيد رفع غائلهء سالار را مقدم بر هر كار داشت .\r\nابتدا حاجى نور محمد خان عموى سالار و سليمان خان افشار را به استمالت نزد او فرستاد و گرچه سالار حاضر به تسليم نشد اما جعفر قلى خان به‌طرف دولت گرائيد .\r\nامير ، سلطانمراد ميرزا را به دفع سالار مأمور كرد و او شهرها و قلاع ميان طهران و مشهد را تسخير كرده مشهد را گشود ( 9 جمادى الاولى 1266 ) و سالار و برادرش محمد على خان و دو پسرش امير اصلان خان و يزدانبخش خان را گرفت و به جز آخرى كه كودك بود بقيه را در شب دوشنبه 16 جمادى الثانيهء 1266 به جرم طغيان كشت .\r\nيزدانبخش خان بعدا به عراق رفت و در آنجا زندگى مىكرد و از طرف دولت مقررى داشت و سالى كه ناصر الدين شاه به عتبات مشرف شد اضافه مقررى براى او تصويب كرد .\r\nبرادر ديگر سالار ميرزا محمد خان بيگلربيگى هم كه با سالار همدست بود در سبزوار دستگير شد و در طهران محبوس بود و در شب چهارشنبه 9 رجب 1266 اعدام شد .\r\nدر مورد سرنوشت اينها كلنل شيل سفير انگليس مداخله و بسيار كوشش كرد كه آنها را از مجازات برهاند ولى توفيق نيافت .\r\nاملاك و اموال خانواده سالار و پدرش هم در قبال مخارج اردوكشيها ضبط و خالصهء دولت شد كه قسمتى در زمان محمد شاه صورت گرفت و قسمتى در زمان ناصر - الدين شاه .\r\n\r\n","description":"","footnote":"","page_name":" 618 ","page_number":208},
  {"content":"\r\n\r\n\r\nخسرو خان والى و شورش كردستان ( ص 62 - ص 37 چاپ اول )\r\nپسر بزرگ خسرو خان اول والى كردستان و حسن جهان خانم معروف به واليه دختر بيست و يكم فتحعلى شاه كه پس از فوت پدرش در 1250 به درخواست مادرش در ده سالگى حاكم كردستان شد و بعد خواهر محمد شاه طوبى خانم را به زنى گرفت .\r\nدر 1254 مأمور تنبيه عبد الله پاشاى بابان شد و به شهرزور رفت . اما چون جوانى ناآزموده و عياش و شرابخوار بود عبد الله پاشا در دره‌اى كمين كرد و شب هنگام كه والى مست و سران سپاهش در خواب بودند بر اينها تاخت و جمعى را كشت . والى فرار كرد و اموال اردو به دست دشمن افتاد .\r\nاز اين‌رو محمد شاه از كار او راضى نبود و والى هم سر خودسرى داشت و بالاخره در 1263 خسرو خان گرجى معروف به والى را به كردستان فرستاد تا او را به طهران فرستد و خود حاكم باشد و از اين جهت هم خسرو خان را « والى » گويند و او رضا قلى - خان و بعدا زنش طوبى خانم را به طهران فرستاد و رضا قلى خان محبوس شد .\r\nپس از مرگ محمد شاه از زندان فرار كرده به كردستان بازگشت و خودسرى آغاز كرد . امير كبير برادر كوچكتر او را كه به غلامشاه خان مشهور « * » و به امان الله خان موسوم بود به‌جاى او حاكم كردستان كرد و به زحمات او دوباره كردستان امن شد . طوبى خانم زن او در شب يكشنبه غرهء شعبان 1299 درگذشت . ( خاطرات اعتماد السلطنه ، ص 197 )\r\n\r\nميرزا حسين خان آجودانباشى ( - نظام الدوله ) و شورش فارس ( ص 62 - ص 37 چاپ اول )\r\nخواهرزادهء ميرزا جعفر خان مشير الدوله و به احتمال قوى اولين آجودانباشى نظام جديد ايران و از طايفهء مقدم مراغه .\r\nدر اواخر زمان عباس ميرزا از سرداران قشون بود و در جنگهاى دوم روس و ايران شركت داشت و به مساعدت ميرزا محمد خان زنگنه مقام آجودان‌باشيگرى يافت . در لشكركشى به هرات در زمان محمد شاه از فرماندهان بود و قريب بيست هزار سپاهى در زير فرمان داشت و شاه پس از بازديد سپاه او را مورد عنايت قرار داد و درجهء سرتيپى به او داد .\r\nدر 1254 مأمور سفارت دربارهاى اروپاى مركزى غربى شد و در 23 جمادى الثانيهء آن سال به اتفاق همراهان و من جمله عبد الفتاح گرمرودى كه شرح اين سفر را نوشته است از تبريز بيرون آمد و از راه اسلامبول عازم اروپا شد . در وينه مترنيخ به خوبى از او پذيرائى كرد و به مطالب او رسيدگى و اقداماتى نمود كه در انگلستان نيز او را\r\n\r\n\r\n","description":"","footnote":"\r\n( * ) صفحهء 587 ديده شود .\r\n","page_name":" 619 ","page_number":209},
  {"content":"\r\n\r\nبه سمت نمايندگى ايران بپذيرند ، زيرا روابط ايران و انگليس قطع شده بود . در فرانسه نيز به خوبى او را پذيره شدند .\r\nاما در انگلستان او را به خوبى نپذيرفتند و حاضر شنيدن حرفهاى او نشدند و او ناچار مطالب خود را نوشته براى نمايندگان دو مجلس انگلستان فرستاد . اما باوجود اين از فرستادن او به انگلستان نتيجه‌اى حاصل نشد . در بازگشت وقتى در فرانسه بود يازده نفر كارشناس نظامى و سه تن از اهل صنعت را استخدام كرد و با خود به ايران آورد و مقدارى اسلحه نيز براى دولت خريد ، اما هيچيك از اين كارها نفعى براى مملكت نداشت بلكه موجب دردسرهائى نيز شد .\r\nهيئت سفارت آجودانباشى در 5 شوال 1255 به تبريز بازگشت و حسين خان نظام الدوله لقب يافت .\r\nدر 1258 به حكومت يزد منصوب شد . در يزدآباديهائى به‌وجود آورد از قبيل احداث قنات و آب‌انبار و ساختن قلعه در نه‌گنبد ( ميان راه عقدا و نائين ) و رباط ميان عقدا و يزد .\r\nميرزا عبد الوهاب طراز شاعر يزدى كتابچهء موقوفات يزد را به نام او نوشته است .\r\nاين كتابچه در فرهنگ ايران‌زمين سال دهم چاپ شده است .\r\nدر 1260 والى فارس شد و لقب صاحب اختيار يافت و از آثار آبادانى او در اين مأموريت آوردن آب شش‌پر بود از كوهستان ممسنى به شيراز كه در حدود هجده فرسخ نهر به عرض ده ذرع و عمق پنج ذرع با سنگ و ساروج براى آن ساخت .\r\nدر اواخر حكومت او ميان وى و متنفذين شيراز كدورت پيش‌آمد و شورش در شيراز درگرفت كه مادهء اصلى آن نزاع توپچيان مقيم شيراز با مردم شهر بود و مادهء فساد غلظت يافت ( حقايق الاخبار خورموجى ، ص 39 و 40 ) و ميرزا نبى خان امير ديوان به رفع آن غائله مأمور شد و نظام الدوله به طهران احضار شد و چون امير كبير نسبت به او نظر خوشى نداشت موقعى به صدارت رسيد ديگر مقامى به او نداد . وى در 1275 به منصب امير تومانى منصوب شد ( منتظم ناصرى ، ج 3 ص 260 ) .\r\nعلى خان سرتيپ مشير الوزاره پسر او است كه در 1283 به رسم كارپردازى اول مأمور اقامت تفليس شد و چون در خبر انتصاب او پدرش را به عنوان مرحوم حسين خان نظام الدوله ذكر كرده‌اند معلوم مىشود كه در آن سال حسين خان هم فوت شده بوده است .\r\n( منتظم ناصرى ، ج 3 ص 301 )\r\nبراى شرح حال مفصل او رجوع شود به مجلهء يادگار س 2 ش 2 ص 20 و سفرنامهء او كه يك‌بار به وسيلهء آقاى محمد مشيرى و يك‌بار توسط آقاى فتح الدين فتاحى در دو مجلد عليحده چاپ شده است . « * »\r\n\r\n\r\n","description":"","footnote":"\r\n( * ) نخستين به نام « شرح مأموريت آجودانباشى » ( 1347 ) و دومى به نام « سفرنامهء ميرزا فتاح خان گرمرودى به اروپا » ( 1347 ) .\r\n","page_name":" 620 ","page_number":210},
  {"content":"\r\n\r\n\r\nصارم الدوله قراگوزلو و شورش كرمان ( ص 62 - ص 38 چاپ اول )\r\nاز خاندان قراگوزلو و فرماندهء فوج ملاير تويسركان و قراگوزلو بود .\r\nدر 1256 محل خدمت او در كرمان بود و فضلعلى خان مزبور او را با دو فوج ملاير و تويسركان و دو عراده توپ جلوى آقا خان محلاتى فرستاد ( منتظم ناصرى ، ج 3 ص 1075 ) .\r\nبعدا ميان او و فضلعلى خان اختلاف پيش‌آمد و اين آشفتگى نتيجهء آن مخالفت است كه به اختصار در حقايق الاخبار ( ص 40 و 41 ) و مفصل‌تر از آن در رسالهء فرماندهان كرمان كه در مجلهء فرهنگ ايران‌زمين سال 1343 چاپ شده آمده است .\r\nدر اين آشوب صارم الدوله غالب شد و به نهب اموال منازل بيگلربيگى فرمان داد .\r\nدر 1267 مأمور بمپور شده آن حدود را نظم كلى داد و نيز قلعهء ارندكان را از تصرف محمد على خان بلوچ خارج كرده به مدد خان نامى سپرد ( منتظم ناصرى ، ج 3 ص 208 ) .\r\nدر همان سال حكم به احضار او و فوج خدابنده‌لو صادر گشت ( حقايق الاخبار ، چاپ 2 ص 96 ) و به طهران رفت .\r\nدر سال بعد به يك قبضه شمشير مرصع سرافراز گرديده مأمور شد كه كسرى فوج ملاير و تويسركان و قراگوزلو را بگيرد ( منتظم ناصرى ، ج 3 ص 217 ) .\r\nدر 1270 متوقف در فارس و در خدمت طهماسب ميرزاى مؤيد الدوله بود و از طرف او مأمور گرفتن بندرعباس شد و طهماسب ميرزا عبد الباقى ميرزا پسر خود را نيز با او فرستاد ( حقايق الاخبار ، چاپ 2 ص 135 ) .\r\nصاحب ترجمه در ذى قعدهء 1278 درگذشت ( حقايق الاخبار ، چاپ 2 ص 390 ) .\r\n\r\nشورش يزد ( ص 62 - ص 38 چاپ اول )\r\nچون محمد شاه درگذشت و خبر آن به يزد رسيد لوطيهاى شهر سر به شورش برداشتند و دروازه‌هاى شهر را فروگرفتند و تفنگ و ديگر سلاحهاى سربازان را از دستشان به‌در آوردند و رو به خانهء دوستعلى خان معير الممالك كه حاكم بود آوردند و چند اسب از او به غارت بردند .\r\nدوستعلى خان با آنكه عده‌اى از اعيان يزد هواخواه او بودند ، شهر را گذارد و به‌سمت طهران حركت كرد .\r\nدر اين وقت هر محلهء شهر به دست سركشى افتاد و من‌جمله محمد عبد الله هم كه در محلهء گازرگاه مىنشست و مردى پهلوان و شمع فروش بود و پدرش عبد الله دهليزبان « كاروانسراى خواجه » كه مركز مهم تجار يزد بود سر به خودسرى افراشت و نخست از\r\n\r\n","description":"","footnote":"","page_name":" 621 ","page_number":211},
  {"content":"\r\n\r\nيكى از تجار زردشتى سيصد تومان گرفت و به اطرافيان خود داد و به كمك آنها بر شهر مسلط شد و امنيتى در شهر ايجاد كرد و تجار هم از اين‌جهت به او كمك مالى مىكردند .\r\nدولت ابتدا حاجى بيژن خان را به حكومت يزد قرارداد و او نتوانست كارى بكند .\r\nپس از او حاتم خان شهاب الملك را به همراهى على خان و ابراهيم خان پسران عبد الرضا - خان براى نظم شهر فرستاد .\r\nعلى خان و ابراهيم خان چون در يزد اقتدار و خانوادهء با اعتبارى داشتند توفيق يافتند . محمد عبد الله به خانه حاجى محمد كريم خان رئيس شيخيه كه در آن وقت در يزد بود پناه برد و چون حاتم خان به زودى معزول شد و محمد حسن خان سردار به‌جاى او تعيين گشت نايب سردار يعنى آقا خان به يزد آمد و على خان و ابراهيم خان اشرارى را كه در بند داشتند به او سپردند و خود به طهران رفتند .\r\nمحمد عبد الله نيز موقع را مغتنم شمرده دوباره سر به خودسرى برداشت و به خانهء آقا خان حمله برد و اموال او را به يغما برد و قلعهء شهر را در محاصره گرفت . خوانين يزد به كمك آقا خان برخاستند و با محمد عبد الله و ياران او جنگ آغازيدند .\r\nمحمد و يارانش از شهر بيرون رفتند . قواى خوانين هم به دنبال او رفتند و در « ده‌شير » دوباره ميان آنها برخوردى روى داد و محمد و يارانش پراكنده شدند . محمد در نهانى نيمشبى دوباره به يزد وارد شد و باز با مأمورين حكومت به زدوخورد پرداخت و جراحتى برداشت .\r\nدر اين اثنا آقا خان از يزد احضار و شيخعلى خان عموزادهء سردار به‌جاى او منصوب شد . او به لطف و مدارا محمد عبد الله را به چنگ آورد . خلعتى به او داد و باب رفت و آمد به دار الحكومه را به روى او گشود .\r\nمحمد غره شد و در همان ايام يكى از همراهان شيخعلى او را به خانه و خوان خود دعوت كرد . در آنجا محمد اسمعيل نامى خنجرى بر شانهء او فرود آورد و يكى ديگر تفنگى به سينهء او بگشاد و او را به ديگر سراى فرستاد و شهر امن شد . ( با استفاده از تذكرهء جلالى كه به كوشش ايرج افشار در مجلهء فرهنگ ايران‌زمين سال 1344 چاپ شده است ) .\r\n\r\nميرزا احمد مجتهد و تكفير شاگردان احسائى ( ص 62 - ص 38 چاپ اول )\r\nابن لطفعلى بن محمد صادق مغانى تبريزى ، در آغاز از مأمورين ديوان بود ، استعفا كرد و به تحصيل علوم دينيه پرداخت . مقدمات را در تبريز ديد و طبق معمول براى رسيدن به اجتهاد عازم عراق شد . در كربلا در محضر آقا سيد على صاحب رياض تلمذ نمود و از او اجازه گرفت و به تبريز باز آمد و مقام مهمى در ميان مردم يافت و دستگاههاى دولتى نيز او را احترام بسيار مىكردند . چه در حقيقت مجتهد مطلق نافذ الكلمه و در رياست علميه بلامعارض و مسلم بود و به قول نادر ميرزا صاحب تاريخ تبريز هرگز نديدند كه خاتم او بر حكمى به غلط باشد .\r\n\r\n","description":"","footnote":"","page_name":" 622 ","page_number":212},
  {"content":"\r\n\r\nدر 1243 كه روسها بر تبريز تسلط يافتند همان روز كه روحانىنمائى به نام ميرفتاح فرماندهء روس ارنستوف را به شهر دعوت كرد ميرزا احمد با فرزندان خود از تبريز بيرون رفت و به راه سراب قصد عراق كرد . در اسبفروشان جماعتى از كردهاى شقاقى آنها را لخت كردند و آنها با هر سختىاى كه بود خود را به تبريز رسانيدند .\r\nچون خبر به گوش فتحعلى شاه رسيد در مقام جبران برآمد . ميرزا احمد در قزوين بود تا روسها از تبريز رفتند و آن‌وقت به شهر خود بازگشت و پس از عمرى دراز در 27 رجب 1265 در آنجا درگذشت .\r\nاز آثار او شرحى است بر ارشاد علامهء حلى به نام منهج الرشاد فى شرح الارشاد .\r\nجنازهء او را به نجف بردند و در مقبرهء مخصوص او دفن كردند .\r\nاين داستان تكفير براى تبريز گران تمام شد و بر سر آن جمع كثيرى مقتول و مجروح شدند .\r\n\r\nشيخ احمد احسائى ( ص 62 - ص 38 چاپ اول )\r\nابن شيخ زين الدين بن الشيخ ابراهيم بن صقر بن ابراهيم بن داغر كه اين آخرى جد اعلاى اوست كه باديه‌نشينى را ترك گفته و در حوالى احساء در ساحل جنوبى خليج فارس ساكن شده و به مذهب شيعه گرويده است .\r\nشيخ در 1166 به دنيا آمد . تحصيلات خود را در بحرين شروع و در نجف تمام كرد و از مرحوم بحر العلوم و سيد على طباطبائى و شيخ جعفر عرب و ميرزا مهدى شهرستانى اجازهء اجتهاد گرفت . در اواسط عمر از بحرين به داخلهء ايران سفر كرد و مدتى در يزد ( احتمالا از 1222 ) و چندى در اصفهان بود و در اين دو شهر به رياضت و عبادت روزگار مىگذرانيد و ازاين‌رو مردم توجه خاصى به او پيدا كردند . از يزد به مشهد رفت و دوباره به آن شهر برگشت زيرا به قصد زيارت حضرت رضا عليه السلام به داخلهء ايران آمده بود و بعدا دفعهء دوم پنج سال در يزد ماند و در اين مدت آوازهء شهرتش به طهران رسيد و شاه خواستار ملاقات با او شد . نامه‌اى به او نوشت و متذكر شد كه اگر او به طهران نرود شاه به يزد خواهد رفت . پس شيخ ناچار سفر كوتاهى به طهران كرد و از آنجا به اصفهان رفت و چهل روز در آنجا بود و از آنجا به كرمانشاه رفت و شاهزاده محمد على ميرزاى دولتشاه از او احترام بسيار نمود .\r\nشيخ دو سال در كرمانشاه بود و در 1231 به قصد حج از آن شهر حركت كرد و در 1234 به آنجا بازگشت و اين‌بار قريب پنج سال در آن شهر ماند و آنگاه به قصد مشهد از آنجا بيرون آمد و از مشهد دوباره به يزد و پس از سه ماه اقامت در آنجا به اصفهان رفت و در اين شهر است كه به قول معروف شانزده هزار نفر در نماز به او اقتدا كردند و آوازهء علم و زهد او سراسر ايران را گرفت و چون شيخ مشرب فلسفى داشت فقها همه نمىتوانستند كلمات او را دريابند و با مسلك او موافقت نمايند . شيخ با مشرب\r\n\r\n","description":"","footnote":"","page_name":" 623 ","page_number":213},
  {"content":"\r\n\r\nفلسفى خود تعبيرات و اصطلاحات تازه‌اى در مسائل كلامى اظهار مىكرد و اين خود باعث دورى فقها از وى مىگشت و بالاخره ملا محمد تقى برغانى اين نكته را آشكار ساخت و شيخ را تكفير كرد ، به اين صورت كه در دعوتى كه در منزل علينقى ميرزاى ركن الدوله داشتند هنگام صرف غذا اين دو پهلوى هم نشسته بودند و ملا محمد تقى از شيخ فاصله و دست پهلوى صورت گرفته فقط از جلوى خود غذا برمىداشت . يعنى از سفره‌اى خاص نه سفرهء جلوى شيخ ، مبادا كه دست شيخ به قسمت ديگر رسيده باشد و ايراد او بر شيخ اين بود كه در معاد مذهب شيخ با مذهب ملاصدرا يكى است و در حقيقت علماى اعلام از كلمهء نامأنوس « هورقليائى » كه تازه شيخ دربارهء جسم انسان متداول كرده بود وحشت داشتند ( قصص العلماء چاپ 2 ص 42 و 43 ) ( اين كلمه را مرحوم دكتر معين در مجلهء دانشكدهء ادبيات به تفصيل توضيح داده است و تا اين مقاله انتشار نيافته بود ظاهرا هيچ‌يك از علماى اعلام نتوانسته بودند معنى آن را دريابند ) و عجب اين است كه تا اين جريان پيش نيامده بود علماء خيلى بر شيخ نمىپيچيدند و حتى او را به علم و فضل و قدس و تقوى مىستودند . پس از آن ظاهرا به استناد تأليفات او از او برگشتند و اكثر فقهاى وقت در طعن و تشنيع وى فروگذار نكردند ( ريحانة - الادب ج 1 چاپ 1 ص 81 ) بلكه برخى فضل او را هم انكار كردند . حتى آنها كه قبلا در مدح و تعريف او چيزى نوشته و سند كتبى به دست داده بودند . متأسفانه اساس اين عمل يعنى ، تكفير مردم هيچ‌وقت به سود اسلام نبود و هميشه باعث ازدياد نفاق و شقاق و دو دستگى شده است . به هرصورت بر سر شيخ همان آمد كه خود با جمعى از علماء من جمله ملاصدرا و ملا محسن فيض و محيى الدين اعرابى كرده بود .\r\nپس از اين جريان شيخ يك سال ديگر در داخلهء ايران يعنى كرمانشاه ماند و بعد عازم كربلا شد و چون علماى عراق نيز نسبت به او نظر خوشى نداشتند و احتمال برهم‌خوردن نظم عمومى مىرفت شيخ عازم مكه شد و با خانواده از عراق به حجاز حركت كرد . در سه منزلى مدينه مريض شد و در تاريخ يكشنبه 21 ذى القعدهء 1241 هجرى قمرى درگذشت و در بقيع مدفون شد . اما امروز از قبر او اثرى نيست . زيرا بقيع را به صورت ويرانه‌ترين ويرانه‌هاى عالم درآورده‌اند .\r\nشيخ را دو پسر بود به نام محمد و على . محمد مخالف مسلك پدر بود چنان كه شيخ ابراهيم پسر ملاصدرا نيز چنين بود . شيخ على نسبت به پدر مخالفتى نداشت و در مورد تكفير او مىگفت پدرم را شاگردانش ضايع كردند ( زنبيل حاج فرهاد ميرزا ) .\r\nپس از شيخ شاگردانش و من جمله حاج سيد كاظم رشتى عقايد او را بسط و توضيح دادند و اين خود باعث پيدايش فرقهء شيخيه شد كه مركز عمدهء آنها كرمان و تبريز و همدان بود . براى اطلاع مفصل‌تر رجوع شود به قصص العلماء و مكتب شيخى تأليف هانرى كربن به ترجمهء دكتر فريدون بهمنيار ( 1346 ) .\r\n\r\n","description":"","footnote":"","page_name":" 624 ","page_number":214},
  {"content":"\r\n\r\n\r\nقرة العين برغانى قزوينى ( ص 62 - ص 38 چاپ اول )\r\nبه معنى « نور چشم » نام فاطمه دختر بزرگ حاج ملا محمد صالح برغانى و متولد سال 1233 هجرى قمرى است كه از پيروان متنفذ و معتبر سيد على محمد باب بود . اين لقب را به اختلاف اقوال ، پدرش و يا سيد كاظم رشتى به او داده‌اند . وى نسبت به زنان زمان خود اهل سواد و علم و خطيب و سخنور و تجددطلب و آزادىخواه بود به معنى آزادى مطلق نه محدود .\r\nعمويش ملا محمد تقى او را براى پسرش گرفت و از اين وصلت دو پسر به نام اسمعيل و ابراهيم و يك دختر به‌وجود آمد . فاطمه و خواهرش و عمه‌اش با خاندان حاج ميرزا عبد الوهاب مجتهد قزوينى طرفدار شيخ احمد احسائى شدند و اين مقدمه تفريق و اختلاف خانوادگى آنها گشت .\r\nابتدا فاطمه از شوهرش طلاق گرفت و آنگاه براى ديدار سيد كاظم رشتى روى به عراق آورد . اما وقتى رسيد كه سيد درگذشته و بر سر جانشينى او ميان پيروان شيخ احسائى اختلاف بروز كرده بود . فاطمه در اين جريانات با سخنان خود شورى ميان طرفين ايجاد و معروفيتى براى خود تحصيل نمود . چون قضيه علنى و شهره گشت فقهاء عراق با قرة العين و اصحاب سيد رشتى به مخالفت و مخاصمت ايستادند و كار به جائى كشيد كه حاكم عراق فاطمه و همراهانش را از عراق بيرون كرد و به ايران عودت داد ( 1263 ) .\r\nدر عراق آوازهء او به گوش سيد على محمد باب رسيد و او هم نامه‌اى به دو نگاشت و او را « طاهره » لقب داد . پس طاهره در اين تاريخ به نامهاى زرين تاج ، ام‌سلمه ، قرة العين و طاهره نام و كنيه و لقب گرفت .\r\nچون فاطمه به قزوين رسيد و مخالفت عمو و پدرشوهرش را با شيخيه و بابيه ديد و او را در عقايد خود محكم يافت يكى از بابيان تازه‌كار فداكار را به كشتن او واداشت و او نيز حاج ملا محمد تقى را اذان صبح در محراب با كارد زد و اندكى بعد درگذشت ( 1263 ) .\r\nحكومت فاطمه را محرك و مسبب دانست و او را توقيف و زندانى كرد . ولى طرفدارانش او را فرار دادند و او به‌سمت خراسان حركت كرد و به قول عبد الحسين آيتى دست‌به‌دست تا دشت‌بدشت راند . در آنجا مجمعى از پيروان باب تشكيل شد و در آن مجمع قرة العين آزادانه به سخنرانى و بحث و جدل و معاشرت باهم مسلكان خود پرداخت و چون تنها زنى بود كه در ميان آن جمع همه قيود زنانه را برداشته بود خيلى جلب توجه كرد . برخى مجذوب علم و فصاحت او شدند و برخى واله صورت او و برخى منكر حركات و اعمال آزادانهء وى . اين دستهء اخير از او به ميرزا على محمد باب شكايتى نوشتند و او هم كه مىديد نظير اين مريد كه از هر طرف ممكن است وسيلهء تبليغ شود ديگر به دست او نخواهد آمد ترتيب اثرى به حرفهاى شاكيان نداد بلكه از طاهره\r\n\r\n","description":"","footnote":"","page_name":" 625 ","page_number":215},
  {"content":"\r\n\r\nتعريف و تمجيد كرد .\r\nقرة العين و حاج محمد على بارفروش معروف به قدوس كه ابتدا بر سر رياست باهم دعوى داشتند باهم كنار آمدند و در يك هودج نشسته رو به مازندران آوردند و قرة العين سخت به كار تبليغ پرداخت و نظر به وضع خاص جمعيت دوروبر او روزبه‌روز بيشتر مىشد .\r\nدر اين جريانات بابيها در قلعهء طبرسى اجتماع و با دولت آغاز مخالفت و طغيان نمودند . قرة العين خواست به آنها ملحق شود كه به علت محاصرهء قلعه به دست قواى دولتى افتاد و او را تحت الحفظ به طهران فرستادند و در خانهء محمود خان نورى كلانتر طهران كه چند تن ديگر از بابيان نيز در آنجا بودند توقيف كردند و او از 1264 تا 1268 قريب به پنج سال در آنجا توقيف بود تا اينكه موضوع تيراندازى به ناصر الدين شاه پيش‌آمد . با آنكه عده‌اى را به تقصير اين كار گرفته بودند و همه را هم كشتند قرة العين نيز به آن سبب محكوم به مرگ شد و در 28 شوال 1268 شبانه مأمورين او را از همان خانهء محمود خان كلانتر كه گويا تمام مدت حبس در آنجا بود تحويل گرفته به بهانه بردن خانهء صدراعظم او را به « باغ ايلخانى » بردند و خفه كردند و جسدش را به چاهى انداختند و چاه را انباشتند . برخى ديگر محل تدفين او را از قول يكى از معمرين در چاه حمام بهارستان كه معروف به حمام وليعهد بود و در زير راهرو عمارت وروديهء تماشاچيان مجلس شوراى ملى واقع بود مىدانند ( مجلهء تمدن دورهء دوم ش 4 ص 174 ) .\r\nقرة العين را اهل فضل و ادب و كمال و جمال مىدانند ولى ظاهرا در توصيف او مبالغه شده است . عالم‌زاده و در صحبت عالم و در خانه عالم بوده . جسارت داشته و اول زنى است كه مكشوفه و آزاد در ميان جمع سخنرانيها كرده است و خود اين كيفيت باعث مىشود كه درباره او به مبالغه پردازند .\r\nبراى شرح حال مفصل او رجوع فرمائيد به كشف الحيل عبد الحسين آيتى ، فلسفهء نيكو از حسين نيكو ، فتنهء باب از اعتضاد السلطنه و شرح حال رجال ايران از مهدى بامداد ، ج 1 ص 204 .\r\n\r\nسيد على محمد باب ( ص 62 - ص 38 چاپ اول )\r\nپسر سيد رضاى بزاز شيرازى و متولد اول محرم 1235 هجرى قمرى ، در كودكى او را به مكتب فرستادند و او چندان استعدادى از خود نشان نداد . چندى هم در نزد دائيش به كسب پرداخت . آنگاه به عراق رفت و در حوزهء درس سيد كاظم رشتى رفت‌وآمد مىنمود ، ولى ظاهرا پايه و مايهء فهم مسائل دقيق علمى و كلامى را نداشت . حوزهء درس سيد رشتى پر بود از شاگردان و پيروان شيخ احمد احسائى كه اغلب بلكه همهء آنها در باب وجود امام زمان ( ع ) و غيبت او و ارتباط شيعيان با آن حضرت عقايد تازه‌اى داشتند .\r\nميرزا على محمد در ضمن اهل رياضت هم بود و با برخى از اهل حوزهء درس در\r\n\r\n","description":"","footnote":"","page_name":" 626 ","page_number":216},
  {"content":"\r\n\r\nمسجد كوفه معتكف و مشغول رياضت شد . ادامه بحث‌وگفتگو دربارهء امام زمان و اينكه شخص از خواص نيكان بايد باشد كه ارتباط مستقيم با امام داشته باشد و مردم به وسيلهء او با امام خود مرتبط شوند يعنى همان‌كه شيخيه آن را « ركن رابع » اصطلاح كرده‌اند در مقابل خدا و پيغمبر و امام كم‌كم مادهء ماليخوليائى ميرزا على محمد را مستعد كرد تا خود را چنين شخصى بداند و اعلام كند .\r\nفوت سيد كاظم رشتى باعث شد كه عده‌اى خود را جانشين او و به اصطلاح « ركن - رابع » بدانند كه از آن جمله بودند حاجى محمد كريم خان قاجار كرمانى و ميرزا على محمد باب .\r\nميرزا على محمد نه آن سواد حاجى محمد كريم خان را داشت و نه زرنگى و شعور او و نه مقام خانوادگى او و در عين حال خواست با او رقابت كند .\r\nميرزا على محمد ابتدا دو تن از پيروان خود را نزد حاجى محمد كريم خان فرستاد .\r\nاما حاجى با او مخالفت كرد ، زيرا خود راهى در پيش داشت . و ليكن جز او كسانى ديگر از شاگردان شيخ احمد احسائى و سيد كاظم رشتى به ميرزا على محمد گرويدند و به نظر مىرسد كه اين گروش بر مبناى دين‌باورى بوده است نه بىدينى و خود را از تكاليف فارغ كردن . به خصوص كه ميرزا على محمد خود را باب مىگفت يعنى هركس مىخواهد امام زمان را دريابد بايد به وسيلهء او به اين مقصود دست يابد و اين ادعا خيلى غريب نمىنمود . منتهى سيد چون ظرفيت پيشوائى نداشت بلكه ماليخولياى پيشوائى داشت نتوانست خود را در آن مقام نگهدارد و اين‌بار ادعاى امامت كرد و پله‌پله بالاتر رفت تا به جاهاى خطرناك و مضحك رسيد .\r\nبه هرصورت سيد پس از بازگشت از مكه در بوشهر متوقف و مشغول رياضت شد و اين رياضتها قدرت ماليخوليائى او را روزبه‌روز بيشتر مىساخت . در اين زمان يعنى سال 1260 كه سال هزارم غيبت امام زمان هم بود كه قهرا اين خاطره مشوق سيد و پيروان او در اظهار دعوى و تبليغ بود ، حكومت فارس با حسين خان آجودانباشى مقدم نظام الدوله بود . نظام الدوله در صدد تعقيب سيد و پيروان او برآمد .\r\nسيد را از بوشهر به شيراز آورد و با زبان خوش و وعدهء گروش با او آغاز سخن كرد و مجمعى از علماى شيراز تشكيل داد تا در آن‌جا سيد ادعاى خود را اعلام دارد . سيد كتبا و شفاها ادعاى خود را اعلام داشت و آن‌وقت نظام الدوله او را به چوب بست و گفته‌اند كه در زير چوب از ادعاى خود توبه كرد و نظام الدوله او را حبس نظر كرد كه از خانه خارج نشود و با كسى ملاقات نكند . خبر از شيراز به خارج پراكنده شد .\r\nمنوچهر خان معتمد الدوله حاكم اصفهان كه مرد سياس تمام عيار و از مخالفين حاج - ميرزا آقاسى و بسيار مقتدر بود و با روسها هم سروسر داشت در نهان چند تن را به استخلاص باب و بردن او به اصفهان فرستاد ( اواخر رمضان 1262 ) .\r\nسيد در اصفهان چهل روز در خانهء امام جمعه بود و او به دستور منوچهر خان از سيد پذيرائى مىنمود . بعدا قرار شد كه مناظره‌اى با او به عمل آيد و در اين مناظره بحث‌وگفتگوى بسيار شد و سرانجام براى اولين بار امام جمعهء اصفهان به جنون سيد\r\n\r\n","description":"","footnote":"","page_name":" 627 ","page_number":217},
  {"content":"\r\n\r\nحكم داد و آقا محمد مهدى كلباسى بر كفر و وجوب قتل او . مع‌هذا معتمد الدوله نه تنها او را در خانهء خود پنهان كرد بلكه زنى هم براى او گرفت ( فتنهء باب ، ص 221 ) ( دختر ملا رجبعلى قهير و اين زن عمر درازى كرد و در اواخر در طهران در خانهء دكتر سعيد كردستانى بود . آيتى او را ديده و با او از باب صحبت كرده بود ) .\r\nچون منوچهر خان در همان ايام مرد ( ربيع الاول 1263 ) در اطراف باب و نگهدارى او در اصفهان سروصدا بلند شد و حاج ميرزا آقاسى كه از اغتشاشات قبلى اصفهان و قدرت حاج سيد محمد باقر حجة الاسلام و مخالفت او با دولت ترسيده شده بود دستور داد كه سيد را به طهران بفرستند . در نزديكى طهران حاجى دستور داد كه سيد را به ماكو ببرند و اجازه نداد كه به طهران وارد شود .\r\nدر ماكو چون مريدان باب با او مراوده داشتند به دستور دولت سيد را به قلعهء چهريق بردند ( جمادى الثانيهء 1264 ) . چون ناصر الدين ميرزا به وليعهدى به تبريز رفت براى مناظره و محاكمهء باب مجلسى فراهم آورد . طرف ميرزا على محمد چند تن از علماى تبريز بودند كه يكى دو تن از آنها شيخيه بودند و مخالف ميرزا على محمد .\r\nدر آن جلسه وقتى سيد معجزهء خود را تندنويسى اظهار كرد نظام العلماء كه معلم وليعهد و طرف صحبت با باب بود گفت من هم در كربلا محررى داشتم كه اينطور بود و بالاخره كور شد .\r\nدر آخر جلسه وليعهد دستور داد كه باب را به چوب بستند و خود بعدا در زمان سلطنت جريان را براى اعتماد السلطنه و ملازمان حضور تعريف كرده بود .\r\nبه‌هرحال سيد را دوباره به قلعهء چهريق بردند . در اين وقت از پيروان باب دو برادر يزدى نزد او بودند : يكى سيد حسين و ديگرى سيد حسن . سيد حسين كاتب باب بود و در مدت اقامت در قلعه باب كتاب بيان را به فارسى و عربى نوشت تا پيغمبر بىكتاب نباشد . جريان دعوت باب منجر به سروصداها و اغتشاشاتى شد كه به ظن قوى از طرف خارجيان هم به آتش آن دامن زده مىشد و اين اغتشاشات از يك‌طرف ، فتنهء سالار و اغتشاشات ديگر ولايات مزيد بر علت شد .\r\nميرزا تقى خان امير كبير كه به صدارت رسيد چون مردى جدى بود ، به دفع اين اغتشاشات كمر بست و من جمله دستور داد كه مجددا باب را محاكمه كنند و اگر باز بر سر حرف و ادعا و اغتشاش‌طلبى خود باقى است او را مجازات كنند .\r\nحمزه ميرزاى حشمت الدوله از علماى تبريز راجع به باب استفتاء كرد . ملا محمد ممقانى رئيس علماى شيخيه حكم به قتل او داد . ميرزا باقر امام جمعه نيز چنين كرد .\r\nپس حمزه ميرزا ميرزا عليمحمد باب و ملا محمد على زنوزى مريد وفادار او را در ميدان صاحب الزمان به پاى تير آورد و فوج مسيحى بهادران مأمور اعدام آن دو شدند . گلوله‌اى كه به باب خورد خطا كرد و ريسمانى را كه وى را بدان بسته بودند گسيخت . باب آزاد شد و فورا خود را به اطاق سربازى رسانيد . او را گرفتند و به دار آويختند .\r\nدر تاريخ قتل او يك سال اختلاف است . مورخين 27 شعبان 1265 ( دوشنبه )\r\n\r\n","description":"","footnote":"","page_name":" 628 ","page_number":218},
  {"content":"\r\n\r\nنوشته‌اند و عباس افندى دوشنبه 28 شعبان 1266 هجرى قمرى .\r\nاجمالا ميرزا على محمد چند ادعا كرد و چندبار از ادعاهاى خود توبه نمود و هيچ‌وقت نتوانست مانند يك آدم معتدل ثابت العقيده مطلبى را بپروراند و اعلام دارد و به احتمال قوى جنبهء جنون و ماليخوليا بر او غلبه داشته است و اينكه او را هم كشته‌اند براى اين بوده است كه به واسطهء وجود او شورشها و كشتارهاى بسيار در مازندران و زنجان و يزد و نيريز واقع شد و دولت او را مادهء فساد تشخيص داد و عمل از آن گذشته بود كه او را رهاسازند تا مردم خود به ضعف و سادگى او پى ببرند و در حقيقت پيشرفتى كه براى ميرزا محمد على حاصل شد نتيجهء وجود يك عده از مريدان دلير و باهوش او بود كه به‌هر حال در مقابل دولت ايستاده و به جنگ و شورش پرداختند و يك عدهء ديگر از كسانى كه اهل علم و خطابه و وعظ و سخنورى بودند و مرام باب را ترويج مىكردند ، و گرنه خود باب چيزى نبود و عمدهء علت ادعاى او علاوه بر حالت روحى وضع محيط بود كه زمينه را آماده ساخته بود . از يك‌طرف حرفها و ادعاهاى شيخ احمد احسائى و سيد كاظم رشتى و محاجات مخالفان آنها ، از طرف ديگر مرشدبازى محمد شاه و خودسر ساختن حاجى ميرزا آقاسى كه خيليها را به طمع رسيدن به اين مقام انداخت و نيز تحريكات بيگانگان براى آشفته ساختن محيط فكرى ايرانيان و ايجاد تشتت و اختلاف كه بالاخره هم به سود خود نتايجى از آن گرفتند كه در سراسر تاريخ قاجاريه شواهد و نشانه‌هاى آن ديده مىشود . خلاصه آنكه صاحب ترجمه\r\nدر 1260 ادعاى ذكريت كرد يعنى كه مفسر قرآن است .\r\nدر 1261 ادعاى بابيت كرد يعنى وسيلهء رابطه با امام زمان است .\r\nدر 1262 ادعاى مهدويت كرد يعنى امام زمان است .\r\nدر 1263 ادعاى نبوت كرد يعنى كه پيغمبرم .\r\nدر 1264 ادعاى ربوبيت كرد يعنى كه پروردگار عالميانم .\r\nدر 1265 ادعاى الوهيت نمود .\r\nو در 1266 تمام دعاوى خود را منكر شد و توبه كرد و توبه‌نامه نزد وليعهد فرستاد ولى مريدانش كار او را دشوار ساختند . شورش و فتنه بر پا نمودند و گرفتاريها براى دولت ايجاد كردند .\r\n\r\nمولى تقى برغانى ( ص 62 - ص 38 چاپ اول )\r\nابن محمد البرغانى متولد 1183 هجرى قمرى ، از مشاهير مجتهدين اواخر دورهء فتحعلى شاه و محمد شاه بود . تحصيلات مقدماتيش در برغان ، طهران و قزوين بود . آنگاه به قم نزد ميرزاى قمى رفت و پس از آن به اصفهان و سرانجام به كربلا رفته نزد سيد - على صاحب رياض به تحصيل علوم دينى پرداخت و به ايران برگشت و در طهران مقيم شد و يك‌بار ديگر نيز براى گرفتن اجازهء اجتهاد به عراق رفت و چون مردى بود سخنور\r\n\r\n","description":"","footnote":"","page_name":" 629 ","page_number":219},
  {"content":"\r\n\r\nو جاه‌طلب و جسور پس از بازگشت مجدد به ايران راه رياست خود را هموار ساخت .\r\nظهور شيخ احمد احسائى و رواج نسبى عقايد او تشتتى در جامعهء روحانيت پديد آورد و گويا نخستين كسى كه باعث اين اختلافات گشت همين حاج ملا تقى بود كه شيخ را تكفير كرد و سيد كاظم رشتى را . نيز با متصوفه هم به دشمنى برخاست و از طعن و لعن آنها خوددارى نمىنمود و از اين جهت حاجى ميرزا آقاسى نيز با او دشمنى مىكرد .\r\nپيش از آن نيز در حضور فتحعلى شاه به يكى از علمائى كه با او مناظره مىنمود آويخته او را سيلى زد و با اين قبيل كارها خود را با شاه و وزير طرف مىنمود .\r\nبا ظهور ميرزا على محمد باب و رواج امر او هرچند كه در مايه چيزى نبود حاجى ملا تقى در قزوين به دشمنى با باب و پيروان او برخاست غافل از آنكه خود اين امر طرف را بزرگ مىكند و اگر به‌جاى طعن‌ولعن رسالهء علمى منظم همه‌كس فهمى در رد اين حرفها مىنوشت خيلى مؤثرتر بود و سروصدائى هم ايجاد نمىنمود . حاجى در مخالفت با باب خيلى سخت‌گير بود . ازاين‌رو به تحريك برادرزاده و عروسش قرة العين او را در سال 1264 يا 1263 على اختلاف الاقوال در محراب خنجر زدند و او دو روز بعد درگذشت و در بقعهء شاهزاده حسين مدفون شد .\r\nوى عالمى متهجد و غالبا نيمى از شب را در ذكر و نماز و دعا بود . شرح حال مفصل او در قصص العلماء آمده است .\r\n\r\nملا حسين بشروئى ( ص 62 - ص 38 چاپ اول )\r\nپسر حاج ملا عبد الله صباغ و متولد سال 1229 هجرى قمرى . در آغاز در مشهد به تحصيل پرداخت و در هجده سالگى به عراق رفت و مدت نه سال در حوزهء درس سيد - كاظم رشتى به شاگردى گذرانيد و چون باهوش بود خيلى زود ترقى نمود بطورى كه سيد او را به نيابت خود براى مناظره و مباحثه با علماى مخالف خود به شهرهاى مختلف مىفرستاد .\r\nپس از فوت سيد ملا حسين به قصد يافتن كسى كه سزاوار جانشينى او باشد و به اصطلاح شيخيه بتوان او را « ركن رابع » دانست به ايران آمد .\r\nدر شيراز به ميرزا على محمد پسر سيد رضاى بزاز كه او نيز مدتى در حوزهء درس سيد كاظم رشتى بود برخورد و به هر تقدير او را به عنوان جانشين سيد شناخت و احتمالا چون خودش خيلى باهوش و زرنگ و دلير و حراف بود و سيد على محمد را خيلى ساده يافت خواست او را جلو اندازد و تا راه براى خودش باز شود . در اثر القائات ملا حسين سيد على محمد در شيراز دنبال دعوى خود را گرفت و يكى دو تن من جمله خود ملا حسين را براى تبليغ به خارج از شيراز فرستاد ( براى اطلاع بيشتر رجوع فرمائيد به كتاب فتنهء باب از اعتضاد السلطنه ، مفتاح باب الابواب از ميرزا مهدى خان زعيم الدوله ، ناسخ التواريخ و منتظم ناصرى و ديگر كتب تاريخى قاجاريه و نقطة الكاف حاجى ميرزا\r\n\r\n","description":"","footnote":"","page_name":" 630 ","page_number":220},
  {"content":"\r\n\r\nجانى كاشانى و كشف الحيل عبد الحسين آيتى و امثال اينها ) .\r\nچون ميرزا على محمد را به قلعهء چهريق بردند ملا حسين به همراهى يكى از هم‌شهريهاى خود به ماكو و از آنجا به ملاقات سيد رفت . سيد در اين وقت دستور داد كه پيروان او همه در خراسان اجتماع كرده مطابق دستور ملا حسين عمل كنند .\r\nملا حسين به خراسان رفت اما گرفتار شد و بعد از حبس فرار كرد و تبليغ‌كنان به مازندران رفت و جمعى را دور خود گرد آورد تا براى نجات ميرزا على محمد به تبريز بروند . چون بابيان در قلعهء طبرسى نزديك بارفروش اجتماع كرده بودند او نيز ابتدا نزد آنها رفت و رياست آن عده را به دست گرفت و با قواى دولت به جنگ برخاست و عجب اين است كه طلبهء جوان قواى دولتى را چند ماه معطل و سرگردان داشت .\r\nجنگها كرد و سرانجام به واسطهء گلوله‌اى كه به شكم و سينهء او خورد در سى و شش سالگى در شب دهم ربيع الاول سال 1265 كشته شد و جسدش را در بن ديوار مقبرهء شيخ طبرسى با لباس و اسلحه‌اى كه داشت دفن كردند .\r\nملا حسين علاوه بر جسارت و تحصيلاتى كه داشت ظاهرا با خارجيان هم مربوط بود ( امير كبير و ايران ، ج 1 چاپ 2 ص 243 ) و مقام او در دعوت بابيه چنان بود كه اگر او نبود اين كار به هيچ‌جا نمىرسيد و برخى برآنند كه غالب گفته‌ها و نوشته‌هاى ميرزا على محمد القاء ملا حسين بوده است و در حقيقت سيد آلتى بوده است در دست او .\r\nبراى شرح مفصل كارهاى او رجوع شود به كتب تاريخى دورهء قاجاريه و كتاب نقطة الكاف حاج ميرزا جانى كاشانى .\r\n\r\nحاج محمد على بارفروشى ( ص 62 - ص 38 چاپ اول )\r\nپسر محمد صالح و متولد 1231 هجرى قمرى ، نخست در بابل و سارى تحصيل كرد و در هجده سالگى به كربلا رفت و چهار سال در حوزهء درس سيد كاظم رشتى حاضر شد و مانند ديگر شاگردان سيد اهل رياضت و زهد و تقوى بود . بعدا به ايران آمد .\r\nچون سيد درگذشت و سروصداى مدعيان جانشينى او بلند شد ملا محمد على كه همان اوقات عازم حج بود به شيراز آمد و در آنجا به وسيلهء ملا حسين بشرويه‌اى و ملا - على بسطامى به ميرزا على محمد باب گرويد و چون مراد هم عازم حج بود ، مريد و مراد باهم نه ماه در سفر و حضر انيس و جليس بودند و پس از بازگشت ، در شيراز ملا - محمد على و يكى دو تن ديگر علنا شروع به تبليغ در امر باب كردند . حسين خان آجودانباشى آنها را تنبيه و تبعيد نمود .\r\nميرزا على محمد كه چندى در بوشهر مانده بود ديرتر از آنان به شيراز رسيد .\r\nآنها نيز دوباره به ديدن او آمدند و سيد او و يكى ديگر را به كرمان نزد حاجى محمد - كريم خان فرستاد تا وى را به ارادت باب دعوت كنند و حاجى محمد كريم خان به شدت مخالفت و آنها را از كرمان بيرون كرد .\r\n\r\n","description":"","footnote":"","page_name":" 631 ","page_number":221},
  {"content":"\r\n\r\nقدوس به يزد و نائين و اردستان و از آنجا به اصفهان و كاشان و قم و طهران رفت و از طهران به مولد خود روى آورد و در نهان مردم را به دعوت باب مىخواند .\r\nملا حسين بشرويه‌اى كه از ماكو به خراسان مىرفت به بابل آمد و ملا محمد على را همراه خود به خراسان برد . در همان اوقات در بدشت اجتماعى از بابيها تشكيل شد .\r\n( ربيع الثانى يا شعبان 1264 ) قرة العين نيز در اين اجتماع بود و ميان او و قدوس يعنى ملا محمد على صاحب ترجمه بر سر رياست اختلاف افتاد . ولى بالاخره باهم كنار آمدند ، هرچند كه اين عمل به انشعاب و تفرقه در ميان بابيان منجر شد و عده‌اى از بابيگرى دست برداشتند ، ملا محمد على و قرة العين به‌جاى رفتن به خراسان به مازندران برگشتند و قرة العين در قرى و قصبات مازندران به تبليغ پرداخت .\r\nملا محمد على هم پس از چندى گرفتارى و توقف اجبارى در سارى دوباره به بارفروش رفت و شروع به تبليغ نمود و اين دفعه قيام بر عليه دولت را آغاز كرد و كاروانسرائى را اشغال نمود و بعدا به مقبرهء شيخ احمد طبرسى رفته آنجا را به صورت قلعه‌اى درآورده اطراف آن را خندقى كند و آنجا را براى دفاع آماده ساخت و چون مادهء فساد روزبه‌روز غليظتر مىشد دولت به دفع آنها پرداخت و عده‌اى از سپاهيان در اين محاربات كشته شدند . سرانجام پس از چند ماه جنگ و محاصره و قحطى دولتيان در سال 1266 قلعه را گشودند .\r\nمحمد على نيز جزو تسليم شدگان بود و او را به بارفروش بردند و در آنجا كشتند و يا اينكه در آن معركه در سى و چهار سالگى كشته شد و به هرحال نعشش را بردند و در سبزه‌ميدان بارفروش همانجا كه قيام را شروع كرده بود آتش زدند . صاحب ترجمه را باب « قدوس » لقب نهاده و چند لقب ديگر نيز به وى داده بود و در نوشته‌هاى اين طايفه به القاب متعدد نام برده شده است . ( حقايق الاخبار ، چاپ 2 ص 64 ) .\r\n\r\nقيام ملا محمد على زنجانى ( ص 63 - ص 38 چاپ اول )\r\nپسر آخوند ملا عبد الرحيم از علماى موجه زنجان در 1227 هجرى قمرى متولد شد و پس از تحصيل مقدمات در زنجان براى تكميل تحصيلات به عراق رفت و در نزد عده‌اى از علماء بخصوص شريف العلماى مازندرانى تلمذ كرد و چون باهوش بود به زودى ترقى كرد و با عنوان اجتهاد به ايران بازگشت . نخست به همدان رفت و دو سال و نيم در آنجا بود و پس از فوت پدرش به زنجان رفته جاى او را گرفت و عدهء زيادى به دو اظهار اخلاص كردند و چون او بر خلاف اجماع علماء فتويهاى تازه‌اى مىداد علماء از او به شاه شكايت بردند . محمد شاه او را به طهران خواست و تحت نظر نگاه داشت .\r\nپس از فوت محمد شاه با لباس مبدل به زنجان رفت و مردم با تجليل فراوان از او استقبال كردند و به قول صاحب ناسخ التواريخ : « در زمانى قليل بيش و كم قريب پانزده هزار كس . . . بر سر او انجمن شدند . . . و چون از بهر نماز به مسجد [ مىرفت 
  ] با ده هزار\r\n\r\n","description":"","footnote":"","page_name":" 632 ","page_number":222},
  {"content":"\r\n\r\nتن طى مسافت مىنمود . . . » و كار به جائى كشيد كه « حاكم را جز بر اجابت مسئول او قوت گفتار نبود » و چون در عين حال خيلى جاه‌طلب بود به آسانى از ميدان در نمىرفت ، مخالفت علماء با او مصادف شد با انتشار دعوت باب و جريان قيام بابيهاى مازندران .\r\nملا محمد على زنجانى هم عده‌اى از طرفداران خود را به مازندران به كمك آنها فرستاد و خودش به طرفدارى از باب برخاست . دولت براى اينكه قضيهء مازندران در زنجان پيش نيايد به حاكم زنجان امير اصلان خان مجد الدوله دائى شاه دستور داد كه او را به طهران روانه نمايد . مجد الدوله جرأت نكرد و ملا محمد على با دو هزار تن از طرفداران خود قيام كرد .\r\nدولت افواجى را به فرماندهى محمد خان امير تومان براى دفع آنها فرستاد و پس از شش ماه جنگهاى بسيار سخت و كشته شدن عدهء بسيار سرانجام دولت غلبه كرد .\r\nملا محمد على هم در حين جنگ در چهل سالگى در 1267 كشته شد و خانوادهء او را به طهران بردند و از آنجا به شيراز تبعيد كردند .\r\nملا محمد على « حجت » لقب داشت و گويا اين لقب را محمد شاه به او داده بود . وى مردى بود بسيار دلير ، خوش‌فكر ، جنگجو و جاه‌طلب . بطورى كه معروف است امير كبير گفته بود اگر من او را رئيس لشكر مىنمودم ( فتنهء باب ، ص 72 . . . ) ملا محمد على دست از اين مذهب برمىداشت ، زيرا كه در لشكركشى نظير نداشت و در حقيقت مخالفتهاى علماء و بىسياستى آنها بود كه شخصى چنين مقبول را كه صاحب ناسخ توصيف كرده است به يك ياغى ويرانگر دين و دنيا تبديل كرد و در اين باره سخنهاست كه مجال ذكر آن نيست ( براى شرح حال مفصل او رجوع شود به كتاب فتنهء باب و ديگر تواريخ قاجاريه ) .\r\n\r\nآقا سيد جعفر كشفى ( ص 63 - ص 38 چاپ اول )\r\nنام پدرش ابو اسحق و دارابى الاصل و بروجردى الموطن ، از اهل علم و عرفان و از مفسرين قرآن بود . پدرش از داراب به اصطهبانات آمده ساكن شد و سيد جعفر در حدود هزار و صد و هشتاد و كسرى در اين قصبه متولد شد . وى در اوايل سن به نجف رفت . ضمن تحصيل به رياضيات شاقه پرداخت . با صاحب جواهر و مرحوم حاجى سيد محمد باقر حجة الاسلام معاصر و در زمان قيام پسرش پيرى سالخورده بود .\r\nمدعى بود كه هفتاد بطن قرآن را كشف كرده است و احتمالا از اين جهت « كشفى » لقب گرفته است و پسرش سيد يحيى نيز خود را « كشاف » لقب داده بود و اين دو لقب خواننده را به ياد كتاب معروف « الكشف من مشكلات الكشاف » كه شرحى بر كتاب كشاف زمخشرى است مىاندازد .\r\nوى معمولا در چهار شهر زندگى مىكرد : بروجرد ، اصفهان ، يزد و اصطهبانات و هرچند سال يك‌بار به يكى از اين شهرها مىرفت و دو سال توقف مىنمود و به كلى از\r\n\r\n","description":"","footnote":"","page_name":" 633 ","page_number":223},
  {"content":"\r\n\r\nحفظ و بدون مطالعه تدريس مىنمود و بيشتر درس او هم تفسير بود .\r\nسيد جعفر را تأليفاتى است در كلام و عرفان و سيروسلوك و اخلاق و من جمله « تحفة الملوك » كه به فارسى به نام فتحعلى شاه نوشته شده است .\r\nوفات او در سال 1267 در بروجرد اتفاق افتاد و او را چهار پسر بود : سيد يحيى و سيد مصطفى و سيد روح الله ( بفتح را ) و سيد ريحان الله كه اين آخرى از مجتهدين معروف طهران بود . نام فرزند دوم او را صاحب فارسنامه سيد مصطفى نوشته است ( فارسنامهء ناصرى ، ج 2 ص 178 ) . ( از ريحانة الادب استفاده شده است ) .\r\n\r\nفتنهء سيد يحيى در نيريز ( ص 63 - ص 38 چاپ اول )\r\nاز اهل داراب فارس و داراى خانوادهء وسيعى بود . در جوانى خوب تحصيل كرد و داراى فصاحت بيان و طلاقت زبان و قوت استدلال بود . شجاعت و قوت بازو را نيز با آنها جمع نموده و جاه‌طلب و داراى حب‌جاه و مال و مقام نيز بود و چون نتوانست به طريق عادى آنها را به دست آورد او نيز به فكر پيروى باب افتاد تا مگر از اين راه مرادش حاصل آيد .\r\nدر 1260 به شيراز رفت و به آيين باب گرويد . آنگاه به بروجرد و نزد پدرش رفت و خواست پدر را تبليغ كند ، اما توفيق نيافت .\r\nدر 1261 به اصفهان و از آنجا به اردستان و يزد رفت ، چه عائله‌اش در آنجا بودند و از يزد به طهران حركت كرد . در طهران كار او پيشرفتى نكرد و دوباره به شيراز رفت . اما به اخطار حسين خان نظام الدوله مجبور شد به يزد برگردد . از يزد مجددا به طهران و خراسان رفت و از خراسان به قزوين كه خواهرش در آنجا بود .\r\nاز قزوين پياده براى ديدار باب به ماكو رفت و پس از بازگشت در قزوين و شهرهاى سر راه تا يزد آشكارا به تبليغ امر باب پرداخت و جمعى به دو گرويدند . از يزد به فسا رفت و از فسا به نيريز .\r\nدر نيريز مردم بر حاجى زين العابدين خان حاكم خود شوريده بودند . او نيز از آنها طرفدارى كرد . حاكم را بيرون كردند و خود بر آنجا تسلط يافتند .\r\nاز شيراز قوائى به سردارى مهر على خان ملقب به شجاع الملك به دفع او فرستاده شد و در دنبال آن مصطفى قلى خان قراگوزلوى اعتماد السلطنه بعدى هم مأمور دفع او شد . سيد يحيى و همراهانش تاب مقاومت نياوردند و پس از جنگى سخت و كشته شدن عده‌اى زياد سيد يحيى در شعبان 1266 تسليم شد و وقتى مىخواست به خانهء خود برگردد پسران على اصغر خان برادر حاجى زين العابدين خان ( حقايق الاخبار ، ج 2 ص 86 ) كه در جنگ كشته شده بود او را كشتند .\r\n\r\n","description":"","footnote":"","page_name":" 634 ","page_number":224},
  {"content":"\r\n\r\nاز او دو پسر خردسال باقى ماند كه آنها را نزد پدربزرگشان سيد جعفر فرستادند و اتباع او را هم كه اسير شده بودند در شيراز به قتل رسانيدند . چهار سال بعد دوباره بابيها در يزد آشوبى برپا كردند و با قواى دولت جنگيدند ، اما نتوانستند كارى از پيش ببرند و طهماسب ميرزاى مؤيد الدوله كه در آن موقع حاكم فارس بود آن حدود را از وجود بابيها پاك نمود و مأموريت نصر الله خان قزوينى نصر الملك بايد مربوط به اين وقايع اخير باشد . چه در وقايع اوليه نامى از او در تواريخ نيست . شايد هم نويسنده نصير الملك را با نصر الملك اشتباه كرده و به‌جاى ميرزا فضل الله على آبادى نام نصر الله خان قزوينى را نوشته است و يا از سركردگان . . . ( كلمه‌اى ناخوانا ) كرده كه نام او را در آن موقع در تواريخ ننوشته‌اند و در موقع تأليف المآثر و الاثار چون اعتبارى يافته بود ذكر كرده‌اند . « * »\r\nنام برادر حاجى زين العابدين خان در كتاب « فتنهء باب » على عسكر خان ذكر شده است .\r\n\r\nسندى دربارهء سيد يحيى\r\n\r\n\r\n","description":"","footnote":"\r\n( * ) دربارهء اين واقعه شرحى به خط شكسته نستعليق به مركب بر بلندى ديوار شبستان عمارت پيشين مسجد بازار نيريز موجود بود كه ظاهرا در تازه‌سازى آنجا از ميان رفته است . من آن نوشته را در سفر 5 / 1344 كه در همراهى و همصحبتى منوچهر ستوده بدانجا رفته بودم استنساخ كردم و اين است نقل آن :\r\n« هو الله تعالى ان فى ذلك عبرة لاولوا النهى . از حوادث اين عالم كون و فساد و سوانح اين وارون دهر كجنهاد آنكه در غايت دولت خديو گيتىستان خسرودارا دربان خاقان خلدآشيان محمد شاه قاجار نور الله مضجعه و بدايت سلطنت شهريار جم اقتدار و جهاندار نصيحت‌مدار حضرت ظل الله پادشاه جمجاه ناصر الدين شاه قاجار خلد الله ملكه در سنهء 1263 بروز عقايد و اقوال و پارهء مقال و خطاب از ميرزا على محمد باب در دار العلم شيراز آغاز آمد و ظهور طغيان و فتنهء آن در ممالك محروسهء ايران در غالب محال زنجان و تمامى ملك مازندران بلكه در عراق و فارس بين الناس روى نمود در سنهء 1266 مىبود .\r\nاز آن جمله شراره‌اى از آن آتش سوزان پركين بر كانون سينهء برخى از اهل اين سرزمين ريخت كه يكباره از تندباد حادثهء آن خاك بنيان وجود بسيارى را با آب نيستى برآميخت ، چنانچه شرح اخگرى از آن شراره اينكه آقا سيد يحيى كه يكى از دلدادگان آن عده و از اركان مىبود در چندين سنه بجهات چند در اين بلوك با غالب از مردم طريقهء سلوك و آميزش و مؤانست و سازش داشت از اين رهگذر تخم آشوب در سرزمين بعضى از قلوب كاشت .\r\nمن جمله سيد مذكور از دار العلم شيراز پس از عبور از اين جاده خود را به دار العباده كشانده و در آنجا رسانده و دامنى بر آتش فتنه . . . ( ناخوانا ) افشانده و محله‌اى از دار العباده كه دلدادهء او بودند متابعت او نمودند . بنابرحسب حكم حكمران نواحى اموال و عيال يك محله از آن تباهى آمد .\r\n","page_name":" 635 ","page_number":225},
  {"content":"\r\n\r\n\r\nدنبالهء حاشيه از صفحهء قبل\r\n\r\n\r\n","description":"","footnote":"\r\nسيد مزبور پس از ظهور اين فقره از روى اضطرار فرار را برقرار اختيار و از راه بوانات سرحدات به چندين جهات تمكن اين بلوك را مايل ، چرا كه ياران و دلدادگان اين مكان را مستعد و قابل مىدانست ، همه‌جا از پيش برد عقايد و رسايل خويش را قايد نموده تا آنكه در بقعهء خواجه احمد انصارى نزول فرموده عاليجاه فخامت انتباه حاجى زين العابدين خان ضابط نظر به مؤاخذه و سياست سلطان و مصلحت و خيرانديشى مردمان در قصبه دخول سيد مزبور را قبول ننموده و ورود آن را منع فرموده و از آنجا سيد تا قصبهء اصطهبانات چندى ثبات ورزيده و جمعى به آن گرويده و از آنجا خود را تا شهر فسا رسانيده .\r\nو چون مقرب الخاقان آقا ميرزا محمد سيد را در امر طغيان يكدل و ممهدديده او را به لطايف الحيل از آن مكان برگردانيده دوباره او به صوب قصبهء اصطهبانات و چند روزه در آنجا ثبات ، چون از آنجا به اكناف و اطراف ( چند كلمه سائيده ) آن را از ميان برده ( به قرينه خوانده شد ) و دور خود را جمهور يافته يكباره عنان عزيمت را به جانب نيريز تاخته به محض ورود به مسجد جامع كبير محلهء چنار سوخته كه از هركنار معاهدين خود را آمادهء كار و مستعد در كارزار ، بقرب نهصد نفر مكمل از تفنگ و شمشير و مسلح از تيغ و تير ، ديد باسيف كشيده خود را بالاى منبر رسانيده و به اتيان بعضى از سخنان پرداخته و خود را مهياى جدال ساخته در همان محل لواى قتال برافراخته .\r\nعاليجاه حاجى زين العابدين خان سابق البيان حين ورود سيد گروش جمهور مردم در قريهء قطره ( محليها نام آن را قطرو ، تلفظ مىكنند ) بطور قهر مىبود به محض گوشزد اين واقعه در مقام مدافعه برآمده و معادل يكهزار و پانصد نفر جمعيت از توابع و معادن و سكنه از ايلات و احشامات فراهم آورد و وارد خانهء خود گرديد كه حصنى مستحكم و محكم بود .\r\nپيش از ظهور گيرودار در چهار روز فاصلهء كار سادات و مصلحين خيريت شعار از اين ديار و علماى قبضهء اصطهبانات همه نفر مصالحهء اوقات بسيار صرف نمودند و جد و جهد بيشمار فرمودند . چون ناوك لسان در قلوب ايشان مؤثر نگرديد كار به تير و سنان رسيد و تفرقهء كلى در اهل محلهء چنار پديد آمد . بسيارى خود را به خان حاكم رسانيده و ظاهرا خود را از اين مخمصه عرى و برى گردانيده .\r\nچون بدين منوال احوال مردم گذشت سيد مزبور شب هنگام خود را با يكصد و هشتاد الى دويست نفر به قلعهء خواجه رسانيده و آن بارو را حصن حصين خود درآورده بامدادان كه گوشزد خان و نشان اين حركت از ايشان آمده از راه به اطمينان جمعيت و قوت و حميت خود قريب پانصد نفر از تفنگچى و سوار به حوالى آن حصار فرستاد .\r\nاز قلعه سيد مذكور تفنگچى مأمور داشته بيرون آمده و آن جمعيت را از ميان تيغ بگذاشته باز خان مزبور از روى غرور بر جمعيت فرستادهء خود افزوده نيز ايشان را منهزم نموده .\r\n","page_name":" 636 ","page_number":226},
  {"content":"\r\n\r\n\r\nدنبالهء حاشيه از صفحهء قبل\r\n\r\n\r\n","description":"","footnote":"\r\nچون كار به اينجا كشيد و امر حجة الله بدين حد رسيد خود عاليجاه حاجى زين - العابدين خان با برادر مهتر خود على اصغر خان كه چهارده سال حكومت همين بلد را كرده بود با تمامى اعوان و همهء طايفه و خويشان خود يك‌طرف آن بارورا سنگر و در كمال اطمينان خاطر در حد شرقى لنگر انداخته و چادر و خيمه برپا ساخته از آن شب گذشته ديگر شب با هزاران تعب شبيخونى ( اصل : شبيخوان ) از جمعيت قلعه ناگهان بر سنگريان زده قريب به چهل نفر از اقارب و تفنگچيان خان مذكور كشته و زخمدار و در همان شب پاره‌اى فرار كرده و شب ثانى كرة اخير شبيخونى ( اصل :\r\nشبيخوان ) بر سنگريان زده و دست به روى ايشان آورده كه يك‌تن از آنها را در آن مكان نگذارده بسيارى دستگير و برخى كشته و شكنجهء تيغ و تير گشته ناچار از روى اضطرار فرار را برقرار اختيار نمودند ، و عاليجاه على اصغر خان كه مهتر برادر خان سابق البيان مىبود كه برخى از صفاتش در سبق ذكر رفت كه رياست و حكومت همين بلوك را با طرز رفتار و سلوك نموده از تيغ بىدريغ آن طايفه اعضايش را مقطوع ساختند و حق نيكوئيش را خوب بپرداختند و از آن مكان خان سابق البيان با قليلى از\r\n","page_name":" 637 ","page_number":227},
  {"content":"\r\n\r\n\r\nدنبالهء حاشيه از صفحهء قبل\r\n\r\n\r\n","description":"","footnote":"\r\nگماشتگان خود را به خانهء خود كه حصنى محكم و بنيانى مستحكم داشت كشانده و آن روز را تا شام رسانيده و در ظلمت شب به قلعه‌هاى قريهء قطره دو اسبه دوانده و از اين مهلكه توسن سلامتى را برجهانده . يكباره سيد و تبعهء آن استيلاء يافته [ و حصن مذكور را بدست آورده 
  ] و از اين رهگذر ماهى دلها بشست برآمد .\r\nبعد از ظهور استيلاء و آن همه ريزش خون به مير غضبى و جلادى شيخا نام دوازده نفر را امر به گردن زدن نمود . چنانچه ترس و خوف تمام و بيم و وحشت مالا كلام در قلوب مردم راه يافته كه از هستى و عيال و حب فرزند و مال رو بر تافته و به مصداق يوم يفر المرء من اخيه و امه و ابيه الى آخره ظاهر نمود . چنانچه سلسلهء سادات كه باعث قوام و بودنشان سبب زيست خاص و عام در اين بلد مىبود از بيم جان قوهء تاب و توان نياورده از مرحلهء پرستيز و ورطهء خونريز گريز را اختيار و تا بلوك شهر بابك فرار نموده قريب پنجاه روز اشراف و بزرگان ايشان نشاط انوار دلهاشان استفاضهء فيض كمالات صورى و معنوى آن طايفه مىبود .\r\nبه حدى خوف و خشيت و بيم و وحشت از اين طايفه در قلوب عباد الله راه يافته كه چندين تن زهره را باخته و قالب را تهى ساخته . چون حكايت طغيان و فساد ايشان كماينبغى جلوه‌گر پيشگاه حضور نواب اشراف امجد و الانصرت الدوله حكمران مملكت فارس گرديد كه فتنهء اين طايفه در نيريز بدين حد رسيد سوارى به سردارى مقرب - الخاقان مهر على خان شجاع الملك و سربازى به سرتيپى مصطفى قلى خان قره‌گزلو امير خمسه و بعضى صاحبمنصبان حسب الفرمان وارد آن مكان و به‌سمت قلعهء مذكور نصب خيام و مضرب اردوى با احتشام شد و خان سابق البيان نيز از قلعهء قريهء مذكور خود را ملحق و به شرف ادراك خدمت سرداران موفق گرديد و تدارك قتال و اسباب و آلات جدال و توپ و تفنگ و ضروريات جنگ آراسته ديد .\r\nسيد مذكور از زيادتى غرور و اعتماد به قوت و زور خود سر شب به عزم شبيخون مصمم و با تفنگچيان محله قرار را باهم‌چنين دادند كه از يك‌طرف اردوى تفنگچى محله و از طرفى جمعيت قلعه يكباره خود را بر اردو زنند و آنها را از ميان بركنند .\r\nبىمحابا و متهورانه چون پروانه خود را بشعلهء توپهاى آتشبار زدند . . . ( بر اثر كوبيدن ميخ چند كلمه خوانده نشد ) چون شمع‌آسا در محفل بيقرارى سوختند و متاع جان را ارزان در اين گرم‌بازار فروختند .\r\n خوشا عشق خوش آغاز خوش انجام * همه ناكامى اما عين هر كام \r\nدر شبيخون شب اول آخر عمر چهل نفر از پيش‌جنگان از آن طايفه كشته شد و در شبيخون كرت ثانى جمعى ديگر به معرض تلف و پى رفتگان سلف شدند . چون امر مقاتله از جانبين سبب كين در . . . ( جاى ميخ است و كلمه‌اى خوانده نشد ) اردو گرديد فى الجمله هديه به رسم نياز سپردهء اصحاب ممتاز سيد كه آمدوشد نموده فرمودند و\r\n","page_name":" 638 ","page_number":228},
  {"content":"\r\n\r\n\r\nدنبالهء حاشيه از صفحهء قبل\r\n\r\n\r\n","description":"","footnote":"\r\nاظهار ارادت بسيار به قانون اهل روزگار به متعمدان سيد به خرجش دادند كه تمامى ماهها بىنهايت دلدادهء تو مىباشيم و خاطر را از گرد اطاعت تو به هيچوجه نمىپوشيم .\r\nچنانچه توجهى به اردو فرمائى خاك قدومت را كحل الجواهر ديدهء خود مىنمائيم .\r\nبدين و تيره كلمات شيرين و عبارات رنگين در طى تقرير و تحريك انشاد و انشاء فرمودند و رسولان عنان خرد و دانش از كف سيد ربودند . يكباره با خاصان خود از قلعه سوار و در اردوى ايشان قدم‌گذار شد . تمامى سرباز با آن همه ساز و نواز و سرهنگان او را استقبال و بغايت جلال او را وارد نموده در خيمهء خاص نزول اجلال فرموده با هزاران چرب‌زبانى و شيرين‌لسانى بدان تكلم نمودند . چون هنگام برخاستن شد يوزباشى را با صد هزار تحاشى و تلاشى كه در همان اردو ميبود برسيد وارد نمودند كه الان از خدمت نواب اشرف و الا با احكام و ارقام در باب گرفتن سرداران يا به دست آوردن سيد رسيده است رهائى شما از كف ما بيرون رفت . قراول به اطراف آن خيمهء محكم نشست . قلعه و ياران و تبعهء آن به دست سربازان آمد .\r\nدر فاصلهء چهار روز كه جلاد و مير غضب حسب الامر نواب نصرت الدوله و مقرب - الخاقان مصطفى قلى خان وارد گرديد كه بايد سيد يحيى را سپردهء عاليجاه حاجى زين - العابدين خان نمائى كه احقاق خون برادر و ساير مقتولين را نمايد ، بنابرحسب حكم و الا قبض رسيد از خان مذكور گرفته و دست سيد را به دستش داده ، وقوع اين واقعه كه تمامى سرباز و وارث مقتولين و ساير مردم كه با او خونين بوده او را نصيب چوب و سنگ و سرنيزهء تفنگ او را از پا درآورده . روز ديگر نعش او را در سمت صبوى بقعهء سيد جلال الدين عبد الله مشهور به سيد چسبيده به ديوار در محلهء بازار مدفون كردند .\r\nوقعهء شگفت و عجب در شهر رجب 1266 صادر شد . بعد از گرفتن سيد و تبعهء آن على خان سرهنگ با يك فوج از سرباز سيلاخورى وارد و در حين ورود پىگير و در داخل محلهء چنار شدند كه تمامى سرباز يكباره با ساز و نواز داخل و آن محل را غارت و تاراج نموده و بيست روز الى يك ماه توقف آنها در آن محل مىبود كه آنچه در چاه و دفينه و در ما بين جدران قديمه پنهان كرده بودند بيرون آوردند . چنين يغمائى كسى ياد نمىداد . هر معظم‌سرى كه به تاراج رفته بود اينقدر اسباب و دولت به دست نمىآمد و پاره‌اى از كوچه‌ها و ملحقات محلهء بازار هم به غارت رفت .\r\nاز آن گذشته حسب الامر نواب و الا نصرت الدوله مبلغ پنجهزار تومان به محولى خان سابق البيان از اين طايفه خواستند . آنچه ملك و بساتين و مياه و خانه و عشيره داشتند بر اهل محلهء بازار بطور زور و اجبار و شكنجه و آزار طرح دادند و از آنها پول گرفتند . آنچه از اين رهگذر به اهل محلهء بازار وارد آمد بر اهل محله وارد نيامد .\r\nحقا كه چنين وحشتى و دهشتى از براى ساكنين اين سرزمين روى نمود كه بيان آن با صد هزار زبان نتوان كرد . چه خونها كه ريخته و چه تنها كه با خاك و چمن بيابان آميخته شد . در اين هنگامه و گيرودار قريب به هزار تن از جانبين به خون خويشتن آغشته\r\n","page_name":" 639 ","page_number":229},
  {"content":"\r\n\r\n\r\nنصر الملك قزوينى و فتنهء سيد يحيى ( ص 63 - ص 38 چاپ اول )\r\nپسر ميرزا نبى خان امير ديوان و مادرش از سادات قزوين بود . فوج قزوين به دست او بود و رياست ايلات آنجا را هم داشت .\r\nدر 1270 مأمور جنگ با شيخ عبد الرحمن حاكم بندرعباس شد و در 1267 با درجهء سرهنگى رئيس فوج گلپايگان گشت .\r\nدر 1286 كه سرتيپ فوج فراهان بود به لقب نصر الملك ملقب شد . در سفر اول شاه به اروپا جزو ملتزمين ركاب بود .\r\nدر 1298 با درجهء امير تومانى در دفع غائله شيخ عبيد الله شركت داشت . در 1299 افواج قزوين بر او شوريدند و از نرسيدن جيره و مواجب خود شكايت داشتند\r\n\r\nدنبالهء حاشيه از صفحهء قبل\r\n\r\n\r\n","description":"","footnote":"\r\nگشتند . حساب غارت اموال كه از تصور وهم و خيال افزون آمد . هرچه از رجال محله كشته باقى آنها آواره و فرار هرديار گشته است .\r\nمؤخرى از واقعهء نيريز و سيد يحيى و تبعهء حضرت باب ، ان فى ذلك عبرة لاولى الالباب و الله اعلم بالصواب .\r\nبعد از صدور اين واقعات روزبه‌روز لطمات و صدمات از جهت اين طايفه وارد مىآمد و امر حكومت و رياست بعد از ظهور اين حكايت از جهت خان سابق البيان محكم شد و در كمال قوت در مقام تلافى و تدارك از آنچه بايشان رسيده بود مىبود تا آنكه رفته‌رفته سه سال از اين مقدمه رفته كه كينه‌هاى نهفته را ظاهر ساختند و به امرى غريب و بديع پرداختند ، آنكه در سنهء هزار و دويست و شصت و نه ، پنج روز از نوروز گذشته كه شب هنگام كربلائى محمد نام با سه پسر و قاسم شاگرد بناى بداختر در حمام بازار يكساعت از روز گذشته مختفى در كمين خان فخامت دستگاه حاجى زين العابدين خان نشسته يكباره بر بدن عريان آن ريخته و بر سر و گردنش درآويخته و با كج كارد بنائى و چاقو و تيغ ششكه آن برو بازو كه چون پيلتن و برزو بود از هم گسسته ، اذا جاء القضاء ضاق الفضاء و اذجاء القدر عمى البصر ، و حال آنكه قريب پنجاه نفر در آن حمام از هر خويش و اقوام مقر داشتند و از تقدير حى قدير يك قدم از محل خود خارج نگذاشتند و وقع ما وقع ، و خان مجروح كه قريب به شش زخم كه بر سينه و شكم داشت از حمام زنده بيرون آورده و به خانه رسانيده و آن روز را گذرانيده و در آخر شب رخت از اين سراى پرتاب و تعب بربست . الحق مردى بزرگ و شايسته و جوانى آراسته و پيراسته حاكمى خردمند و حكيمى دانشمند بود و بسيار آثار خير و ثواب و بنيان عمارات در اين بلد ازوست و قاتلين آن در همان مكان به دست گماشتگان كشته شدند .\r\nتحريرا فى سنة 1270 على يد احقر الخليقة و افقر البرية اقل السادات ابن عاليجناب قدس خطاب آقا سيد حسين ابراهيم النيريزى .\r\n","page_name":" 640 ","page_number":230},
  {"content":"\r\n\r\nولى به‌هرحال به مقام او لطمه‌اى وارد نشد .\r\nنصر الملك در شب سه‌شنبه 11 جمادى الثانيهء 1309 درگذشت و لقب و منصب و رياست ايلات و افواج ابوابجمعى او را به پسرش ميرزا نبى خان دادند .\r\nقمر السلطنه زن حاج ميرزا حسين خان برادر نصر الملك يك هفته بعد و ميرزا - يحيى خان برادر نصر الملك هم ده روزبعد از او درگذشتند .\r\nپسران ميرزا نبى خان و من جمله نصر الملك خيلى زرنگ و باهوش و كارى بودند .\r\nبى جهت نبود كه اعتضاد السلطنه در جواب ميرزا يوسف مستوفى كه پرسيده بود « پسران ميرزا نبى خان از چهار مادرند ؟ گفته بود بلى از چهار پدر هم هستند » ( خاطرات اعتماد السلطنه ، ص 90 ) ولى درست آن است كه از سه مادرند ، زيرا حاج ميرزا حسين - خان و يحيى خان برادر پدرى و مادرى بودند .\r\n\r\nغوغاى تبريز ( ص 63 - ص 38 چاپ اول )\r\nبراى شرح مفصل رجوع شود به تاريخ تبريز تأليف نادر ميرزا و گويا دست خارجى هم در اين كار مداخله داشته است .\r\n\r\nفتنهء شيخ نصر خان در بوشهر ( ص 64 - ص 39 چاپ اول )\r\nپسر شيخ عبد الرسول خان و نوادهء شيخ نصر خان اول و نبيرهء شيخ ناصر خان پسر شيخ مذكور ابو مهيرى و شيخ ناصر خان ناخداباشى كشتيهاى نادر شاهى در خليج فارس بود .\r\nشيخ عبد الرسول خان در سال 1240 به دست خوانين دشتستانى كشته شد و شيخ - نصر خان به‌جاى او نشست و گاهگاه حاكم بود و زمانى معزول .\r\nدر 1266 ميرزا محمد على خان پسر حاجى حيدر على خان شيرازى كه بعدا به ناظم الملك ملقب شد ، در خدمت امير كبير انجام خدمات بهرام ميرزاى معز الدوله را متقبل شده به فارس آمد و حكومت بوشهر را براى شيخ نصر خان استدعا كرد .\r\nشيخ كه در شيراز بود به بوشهر رفت اما در اداى ماليات سستى كرد . سپاهى به سركوبى او رفت اما كار مهمى صورت نگرفت . لكن صاحب فارس‌نامه مىنويسد كه ناظم الملك طلبى از شيخ نداشت و شيخ در اداى دين مسامحه مىكرد و او حكومت بوشهر را از دولت خواست و دولت نيز موافقت نمود .\r\nناظم الملك برادر خود را به بوشهر فرستاد و او را مأمور گرفتن شيخ كرد . شيخ از جريان آگاه شده اموال خود را در كشتى گذاشته به جزيرهء خارك فرستاد و خود با چند تفنگچى در بندر نشست و چند عرادهء توپ را هم كه در بوشهر بود به بالاى برج\r\n\r\n","description":"","footnote":"","page_name":" 641 ","page_number":231},
  {"content":"\r\n\r\nبندر كشيد . ازاين‌رو برادر ناظم الملك و ياران او از عهدهء فتح شهر برنيامدند . اين اخبار توسط چارپار انگليس به طهران رسيد و از طرف دولت دستور داده شد كه متعرض شيخ و بوشهر نشوند و شيخ در بوشهر حاكم بالاستقلال شد .\r\nچون فيروز ميرزاى نصرت الدوله به فارس رفت شيخ را به شيراز خواست و او را به طهران فرستاد و اندكى بعد در سال 1270 درگذشت ( فارسنامهء ناصرى ، ج 1 ص 304 و ج 2 ص 204 ) .\r\n\r\nفتنهء شيخ حسين خان در بوشهر ( ص 64 - ص 39 چاپ اول )\r\nپسر شيخ نصر خان اول و برادر شيخ عبد الرسول خان كه در زمان حيات شيخ راتق و فاتق امور ديوانى بوشهر بود و اولادى هم از او نماند ( فارسنامه ، ج 2 ص 204 ) .\r\nچون فيروز ميرزا نصرت الدوله حكومت بوشهر را از شيخ نصر خان دوم گرفت و به ميرزا حسنعلى خان پسر حاجى ميرزا على اكبر قوام الملك داد و او را « دريابيگى » ملقب نمود شيخ حسين خان كه نايب الحكومهء بوشهر بود به فكر مخالفت و مقاومت افتاد .\r\nنصرت الدوله مصطفى قلى خان قراگوزلوى اعتماد السلطنهء بعدى را به دفع او فرستاد .\r\nمصطفى قلى خان به مردم اخطار كرد كه يا از بوشهر بيرون روند و يا مسئوليت زيان و اتلاف مال و جان خود را بپذيرند . وجوه شهر به نزد شيخ حسين خان رفتند و چون او نگرانى آنها را ديد از جنگ منصرف شد . گمركچيان را خواسته هرچه وجوه گمركى بود از آنها گرفته به بصره رفت و قواى دولتى بوشهر را اشغال نمود ( فارسنامه ، ج 1 ص 306 ) و با رفتن او حكومت بوشهر از دودمان مشايخ بيرون رفت .\r\n\r\nاعتماد السلطنه ، مصطفى قلى خان قراگوزلو ( ص 64 - ص 39 چاپ اول )\r\nاز سران لشكرى ناصر الدين شاه كه در بسيارى از جنگهاى داخلى شركت داشته است .\r\nدر 1266 به دفع سيد يحيى كشفى به نيريز مأمور شد و او را و اتباعش را شكست داد . آنگاه به گرفتن بندرعباس مأموريت يافت و در اين كار هم توفيق حاصل كرد .\r\nدر 1293 رئيس نظام خراسان بود و جنگهائى چند با تركمانان متجاوز به حدود خراسان نمود .\r\nدر 1297 رئيس قشون آذربايجان بود و چون فتنهء شيخ عبيد الله آغاز شد او نيز در دفع وى شركت كرد و در شوال سال 1298 قمرى در اورميه به بيمارى حصبه درگذشت .\r\nلقب وى اعتماد السلطنه بوده است كه پس از حاج على خان مراغه‌اى حاجب الدوله\r\n\r\n","description":"","footnote":"","page_name":" 642 ","page_number":232},
  {"content":"\r\n\r\nبه او داده شده بود .\r\n\r\nطغيان ميرزا قوام الدين طباطبائى ( ص 64 - ص 39 چاپ اول )\r\nپسر ميرزا سلطانمحمد خان و نبيرهء ميرزا قوام الدين اول كه در زمان حكومت برادرش ميرزا منصور خان همه كارهء بهبهان بود .\r\nدر 1255 كه برادرش فوت شد برادرزاده و دامادش ميرزا سلطانمحمد خان دوم حاكم بهبهان شد و او همچنان همه كارهء محل بود و زمانى نگذشت كه ميان آن دو اختلاف افتاد و باهم به جنگ برخاستند .\r\nميرزا قوام الدين كه به اختصار معروف به « قواما » يا « قوما » ( به تلفظ عاميانه ) بود نارين‌قلعهء بهبهان را براى خود مستحكم ساخت و قلعهء چم‌ملا را كه از توابع رامهرمز بود تعمير نمود و مشايخ اعراب شريفات را با خود يار كرد و خودسرى آغاز نهاد .\r\nخانلر ميرزاى احتشام الدوله حاكم خوزستان سليمان خان سهام الدولهء مسيحى برادرزادهء منوچهر خان گرجى معتمد الدوله را به دفع او فرستاد . سهام الدوله قلعهء چم‌ملا را از او گرفت و او شبانه به قلعهء گلاب در هفت فرسخى جنوب بهبهان پناه برد .\r\nسهام الدوله و ميرزا سلطانمحمد به تدبير آن قلعه را نيز گشودند و ميرزا قواما به ممسنى گريخت و در بين راه گرفتار سواران لاريجانى شد . عباسقلى خان سردار آنها را به احترام به بهبهان آورد و ميرزا سلطانمحمد را به شيراز فرستاد و از شيراز به طهران برد و بعد از سه ماه به دستور امير كبير ميرزا قوام را نيز به طهران فرستادند و او در آنجا به و با وفات يافت و خود عباسقلى خان حاكم كوه گيلويه شد ( فارسنامه ، ج 1 ص 306 و ج 2 ص 268 ) .\r\nعباسقلى خان از جانب نصرت الدوله فيروز ميرزا به حكومت كوه گيلويه و بهبهان منصوب شده بود .\r\n\r\nسهام الدوله ( سليمان خان ) و طغيان قوام الدين ( ص 64 - ص 39 چاپ اول )\r\nبرادرزادهء منوچهر خان معتمد الدوله كه در خدمت نظام و فرمانده چند فوج و غالبا در خدمت عموى خود به سر مىبرد و در 1257 با شش فوج سرباز و جمعى سوار ابوابجمعى خود مأمور خوزستان شد و معتمد الدوله نيز از شوشتر قصد قلعهء تل كرده او را از پيش روانه نمود ( منتظم ناصرى ، ج 3 ص 178 ) و از آن پس پيوسته در خوزستان و لرستان به حكومت و فرماندهى قشون خدمت مىنمود و در 1269 درگذشت\r\nوى پدر جهانگير خان وزير صنايع و قورخانه و نريمان خان قوام السلطنه وزير -\r\n\r\n","description":"","footnote":"","page_name":" 643 ","page_number":233},
  {"content":"\r\n\r\nمختار ايران در اطريش بوده و دخترش هم زن دكتر كلوكه بوده است .\r\n\r\nايلغار لشكر به‌سمت سرخس ( ص 64 - ص 39 چاپ اول )\r\nيكى از مشكلات دولت قاجاريه كه لطمه و ضرر كلى به مردم ايران عموما و به اهالى خراسان خصوصا وارد آورد تجاوزات تركمنها به خراسان بود . سابقهء ورود تركمانها به ماوراء النهر و مجاورت آنها با خراسان به زمان سامانيان مىرسد . در سال 389 هجرى كه قواى ايلك خان بر بخارا تسلط يافت خروج ماوراء النهر از حيطهء تسلط سياسى قوم آريائى ايرانى آغاز شد و از آن زمان مرتبا تركان و تركمانان از آسياى مركزى به ماوراء النهر و از ماوراء النهر به ايران سرازير شدند و علت العلل آن تهاجمات و نقل و انتقالات اقوام زردپوست دشتهاى آسياى مركزى بود .\r\nاين تركمانان در ايران به تأسيس سلطنتهائى توفيق يافتند و در اين سلطنتها قدرت نظامى از تركان بود و قدرت ادارى از ايرانيان و به علت قوت تمدن ايرانى ، تركمانان به تدريج صفات و حالات بيابان‌نشينى خود را از دست داده و اندك‌اندك به تمدن گرائيدند و چون در دولتهاى سلجوقى و خوارزمشاهى و مغول و تيمور تقريبا سراسر قلمرو ايران بزرگ تحت استيلاء يك دولت بود مسئلهء جدائى و انشعاب مطرح نبود و فقط عنصر غير ايرانى در رأس حكومت قرار داشت .\r\nبا رسمى شدن مذهب تشيع در آغاز دولت صفويه ، قدم دوم كه نتيجهء آن جدائى ماوراء النهر از ايران بود برداشته شد و فتح مرو به دست شاه اسمعيل هم نتوانست جلوى بروز اين نتيجه را بگيرد ، زيرا شاه در جاهاى ديگر گرفتاريهائى داشت و مبارزه با عثمانيها هميشه ايران را از توجه به ماوراء النهر بازمىداشت . نهايت آنكه از ناحيهء ايران در مورد تهاجم ازبكان دفاع مردانه مىشد و اين امر تا زمان شاه عباس كه ازبكان ضعيف شدند ادامه داشت .\r\nنادر توانست يك‌بار ديگر قدرت ايران را در ماوراء النهر حكمفرما سازد ، اما با شكست ايران از روسيه و ورود سياستهاى اروپائى در ايران و ضعف روزافزون ايران و تحريكات ويرانگر دولتهاى خارجى على الخصوص انگليس و روس ، اشغال - كنندگان ماوراء النهر يعنى تركمانان و ازبكها روزبه‌روز جرىتر شدند و هرچند صباحى به تاخت‌وتاز در اطراف خراسان مىپرداختند .\r\nشكست ايران در مرو كار را يكسره ساخت و راه را براى پيشرفت دولت روس در آسياى مركزى و ماوراء النهر هموار نمود و تا محرم 1299 كه عهدنامهء آخال بسته شد مردم خراسان و زوار مشهد گرفتار تجاوزات تركمنها بودند . كشتار هولناك روسها از تركمانان باعث آرام شدن ايشان شد .\r\nبراى شرح تفصيلى اين مطلب يعنى مهاجرتها و نقل‌وانتقالها و تأسيس حكومتهاى اقوام زردپوست آسياى مركزى و ماوراء النهر بهترين مأخذى كه تاكنون\r\n\r\n","description":"","footnote":"","page_name":" 644 ","page_number":234},
  {"content":"\r\n\r\nديده‌ام كتاب « امپراطورى استپ‌ها » تأليف رنه‌گروسه دانشمند بزرگ فرانسوى است .\r\nاين كتاب به فارسى هم ترجمه شده است و به وسيلهء بنگاه ترجمه و نشر كتاب انتشار يافته است .\r\n\r\nظهير الدوله هروى ( يار محمد خان ) و فتنهء قبايل بلوچ ( ص 64 - ص 39 چاپ اول )\r\nپسر برادر پاينده خان ( يا پاينده محمد خان ) ملقب به سرافراز خان و برادر وزير - فتح خان ( يا فتح الله خان يا فتحى خان يا فتى خان ) از خاندان على كوزائى « * » يا محمد زائى ( به اختلاف اقوال ) كه با نوزده برادر خود سرزمين افغانستان را اداره مىكردند .\r\nيار محمد خان حكومت بالاستقلال هرات را براى خود ايجاد كرد . وى بسيار باهوش و لايق و كاردان بود و اين صفات او مورد تصديق و تأييد قائم مقام نيز بود ( تاريخ عضدى ، چاپ 2 ص 54 ) و همين او را بس است .\r\nمأموريتى كه در آنجا ذكر شده است به دستور امير كبير بوده است . امير نسبت به يارمحمد خان توجه خاص داشت و او نيز به دوستى امير پشتگرم و به اطاعت ايران خوشدل بود . امير با اين مأموريت مىخواست كه اولا آسانترين راه را انتخاب كرده باشد . ثانيا قواى هرات را كه براى نظم او خيلى كوشيده بود بيازمايد و ارزش جنگى آنها را بداند . ثالثا عملا ثابت كند كه هرات جزو ايران و حكومت آن مطيع محض دولت ايران و مانند ديگر حكام ايران مىباشد ( امير كبير و ايران تأليف آدميت ، ج 3 چاپ 1 ص 610 ) .\r\nيار محمد خان اين مأموريت را به خوبى انجام داد و صفحهء سيستان را از آشوب - طلبان پاك ساخت و در بازگشت از اين سفر بود كه در اسفزار يا سبزه‌زار يا سبزوار نزديك هرات در روز پنجشنبه 11 شعبان درگذشت ( سه سفرنامه ، تصحيح قدرت الله روشنى زعفرانلو ، ص 20 و ص 10 مقدمه ) .\r\n\r\nميرزا حسنعلى خان و تصرف خارك ( ص 65 - ص 40 چاپ اول )\r\nپسر سوم حاجى ميرزا على اكبر قوام الملك كه نصير الملك لقب داشت و در 1237 در شيراز متولد شد . تحصيلات او در شيراز و در فن استيفاء بود و چون وارد خدمت دولت شد همواره به حكومت نواحى فارس برقرار بود . گاهى در لارستان و زمانى در كوه‌گيلويه و وقتى در سواحل و بنادر .\r\nاو را اولادى نبود و مسجد حاجى نصير الملك در شيراز از آثار اوست . ميرزا -\r\n\r\n\r\n","description":"","footnote":"\r\n( * ) الكوزائى ، در كتاب نظرى به مشرق از سيد مهدى فرخ ، صفحهء 162 ( تهران ، 1314 ) .\r\n","page_name":" 645 ","page_number":235},
  {"content":"\r\n\r\nفتحعلى خان صاحب ديوان برادر او بود ( فارسنامهء ناصرى ، ج 2 ص 50 ) .\r\nحاجى ميرزا حسنعلى خان را به مناسب حكومت بنادر دريابيگى هم مىگفتند . نام طرف حاجى حسينعلى خان را در منتظم ناصرى ( ج 3 ص 214 ) شيخ حسن ذكر كرده‌اند .\r\n\r\nنصير خان جودكى از اشرار لرستان ( ص 65 - ص 40 چاپ اول )\r\nاز سران قبايل لرستان كه ياغى شده بود و متعرض كاروانها و عابرين راه دزفول و خوزستان مىگشت . احتشام الدوله در آغاز او را گرفتار و حبس كرد . چون خبر عزل امير كبير انتشار يافت پسرهاى او انجمنى كرده حكام جديد طايفهء خود را كه از منسوبان و بنى اعمام ايشان بودند و احتشام الدوله آنان را به‌جاى نصير خان گمارده بود مقتول ساختند و لرستان دوباره گرفتار فتنه و آشوب شد .\r\nاحتشام الدوله نصير خان را كشت ولى پسران او و طايفهء سگوند همچنان ياغى بودند و بالاخره به شفاعت محمد رحيم خان قاجار پولى از ايشان گرفت و از ايشان درگذشت ( حقايق الاخبار ، چاپ 2 ص 110 ) .\r\n\r\nميرزا محمد على خان ناظم الملك و تنبيه متمردين گرمسيرات ( ص 65 - ص 40 چاپ اول )\r\nپسر حيدر على خان پسر محمد على خان برادر حاجى ابراهيم خان اعتماد الدوله در 1220 متولد شد . جوانى را به تحصيل گذرانيد و در خط شكسته مهارتى يافت و در تبريز به‌سمت استيفاء وارد خدمت عباس ميرزا شد .\r\nدر 1257 به لقب ناظم الملك ملقب شد و در 1271 پس از مأموريت سابق خود در فارس براى وصول و ايصال ماليات فارس از طهران مأمور شيراز شد و در آن سال و سالهاى 1272 و 1273 حاكم بلوك داراب و جهرم و نواحى قير و كارزين و جويم و بيدشهر بود .\r\nدر 1274 از كار كناره جست و به زيارت مشهد رضوى و عتبات عاليات چندبار به مسافرت رفت و در 1288 در شيراز بدون داشتن اولاد درگذشت .\r\nبراى وصول و ايصال ماليات رسم او اين بود كه قسطهاى ماليات را از مال خود مىپرداخت و به تدريج از مؤديان مالياتى وصول مىكرد تا صدمه‌اى به مردم نرسد ( فارسنامهء ناصرى ، ج 2 ص 52 ) .\r\n\r\nمحمد رفيع خان فوركى و تسخير قلعهء فورك ( ص 65 - ص 40 چاپ اول )\r\nقلعه‌اى بوده است در دوازده فرسنگى بيرجند ( امير كبير و ايران از آدميت ، چاپ 3\r\n\r\n","description":"","footnote":"","page_name":" 646 ","page_number":236},
  {"content":"\r\n\r\nص 248 ) .\r\nپسر يار محمد خان ظهير الدوله و نوادهء سردار پاينده خان كه بعد از پدر به حكومت هرات نشست و تا امير كبير زنده بود طرف توجه دولت و خود عاملى از عمال ايران بود و در موارد متعدد اخلاص و اطاعت خود را اظهار داشته بود و از طرف دولت ايران به لقب ظهير الدوله ملقب شده بود . چون امير كبير كشته شد جانشين او كه عمرى را در خدمت بيگانگان گذرانده و دست‌آموز آنان شده بود توجهى به كار هرات و حكمران آن نكرد و هرچه از طرف حكمران اظهار بندگى مىشد او به بىاعتنائى مىگذرانيد .\r\nظهير الدوله در قبال اين تغيير سياست حيران ماند و چون گرفتار مخالفت عمش دوست محمد خان حاكم كابل و حكومت او در هرات در معرض خطر بود ، و از طرف مخالفان ايران نيز تحريك مىشد در 1272 كارهائى را شروع كرد كه مخالف صميميت با ايران بود .\r\nنخست چهار صد سوار به تاراج بيارجمند فرستاد و هفت تن از سادات آنجا را اين عده كشتند و امير علم خان قاينى آنها را دفع كرد . بار ديگر سيصد سوار به تاخت قائنات فرستاد و قريه‌اى از قراء طبس و تربت و قائنات را غارت كردند و باز امير علم - خان در مقام دفع آنها برآمد و در موقع تاخت‌وتاز تركمنها به مرو و خراسان فرستاده‌اى نزد وى فرستاد و اتفاقا اين شخص در آن هنگامه كشته شد . با كارگزاران دولت انگليس نيز بر خلاف معاهدهء دولتين باب مراودت و مراسلت مفتوح گردانيد و با اهل هرات نيز به سوء سلوك و مطالبات گزاف و تعدى و اجحاف پرداخت ( حقايق الاخبار ، چاپ 2 ص 171 ) .\r\nولى هيچگاه اعراض خود را از ايران آشكار نكرد و سرانجام مسموم و به اصطلاح « چيزخور » شد و اختلال مشاعر يافت و با اطرافيان خود بدرفتارى پيشه كرد و من جمله كريمداد خان رئيس ايل هزاره را كشت . ناچار بزرگان هرات و سران ايل هزاره با او بد شدند و از حكومت وى روى گردانيدند و محمد يوسف ميرزا و محمد رضا ميرزا نوادگان فيروز ميرزا حاكم اسبق هرات را كه در مشهد در حمايت دولت ايران مىزيستند به هرات دعوت كردند و ظهير الدوله را گرفته به قتل رسانيدند ( محرم 1272 ) .\r\nنام اين شخص را در بسيارى از كتب و اسناد و فرامين دوره قاجاريه صيد مراد - خان هم نوشته‌اند و كلمهء سعيد گويا تحريف و تعبيرى خاص از آن است .\r\n\r\nايلدرم ميرزا و تنبيه كاكاوند ( ص 65 - ص 40 چاپ اول )\r\nپسر عباس ميرزا و برادر خانلر ميرزا .\r\n\r\n","description":"","footnote":"","page_name":" 647 ","page_number":237},
  {"content":"\r\n\r\n\r\nسام خان ايلخانى ، برادر يزدان ورى خان ( ص 66 - ص 41 چاپ اول )\r\nپسر رضا قلى خان پسر امير گونه خان پسر سام‌بيك كرد زعفرانلو و ايلخانى آن طايفه‌اى كه در اواخر سلطنت محمد شاه با برادرش ابو الفيض خان به واسطهء قيام پدرش بر قاجاريه در طهران تحت نظر بودند . يك روز بعد از درگذشت محمد شاه و برهم خوردن اوضاع پايتخت دو برادر از طهران به قصد قوچان مركز حكمروائى پدران خود بيرون آمدند .\r\nسام خان كه بر اثر خبط پدر سالها گرفتار بود در كار خود و دولت آزموده شده منتظر فرصتى بود كه به جبران سوابق خانواده خدمتى به دولت و اشتباه پدر را جبران كند .\r\nهمين‌كه خبر شورش سالار را شنيد ، از موقع استفاده كرده و در سبزوار به حضور سلطانمراد ميرزاى حسام السلطنه رفت و چنان كه مفصلا در حقايق الاخبار ناصرى و ساير تواريخ قاجاريه مندرج است در دفع فتنهء سالار شجاعانه خدمت نمود و به پاس خدمات و زحماتى كه در خراسان متحمل گرديد از ناصر الدين شاه لقب « شجاع الدوله » گرفت ( 1273 ) . علاوه بر اين سالار در دفع محمد امين خان ، خان خيوه هم شركت داشت ( منتظم ناصرى ، ج 3 ص 251 ) .\r\nسام خان مردى دلير و بزرگ‌منش بود و در مسئلهء هرات همه جا مورد مشورت قرار مىگرفت و از امرائى بود كه چندين بار در لشكركشيهاى سپاهيان ايران به هرات شركت نمود و هر وقت گرفتارىاى براى والى هرات پيش مىآمد تنها كسى كه مورد اعتماد بود و مأمور خدمت مىگرديد او بود . در وقايع بعد از درگذشت يار محمد خان ظهير الدوله و روى كار آمدن پسرش صيد محمد خان ، سام خان چند بار به هرات رفت و با كمك سواران خود موفق به دفع ياغيان حكومت صيد محمد خان گرديد و در حقيقت نام سام خان با موضوع هرات توأم است ، چه او بيشتر از تمام امراى محلى خراسان براى تسخير هرات و اتصال آن به ايران در دورهء سلطنت ناصر الدين شاه فداكارى و از خود گذشتگى نشان داده است ( سه سفرنامه ، چاپ قدرت الله روشنى ، ص 227 و 228 ) .\r\nسام خان در جنگ مرو كه به شكست ايران پايان يافت شركت نداشت و از اين تاريخ تا 1279 از خانوادهء آنها نامى نمىبينيم و در آن سال خبر اعطاى يك قبضه شمشير مرصع به امير حسين خان در منتظم ناصرى ( ج 3 ص 282 ) آمده است و ازاين‌رو به حدس كلى سام خان فوت شده بود و او به‌جاى برادر ايلخانى ايل زعفرانلو شده بوده است و اتفاقا ميوهء همه كششها و كوششهاى پدر و برادر را هم همين امير حسين خان چيده است .\r\n\r\n","description":"","footnote":"","page_name":" 648 ","page_number":238},
  {"content":"\r\n\r\n\r\nمحمد امين خان ملك خوارزم ( ص 66 - ص 41 چاپ اول )\r\nپسر محمد رحيم خان و برادر اللهقلى خان كه به خيال تصرف مرو برخاسته و مطالبهء زكات را بهانه ساخته بود و عنوان زكات در واقع تشبه به حكومت صدر اسلام بود كه جز صدقات واجبه و مستحبه و من جمله زكات چيزى از مردم نمىگرفت و جماعت تركمانان هم كه سنى بودند براى اينكه مخالفت آنها با ايران شيعه مؤثرتر شود زكات را عنوان كردند .\r\nدر اين قضيه سپاهيان محمد امين خان قريب به سه ماه در صحارى مرو ماندند و آنان را فتح ميسر نشد و مرض و با در ميان آنان افتاد و محمد امين خان ناچار برگشت و حسام السلطنه سه فوج سرباز خراسانى و پانصد سوار و شش عراده توپ و خمپاره را به سركردگى اسماعيل خان سرهنگ برادر عباسقلى خان مير پنجه به كمك مرويها و توقف در آنجا فرستاد ( حقايق الاخبار ، چاپ 2 ص 121 و 122 ) .\r\n\r\nابراهيم ميرزا و دفع محمد على خان بختيارى ( ص 67 - ص 41 چاپ اول )\r\nپسر خانلر ميرزاى احتشام الدوله كه نايب الحكومه آنجا بود ( حقايق الاخبار ، چاپ 2 ص 111 ) .\r\n\r\nحاجى شيخ جعفر شوشترى ( ص 67 - ص 41 چاپ اول )\r\nبه احتمال قوى همان شيخ جعفر شوشترى معروف فقيه و خطيب بزرگ دورهء ناصرى پسر مرحوم حاج ملا حسين پسر حاج ملا على شوشترى است كه در 1230 در شوشتر متولد شد و در هشت سالگى با پدرش به عتبات رفت و با پدرش در كاظمين ساكن شدند . در آنجا شيخ جعفر همدرس شيخ محمد حسن آل ياسين بود در حوزهء درس شيخ عبد النبى كاظمى و شيخ اسماعيل پسر شيخ اسد الله كاظمى . پس از آن به واسطهء بروز طاعون به شوشتر بازگشتند و پس از رفع خطر به كربلا رفتند و درس صاحب فصول و شريف العلماء را ديدند . پس از آن به نجف رفتند و درس صاحب جواهر را نيز درك كردند . آنگاه شيخ جعفر به شوشتر آمد و دوباره به نجف بازگشت و در درس شيخ مرتضى انصارى حاضر شد و باز به شوشتر آمد و تا اواخر عمر در آنجا بود و آنگاه دوباره به نجف رفت .\r\nدر 1302 به عزم زيارت مشهد به ايران آمد و از طرف دولت نسبت به او احترامات بسيار به عمل آمد . حاج ملا على كنى هم از او تجليل بسيار كرد و در مدرسهء مروى به او\r\n\r\n","description":"","footnote":"","page_name":" 649 ","page_number":239},
  {"content":"\r\n\r\nاقتدا نمود و بنا به خواهش يحيى خان مشير الدوله ، شيخ در مدرسهء ناتمام سپهسالار نماز جماعت خواند و او اولين امام جماعت آنجاست و گويند هربار متجاوز از چهل هزار نفر به او اقتدا مىكردند و بعد از نماز نيز به منبر مىرفت و چون خطيب بليغى هم بود پاى منبر او نيز جمعيت فوق العاده بود . پس از زيارت مشهد هم عبورا به طهران آمد و دوباره از او تجليل شد و مجددا در ماه محرم 1303 در مدرسهء سپهسالار به اقامهء جماعت و مجلس وعظ پرداخت و پس از رفتن از طهران در منزل كرند از توابع كرمانشاه در شب اربعين وفات يافت و در همان شب يا شب پيش آن تناثر نجوم ( ستاره باران ) روى داد كه مردم آن را نشانهء فاجعه‌اى دانستند تا خبر وفات اين شخص رسيد . جسد او را به نجف بردند و در آنجا دفن كردند .\r\nاز تأليفات او حدائق در اصول دين و خصائص حسينيه و مجالس البكاء و منهج - الرشاد ذكر شده است .\r\nشرح حال او به تفصيل در فوائد الرضويه جلد اول و ريحانة الادب جلد سوم آمده است و در همين كتاب هم مختصرى ذكر شده است .\r\n\r\nقدرت الله آقا و جنگ حاجى خان بيك ( ص 67 - ص 41 چاپ اول )\r\nپسر عموى سام خان ايلخانى ( حقايق الاخبار ، چاپ 2 ص 299 ) .\r\n\r\nمحمد يوسف افغان ( ص 67 - ص 41 چاپ اول )\r\nپسر ملك قاسم ميرزا و نوادهء فيروز ميرزا كه با برادرش محمد رضا ميرزا در ايران بود و چون صيد محمد خان والى هرات تغيير رويه داد محمد حسين خان هزاره او را به هرات برد و او به دون اذن و اطلاع حكمران خراسان بدان شهر رفت و در آغاز ظهير الدوله را با مادر و دو خواهرش كشت ( 1272 ) و زن او را بدون رعايت عدهء شرعى دو روز بعد از كشتن او به عقد خود درآورد و آنگاه در مقام دلجوئى از اولياى حكومت ايران برآمد و وجوه اهالى هرات را وادار كرد كه عريضهء رضايت به حضور ناصر الدين شاه بفرستند . شاه نيز عريضه را پذيرفته خلعتى براى او فرستاد و او گماشتهء دولت انگليس را از هرات بيرون كرد و مستقلا به حكومت آن شهر پرداخت .\r\nدوستمحمد خان حاكم كابل كه قندهار را هم از برادرزاده‌هاى خود گرفته بود در صدد تصرف هرات برآمد و محمد يوسف از حسام السلطنه كمك خواست و تقاضا كرد كه سام خان ايلخانى را كه با او دوست بود به هرات بفرستند . سام خان با يك هزار و پانصد سواره و پياده به هرات رفت . اما محمد يوسف با او به نفاق و سردى رفتار كرد و در صدد دستبرد به سپاه برآمد . حسام السلطنه چون غدر محمد يوسف را دانست براى\r\n\r\n","description":"","footnote":"","page_name":" 650 ","page_number":240},
  {"content":"\r\n\r\nتسخير هرات عازم شد و نخست غوريان را گرفت و به‌سمت هرات حركت كرد . محمد - يوسف تقاضاى مصالحه كرد . حسام السلطنه در جواب گفت كه بايد خود و همه اعيان هرات به حضور او بروند و آنان نيز اطاعت كردند و حسام السلطنه سپاه خود را به غوريان پس‌كشيد .\r\nدر ميان سران هرات نيز اختلافى بروز كرد و يكى از آنان سرتيپ عيسى خان ، محمد يوسف و برادرش شاهزاده محسن و پير محمد خان نام از سران شهر را گرفته مغلولا نزد حسام السلطنه فرستاد . اما خود از طرفداران دوستمحمد خان بود و پيدا بود كه مىخواهد هرات را براى او صافى دارد . ازاين‌رو حسام السلطنه پيش‌دستى كرده به هرات حمله برد ( رمضان 1272 ) . جنگ شش ماه طول كشيد و روز 26 صفر 1273 حسنعلى خان گروسى ( امير نظام بعد ) با دو فوج گروس به شهر درآمد و آنجا را اشغال كرد و در اول ربيع الاول خود حسام السلطنه وارد شهر شد . شاهزاده محمد يوسف و شاهزاده محمد رضا و حاجى غلام خان افغان نيز قبلا به مشهد فرستاده شده بودند و شاهزاده محمد يوسف چندى بعد ( 1273 ) در طهران به قصاص خون ظهير الدوله به قتل رسيد ( حقايق الاخبار ، چاپ 2 ص 249 ) .\r\nاين شاهزاده از اولاد احمد خان درانى بود كه بعد از نادر بر افغانستان تسلط يافت و نام مملكت هم از ابداعات اوست .\r\n\r\nجعفر آقا كلاتى ( ص 67 - ص 42 چاپ اول )\r\nاين شخص كلات را به زور گرفته و در آنجا آشيانه ساخته بود . وقتى فرمانفرما به حكومت خراسان رفت به حضور شاهزاده نيامد و برادر خود رضا خان را فرستاد .\r\nفرمانفرما براى گرفتن كلات اقدام كرد و جعفر آقا با چهار برادر و ده نفر سوار به خيوه فرار كرد و گرچه يك‌بار براى گرفتن كلات كوشش كرد اما توفيق نيافت و سرانجام در 1271 به همراه عده‌اى از امراى خان خيوه در جنگ با سپاهيان ايران كشته شد .\r\n\r\nحاج سليمان ميرزا شعاع الدوله ( ص 67 - ص 42 چاپ اول )\r\nپسر فريدون ميرزاى فرمانفرما كه در آن زمان در خدمت پدر در خراسان بود . وى در 1300 به اين لقب ملقب شد .\r\n\r\nزيراه - زيراب ( ص 69 - ص 43 چاپ اول )\r\nزيراه كه در اصل زيراب بوده است چون در زيردست رودخانهء دالكى واقع شده\r\n\r\n","description":"","footnote":"","page_name":" 651 ","page_number":241},
  {"content":"\r\n\r\nاست در شمال‌شرقى بوشهر به مسافت يازده فرسخى آن شهر و سى و پنج فرسخى شيراز ( فارسنامه ، ج 2 ص 208 ) .\r\n\r\nمير علم خان امير قائن ( ص 69 - ص 43 چاپ اول )\r\nپسر امير اسد الله خان حسام الدوله كه امير علم خان سوم باشد . در زمان استيلاى سالار بر خراسان مدتى در طهران بود و بعدا فرار كرده به هرات نزد پدرش رفت .\r\nپس از ختم غائلهء سالار پدر و پسر به خراسان برگشتند و به قائنات محل حكمرانى خود رفتند .\r\nامير علم خان پس از درگذشت پدرش حاكم قائنات شد و آن منطقه را با استبداد و دقت و مراقبت سخت اداره مىكرد ، بطوريكه رعايايش حق مراوده و صحبت با هيچ شخص غير قائنى نداشتند ( خاطرات حاج سياح ، ص 143 ) و دادوستد آنها مخصوصا در مورد زعفران مىبايست با مأمورين امير باشد . ( خاطرات حاج سياح ، ص 144 )\r\nحكومت سيستان نيز بعدا به او واگذار شد ولى ظاهرا « در تجزيهء سيستان از عوامل عمدهء اجراى سياست حكومت انگليس شد . » ( امير كبير و ايران از آدميت ، ج 3 ص 248 ) .\r\nولى در عين‌حال شجاع و دارا و صاحب سفره و بخشش بود و براى آن سرحد در مقابل افاغنه كسى جز او از عهده برنمىآمد و به عقايد مردم هم كارى نداشت ( خاطرات حاج سياح ، ص 144 ) . حكومت سيستان نيز بعدا به او واگذار شد .\r\nدر 1284 به لقب حشمت الملك ملقب شد و در 1309 پس از بازگشت در گناباد درگذشت و جنازه‌اش را به مشهد بردند و در دار السعاده دفن نمودند .\r\nتولاى انگليسها در اين خاندان از اين شخص شروع شده است ( خاطرات اعتماد - السلطنه ، ص 208 و ص 1154 ) . براى شرح حكومت او رجوع شود به خاطرات حاج سياح ( ص 143 تا 158 ) و خاطرات ميرزا خانلر خان اعتصام الملك . « * »\r\n\r\nسردار على خان سيستانى و فتح قلاع لاش و فراه ( ص 70 - ص 44 چاپ اول )\r\nسردار على خان رئيس ايل سربندى كه به اطاعت دولت ايران بود و دختر بهرام - ميرزاى معز الدوله پسر عباس ميرزا را به زنى گرفت . على خان به دست برادرزادهء خود تاج محمد كشته شد و زن او هم كه در دفاع شركت داشت زخمى شد و پس از قتل على خان به طهران بازگشت . از اين پس نفوذ دولت در سيستان استقرار يافت ( هشت سال در\r\n\r\n\r\n","description":"","footnote":"\r\n( * ) سفرنامهء ميرزا خانلر خان اعتصام الملك ، به كوشش منوچهر محمودى ، تهران ، 1351 ش .\r\n","page_name":" 652 ","page_number":242},
  {"content":"\r\n\r\nايران ، چاپ 1 ج 2 ص 219 و 220 ) . تاج محمد هم در سفرى كه ناصر الدين شاه به مشهد رفته بود بدانجا احضار و توقيف شد ، گرچه او از زندان فرار كرد ولى نتوانست در سيستان بماند و در قندهار مستخدم يكى از انگليسها شد و بالاخره در كويته از دنيا رفت .\r\n\r\nحسين خان سرتيپ شاهسون ( ص 70 - ص 44 چاپ اول )\r\nهمان شهاب الملك و نظام الدوله بعدى كه به حكومت خراسان هم رسيد و شرح حال او گذشت .\r\n\r\nشجاع الملك ، مهر على خان ( ص 71 - ص 44 چاپ اول )\r\nپسر شكر الله خان و برادرزادهء ميرزا آقا خان نورى كه در 1232 در شيراز متولد شد . در 1266 يوزباشى هشتاد نفر غلامان فارسى بود ( حقايق الاخبار ، چاپ 2 ص 86 ) و مدتى هم سرهنگ فوج سرباز شيراز .\r\nچون ميرزا آقا خان نورى به صدارت رسيد او را هم مانند همه بستگان خود كه اغلب هم بيكفايت بودند ترقى داد و در 1271 او را شجاع الملك لقب داده فرماندهء قشون مقيم فارس نمود ( منتظم ناصرى ، ج 3 ص 236 ) .\r\nدو سال بعد اين فرمانده در جنگ خوشاب با سه هزار پياده و سيصد سواره از انگليسها شكست خورد و لشكرش تارومار شد اما به درجهء امير تومانى ارتقاء يافت .\r\nپيش از آن مدتى حاكم كوه گيلويه و بهبهان بود ( حقايق الاخبار ، چاپ 2 ص 206 ) .\r\nدر 1275 مانند ديگر اقوام ميرزا آقا خان از كار بر كنار و به پرداخت مبلغى پول به عنوان جريمه از سوء سلوك مجبور و خانه‌نشين شد .\r\nدر 1277 حكومت كوه گيلويه و بهبهان به او داده شد و او بعد از ورود به بهبهان به سوگند و ميثاق قرآنى ميرزا سلطانمحمد خان طباطبائى حاكم آنجا را كه اباعن جد حكومت آنجا را داشت نزد خود خوانده به تهمت و افتراى دولتى - كه دامنش از آن پاك بود - براى طمع در اموالش گرفته روانهء شيرازش كرد و بعدا او را به طهران فرستاد . اين خيانت و بدعهدى بر شجاع الملك نامبارك آمد و ديگر كارى به او داده نشد ( فارسنامه ، ج 1 ص 321 ) .\r\nدر 1287 در طهران وفات يافت ( فارسنامه ، ج 2 ص 56 ) .\r\n\r\n","description":"","footnote":"","page_name":" 653 ","page_number":243},
  {"content":"\r\n\r\n\r\nضياء الملك ( ص 72 - ص 45 چاپ اول )\r\nيعنى حاج على خان حاجب الدوله پدر محمد حسن خان اعتماد السلطنه .\r\n\r\nمحاربهء قشون حاضر خراسان ( ص 72 - ص 46 چاپ اول )\r\nبراى شرح اين شكست مفتضحانه رجوع شود به « سه سفرنامه » چاپ دانشگاه طهران .\r\n\r\nحيدر قلى خان ايلخانى ( ص 73 - ص 46 چاپ اول )\r\nپسر نجفعلى خان ايلخانى ايل شادلو كه پس از جعفر قلى خان برادر خود به اين مقام رسيد و حكومت بجنورد و لقب سهام الدوله نيز به وى واگذار شد و او در مقابل تركمنها به خوبى از عهده برآمده حدود حكمرانى خود را حفظ كرد و سرانجام در 1288 درگذشت .\r\n\r\nتسخير قلعهء انگوران در كرمان ( ص 73 - ص 46 چاپ اول )\r\nابراهيم خان سرهنگ فرزند على خان بمى حاكم و ناظم بم و بلوچستان ، فاتح چاه‌بهار در اصل نانوازاده‌اى بود و به قول انگليسها در يكى از نواحى پرغوغاى آسيا صلح‌وصفا را حكمفرما نمود .\r\nوى در 1301 در بلوچستان درگذشت و پس از او حكومت در خاندان او ماند ، ولى چه سود كه اسعد الدوله اين افتخار را لكه‌دار كرد و در كميسيون سرحدى ايران و امتداد سمت بلوچستان ناحيه‌اى را از بلوچستان به انگليسها داد .\r\nاسعد الدوله برادر امير سعد خان بوده است و جد خاندان سالار بهزادى ( تاريخ كرمان وزيرى ، چاپ 1 ص 410 و 411 - مجلهء يادگار ، س 5 ش 8 و 9 ص 91 ) .\r\nاسعد الدوله در اين مأموريت تنها نبود و احتشام الوزاره هم نمايندگى وزارت خارجه را دارا بود . با مراجعه به كتاب سايكس كه خود عضو كميسيون بوده است ( هشت سال در ايران ترجمهء آقاى سعادت نورى ، چاپ 1 ج 2 ص 51 و 53 ) مسئوليتى براى اسعد الدوله ثابت نمىشود بلكه برعكس پافشارى او را در برخى مسايل به نفع حوزهء حكومتى خودش مىرساند ، هرچند كه سايكس او را رفيق خود معرفى نموده است ( همان كتاب ، ص 32 ) .\r\n\r\n","description":"","footnote":"","page_name":" 654 ","page_number":244},
  {"content":"\r\n\r\n\r\nامير حسين خان ايلخانى ( ص 73 - ص 46 چاپ اول )\r\nپسر رضا قلى خان و برادر سام خان ايلخانى كه در حدود 1232 متولد شد و در زمان حيات برادر تحت الشعاع او بود ، ولى هرچه برادرش بزرگى و آقائى داشت او اهل سياست و باقساوت بود . چون برادرش درگذشت حكومت قوچان و رياست ايل زعفرانلو در 1284 و لقب شجاع الدوله به او داده شد و او در زمان خود يكى از بزرگترين امراء خراسان بلكه ايران بود . به واسطهء قرب جوار با روسها ( منتظم ناصرى ، ج 3 ص 304 ) با آنها ارتباط داشت و ازاين‌رو انگليسها از او ظنين بودند . نسبت به اولاد سام خان به خوبى رفتار نكرد و همه اموال پدرى آنها را متصرف شد و در حكومت خود بسيار مستبدانه و باقساوت رفتار مىكرد .\r\nدر اوايل ربيع الاخر 1311 هنگامى كه براى تحديد حدود مرزهاى خراسان و تسليم فيروزه به روسها مىرفت اسبش رم كرد و او را به زمين انداخت و پايش در ركاب گير كرد . اسب او را به اين طرف و آن طرف زد تا درگذشت .\r\nاعتماد السلطنه مىنويسد كه اين شخص هزار نفر بيگناه را كشته است و مالك مكنت غريبى است . امير حسين خان سخت معتاد به الكل بود و گويا در اواخر عمر در اين امر افراط مىكرد ( خاطرات اعتماد السلطنه ، ص 1043 ) .\r\nفرزندان و برادرزادگان او نيز چنين بودند و چون سياست قوى حاكم بر ايران هم نسبت به اين خانواده به جهات متعدده و من جمله شركت در فتح هرات خوشبين نبود خيلى زود رو به انحطاط رفتند .\r\n\r\nصارم الدوله در تنبيه طايفهء سگوند ( ص 73 - ص 46 چاپ اول )\r\nعليقلى ميرزا پسر بزرگ امامقلى ميرزاى عماد الدوله در 1270 به منصب سرتيپى سرافراز شد و از جانب پدر به حكومت سنقر كليائى رفت ( منتظم ناصرى ، ج 3 ص 229 ) .\r\nدر 1279 به لقب صارم الدوله ملقب شد ( منتظم ناصرى ، ج 3 ص 281 ) و به‌سمت رياست قشون كرمانشاه منصوب گشت . سال بعد به نيابت پدر به حكومت لرستان منصوب شد .\r\nدر 1284 به نشان و حمايل امير تومانى نيز سرافراز گرديد ( منتظم ناصرى ، ج 3 ص 306 ) .\r\nدر 1288 كه به طهران احضار شده بود به حكومت نهاوند منصوب گشت ( منتظم ناصرى ، ج 3 ص 320 ) .\r\nدر 1289 هجرى قمرى درگذشت ( منتظم ناصرى ، ج 3 ص 324 ) .\r\n\r\n","description":"","footnote":"","page_name":" 655 ","page_number":245},
  {"content":"\r\n\r\n\r\nابراهيم خان بلوچ ( ص 76 - ص 48 چاپ اول )\r\nابراهيم خان از قبيلهء سنجرانى بود كه دكتر فوربز انگليسى را هدف گلوله قرار داد و كشت .\r\n\r\nيار محمد خان شادلو ( ص 78 - ص 50 چاپ اول )\r\nپسر يزدانقلى خان و نوادهء نجفقلى خان ايلخانى كردهاى شادلوى بجنورد خراسان كه در 1288 پس از عمش حيدر قلى خان ايلخانى به مقام او رسيد و حكومت بجنورد نيز به دو تعلق گرفت .\r\nدر 1298 به لقب سهام الدوله ملقب شد .\r\nدر اواخر 1302 حكومت گرگان نيز به او داده شد و يك سال و كسرى بر آنجا حكومت مىكرد و وظيفهء اصلى او در هردو جا جلوگيرى از تاخت‌وتاز تركمانان بود .\r\nدر 1312 به لقب سردار مفخم ملقب گشت و در 1322 درگذشت . يار محمد خان از امراء و ملاكين و سرداران بزرگ و خانواده‌دار خراسان بود .\r\n\r\nشيخ مذكور خان ( ص 79 - ص 50 چاپ اول )\r\nپسر شيخ جياره خان پسر شيخ حاتم خان پسر شيخ محمد آل نسور ( بر وزن قصور ) در 1283 به ضابطى بلوك كنگان و ناحيهء گاوبندى رسيد و در 1284 بندر عسلويه را نيز گرفت .\r\nمدتى نگذشت كه سر از اطاعت والى فارس پيچيد تا در 1294 كه حاج فرهاد ميرزا او را دستگير نموده به شيراز آورد و در 1295 به شفاعت حاجى عبد النبى تاجر بوشهرى باز حكومت كنگان و گله‌دار و نواحى آن را به وى داد .\r\nدر 1296 به پشت‌گرمى داشتن قلعهء قلات‌سرخ از اداى ماليات و نظم نواحى حكومت خود سرباز زد . احتشام الدوله پسر حاج فرهاد ميرزا از بندر بوشهر محمد - ابراهيم بيك از نوكرهاى آزمودهء قديمى پدرش را با عده‌اى به گرفتن شيخ و قلعهء او فرستاد و او در اين كار توفيق يافت و شيخ را دستگير ساخت و حاج فرهاد ميرزا والى شيراز شيخ مذكور را در روز 22 جمادى الثانيهء 1297 در شيراز به دار آويخت .\r\nشيخ مذكور دو پسر داشت . شيخ ابراهيم خان و شيخ حسن خان كه به اشتراك به ضابطى بلوك كنگان برقرار شدند . ولى حكومت بعد از پدرشان با محمد ابراهيم بيك مذكور در فوق بود . ( فارسنامهء ناصرى ، ج 1 ص 340 و ج 2 ص 261 ) .\r\n\r\n","description":"","footnote":"","page_name":" 656 ","page_number":246},
  {"content":"\r\n\r\n\r\nفتنهء شيخ عبيد الله كرد ( ص 79 - ص 50 چاپ اول )\r\nبراى اطلاع از اين قضيه كه بدون تحريك بيگانگان و همسايگان هم نبوده است رجوع فرمائيد به كتاب تاريخ و جغرافياى تبريز نادر ميرزا و مجلهء يادگار ، س 3 ش 6 و 7 . « * »\r\n\r\nحمزه آقا منگور و هزيمت شيخ قادر ( ص 79 - ص 51 چاپ اول )\r\nاز رؤساى كردهاى ايرانى ساوجبلاغ مكرى و براى اين قضيه رجوع فرمائيد به مجلهء يادگار ، س 3 ش 6 و 7 ص 14 و تاريخ تبريز نادر ميرزا و خاطرات حاج سياح ، ص 255 به بعد .\r\n\r\nميرزا سيد محمد و آشوب محلهء سنگلج ( ص 81 - ص 52 چاپ اول )\r\nپسرعموى ميرزا عيسى وزير و قاتل جليل ميرزاى پسر نادر ميرزا پسر احمد على ميرزاى پسر فتحعلى شاه در حال مستى كه شاهزادگان قاجار به انتقام او را پس از ضرب و شتم و بريدن و سوختن كشتند و داستان آن تماما در خاطرات اعتماد السلطنه هست ( چاپ 1 ص 655 ) . مرحوم بامداد نسبت او را با ميرزا عيسى در جلد پنجم كتاب خود خواهرزاده نوشته است ( ص 207 ) و او را پدر موسى خان فخرائى معير الملك معرفى كرده است .\r\n\r\nميرزا احمد خان علاء الدوله دولو قاجار و تنبيه اهالى ساوه ( ص 81 - ص 52 چاپ اول )\r\nپسر محمد رحيم خان قاجار دولوى امير نظام كه در سال 1299 قمرى متولد شد ( منتظم ناصرى ، ج 3 ص 381 ) و پس از فوت پدرش ( شب شنبه سلخ ذيقعده 1299\r\n\r\n\r\n","description":"","footnote":"\r\n( * ) يكى از منابع مهم و اصلى كه پس از درگذشت مرحوم محبوبى اردكانى به دست آمد مجموعهء مسودهء نامه‌هاى امير نظام گروسى در آن قضيه است به شاه و مصادر امور وقت در تهران و تبريز كه اينك در كتابخانهء مركزى دانشگاه تهران نگاه‌دارى مىشود و اغلب آنها به خط امير نظام است . اينجانب آنها را استنساخ و براى چاپ آماده كرده است . اميدست به زودى منتشر شود .\r\nيكى ديگر از منابع مهم كه به چاپ رسيده رسالهء « طغيان شيخ عبيد الله » است كه نخست در ذيل تاريخ تبريز نادر ميرزا و سپس با نام « قيام شيخ عبيد الله » به كوشش عبد الله مردوخ ( تهران ، 1356 ) چاپ شده است .\r\n","page_name":" 657 ","page_number":247},
  {"content":"\r\n\r\nقمرى ) كه در آن قضيه خود احمد خان نيز مورد سوءظن است به اين لقب ملقب شد ( خاطرات اعتماد السلطنه ، ص 221 - خاطرات حاج سياح ، ص 267 ) .\r\nوى در شانزده سالگى پيشخدمت شاه شد و بعدا رياست سواران زرين‌كمر و مهديه و منصور ( منتظم ناصرى ، ج 3 ص 221 ) به وى داده شد كه عدهء آنها تقريبا سه هزار نفر بودند ( خاطرات اعتماد السلطنه ، ص 111 ) .\r\nدر پانزده سالگى سرتيپ و در بيست سالگى امير تومان ( خاطرات اعتماد السلطنه ، ص 498 ) و در سى سالگى حاكم زنجان ( منتظم ناصرى ، ج 3 ص 372 ) شد .\r\nمأموريتى كه در اين كتاب به آن اشاره شد در بيست و سه سالگى وى به دو داده شد ( خاطرات اعتماد السلطنه ، ص 680 و 681 ) و او نيز آن را براى جمع مال دستاويزى قرار داده به قول اعتماد السلطنه از مقصرين پول بسيار گرفته به‌جاى آنها چند نفر فعلهء بيگناه را آورده مقصر جلوه داد و سال بعد هم به زيارت عتبات رفت ( خاطرات اعتماد السلطنه ، ص 530 ) . اعتماد السلطنه او را جوانى بسيار بد ذات و بخيل و ناپاك و بىادب و جسور و فضول ( خاطرات اعتماد السلطنه ، ص 688 ) و مفتن وصف مىكند .\r\n( خاطرات اعتماد السلطنه ، ص 111 ) .\r\nبر اينها بايد قساوت و سنگدلى او را نيز افزود . گوئى كه شغل اجدادى نسقچى - باشىگرى در او و برخى از افراد خانواده‌اش اثر وضعى و تربيتى گذارده بود .\r\nوى بعدا در 1314 حاكم خوزستان و در 1317 حاكم گرگان و در 1319 حاكم مازندران و در 1320 حاكم كرمانشاه و در آخر سال 1320 حاكم فارس شد . بعد از حكومت فارس به حكومت طهران رسيد و در اين سمت دو نفر از بازرگانان سيد را به جرم گران فروختن قند چوب زد و اين عمل باعث برافروختن شعلهء انقلاب مشروطه شد و دولت نيز او را معزول كرد .\r\nدر 1325 براى بار دوم حاكم فارس شد . اما مأموريت او با مخالفت مردم و اعيان مواجه گشت و اين كار سر نگرفت .\r\nدر ذى قعدهء همين سال علاء الدوله و برادرش معين الدوله به دستور محمد على شاه توقيف شدند و شاه مىخواست كه او را اعدام كند ، اما چون داماد عضد الملك بود ( خاطرات اعتماد السلطنه ، 411 ) وى از او شفاعت كرد و هردو برادر آزاد شدند .\r\nدر سال بعد دوباره محمد على شاه او و جلال الدوله و فتح الله خان سردار منصور را توقيف و تبعيد كرد و اين سه مدتى در فيروزكوه به حال تبعيد به سر بردند . در همان سال به خانهء او بمبى پرتاب شد و سرانجام در نهم ذى الحجه 1329 در جلوى خانه‌اش در خيابان لاله‌زار به ضرب گلولهء مجاهدى كشته شد .\r\nعلاء الدوله را دولتيها و مليون هردو غير قابل اعتماد مىدانستند ، يعنى مورد سوءظن مستبدين و مشروطه‌خواهان هردو بود ، هرچند كه علنا هم بر ضد مشروطه و حكومت قانونى قيام و اقدام مىنمود و روسها هم از او پشتيبانى مىنمودند .\r\nخيابان فردوسى طهران قبلا به نام او بود ، چه خانه‌هاى او در آن خيابان و ميان فردوسى فعلى و لاله‌زار واقع بود . حسن پيرنيا ( مشير الدوله ) داماد اين شخص بود .\r\n\r\n","description":"","footnote":"","page_name":" 658 ","page_number":248},
  {"content":"\r\n\r\n\r\nتوضيحات براى باب هفتم ابنيه و عمارات و شرح حال كسانى كه در ساختن آنها دخيل بوده‌اند\r\n\r\n","description":"","footnote":"","page_name":" 659 ","page_number":249},
  {"content":"\r\n . \r\n","description":"","footnote":"","page_name":" 660 ","page_number":250},
  {"content":"\r\n\r\nابنيه و عمارات عصر ناصرى\r\n\r\nسرخس ناصرى ( ص 82 س 9 - ص 53 چاپ اول )\r\nبه علت حملات و مزاحمتهاى پىدرپى تركمانان به خراسان و على الخصوص به شهر قديمى سرخس ، ناصر الدين شاه در 1275 به حمزه ميرزاى حشمت الدوله دستور داد كه در آنجا يك قلعهء نظامى بسازد ، او نيز اقدام كرد و پس از پايان ساختمان به قدر سه چهار هزار خانواده از ايلات داخلهء خراسان را براى نشيمن ساختن در آن قلعه معين كرد و چهار فوج سرباز و پانصد سوار در آنجا پادگان نهاد و محمد ولى خان سردار خراسان را به فرماندهى آنجا برقرار كرد ( منتظم ناصرى ، ج 3 ص 262 ) .\r\nپس از آنكه روسها شهر سرخس قديم را تصرف كردند اين قلعهء نظامى براى ايران جاى سرخس قديمى را گرفت و همه مىدانند كه اين كجا و آن كجا . ساختن اين قلعه پنج ماه طول كشيد و در ربيع الثانى 1276 به پايان رسيد ( حقايق الاخبار ، چاپ 2 ص 249 ) .\r\n\r\nمعلم خانه - مدارس جديد ( ص 82 س 11 - ص 53 چاپ اول )\r\nمدارس جديد را در ابتداى تأسيس معلم‌خانه مىگفتند و در دورهء ناصر الدين شاه جمعا چهار مدرسه از اين نوع تأسيس شد . دار الفنون و مدرسهء تبريز و مدرسهء نظام ناصرى تهران و مدرسه‌اى كه ظل السلطان در اصفهان تأسيس كرد .\r\n\r\nمارستان ( بيمارستان )\r\nمارستان معرب بيمارستان است و دو بيمارستان در زمان ناصر الدين شاه تأسيس شده است . يكى براى نظاميان در بيرون دروازهء دولت و ديگر بيمارستان سيناى فعلى طهران .\r\n\r\n","description":"","footnote":"","page_name":" 661 ","page_number":251},
  {"content":"\r\n\r\n\r\nقبهء عسكريين ( 83 - ص 53 چاپ اول )\r\nناصر الدين شاه و مادرش با آنكه خيلى مقيد به عمل بر طبق موازين شرع نبودند و خلافهاى بين از آنها ديده شده هرچندگاه يك‌بار براى پيشرفت كار خود يا جلب نظر مردم و برگرداندن توجه آنان از مسائلى خاص اقدام به برخى امور ممدوحهء مذهبى مىنمودند و از آن جمله بود طلاكارى قبهء مقدس عسكريين يعنى گنبد روى قبر مطهر حضرت امام على النقى و امام حسن عسكرى سلام الله عليهما و اين كار در 1283 صورت گرفت و عضد الملك عليرضا خان پسردائى ناصر الدين شاه مأمور بردن خشتهاى طلا اندود به عراق بود و در وقت حركت يك كليجهء ترمهء لاكى دو لا به او خلعت داده شد ( خاطرات اعتماد السلطنه ، ص 134 ) در ذيقعدهء 1283 ( منتظم ناصرى ، ج 3 ص 300 ) .\r\nدر يكى از روزهاى هفتم يا هشتم يا نهم و يا دهم جمادى الاولى 1284 از مأموريت بازگشت در تنگهء واشى از نواحى فيروزكوه به حضور شاه كه از سفر خراسان بازمىگشت رسيد ( منتظم ناصرى ، ج 3 ص 305 ) .\r\nمباشرت انجام كار در عراق با مرحوم شيخ عبد الحسين طهرانى شيخ العراقين بود ( ريحانة الادب ، چاپ 2 ج 3 ص 329 ) . اميد كه اين خدمت درجهء قبول يافته باشد . و به‌هرحال اين يك قلم از آثار عمران و آبادى ايرانيان در خاك عراق عرب است .\r\nشيخ عبد الحسين فرزند على از اهل طهران از علماء و مجتهدين اواخر قرن سيزدهم هجرى و از شاگردان صاحب جواهر كه در 1274 براى تعمير صحن مقدس امام حسين كه در واقعهء هجوم وهابيها آسيب ديده بود مأمور عراق شد و در 1275 يك ثوب عباى ترمه به جهت او ارسال گشت ( منتظم ناصرى ، ج 3 ص 260 ) . تذهيب جديد قبهء مبارك حسينى و توسعهء صحن شريف از سمت بالاى سر مبارك و كاشى ايوان حجره‌هاى صحن شريف به مباشرت وى انجام شد و آنگاه به جهت تذهيب قبهء مباركه عسكريين به سامره رفت . پس از آن به كاظمين رفت و در آنجا بيمار شد و در 22 رمضان 1286 درگذشت .\r\nجنازهء او را به كربلا بردند و در حجرهء متصل به باب سلطانى صحن مقدس دفن كردند ( ريحانة الادب ، چاپ 2 ج 3 ص 329 ) .\r\nشيخ مردى دانا و زاهد و پرهيزگار و در نظر دولت ايران و عثمانى هردو محترم و معتبر و جليل القدر بود . انتخاب او از نظرهاى صائب امير كبير بود براى رجوع كارهاى دينى و روحانى مردم طهران و وصايت خودش كه شيخ هم از ثلث اموال امير مسجد و مدرسه‌اى در انتهاى بازار كفاشهاى فعلى طهران ساخت كه به مدرسه و مسجد شيخ عبد الحسين معروف است و امروز بيشتر آذربايجانيها در اين مسجد ايام دههء محرم روضه‌خوانى مىكنند .\r\nشيخ داراى كتابخانهء معتبرى بود كه آن را وقف بر طلاب نمود و گويا پس از وفاتش متفرق گرديد . حاج ميرزا حسين نورى معروف شاگرد او بوده است ( فوايد الرضويه ، نيمهء اول ص 225 ) .\r\n\r\n","description":"","footnote":"","page_name":" 662 ","page_number":252},
  {"content":"\r\n\r\n\r\nشمس العماره ( ص 84 - ص 54 چاپ اول )\r\nيعنى عمارت خورشيد كه امروز به فلاكت افتاده و اندراس يافته است . در سال 1284 تمام شد و شرحى از آن در كتاب « زندگانى خصوصى ناصر الدين شاه » هست .\r\n\r\nقصر محمديه و قصر صاحبقرانيه ( ص 84 - ص 55 چاپ اول )\r\nاين قصر غير از قصر محمديه است . قصر محمديه را هم محمد شاه ساخت ، ولى هنوز تمام نشده در آن سكنى گرفت و در آنجا درگذشت . ازاين‌رو به فال بد گرفته شد و مدتى متروك ماند و رو به خرابى رفت ( تاريخ تبريز چاپ اول ص 188 ) .\r\n\r\nميرزا محمد حسين اديب اصفهانى ( ذكاء الملك ) ( ص 85 س 10 - ص 55 چاپ اول )\r\nپسر آقا محمد مهدى ارباب اصفهانى از بازرگانان باسواد اصفهان ، در جوانى چندى به كار دادوستد پرداخت ولى پيشرفتى حاصل ننمود و براى كسب‌وكار مدتى در بندر لنگه و جهرم و فسا و يزد اقامت داشت و از يزد به كرمان رفت و در دستگاه محمد اسمعيل خان نورى وكيل الملك داخل شد و پس از چند سال اقامت در كرمان عازم عتبات گشت و چندگاهى در كربلا و نجف بود و در بازگشت در كرمانشاه توقف نمود و آنگاه به طهران آمد و در دستگاه محمد حسن خان اعتماد السلطنه وارد شد و چون خوش‌ذوق بود و تحصيلات خوبى هم داشت در پيشرفت كار دستگاه او مؤثر بود و از اين گذشته مردى بردبار بود كه مىتوانست با اعتماد السلطنه زندگى كند و در سفر و حضر انيس و جليس او باشد .\r\nدر اواخر سال 1300 ، شاه با حقوق صد تومان براى او كه ظاهرا ساليانه بوده است موافقت كرده است و در رجب 1308 مستوفى دوم ( يعنى درجهء دو ) شده است .\r\nميرزا محمد حسين شاعر نيز بود و تخلص خود را در ابتدا « اديب » قرار داده بود و در 1291 شاه او را « فروغى » لقب نهاد ، چه او در جشن درختكارى عشرت آباد كه شاه نيز خود يكى دو درخت كاشته بود قصيده‌اى سرود و شاه را خوش آمد .\r\nدر جريان شهرت يافتن ملكم ، فروغى نيز متمايل به او گشت و ازاين‌رو تحت تعقيب قرار گرفت و خانه‌اش را تفتيش كردند و او با لباس مبدل به اصطبل امين السلطان پناهنده گشت . امين السلطان بزرگى كرده او را به احترام نزد خود خواند و پيش شاه از او وساطت كرد و شاه او را عفو نمود و مقرر فرمود كه به سر كارش برود . در 1311 لقب ذكاء الملك به او داده شد و در 1314 مؤسس و نويسندهء روزنامه تربيت شد كه\r\n\r\n","description":"","footnote":"","page_name":" 663 ","page_number":253},
  {"content":"\r\n\r\nبه خرج دولت انتشار مىيافت و در عين‌حال در وزارت انطباعات نيز به عنوان مصحح املا و انشاء ( اديتور ) كتب ترجمه شده انجام وظيفه مىنمود .\r\nچون مدرسهء حقوق تأسيس شد او نيز در آنجا به تدريس ادبيات مأمور و بعدا ناظم و رئيس آن مدرسه شد .\r\nوى كه در 15 ربيع الثانى روز شنبه 11 رمضان 1255 تولد يافته بود در سال 1325 در هفتاد سالگى درگذشت و در ابن بابويه مدفون شد .\r\nدو فرزند او محمد على فروغى ( ذكاء الملك ) و ابو الحسن خان فروغى از دانشمندان و سياست‌مداران معروف ايران و هردو از اهل فراموشخانه بودند . لكن مقام علمى آنها در كارشان وسيلهء تعادلى بود .\r\nميرزا عبد الرزاق خان سرتيپ بغايرى داماد ميرزا محمد حسين فروغى صاحب - ترجمه بود .\r\n\r\nمجسمهء ناصر الدين شاه در باغ شاه ( ص 85 - ص 56 چاپ اول )\r\nاين مجسمه را در سال 1304 در قورخانه با چدن ريختند ( خاطرات اعتماد - السلطنه ، ص 562 ) و شاه كه در روز شنبه 6 شعبان آن سال به سركشى قورخانه رفته بود آن را ديده و پسنديده بود و گفته بود كه در وسط ميدان توپخانه نصب خواهم كرد ، اما بعدا تغيير عقيده داد و در باغ شاه نصب كرد و روز سه‌شنبه 10 صفر 1306 روز افتتاح آن معين شد . « * »\r\nشاه عصرى به باغ شاه ( باغ اسب‌دوانى ) رفت ، سفراء و وزراء و ساير طبقات حاضر بودند و سلامى تشكيل شده بود . نايب السلطنه خطبهء مختصرى خوانده بود ، اما وقتى خواستند طناب مجسمه را بكشند طناب بالاى سر مجسمه گير كرده بود و بالاجبار شخصى بالاى مجسمه رفته بود و پرده را رد كرده بود . شمس الشعرا قصيده و خطيب\r\n\r\n\r\n","description":"","footnote":"\r\n( * ) افضل الملك در افضل التواريخ متن لوحه‌اى را كه برپايهء ستون مجسمه نصب شده بود نقل كرده است و آن لوحه چنين بوده است :\r\n« در سال صدم سلطنت قاجاريه و چهلم سلطنت . . . ناصر الدين شاه قاجار . . . كار هنر و صنايع بالا گرفت و آثار بزرگ و ظهور رسيد ، از جمله مسافرت به عراق عرب و فرنگستان و طلا نمودن گنبد مطهر عسكريين و حضرت عبد العظيم عليهم السلام و داير شدن خطوط تلگراف به تمام ايران و ظهور صنعت عكس و تكميل ادارهء پست و مريضخانه و پوليس و ضرابخانه و افتتاح نمونهء راه‌آهن و تأسيس مدرسهء نظاميه و چراغ گاز و برقيه و تكميل صنعت توپ و تفنگ و آلات حربيه و احداث باغات و خيابانها و بناهاى عاليه و ساختن راههاى صعب العبور و وسعت شهر دار الخلافهء طهران و . . . اين مجسمه به يادگار و برقرار شد . . . هفتم محرم الحرام 1306 . »\r\nمجسمهء مذكور در سالهاى اوائل قدرت رضا شاه پهلوى در همان قورخانه‌اى كه ناصر الدين بانى آن بود و مجسمه در آنجا ساخته شده بود شنيده شد كه به امر آن پادشاه ذوب شد .\r\n","page_name":" 664 ","page_number":254},
  {"content":"\r\n\r\nخطبه خوانده بود و توپى هم شليك شده بود . اما اعتماد السلطنه معتقد است كه لازم نبود جشن بگيرند و عيدى فراهم بياورند . اين مجسمه در ملت اسلام ساختنش حرام است ، چنانچه سلطان محمود سلطان عثمانى در 1246 هجرى قمرى صورت خود را در مسكوكات نقش نمود شيخ الاسلام و ساير علماء او را تكفير كردند و فتواى به خلعش دادند كه مجبورا مسكوكات را جمع نمود . . . ( خاطرات اعتماد السلطنه ، ص 682 ) .\r\n\r\nميرزا محمد خان سرتيپ گروسى مباشر سرخ حصار ( ص 86 - ص 56 چاپ اول )\r\nپسر دوستى چوپان گروسى و برادر مادرى زبيدهء امين اقدس زن شاه و پدر غلامعلى خان عزيز السلطان و متولد قريهء حلوائى بيجار گروس ( در حدود سال 1275 ) كه به واسطهء نسبت با امين اقدس او را با سر و وضع دهاتى به دربار بردند و كم‌كم غلام بچه شد و مأمور كارهاى پست و بعدا فراش خلوت و آفتابه‌دار شاه شد كه به اين واسطه لقب مستهجنى به او داده بودند . گويا خالى از ماليخوليا هم نبوده است .\r\nامين اقدس هم نسبت به او اظهار محبتى نمىنمود .\r\nدر سفر اول شاه به اروپا در التزام ركاب بود و به واسطهء زحمت و التزام حضور شاه مورد توجه قرار گرفت ، زيرا او از اروپا چيزى نمىفهميد و اساسا نمىتوانست در تفريحات درباريان ديگر شركت كند . در بازگشت شاه ، تفنگدار مخصوص گرديد .\r\nچون فرزند او در شيرخوارگى مورد علاقهء شاه قرار گرفت مقدمهء ترقى و تقرب وى گشت و او با حرفها و حركات عوامانه جلب نظر شاه و با خبركشى جلب نظر صدراعظم و درباريان را مىنمود .\r\nبه قول اعتماد السلطنه تمام قد و قامتش زياده از يك ذرع نبود . صورت او بسيار زشت و سبزه بود . ابروى سياه از هم گشوده و دهان بىاندازه گشاد و سر بزرگ و صورت سالك‌دار و كثافت بشره و بويناكى از نشانه‌هاى او بود . جزئى خط و سوادى تحصيل كرده بود و اخلاقا هم آدم بدى به نظر نمىآمد و خالى از تقدس هم نبود ( خاطرات اعتماد السلطنه ، ص 252 ) ازاين‌رو مورد اطمينان شاه بود ، ( خاطرات اعتماد - السلطنه ، ص 237 ) چه از لحاظ مالى و چه از لحاظ نگهبانى . حتى شاه دستور داده بود كه شب در ميان درگاه اطاق خواب او بخوابد ( خاطرات اعتماد السلطنه ، ص 195 ) .\r\nپس از فوت سپهسالار شاه عبد الله آباد را كه تيول صدراعظم بود به وى داد ( خاطرات اعتماد السلطنه ، ص 148 ) . در اواخر ذى حجه نشان حمايل سرتيپ دوم به وى داده شد ( خاطرات اعتماد السلطنه ، ص 437 ) .\r\nدر محرم 1306 سركردگى ايلات سوارهء قزوين ( خاطرات اعتماد السلطنه ، ص 679 و 1058 ) را به دست آورد و در اين سمت به مردم تعدى و تجاوز مىنمود بطوريكه در اندك مدتى سى و پنج شش هزار تومان از آنان گرفته بود ( خاطرات اعتماد السلطنه ، ص 1064 ) . علاوه بر اين قلعهء جعفر آباد از املاك معتبر دورهء طهران را نيز به او واگذار\r\n\r\n","description":"","footnote":"","page_name":" 665 ","page_number":255},
  {"content":"\r\n\r\nكرده بودند ( خاطرات اعتماد السلطنه ، ص 1064 ) .\r\nپس از مرگ امين اقدس نيز بيش از صد هزار تومان از ارث او را مالك شد ( خاطرات اعتماد السلطنه ، ص 1116 ) و در همان نزديكيهاى فوت شاه ثروت او را به سيصد هزار تومان تخمين مىزدند ( خاطرات اعتماد السلطنه ، ص 1065 ) .\r\nدر محرم 1311 به واسطهء امين اقدس لقب « امين خاقان » به وى داده شد ( خاطرات اعتماد السلطنه ، ص 1023 ) و در همان اوقات سفرى به خراسان و عشق آباد تا حدود بخارا و سمرقند رفت و از راه بادكوبه و گيلان برگشت ( خاطرات اعتماد السلطنه ، ص 1055 ) .\r\nامين خاقان در حدود سال 1338 هجرى قمرى در شصت و سه سالگى در قصر ياقوت طهران درگذشت . ( رجال بامداد )\r\n\r\nقصر ياقوت ( ص 86 - ص 56 چاپ اول )\r\nپيش از اين عمارت در اينجا قصر و عمارتى بوده است . اين عمارت قبلى در روز جمعه 15 ربيع الاول 1302 كه شاه در آنجا ناهار مىخورد و بخارى روشن بود آتش گرفت ، بطورىكه اثرى از عمارت نماند . در آغاز سال 1305 عمارت اخير ساخته و قريب بيست هزار تومان خرج آن شد . به قول اعتماد السلطنه « بيرونش نقلى نداشت شايد زياده از چهار پنج هزار تومان خرج نشده بود . مقصود شاه از رجوع اين خدمت به ميرزا محمد خان فايده رساندن به او بوده است ، چنان كه همان سال چهار پنج هزار تومان ناتمامى عمارت خودش را تمام كرده بود » ( خاطرات اعتماد السلطنه ، ص 373 و 597 ) .\r\nطرح اين عمارت از امين الدوله بود و نقشهء آن از بواتال فرانسوى و مركب از دو طبقه ( خاطرات اعتماد السلطنه ، ص 444 ) .\r\n\r\nموزه و اسلحه‌خانه و كتابخانه ( ص 87 - ص 57 چاپ اول )\r\nدر 1270 اسلحه‌خانهء مخصوص براى اسلحهء ممتاز و آلات حربيهء سلطنتى بنا كردند و تمام سلاحهاى سلاطين گذشته را كه غالبا جواهرنشان و كار استادان بزرگ قديم و جديد بود در آنجا گذاشتند و نيز كتابخانهء مخصوص براى كتب سلطنتى و قطعات خطوط اساتيد بنا كردند ( منتظم ناصرى ، ج 3 ص 232 ) .\r\nاما از اواسط سال 1311 به بعد طالار موزه مخزن بلور و چينى شد . جواهرات را در صندوق گذاشته به خزانهء اندرون بردند ( خاطرات اعتماد السلطنه ، ص 1066 ) .\r\nبراى توصيف موزه و جواهرات سلطنتى رجوع شود به « ايران و قضيه ايران » ( ج 1\r\n\r\n","description":"","footnote":"","page_name":" 666 ","page_number":256},
  {"content":"\r\n\r\nص 416 و 421 ) .\r\n\r\nساختمان تلگرافخانه ( ص 88 - ص 59 چاپ اول )\r\nساختمان آن عمارت را كه به‌جاى آن عمارتى ديگر ساخته و آن را هم خراب كرده و عمارت شانزده طبقهء كنونى ساخته‌اند حاج مخبر السلطنهء هدايت پسر عليقلى خان مباشرت داشته است و در كتاب خود خاطرات و خطرات به آن اشاره كرده .\r\n\r\nباغ نگارستان ( ص 89 - ص 60 چاپ اول )\r\nمحل كنونى سازمان برنامه و عمارت شمارهء 2 دانشكدهء ادبيات كه روزى قصر فتحعلى شاه بوده است و جاى عمارت سرسره و محل جشن عروسى ناصر الدين شاه و نيز محل قتل قائم مقام دوم .\r\nاز ساختمانهاى دورهء قاجارى آن امروز هيچ اثرى باقى نيست .\r\n\r\nلاله‌زار ( ص 89 - ص 60 چاپ اول )\r\nدر ضلع شرقى خيابان لاله‌زار فعلى تا خيابان سعدى فعلى . اين باغ را ناصر الدين شاه به نود هزار تومان فروخت ( رجوع شود به خاطرات و خطرات ) .\r\n\r\nحفر نهر كرج ( ص 90 - ص 60 چاپ اول )\r\nاين كار از سال 1260 شروع شده و گويا در اصل فكر محمد شاه بوده است و حاجى ميرزا آقاسى چون فطرتا به اين امور مايل بود جمعى را به سرچشمهء رودخانهء كرج فرستاد تا در اين امر مطالعه و بررسى نمايند و قرار شد نهرى به طول هفت فرسخ ميان طهران و كرج بريده شود و شانزده هزار تومان بر سر اين كار خرج شد و فايده نكرد . بعدا خواستند از قريه و سمنار ( يا وصف نار ) كه نهرى منشعب از رودخانهء كرج در آن جارى بود آب به طهران بياورند و نهرى هم كشيدند . اما آب آن كافى نبود و دوباره فكر اول را دنبال كردند و در ظرف دو سال دوازده هزار تومان ديگر خرج كردند تا آب كرج به طهران رسيد .\r\nدر زمان امير كبير دنبالهء اين كار را گرفتند و تقسيم‌نامه‌اى نوشتند و به اين كار\r\n\r\n","description":"","footnote":"","page_name":" 667 ","page_number":257},
  {"content":"\r\n\r\nسر و صورتى دادند . طبق اين تقسيم‌نامه رودخانهء كرج به هشتاد و چهار سهم تقسيم شد و از اين هشتاد و چهار سهم نه سهم جهت حقابهء شهر طهران منظور گشت ( رسالهء آب طهران ، آبان 1334 ص 5 ، منتظم ناصرى ، ج 3 ص 186 ) . عكسى از اين تقسيم‌نامه در اسناد موجود در كتابخانهء مركزى و مركز اسناد دانشگاه طهران نگاه‌دارى مىشود . « 1 »\r\n\r\nنه گنبد يزد و شيخعلى خان ( ص 90 - ص 60 چاپ اول )\r\nپسر عموى محمد حسن خان سردار كه از جانب او نيابت حكومت يزد را داشت و اين قنات و قلعه در زمان حكومت حسين خان آجودانباشى در يزد كنده و ساخته شده بود .\r\n\r\nسد نهر هاشم ( ص 91 - ص 61 چاپ اول )\r\nبراى اين مطلب رجوع شود به تاريخ پانصد سالهء خوزستان تأليف احمد كسروى ( چاپ دوم ص 115 و 116 و 117 و 138 ) و سفرنامهء خوزستان حاج نجم الملك چاپ محمد دبيرسياقى در چند موضع .\r\n\r\nساختمان سفارت ايران در استانبول ( ص 91 - ص 61 چاپ اول )\r\nظاهرا امتياز مخصوص دولت ايران از قديم بر ساير دول در عثمانى اين بوده است كه در داخلهء سوراستانبول سفارتخانه داشته باشد . اين سفارتخانهء ملكى ابتدا خانهء\r\n\r\n\r\n","description":"","footnote":"\r\n( 1 ) - اينجا مناسبت دارد به كار ديگرى كه در عهد ناصر الدين شاه و به دستور مستوفى الممالك ( ميرزا يوسف ) شد اشاره شود و آن ساختن ديوارهء بلند و جوى انحرافى بر روى آن به منظور برگرداندن و ريزانيدن يكى از چشمه‌هاى بزرگ آبادى گراب ( از سرچشمه‌هاى رود طالقان ) به‌سمت آبريز رودخانهء كرج بود . اين ديواره و مجراى سنگى زير قلهء حد فاصل دو آبادى گراب و آزادبر ( كه اولى در درهء طالقان و دومى در درهء لوراى كرج واقع است ) ساخته شد و هنوز بقاياى آن پابرجاست .\r\nمنظور مستوفى الممالك از اين كار استفاده از آب كرج براى آبيارى بهجت آباد بود كه مالكش بود و مىخواست با افزودن بر آب كرج مجاز باشد به همان مقدار از نهر آب كرج حقابه داشته باشد .\r\nباخبرى كه دوستمان آقاى احمد تيرگر كوشككى به منوچهر ستوده رسانيد معلوم شد لوح سنگى تاريخ آن در گوشه‌اى افتاده . پس ستوده به آنجا رفت و « برنوشته‌اى » از آن لوح سنگى آورد و توضيحى روشن دربارهء آن نوشت كه عينا در جاى خود ( صفحهء 691 ) به چاپ مىرسد .\r\n","page_name":" 668 ","page_number":258},
  {"content":"\r\n\r\nمحمد خان كلون « * » مصلت‌گذار ايران در استانبول بود كه او به ده هزار تومان به دولت ايران فروخته بود ( منتظم ناصرى ، ج 3 ص 214 ) .\r\nبعدا در 1282 كه حاج ميرزا حسين خان سپهسالار صدر اعظم به سفارت عثمانى مأمور شده بود پيشنهاد ساختن سفارتخانهء جديدى به شاه داد و شاه نيز موافقت نمود و در ربيع الاول 1283 زمينى به مساحت 2830 ذرع مربع در بهترين و مرغوبترين نقاط استانبول مشرف بر باب عالى به مبلغ 7358 تومان خريدارى نمود و به دستيارى يك معمار ايتاليائى آن را ساخت و بناى آن را كه 1200 ذرع مربع بود از قرار ذرعى هفت و يك چهارم ليره طلا مقاطعه داد و در آن زمان جز قصور سلطنتى عماراتى نبود كه با كاخ سفارت ايران برابر باشد .\r\nدر 1318 هجرى قمرى مظفر الدين شاه دو هزار ذرع ديگر زمين در شمال سفارت خريد و ضميمهء سفارت كرد ( ياد بودهاى سفارت استانبول نوشتهء خان ملك ساسانى ، ص 8 و 9 ) . « * * »\r\n\r\nقلعه و قنات رحمت آباد ( ص 92 - ص 62 چاپ اول )\r\nيعنى مرتضى قلى خان عرب حاكم آنجا تعمير كرد .\r\n\r\nمريضخانهء طهران ( ص 92 - ص 62 چاپ اول )\r\nاين مريضخانه ، مريضخانهء نظامى و در بيرون دروازه دولت واقع بوده و جنبهء عمومى نداشته است .\r\n\r\n\r\n","description":"","footnote":"\r\n( * ) ممتحن الدولهء شقاقى دربارهء اين شخص مىنويسد كه از تجار ايرانى مقيم استانبول بود كه با خاندان دربار عثمانى معاملات داشت و روزى كه سلطان محمود عثمانى او را به حضور پذيرفته بود به او مىگويد شاه ايران درينجا نماينده ندارد و اگر بتوانى اين منصب را به دست آورى مايهء خوشوقتى است و به اين صورت موافقت مىكنم كه در استانبول با لباس و كلاه ايرانى راه به روى . پس از آن تجار ايرانى آقا حسن دهخوارقانى را به دربار تهران فرستادند و از فتحعلى شاه تقاضا كردند محمد آقا كلون را به‌سمت نمايندگى معرفى كند . اين استدعا مورد قبول فتحعلى شاه قرار گرفت و به مصلحت‌گزارى ايران معرفى شد .\r\nبراى تفصيل ، صفحات 125 - 130 « خاطرات ممتحن الدوله » ، چاپ دوم ( تهران ، 1362 ) ديده شود .\r\n( * * ) اين ساختمان سالهاى دراز مقر سفارت ايران بود و بعد كه آنكارا ( انقره ) پايتخت تركيه شد مقر سفارت به آنجا منتقل شد و محل قديم در استانبول به مقر كنسولگرى ايران اختصاص يافت . اين ساختمان در يكى از سالهاى دههء 1350 به پيشنهاد و سرپرستى دكتر حسين داودى سركنسول ايران نوسازى و مرمت شد و مجسمهء ميرزا حسين خان سپهسالار كه از انبار آنجا به دست آمده بود در سرسراى ساختمان نصب شد . عكس آن مجسمه را كه يادگارى هنرى است در بخش عكسها به چاپ مىرساند . داودى همچنين كتابخانهء آنجا را كه داراى مقدارى كتاب چاپ قديم بود براى استفاده تجديد و تنظيم كرد .\r\n","page_name":" 669 ","page_number":259},
  {"content":"\r\n\r\n\r\nمجمع الصنايع ( ص 93 - ص 63 چاپ اول )\r\nاين مؤسسه به وسيلهء حسينعلى خان معير الممالك گويا به دستور شاه تأسيس شده و بيشتر براى تزئينات البسهء نظامى بود . براى شرح تفصيلى رجوع شود به مجلهء يادگار س 4 ش 9 و 10 .\r\n\r\nعبد الله ميرزا دارا و تعمير دروازه‌هاى زنجان ( ص 94 - ص 63 چاپ اول )\r\nمتخلص به « دارا » پسر يازدهم فتحعلى شاه و متولد در روز جمعه 24 جمادى الاولى 1211 هجرى قمرى ، در سيزده سالگى به حكومت زنجان منصوب شد . به اين معنى كه چون شاه مىخواست براى او قلمرو حكومتى ايجاد كند به صوابديد ميرزا شفيع صدراعظم پنج ناحيه از نواحى اطراف زنجان را از مراكز خود جدا كرده « خمسه » نام نهاد و « دارا » را به آنجا فرستاد . دارا داماد سليمان خان اعتضاد الدوله قاجار قوانلو دائى آغا محمد خان و مادرش هم از سادات بود و خود شاهزاده به تعبير برادرش احمد - ميرزاى عضد الدوله سيد ادباى عصر خود و بسيار لطيفه‌گو و موقع‌شناس در صحبت بود . ظرافتها و مطايباتى به نام « قانون » داشت كه در خلوت براى پدرش مىخواند . به علم نجوم آشنا بود .\r\nمراد اعتماد السلطنه درينجا از عمارت او مدرسه‌اى است كه در زنجان ساخته بود كه داراى حجرات متعدد و از عمارات خوب آن شهر بود . در 1237 در جنگ ايران و عثمانى شركت داشت و در جنگ دوم روس و ايران نيز . لكن قريحهء ادبى او بر رزم آزمائيش غلبه داشت . دارا در سال 1262 درگذشت و اتفاقا خبر مرگ او و مرگ « نشاطى خان » شاعر را در يك روز به محمد شاه دادند و محمد شاه گفته بود اگر از مرگ نشاطى خان نشاطى دست نمىدهد از غصهء فوت دارا بيم هلاك داشتم ( تاريخ عضدى ، چاپ 2 ص 46 - منتظم ناصرى ، ج 3 ص 191 ) .\r\n\r\nمحلهء سنگلج ( ص 96 - 65 چاپ اول )\r\nمحله‌اى كه اكنون خراب شده و به‌جاى آن پارك شهر و ساختمانهاى جنوبى آن احداث و ساخته شده است .\r\n\r\n","description":"","footnote":"","page_name":" 670 ","page_number":260},
  {"content":"\r\n\r\n\r\nژول ريشارد ( ص 96 س 29 - ص 66 چاپ اول )\r\nژول ريشارد از اهل فرانسه و از مردم « اوتره »  Autrey  از ولايت « فرانش‌كنته »  Franche - Comte  نزديك « گرى »  Grey  ( سه سال در دربار ايران ، ص 129 ) كه در زمان محمد شاه در تاريخ 29 اكتبر 1844 به ايران آمد و پس از يك سفر به فرانسه و بازگشت به ايران در طهران ماند و به علت پيش‌آمدى ناموسى كه دخترى كرد را در خانهء او يافتند مسلمان و رضا خان ناميده شد و جريان آن را گوبينو نمايندهء سياسى فرانسه در طهران به وزير امور خارجه به فرانسه گزارش داده است و ترجمهء آن در مجلهء سخن ( سال 12 ش 6 ص 700 - 704 و ش 7 ص 737 ) چاپ شده است .\r\nدر به دو ورود به طهران در خانه‌اى منزل كرد كه زن فرانسوى حاجى عباس گلساز شيرازى هم در آنجا مسكن داشت . اين زن در آن زمان جزو كاركنان حرمخانهء سلطنتى بود .\r\nريشارد در چهارم اوت 1847 مبتلا به و با شد و همين زن فرانسوى او را پرستارى كرد تا بهبود يافت و پس از هشت نه روز معالجه شد ( مقالات گوناگون ، ص 47 و ص 123 ) .\r\nزبان مادرى ريشارد فرانسه بود ، اما انگليسى و ايتاليائى و اسپانيائى و آلمانى و لاتين هم مىدانست . وى ابتدا در طهران به‌طور خصوصى به تدريس زبان فرانسه مىپرداخت و نخستين كسى است كه اصول عكاسى روى صفحهء نقره را به ايران آورد و نخستين بالون را در ايران ساخت و به هوا فرستاد و نخستين‌بار الكل را در ايران ساخت و باز براى نخستين‌بار كشتى بخارى كوچكى ساخت و در قصر محمديهء نياوران در روز سلام در حضور درباريان به آب انداخت .\r\nپس از تأسيس دار الفنون معلم زبان فرانسهء آنجا شد و تا پايان عمر يعنى شوال 1308 هجرى قمرى در اين شغل باقى بود و سرانجام در يازدهم آن ماه در طهران درگذشت و در حوالى آب‌انبار قاسم خان بر سر راه طهران به شهر رى مدفون شد ( مجلهء يادگار ، س 3 ش 10 ص 25 ) .\r\nخانوادهء او هم اكنون در طهران هستند و از او يادداشتهائى باقىمانده است كه اندكى از آن به‌طور متفرقه چاپ شده « * » و اگر روزى تمام آن چاپ شود ارزش بسيار دارد .\r\nريشارد خان صاحب يكى از بهترين مجموعه‌هاى مسكوكات ايران نيز بود كه سرنوشت آن معلوم نيست و اميد است كه روزى براى مطالعات علمى در دسترس همگان قرار گيرد .\r\n\r\n\r\n","description":"","footnote":"\r\n( * ) از جمله در كتاب « مقالات گوناگون » ضمن نوشته‌هاى دكتر خليل خان اعلم الدوله ثقفى ، به اهتمام مهدى بامداد . ( تهران ، 1322 ) .\r\n","page_name":" 671 ","page_number":261},
  {"content":"\r\n\r\nژول ريشارد چنان كه آقاى عبد الله انتظام مىفرمودند مرد شجاع با اراده‌اى بود .\r\nپيش از آمدن به ايران در هندوستان او را مار زده بود و او بلافاصله با چاقو انگشت مارزدهء خود را بريده بود . در زندگانى بسيار صرفه‌جو ، و داراى تأليفاتى بود براى كسانى كه زبان فرانسه مىآموختند كه غالبا به نام ژ . ريشارد چاپ شده است و چون حرف اول نام او و پسرش به فرانسه هردو يكى بوده است برخى از كتابها به نام پسرش شهرت يافته است . « * »\r\n\r\nكارخانهء ريسمان‌ريسى ( ص 98 - ص 67 چاپ اول )\r\nاين اقدام ، پس از اقدام عباس ميرزا در ساختن كارخانهء ماهوت‌بافى در خوى دومين اقدام دولت ايران در ايجاد صنعت پارچه‌بافى بود ، منتهى به علت بىعلمى و احيانا سوءنيت عامل به جائى نرسيد . اين كارخانه كهنه بود و آن را از پيرزنى زردشتى خريدارى كرده بودند و گويا نظر اصلى اين بود كه با بد كار كردن آن شاه را از ترويج اين صنعت در ايران مأيوس سازند ، چنان كه در مورد دار الفنون با ايجاد محفل فراماسونى عمل شده بود ( خاطرات و خطرات ، چاپ 1 ص 75 ) .\r\n\r\nميدان اسب دوانى ( ص 99 - ص 68 چاپ اول )\r\nهمانجائى كه امروز باغ شاه گفته مىشود .\r\n\r\nميدان مشق ( ص 99 - ص 68 چاپ اول )\r\nجائى كه امروز شهربانى كل كشور و وزارت امور خارجه ، موزه و كتابخانهء ملى و عمارت اطراف آنها در آنجاست .\r\n\r\nمسيو گاستگر خان  Gasteiger Ravenstein - Kobach  ( ص 99 - ص 68 چاپ اول )\r\nاز قديمترين مستشاران خارجى در ايران كه گويا مهندس راه‌سازى بوده است و مراد از خيابان شميران ، جادهء قديم شميران امروز است از پيچ شميران تا تجريش .\r\n\r\n\r\n","description":"","footnote":"\r\n( * ) فرزندش يوسف خان ملقب به مؤدب الملك بود . از پدر ترجمهء تاريخ ناپلئون يا تاريخ سنت هلن ( 1287 ق . ) و از فرزندش كتاب طباخى ( 1321 ق ) و طريقهء جديد ياد گرفتن زبان فرانسه ( متد فرانسه فارسى ) و نحو و صرف جديد فرانسه ( گرامر فرانسه به فارسى ) در سال 1321 قمرى به چاپ رسيده است .\r\n","page_name":" 672 ","page_number":262},
  {"content":"\r\n\r\n\r\nباستيان طهران ( ص 101 - ص 69 چاپ اول )\r\nهمانجائى كه امروز محل شركت تعاونى ارتش است نزديك چهارراه حسن آباد .\r\n\r\nنواب فتحعلى خان ( ص 103 س 28 - ص 72 چاپ اول )\r\nيعنى فتحعلى خان پسر شاهقلى خان پسر مهدى خان پسر محمد ولى خان پسر شاهقلى خان قاجار قويونلو كه ابتدا بر قلعهء مبارك آباد در گرگان دست يافت و آنگاه شهر استراباد را مقر خود ساخت و بر نواحى اطراف آن دست انداخت و چون دورهء انحطاط خاندان صفوى بود كسى در مقام منع او برنيامد تا حادثهء افغان روى داد .\r\nدر اين پيش‌آمد فتحعلى خان با يك هزار سوار به اصفهان رفت ولى شاه سلطان حسين او را به مقر خود برگردانيد .\r\nشاه طهماسب ثانى پسر شاه سلطان حسين وقتى از اصفهان به قزوين رفت و امراى اطراف را به كمك خود خواند فتحعلى خان نيز موقع را مغتنم شمرده به خدمت او پيوست و با او به خراسان رفت . در خراسان رقيب شجاع باهوشى براى او پيدا شد كه همان نادر قلى افشار باشد . نادر با شجاعت و فتوحات خود سردارى لشكر شاه - طهماسب را به دست گرفت و چون فتحعلى خان را رقيب خود مىديد و فتحعلى خان هم به علت كمكى كه به شاه كرده بود و به اتكاء ايل خود سر خودسرى داشت نادر از شاه حكم قتل او را گرفت و او را به دست مهدى بيك دولوى قاجار كه فتحعلى خان پدرش را كشته بود در 14 صفر سال 1139 كشت و او را در مقبرهء خواجه ربيع به خاك سپردند .\r\nفتحعلى خان در موقع مرگ چهل و دو سال و يك پسر داشت كه همان محمد حسن خان باشد ( از منتظم ناصرى ، ج 3 به اختصار صفحات 14 ، 15 ، 22 ، 23 ) .\r\n\r\nبنياد شهر جديد طهران ( ص 105 - ص 73 چاپ اول )\r\nاين كار دولت ناصرى قابل تقدير است كه زمين را مال التجاره نساختند و مردم را گرفتار و اقتصاد مملكت را فلج ننمودند . از ابتدائىترين حقوق و جوامع مردم خانه و مسكن است كه هر حيوانى را هم از آن گريزى نيست تا چه رسد به انسان و از زشت‌ترين كارها ايجاد زحمت و اشكال كردن براى مردم است در ساختن خانه و كاشانه ، آن هم در جائى كه زمين باير بسيار و به نسبت زمين جمعيت كم است . از اين گذشته وقتى زمين به عنوان مال التجاره موضوع دادوستد تجارى قرار گرفت كار توليدى به تدريج از ميان مىرود و جاى سرمايه‌هائى را كه در زمين ريخته مىشود سرمايه‌هاى خارجى\r\n\r\n","description":"","footnote":"","page_name":" 673 ","page_number":263},
  {"content":"\r\n\r\nمىگيرد و اقتصاد كشور اسير سرمايه‌داران بيگانه مىگردد . هيچ مانعى ندارد كه اراضى باير از طرف شهرها در اختيار دولت باشد و به كسانى كه مىخواهند خانه يا كارخانه بسازند و يا قنات و چاهى براى كشاورزى احداث نمايند به قيمت نازلى فروخته شود و احتكار زمين و در بورس قرار دادن آن‌كه نمايندهء ناسالمترين و منحطترين اقتصاد است از ميان برود و اگر جائى اصلاحات ارضى روا باشد در درجهء اول اصلاح ارضى در مورد زمينهاى باير و ساختمانى است و بعد زمينهاى زراعتى . « * »\r\n\r\nميرزا محرم يزدى ( ص 104 - ص 73 چاپ اول )\r\nيعنى ميرزا عبد الوهاب يزدى پسر آقا محمد على نسخ‌نويس پسر آقا محمد هاشم زرگر خوشنويس بسيار معروف پسر محمد صالح لؤلؤى كه خودش در يزد به دنيا آمد و پدرش ابتدا ساكن شيراز بود و بعد به يزد هجرت كرد و جدش آقا محمد هاشم هم ظاهرا به يزد مهاجرت كرده بوده است .\r\nميرزا عبد الوهاب و پدرش هردو شاعر بودند و هردو متخلص به محرم و پسر هم در علوم قديم و هم در دار الفنون تحصيل كرده بود . لقب ملك الشعرائى او را آقاى بامداد ، از ناحيهء محمد شاه ذكر كرده است و به صورت ملك الشعرا عراقين ( رجال ايران ، ج 2 ص 317 ) .\r\nوى سفرى به عتبات عاليات رفت و در بازگشت مدتى در كرمانشاه اقامت داشت .\r\nآنگاه به طهران آمد و در شمار شاعران دربار فتحعلى درآمد و ملك الشعرا لقب گرفت ( ذريعه ج 9 ق 3 ص 974 ) . در طهران زبان فرانسه را ياد گرفت و از اين جهت در آغاز تأسيس دار الفنون جزو مترجمين مدرسه قرار داده شد و در ضمن درس هم مىخوانده است و چون قوهء تحصيلى او بيش از مبتديان بوده است سمت خليفگى معلمين هم پيدا كرد .\r\nاشعار او بيشتر در مراثى و مصيبت اهل بيت است و از آثار شعرى او « فرهنگ خدا - پرستى » است در وقعهء عاشورا كه در 1281 چاپ شده است . فوت محرم بعد از اين تاريخ روى داده است . وى زبان انگليسى هم مىدانسته و روىهم‌رفته شاعر خاصى بوده است .\r\n\r\nماده تاريخ دار الفنون ( ص 104 - ص 73 چاپ اول )\r\nاز اين جهت « بافته » گفته است كه شعر را نمىپسنديده ، زيرا ماده تاريخ معقد\r\n\r\n\r\n","description":"","footnote":"\r\n( * ) ظاهرا تنها جائى است كه مرحوم محبوبى اردكانى از مبحثى تاريخى استفاده جسته و گريزى آرام به مباحث اجتماعى زمان خود زده است . اشاره‌اش به مسائل مربوط به اصلاحات ارضى و زمينهاى شهرى و محدوده است .\r\n","page_name":" 674 ","page_number":264},
  {"content":"\r\n\r\nاست و پيچيده ، وقتى دل شاه كنايه از الف باشد هيچكس اين كنايه را نمىفهمد . مگر آنكه به او گفته شود يا با حسابهاى دشوار سر درآورد .\r\n\r\nمريضخانهء طهران ( ص 105 - ص 73 چاپ اول )\r\nاين مريضخانه از جهت موقع مكانى با بيمارستان كنونى سينا تطبيق مىكند اما از جهت موقع زمانى تاريخ آن ده سال جلوتر است ، پس يا در تاريخ‌نگارى اشتباه شده است يا بيمارستان ديگرى بوده كه از ميان رفته است .\r\n\r\nحاجى ميرزا آقاسى ( ص 105 - ص 73 چاپ اول )\r\nفخرى تخلص حاج ميرزا آقاسى و عليقلى ميرزا اعتضاد السلطنه هردو بوده است .\r\n\r\nحاج سيد جواد مجتهد - مدرسهء كرمان ( ص 106 - ص 74 چاپ اول )\r\nاصلا از اهل شيراز بود و تحصيلات مقدماتى خود را در آن شهر و پيش پدرش انجام داد . آنگاه به مكهء معظمه مشرف شد و دو سال در جوار خانهء خدا ماند و در سال 1244 به كرمان آمد و در اين سفر در التزام حضور هلاكو ميرزا پسر حسينعلى ميرزاى شجاع السلطنه بود . چندى بعد به شيراز بازگشت و در حوادث بعد از فوت فتحعلى شاه در آن شهر بود .\r\nدر 1254 دوباره به كرمان آمد و امام جمعهء آن شهر شد و با خواهر حاجى محمد كريم خان ازدواج كرد . محل درس او در اين اوقات مدرسهء معصوميه بود و تدريس او در فقه و اصول و حكمت و عرفان . حاج ملا هادى سبزوارى حكيم معروف كه مدتى در اين مدرسه در لباس خدمت به استفاده و تحصيل مشغول بود و چون نزديك شد كه رازش بر ملا شود به سبزوار بازگشت و امام جمعه چون اين بدانست به جبران آن فرزند خود ميرزا حسين را براى تحصيل خدمت حاجى فرستاد .\r\nتوجهى كه ناصر الدين شاه نسبت به حاجى سيد جواد داشت براى ايجاد موازنه ميان شيخيه يعنى پيروان حاجى محمد كريم خان و متشرعه يعنى پيروان ديگر علماى كرمان بود و امام جمعه به خوبى از عهدهء اين امر برآمد و مورد احترام عامهء مردم از خواص و عوام گرديد .\r\nاز آثار معروف او در آن شهر شبستان مسجد جامع مظفرى است كه تل خاكى بود و مقتل مشتاقعلى شاه صوفى معروف و باغ بزرگى خارج شهر كه به ريگ آباد معروف است و كاروانسرائى كه به كاروانسراى هنديها شهرت دارد و محل قضاوت\r\n\r\n","description":"","footnote":"","page_name":" 675 ","page_number":265},
  {"content":"\r\n\r\nامام در پشت آن قرار داشته است .\r\nحاجى سيد جواد در دهم ذى القعده 1287 در كرمان وفات يافت و در مقبره‌اى كه در جوار مشتاقيه براى خود ساخته بود مدفون شد . وى داراى سه فرزند بود . ميرزا - عبد الحسين كه در 1317 هجرى قمرى درگذشت و ميرزا جلال امام جمعه ( 1255 - 1321 هجرى قمرى ) و ميرزا حسين ( 1257 - 1321 هجرى قمرى ) كه فقه و اصول را در عتبات عاليات ديده بود و حكمت را در سبزوار و بسيار فاضل و خوش‌خلق بود . وى مؤلف كتابى است به نام « انيس الامرا » در بازدارى و تربيت مرغان شكارى كه براى مرتضى قلى خان پسر اسمعيل خان وكيك الملك نورى در 1287 نوشته است و ظاهرا طعنه‌اى است بر اخلاق او و ديگر ابناء زمان كه دل به شكار و لهو و لعب داده و از علم و كمال اعراض نموده بودند .\r\nكتابخانهء مرحوم امام جمعه كه در حدود يك هزار جلد و بيش از چهار صد جلد آن خطى بود در 22 ارديبهشت 1343 هجرى شمسى توسط آقاى احمد جوادى نوادهء دخترى امام جمعه به دانشكدهء ادبيات دانشگاه طهران اهداء شد و واسطهء اين امر خير دكتر صادق گوهرين بود .\r\nفهرست اين كتابخانه در مهرماه 1344 هجرى شمسى توسط آقاى محمد تقى دانش‌پژوه تهيه و چاپ و به‌جاى شمارهء اول سال سيزدهم مجله دانشكده ادبيات منتشر شده است . در نگارش اين سطور از شرح حالى كه در مقدمهء فهرست مذكور به قلم آقاى دكتر محمد ابراهيم باستانى پاريزى آمده است استفاده شد .\r\n\r\nحاج ملا رفيع و پل منجيل ( ص 106 - ص 74 چاپ اول )\r\nپسر ملا على پسر خليل الرحمن رودبارى گيلانى و معروف به شريعتمدار از علماى معروف گيلان مقيم رشت از شاگردان شريف العلماى مازندرانى و حاج سيد محمد باقر حجة الاسلام كه در 1211 متولد شد و در هفتاد و يك سالگى در 1292 در رشت درگذشت ، وى پدر حاجى محمد ابراهيم معروف به حاجى مجتهد و حاجى محمد مهدى ملقب به بحر العلوم بود و جد حاج آقا رضا رفيع قائم مقام الملك .\r\nحاج ملا رفيع بسيار ثروتمند بود و آثار خيرى از او در گيلان به‌جاى مانده است .\r\n\r\nمهمانخانهء بزرگ قزوين ( ص 109 س 18 - ص 77 چاپ اول )\r\nبنابر گزارش خانم ديولافوا « . . . براى اينكه سفراى خارجه قبل از ورود به طهران محل استراحتى داشته باشند شاه مهمانخانه‌اى در قزوين ساخت . مأمورين آنجا با\r\n\r\n","description":"","footnote":"","page_name":" 676 ","page_number":266},
  {"content":"\r\n\r\nمسافرين مؤدبانه رفتار مىكردند و امتيازى ميان آنها از جهت سكونت قائل مىشدند .\r\nمهمانخانه دو طبقه بود و در اطراف آن ايوانى با ستونهاى آجرى و در يك سمت آن باغچه‌اى با حوض بزرگ و در طرف ديگر آن ميدانى ( سفرنامهء ديولافرا ، ترجمهء مترجم همايون فره‌وشى ، ص 105 و 106 ) . در كتاب « سه سال در دربار ايران » هم وصفى از اين مهمانخانه هست ( ص 86 ) . اين مهمانخانه امروز از ميان رفته است .\r\n\r\nامامزاده زيد ( ص 109 س 31 - ص 77 چاپ اول )\r\nدر بازار كه امروزه قسمتى از صحن آن را دبستان حافظ ساخته‌اند و اطراف آن را دكانهائى بنا كرده‌اند . دبستان را پيش از شهريور 1320 و در زمان وزارت فرهنگ اسمعيل مرآت ساخته‌اند و دكانها و حمام آنجا را كه به حمام امامى - گويا مال امام جمعهء طهران - معروف بود خراب كرده‌اند . قبر لطف على خان زند در ايوان اين امام‌زاده است .\r\n\r\nميرزا صادق فراهانى ( پروانه ) ( ص 112 س 14 - ص 79 چاپ اول )\r\nمتخلص به پروانه پسر ميرزا معصوم محيط و برادرزادهء ميرزا ابو القاسم قائم مقام و نوادهء ميرزا عيسى قائم مقام اول كه در 1291 درگذشت و او جد اديب - الممالك فراهانى است .\r\n\r\nآقا رضا ناظم خلوت و سد اهواز ( ص 112 - ص 80 چاپ اول )\r\nپسر داراب پسر زال و پسرعموى ميرزا على اصغر خان امين السلطان كه در شب سه‌شنبه 23 رمضان 1310 درحالىكه شصت و چهار پنج سال از عمرش مىگذشت درگذشت . وى به قول اعتماد السلطنه مرد عوامى بود يعنى خط و ربط و سوادى نداشت .\r\nظاهر بسيار بدى داشت ، اما باطنش فرشته بود . در دوستى ثابت‌قدم و باوفا و مقدس بدون ريا و روىهم‌رفته خيلى آدم خوبى بود . . .\r\nبا اعتماد السلطنه و امين الدوله ( ميرزا على خان ) خيلى دوست بود و از جهت دوستى او با امين الدوله هردو امين السلطان نسبت به او بىلطف بودند ( خاطرات اعتماد السلطنه ، ص 990 ) .\r\nوى پسرى داشت كه در 1301 در شانزده سالگى از محافظين شاه بود و در سر خدمت شمشير حمايل مىكرد و طپانچهء شش‌لول به كمر مىبست و به وظايف خود\r\n\r\n","description":"","footnote":"","page_name":" 677 ","page_number":267},
  {"content":"\r\n\r\nمىپرداخت ( خاطرات اعتماد السلطنه ، ص 322 ) .\r\nخود ناظم خلوت خبرچين نايب السلطنه در خلوت بود ( خاطرات اعتماد السلطنه ، ص 169 ) و در اين سفر - اگر رفته باشد - تحويلدار تنخواه مخارج ( خاطرات اعتماد - السلطنه ، ص 691 ) .\r\nدر سفرنامهء مطبوع حاج عبد الغفار نجم الملك از او صحبتى نيست ، در صورتىكه ديگر همراهان خود را نام برده است .\r\n\r\nميرزا عبد الغفار نجم الملك ( ص 112 - ص 80 چاپ اول )\r\nپسر آخوند ملا محمد على محمد پسر آخوند ملا حسين اصفهانى متولد 1255 كه در اوان كودكى با پدرش به طهران انتقال يافت و در مدرسهء دار الفنون وارد شد و در رياضى تحصيل كرد و در همان دورهء تحصيل كتاب ( حل ما لا ينحل ) را در جواب مسائل لاينحل از كتاب خلاصة الحساب شيخ بهائى تأليف كرده مورد تقدير واقع شد ( مرآت - البلدان ، ج 2 ص 254 ) .\r\nپس از فراغت از تحصيل معلم دار الفنون شد و در 1290 منجم‌باشى دربار گشت و از آن پس تقويمهاى او صورت رسمى يافت .\r\nاينكه او را براى بستن سد اهواز در نظر گرفته بودند از اين جهت بوده است كه او تحصيلاتى در علم هندسه و نقشه‌بردارى هم داشته است . سفرنامهء او كه مربوط به سفر وى به خوزستان براى اين امر است مورخ به تاريخ 1299 هجرى قمرى است « * » به اين معنى كه شاه در اوايل ذىحجه 1298 به اين فكر افتاد و نجم الملك و بوهلر فرانسوى را احضار كرد و قرار شد كه به‌جاى بنائيهاى متفرقه اين كار را تمام كند .\r\nسفر نجم الملك و همراهان نه ماه طول كشيد و در روز سه‌شنبه 7 شوال 1299 به حضور شاه رسيد . لكن اين سفر به بستن سد نينجاميد ، زيرا كه گويا در باطن براى تحقيق در احوال و ميزان قدرت حسينقلى خان ايلخانى ايل بختيارى بود و بالاخره هم او را ظل السلطان در اوايل ماه رجب 1299 به دستور شاه كشت ( خاطرات اعتماد السلطنه ، ص 197 و 234 ) .\r\nنجم الدوله ، بار دوم در صفر 1306 مأمور بستن سد اهواز شد ( خاطرات اعتماد - السلطنه ، ص 685 ) ولى گويا اين‌بار هم كارى صورت نگرفت . با همه اينها حاج - نجم الدوله مرد عالم و فاضلى بود و سالها در مدرسهء دار الفنون تدريس نمود و كتب متعددى در رياضى نوشت و بعضى كتب ادبى مثل مرصاد العباد نجم الدين دايه رازى و\r\n\r\n\r\n","description":"","footnote":"\r\n( * ) چاپ محمد دبيرسياقى به نام سفرنامهء خوزستان ( تهران ، 1340 ) همراه با كتابچهء دستورالعملهاى تحقيق احوال سد اهواز . نسخهء خطى آن به شمارهء 6249 در كتابخانهء وزارت امور خارجه است ( نشريهء نسخه‌هاى خطى 2 : 264 ) .\r\n","page_name":" 678 ","page_number":268},
  {"content":"\r\n\r\nكشكول شيخ بهائى و ارشاد الزراعه را با مجموعه‌اى از چند رسالهء كشاورزى چاپ و منتشر كرد .\r\nاينكه اعتماد السلطنه دربارهء او مىنويسد : « هر را از بر فرق نمىدهد » ( خاطرات اعتماد السلطنه ، ص 1074 ) و « . . . بعضى اطلاعات از هندسه دارد اما ناقص . فقط چيزى كه او را جلوه مىدهد ريش انبوه فلفل نمكى است » ( خاطرات ص 685 ) از آن جهت بوده است كه شاه در حضور او از نجم الملك خواسته است كه يك مقالهء نجومى راجع به مريخ را از فرانسه ترجمه كند و اعتماد السلطنه طبيعتا هركه را كه زبان به لغت فرانسه مىگشوده است از باب آنكه مبادا روزى رقيب او شود دشمن مىداشته است ، اگرنه نجم الدوله هرچند از بزرگان علماى نجوم و رياضى نيست لكن تحصيلات او هم بد نبوده و به علوم رياضى و نجوم قديم و جديد آشنائى داشته است .\r\nشرح حال و رسالهء احصائيه او توسط ناصر پاكدامن در مجلهء فرهنگ ايران‌زمين چاپ شده است ( جلد بيستم ) .\r\nصاحب ترجمه در سال 1326 هجرى قمرى درگذشت و در صفائيهء شهر رى مدفون شد . خانوادهء نجم در طهران از فرزندان اويند .\r\n\r\nجادهء قم ( ص 111 - ص 80 چاپ اول )\r\nگويا همين راه است كه اعتماد السلطنه دربارهء آن مىنويسد :\r\n. . . امين همايون سازندهء راه بود . . . پولى گرفته بود با ناظم خلوت . . . آن پول را برادروار بدون هيچ رعايت با نهايت اختيار ميان خود تقسيم كرده بودند و مطلقا طالقانىها را به‌طور بيگارى به اين كار واداشته بودند . . . به علاوه تعارفى هم از اهل بلوك يا صاحب تيول به اسم تعارف و مصادره مأخوذ داشته بودند . . . راه تنگ و حاصل سفر فوت چهار نفر از ملتزمين بود كه يا از كوه پرت شده بودند يا از سنگ كوه به آنها پرت شده بود و كشته شدند . شصت هفتاد مال از بنهء ديوانى و غيره از كوه پرت شد ( خاطرات اعتماد السلطنه ، ص 353 و 354 ) .\r\n\r\nحاجى محمد مهدى ملك التجار بوشهرى - سنگفرش راههاى بوشهر ( ص 113 - ص 81 چاپ اول )\r\nنبيرهء حاجىبابا تاجر بوشهرى كه در 1277 در شهر كلكته متولد شد و در حوالى 1300 هجرى قمرى همراه جدش به بوشهر آمد و پس از فوت او در 1301 لقب ملك التجارى يافت ( فارسنامهء ناصرى ، ج 2 ص 205 ) . « * »\r\n\r\n\r\n","description":"","footnote":"\r\n( * ) در بهمنى بوشهر باغ بسيار بزرگ با عمارتى قصرمانند و ساختمانهاى اندرونى و حمام و اصطبل و منضمات ديگر ساخت كه بقاياى ويرانهء آن اكنون از ديدنيهاى بوشهرست .\r\n","page_name":" 679 ","page_number":269},
  {"content":"\r\n\r\n\r\nميرزا عبد الله خان يوشى - راه گردنهء قوچك ( ص 115 - ص 82 چاپ اول )\r\nپسر محمد خان يوشى نورى و برادر دو زن شاه در يك زمان و بر خلاف نص صريح قرآن يعنى عايشه خانم و ليلى خانم كه هرسه خوشگل و مقبول بودند . آن يكى پيشخدمت شاه شد و اين دو باهم زن شاه . در سفر اول شاه به فرنگ ( 1290 ) چون همشيره‌اش عايشه خانم همراه شاه بود او هم ملتزم ركاب بود ( خاطرات اعتماد السلطنه ، ص 188 ) .\r\nعلاوه بر اين راه كه در متن ذكر شده وى راه نور به يوش را هم ساخته در رمضان 1299 ( خاطرات اعتماد السلطنه ، ص 206 ) و در شوال 1303 ظاهرا در نتيجهء اين خدمت به او نشان و حمايل سرتيپى مرحمت شد ( خاطرات اعتماد السلطنه ، ص 507 ) ، در صورتىكه در ازاى اين راهسازى ظاهرا دو هزار و پانصد تومان گرفته و جاده‌اى به عرض پنج ذرع ساخته بود ( ص 506 ) .\r\nدر ربيع الاول 1304 نيز پانصد سوار كرد و ترك به او دادند ( خاطرات ، ص 530 ) و در رجب 1306 مأمور استراباد شد ( خاطرات ، ص 631 ) و در ذيحجهء همان سال برگشت ( خاطرات ، ص 668 ) .\r\nوى در سفر سوم شاه به اروپا از ملتزمين ركاب بود و در 1308 به حكومت مازندران منصوب شد . در تاريخ شنبه 23 ربيع الاول 1310 منصب امير تومانى به او داده شد و يك ماه بعد به حكومت استراباد منصوب شد ( خاطرات ، ص 961 ) . در همان سال 1310 ملقب به انتظام الدوله شد .\r\nدر جمادى الثانيهء 1311 اهالى مازندران و استراباد بر او شوريدند و جمعى از طرفين كشته شدند و او به خانهء حاجى اشرفى پناه برد و محمد صادق خان امين نظام كه در خراسان مأموريت داشت مأمور اصلاح كار او شد ( خاطرات اعتماد السلطنه ، ص 1059 ) .\r\nدر 1313 لقب سردار امجد يافت و پسرش ميرزا ابراهيم خان كه پيشخدمت شاه بود انتظام الدوله لقب گرفت و در همان سال دو فرزندش به مرض ديفترى فوت شدند .\r\nاعتماد السلطنه كه به تسليت او رفته بود مىنويسد « . . . سردار امجد حاكم مازندران و رئيس كل قشون آن سامان و مبال‌خانه‌اش از تمام زندگى و خانهء من بزرگتر و معتبرتر است متجاوز از سيصد هزار تومان املاك در مازندران دارد و سالى سى چهل هزار تومان فايده . . . » ( خاطرات اعتماد السلطنه ، ص 1188 ) .\r\nعبد الله خان خواهر محمد ميرزاى كاشف چايكار ( پرنس دوچاى ) را به زنى داشت ( سه سال در دربار ايران ، ص 53 ) و پسرش ابراهيم خان ، افتخار السلطنه دختر ناصر - الدين شاه و عمه‌اش ليلى خانم را .\r\n\r\n","description":"","footnote":"","page_name":" 680 ","page_number":270},
  {"content":"\r\n\r\n\r\nموقوفات سپهسالار ( ص 116 - ص 83 چاپ اول )\r\nبراى شرح تفصيلى رجوع فرمائيد به تاريخ مدرسهء على سپهسالار تأليف ابو القاسم سحاب .\r\n\r\nدكاكين نزديك قيصريه ( ص 116 س 22 - ص 83 چاپ اول )\r\nبرخى از اين دكانها امروز خراب شده و به‌جاى آنها حياط دبستان سعدى است در خيابان اميركبير .\r\n\r\nحاج سيد اسد الله ( ص 117 س 21 - ص 84 چاپ قديم )\r\nاز علماى بسيار بزرگ دورهء ناصرى و از شاگردان صاحب جواهر و صاحب ضوابط و شيخ مرتضى انصارى . در آخرين بيمارى پدرش از عراق به اصفهان آمد و او را ديد و چون درگذشت بر او نماز گزارد و به‌جاى او متقلد امور شرعى اصفهان گشت .\r\nبسيار علم دوست بود ، بطورى كه از ثروت بسيار پدرش فقط كتابخانهء او را برداشت كه گويند در آن زمان پنجاه هزار تومان ارزش داشته است . صاحب ترجمه در ماه رجب 1290 در سفر عتبات در كرند فوت شد و جنازهء او را به نجف بردند و در مقابل مقبرهء شيخ انصارى دفن كردند .\r\n\r\nحاج سيد محمد باقر شفتى ( ص 117 س 22 - ص 84 چاپ اول )\r\nدر سال 1180 در شفت گيلان متولد شد و نسب او به بيست و يك واسطه به امام‌زاده حمزة بن موسى بن جعفر عليهما السلام مىرسد . تا بيست سالگى در موطن خود تحصيل مىكرد . آنگاه به عتبات رفت و در محضر علماء مانند سيد محمد مهدى بحر العلوم و مير سيد على طباطبائى صاحب رياض و شيخ جعفر نجفى كاشف الغطاء و ملا محمد مهدى نراقى و آقا محمد باقر بهبهانى با نهايت تنگدستى به تعقيب تحصيل پرداخت تا اجازه گرفت به ايران بازگشت و در قم به خدمت همشهرى خود ميرزا ابو القاسم شفتى الاصل قمى صاحب كتاب معروف قوانين رسيد و مدتى نيز مجلس درس او را درك كرد و از او نيز اجازه گرفت . آنگاه در 1217 به اصفهان آمد و در آنجا اقامت نمود .\r\n\r\n","description":"","footnote":"","page_name":" 681 ","page_number":271},
  {"content":"\r\n\r\nسيد كه در زمان طلبگى بسيار بسيار فقير بود در اصفهان چنان ثروتمند شد كه سالى هفتاد هزار تومان ماليات مىداد و كمتر كسى از لحاظ ثروت به پايهء آن مىرسيد و حتى كتابخانه‌اش آنقدر باارزش بود كه بقول خود سيد كمتر كتابخانه‌اى به پايهء آن مىرسيد . با مرجعيت علمى و قضائى و با آن ثروت هنگفت در اصفهان قدرت بسيار يافت بطورى كه فقط در موقع مسافرت شاه به اصفهان سيد از او ديدن مىكرد و دگر بهيچ‌كس از عمال دولت اعتنائى نداشت . پيداست چنين شخصى در جريان سياست نيز قرار مىگيرد . سيد در زمان محمد شاه با پشتيبانى و حمايت از عبد الله خان امين الدوله با شاه طرف شد و در نتيجه اصفهان دچار آشوب گشت بطورى كه شاه مجبور به مسافرت به اصفهان شد .\r\nاز خصوصيات زندگى سيد اين است كه در غيبت امام و به عنوان نيابت عامه به اجراء حدود مىپرداخت و شمارهء كسانى را كه به عنوان حد شرعى به دست خود كشته است تا يكصد و بيست نوشته‌اند و عجب اين است كه در موقع اجراى حد زارزار مىگريست . سيد در عين حال بسيار زاهد و عابد و شب‌زنده‌دار بوده است و سرانجام در عصر يكشنبه دوم ربيع الثانى 1260 به مرض استسقاء در اصفهان درگذشت و او را در مسجدى كه خود ساخته بود دفن كردند . براى شرح‌حال تفصيلى او رجوع شود به مجلهء يادگار سال 5 شمارهء 10 ، ص 28 و قصص العلما .\r\n\r\nمدرسهء فخريه ( ص 117 س 25 - ص 84 چاپ اول )\r\nيعنى مدرسهء مروى كه الان دبيرستان است و در اصل آن را حاجى محمد حسين خان مروى از رجال طراز اول زمان فتحعلى شاه ساخته و موقوفات بسيار براى آن قرار داده بود و كتابخانهء مفصلى داشته است . متولى آن را مجتهد جامع الشرائط طهران قرار داده بود كه در زمان ناصر الدين شاه حاجى ملا على كنى بود و آن را بطور منظم اداره مىكرد و اكنون به كلى تغيير صورت و وضع داده است .\r\n\r\nميرزا ابو الحسن خان - مدرسهء آصفيه ( ص 117 - ص 84 چاپ اول )\r\nپسر ميرزا محمد على از مردم توابع اصفهان و خواهر حاجى ابراهيم خان اعتماد الدوله شيرازى . پدرش در زمان كريم خان يا اندكى پيش از آن به شيراز رفت و داماد حاجى هاشم شد و به سررشته‌دارى سپاه منصوب گشت .\r\nميرزا ابو الحسن خان در زمان اقتدار دائيش نايب الحكومهء شوشتر شد و چون دستگاه حاجى ابراهيم خان برافتاد به هندوستان فرار كرد . در حيدرآباد مقيم و به اعتبار خويشاوندى با حاجى ابراهيم خان نديم نظام حيدرآباد شد و ماهى دويست روپيه مقررى\r\n\r\n","description":"","footnote":"","page_name":" 682 ","page_number":272},
  {"content":"\r\n\r\nبراى او معين گشت . در آنجا گويا به عشق شاهدى فيض بخش نام گرفتار شد و همهء آن مقررى چهار ساله را در راه او به باد داد و در مقابل با انگليسها سروسرى يافت و چون شنيد كه شاه نسبت به بازماندگان حاجى ابراهيم بر سر مهر آمده است از هندوستان به شيراز برگشت و يساول حسينعلى ميرزاى فرمانفرما شد و چندى بعد به خدمت حاجى محمد حسين خان امين الدوله داماد حاجى ابراهيم خان رفت و به توسط حاجى به سفارت لندن فرستاده شد ، 1224 ( فارسنامه ، ج 1 ص 258 ) .\r\nدر بازگشت از اين سفر بود كه كشتى آنها هفت ماه در دريا سرگردان بود و بالاخره به ساحل برزيل رسيد و حاجى اولين ايرانى بود كه قدم به آمريكاى جنوبى و كشور برزيل نهاد و در ريودوژانيرو پادشاه پرتقال كه به برزيل رفته بود او را به احترام پذيرفت و به توسط او پوست مارى به طول سيزده ذرع شاه كه پهناى پشت گردن آن يك ذرع شاه تمام و كلفتى آن به قدر پوست گاو بود براى شاه هديه فرستاد كه به قول صاحب فارسنامه آن پوست تا سال 1303 هجرى قمرى در صندوقخانهء شاهى باقى بوده است و نيز در اين سفر بود كه به قول مؤلف مزبور « . . . چاكرى آن دولت را به گردن گرفته . . . در ماهى هزار روپيه سكه كه نزديك به دويست و پنجاه تومان رواج ايران بود از دولت كمپنى هندوستان در وجه او مادام زندگانى برقرار داشتند » ( فارسنامه ، ج 1 ص 261 ) .\r\nدر اين سفر رفت و برگشت بود كه جيمز موريه همراه سفير بود و از آداب و رسوم سفر كه به رسم شرقى بود خرده‌ها گرفته براساس آن كتاب « حاجىبابا » را نوشت و ايرانى را به باد سخريه و استهزاء گرفت .\r\nپس از بازگشت از اين سفر در سال 1229 مأمور سفارت روسيه شد ولى كارى از دست او برنيامد و روسها حاضر به جرح و تعديل در عهدنامهء گلستان نشدند ( فارسنامه ، ج 1 ص 263 ) . جالب اين است كه ميرزا ابو الحسن خان در اين سفر ويليامس معلم انگليسى خود را نيز همراه برده بود .\r\nدر رجب 1233 مأمور سفارت عثمانى ، اطريش ، فرانسه و انگليس شد ولى بيشتر در لندن بود و خواهرزاده‌اش ميرزا عبد الحسين خان شيرازى در اطريش بود ( فارسنامه ، ج 1 ص 266 ) .\r\nدر 1240 كه مقام وزارت امور خارجه تأسيس شد او را به اين سمت منصوب كردند .\r\nدر فوت فتحعلى شاه چون او طرفدار على ميرزاى ظل السلطان بود به حضرت عبد العظيم تحصن جست ولى با روى كار آمدن حاجى ميرزا آقاسى كه هم مسلك خودش بود از خطر جست و اندكى بعد از آن در 1262 درگذشت . « 1 »\r\nمدرسهء آصفيه كه گويا فعلا نباشد يا متروك باشد از همين وجوه حلالى كه شرح\r\n\r\n\r\n","description":"","footnote":"\r\n( 1 ) - ميرزا ابو الحسن معروف به ايلچى سفرنامه‌اى از سفر انگليس دارد به نام « حيرت‌نامهء سفرا » كه توسط حسن مرسل‌وند با بعضى حذفها چاپ شده است ( تهران ، 1364 ) . از سفر ميرزا ابو الحسن به روسيه هم سفرنامه‌اى برجاى مانده است به قلم ميرزا محمد هادى علوى\r\n","page_name":" 683 ","page_number":273},
  {"content":"\r\n\r\nآن داده شد ساخته شده است و گويا مسجد و حمامى هم به نام او ساخته شده است . از اولاد او ظاهرا هنوز كسانى در طهران هستند .\r\n\r\nمدرسه و مسجد شيخ العراقين ( ص 117 - ص 84 چاپ اول )\r\nبازار كفاشها بازار مقابل ضلع غربى امام‌زاده زيد كه امروز به علت روضه‌خوانى آذربايجانيها در آنجا به « مسجد تركها » نيز مشهور است .\r\n\r\nمدرسهء صنيعيه ( ص 117 - ص 84 چاپ اول )\r\nدر بازارچهء امام‌زاده يحيى نزديك باغ پسته بيك كه به مدرسه حاج ابو الحسن هم معروف است .\r\n\r\nعمارت ميرزا حسين خان سپهسالار ( ص 119 - ص 85 چاپ اول )\r\nيعنى عمارت بهارستان كه مجلس شوراى ملى است و در آن تغييراتى داده شده .\r\nنقشهء اول آن از مرحوم مهدى خان ممتحن الدولهء شقاقى است « * » كه از محصلين اعزامى به اروپا در زمان ناصر الدين شاه بود . اين عمارت يك‌بار در استبداد صغير به توپ بسته شد و غارت شد و يك‌بار هم آتش گرفت .\r\n\r\nپارك ظل السلطان ( ص 120 - ص 86 چاپ اول )\r\nيعنى محل فعلى وزارت آموزش و پرورش كه نيمى از سمت غربى آن را خراب كرده و نردهء آهنى كشيده‌اند و از صورت اصلى خارج شده .\r\n\r\n\r\n","description":"","footnote":"\r\nدنبالهء حاشيه از صفحهء قبل شيرازى و به نام دليل السفرا كه محمد گلبن چاپ كرده ( تهران ، 1357 ) . اسمعيل رائين دربارهء ميرزا ابو الحسن كتابى نوشت كه « ميرزا ابو الحسن خان ايلچى » نام دارد ( تهران ، 1357 ) . دربارهء ميرزا ابو الحسن خواندن بخشى از كتاب « ايرانيان در ميان انگليسها » تأليف دنيس رايت سفير انگليسى ترجمهء كريم امامى ( تهران ، 1365 ) سودمندست .\r\n( * ) اصل اين نقشه خوشبختانه موجود است و نزد آقاى مهندس هوشنگ شقاقى فرزند حصن الدوله است و به لطف آقاى حسينقلى خانشقاقى آن را ديده‌ام .\r\n","page_name":" 684 ","page_number":274},
  {"content":"\r\n\r\n\r\nقصر اميريه ( ص 119 - ص 86 چاپ اول )\r\nيعنى محل دانشكدهء افسرى و اين همان عمارتى است كه به قول ظهير الدوله سالها همه‌ساله مواجب و حقوق اهل نظام را خرج آن باغ كرده است ( خاطرات ظهير الدوله ، ص 19 ) .\r\n\r\nنظاميه ( ص 119 - ص 86 چاپ اول )\r\nدر ضلع جنوبى ميدان بهارستان كه زمانى كافه بود و معروف به « لقانطه » ( كلمهء ايتاليائى ) به نام صاحبش غلامحسين لقانطه . در اين باغ تالارى بود كه در آن صورت صد نفر از شاهزاده‌ها و امراء و وزراء نقش شده بود . اين باغ امروز به كلى باير و مندرس گشته و از وسعت آن كاسته شده است . « * »\r\n\r\nميرزا سيد عبد الله خان و باغ او ( ص 120 - ص 86 چاپ اول )\r\nبرادر ميرزا عيسى وزير و پدر ميرزا سيد محمد خان انتظام السلطنه و جد آقايان عبد الله و نصر الله انتظام كه در خدمت ادارهء نظميه زمان ناصر الدين شاه بود و در 1309 به‌جاى كنت دومونفرت وزير نظميه شد و لقب انتظام السلطنه گرفت ( 6 رجب 1309 ) و در اواسط ذى حجهء همان سال درگذشت ( خاطرات اعتماد السلطنه ، ص 942 - سه سال در دربار ايران ، ص 246 ) .\r\nواقع در خيابان اميريه انتهاى كوچه انتظام السلطنه كه با نقشه فرنگى ساخته شده و آسيايى نيز در پهلوى آن بود كه تنوره‌اش در آن باغ بود و در موقع خود از باغهاى خيلى جالب و خوش‌منظره و عالى بود ( از آقاى معاون الدوله غفارى ) .\r\n\r\nباغ ظهير الدوله ( ص 120 - ص 87 چاپ اول )\r\nاين باغ مقابل بانكملى سابق و صندوق پس‌انداز فعلى در خيابان فردوسى و مدتها محل سفارت بلژيك بود و اخيرا ساختمان امينى متعلق به احمد امينى برادر دكتر على امينى به‌جاى آن ساخته شده است . اين باغ در دورهء استبداد صغير به وسيله\r\n\r\n\r\n","description":"","footnote":"\r\n( * ) امروزه در قسمتى از آن محل ساختمانهاى مستغلاتى احداث شده است .\r\n","page_name":" 685 ","page_number":275},
  {"content":"\r\n\r\nسپاهيان قزاق به توپ بسته و غارت شد . براى شرح تفصيلى رجوع شود به كتاب « خاطرات و اسناد ظهير الدوله » به كوشش ايرج افشار .\r\n\r\nباغ اقبال الدوله ( ص 120 - ص 87 چاپ اول )\r\nاكنون محل بيمارستان نجات است در خيابان سپه كه سابقا متعلق به مرحوم محمد على فروغى ذكاء الملك بود ( از آقاى حسينعلى غفارى معاون الدوله ) .\r\n\r\nباغ مخبر الدوله ( ص 120 - ص 87 چاپ اول )\r\nمحل كنونى بيمارستان ارتش در خيابان تخت جمشيد و بهار .\r\n\r\nحسن آباد ( ص 120 - ص 87 چاپ اول )\r\nاين محل قبلا به باغ درويش معروف بود و در تاريخ دوشنبه 14 رجب 1293 ناصر الدين شاه آن را به اعتماد السلطنه داد تا آباد كند . خود او مىنويسد كه براى منزل كردن خفه و بد بوده است . اين باغ بين جماران و امام‌زاده قاسم واقع و مدت بيست سال در دست اعتماد السلطنه بود و متجاوز از سى هزار تومان به مرور در آنجا خرج كرد و يك سال پيش از فوتش كه مقروض شده بود به مبلغى در حدود چهار هزار تومان به ميرزا محمد ناظر فروخت ( خاطرات اعتماد السلطنه ، ص 15 و 18 و 1145 ) .\r\n\r\nمحمد حسن خان محقق ( ص 121 س 3 - ص 87 چاپ اول )\r\nپسر حاج محمد خان ابرى حاجب الدوله و متولد سال 1258 هجرى قمرى از پيشخدمتهاى مقرب ناصر الدين شاه كه در سفر اول و دوم آن پادشاه به اروپا ( 1290 و 1295 ) از همراهان وى بود . در اواخر رمضان 1298 كه چند تن از درباريان مغضوب و از نوكرى اخراج شدند او نيز يكى از آنان بود ، مگر امين حضور و حكيم الممالك و پسرش ميرزا - رحيم « * » و آجودان مخصوص .\r\nاما قريب يك ماه بعد انيس الدوله از محقق و آجودان مخصوص شفاعت كرد و همهء\r\n\r\n\r\n","description":"","footnote":"\r\n( * ) به مناسبت تصحيح و چاپ تاريخ ايران تأليف ماركام و ترجمهء ميرزا رحيم مذكور شرح حالى از ميرزا رحيم در مقدمهء آن كتاب نوشته و منتشر كرده‌ام . براى اطلاع تفصيلى به آنجا مراجعه شود . ( چاپ تهران ، 1364 ) .\r\n","page_name":" 686 ","page_number":276},
  {"content":"\r\n\r\nآنها به خدمت پذيرفته شدند ( خاطرات اعتماد السلطنه ، ص 114 ) .\r\nمحقق با محمد حسن خان اعتماد السلطنه خيلى دوست بود و اين دو اغلب باهم بودند . در رجب 1304 اعتماد السلطنه براى او چهار صد تومان انعام از شاه گرفت ( خاطرات اعتماد السلطنه ، ص 558 ) و در شعبان 1310 پانصد تومان از صدراعظم و نشان تمثال همايون و خطاب جنابى براى او ( خاطرات اعتماد السلطنه ، ص 978 ) .\r\nدر 1313 محقق با عنوان پيشخدمتى سرايدارباشى شد ، يعنى شغل عمويش كه شوهر مادر او هم بود بالاخره به وى رسيد و تا اوايل سلطنت محمد على شاه اين سمت را داشت . در سال 1317 ملقب به محقق السلطنه شد .\r\nمحقق پس از فوت رضا خان سرايدارباشى برادر مادريش زن او دختر آقا باقر سعد السلطنه را نيز گرفت ( خاطرات اعتماد السلطنه ، ص 1097 ) .\r\nسفرنامه‌هاى سفر اول و دوم شاه به اروپا به وسيلهء او نوشته شده است .\r\n\r\nمدرسهء فرخ خان امين الدوله ( ص 121 - ص 87 چاپ اول )\r\nاين مدرسه امروز تغيير شكل و وضع يافته و به هنرستان آيت الله بهبهانى معروف است زيرا در زمان رضا شاه به وزارت معارف اهداء شده بود ، محل آن در خيابان سيروس است .\r\n\r\nسيد كاظم مستوفى - مدرسهء كاظميه ( ص 121 - ص 87 چاپ اول )\r\nپسر ميرزا هدايت الله تفرشى و متولد 1226 هجرى قمرى از ميرزاهاى اصطبل شاهى كه در 1283 در سفر خراسان شاه مستوفى اصطبل شد ، يعنى ارتقاء مقام يافت و از 1299 هجرى قمرى تا 1308 مستوفى اصطبل خاصه و كليهء دواب ديوانى وزين‌خانه و كالسكه‌خانه و ايلچى خان بود و به‌همين مناسبت در نوشتجات دفاتر دولتى او را ميرزا سيد كاظم اصطبل مىنوشتند . ولى در اواخر عمر عنوان وزارت يافت و به وزير دواب معروف شد . به علت ريش درازش او را سيد كاظم ريش مىگفتند .\r\nوى از مأمورين پرسابقهء دولت و از اوايل زمان محمد شاه مشغول خدمت بود . وى به خاطر ريش بلندش گويا ساليانه صد تومان به عنوان مخارج رنگ و حنا از دولت مستمرى داشته است . سيد باقر خان كاظمى ( مهذب الدوله ) و مرتضى مشفق كاظمى و خانواده‌هاى كاظمى طهران و تفرش از اولاد او و به او منسوب‌اند .\r\n* * * * مدرسه به وضع قديم باقى و در خيابان رى واقع شده است و توليت آن گويا با اكبر اولاد ميرزا سيد كاظم است و ميرزا سيد على اكبر كه شرح حال او در كتاب آمده\r\n\r\n","description":"","footnote":"","page_name":" 687 ","page_number":277},
  {"content":"\r\n\r\nگويا از بستگان ميرزا سيد كاظم و از علماى درجه دوم طهران بوده است . مرحوم جلوه را دربارهء او سخنى لطيف و حكمت‌آميز است .\r\n\r\nمدرسهء سعديه ( ص 121 - ص 87 چاپ اول )\r\nمعروف به مدرسهء قنبر على خان و واقع در محلهء يهوديها پشت خيابان سيروس از طرف شرق خيابان .\r\n\r\nحاج ملا على كنى - رباط خاتون آباد ( ص 121 - ص 88 چاپ اول )\r\nاز علماى بسيار متنفذ و معتبر و ثروتمند طهران در زمان ناصر الدين شاه و متولد 1220 هجرى قمرى كه در بيست سالگى پس از طى مقدمات علمى در وطن خود عازم عراق شد و نزد سيد ابراهيم قزوينى صاحب ضوابط و شيخ محمد حسن سدهى صاحب جواهر به تحصيل پرداخت . در 1244 به علت بروز طاعون در عراق مدتى به مسافرت پرداخت و دوباره به عتبات بازگشت تا درجهء اجتهاد يافت ، آنگاه به عزم زيارت حضرت رضا ( ع ) به ايران آمد و در طهران متوطن شد و او را با دولت ناصرى موافقتى به‌هم رسيد و قدرت و نفوذ بسيار يافت ، بطورى كه در دستگاههاى دولت صاحب امر و نهى شد ( خاطرات اعتماد السلطنه ، ص 159 ) ، حتى واعظ فاضل و مشهورى مثل مرحوم حاجى ملا اسمعيل سبزوارى را چون حاجى با او مخالف بود از طهران تبعيد كردند و به تبريز فرستادند و تا حاجى زنده بود نتوانست به طهران برگردد و پس از فوت او برگشت ( خاطرات ، ص 693 ) . حاجى با حاجى ميرزا حسين خان سپهسالار مخالف بود و او را تكفير كرد و قهرا در برانداختن او هم مؤثر واقع شد .\r\nثروت حاجى را با آنكه از ابتداى زندگى تنگدست بود سه كرور نقد و ملك تخمين كردند ( خاطرات ، ص 681 ) .\r\nدر 1288 كه قحطى سختى در ايران روى داد وى گندم املاك خود را خروارخروار مىفروخت تا مرتبا از ترقى قيمت استفاده كند و تا خروارى شصت و چهار تومان فروخت و بهانهء او اين بود كه مال صغير است ، در حالى كه گويا پيش از آن گندم در ايران خروارى بيست و پنج ريال تا سه تومان بوده است ( خاطرات و خطرات ، ص 4 چاپ دوم ) .\r\nحاجى ميرزا حسين خان سپهسالار هم در يكى از نامه‌هاى خود صريحا به شاه مىنويسد كه حاجى ملا على و معير الممالك نظام الدوله عامل گرانى گندم هستند ( سپهسالار اعظم ، ص 108 - عصر بيخبرى ، ص 44 ) .\r\nعلاوه بر اين حاجى از مخالفين جدى آزادى بود و آن را صريحا به شاه نوشته\r\n\r\n","description":"","footnote":"","page_name":" 688 ","page_number":278},
  {"content":"\r\n\r\nاست و از آن معلوم مىشود كه آزادى را بد تعبير كرده بوده است ( عصر بيخبرى ، ص 125 ) .\r\nحاجى در صبح 27 محرم 1306 درگذشت و چهار روز جنازهء او را نگهداشتند و آنگاه با دوش به حضرت عبد العظيم بردند و دفن كردند . در اين چهار روز همه طبقات مردم حتى غير مسلمانها دسته‌ها به راه انداختند و عزادارى بسيار كردند . بطورى كه اعتماد السلطنه مىنويسد : « . . . حقيقت تا به حال براى احدى در ايران اينطور عزادارى نكرده بودند . » ( ص 681 ) و ختم او را در مسجد مروى گذاشتند زيرا توليت مدرسه و مسجد با او بود ( خاطرات ، ص 159 ) .\r\nحاجى شرح حال خود را در آخر رسالهء توضيح المقال نوشته و در آخر كتاب رجال ابو على به چاپ رسيده است . در قصص العلما نيز شرح حالى از او هست . در كتاب احسن الوديعه و كتاب علماء معاصرين هم شرح حال او را نوشته‌اند .\r\nحاجى در موقع وفات قريب به هشتاد و شش سال داشت . خانوادهء او در طهران و حضرت عبد العظيم ساكن و بازماندگان او بسيارند و نام خانوادگى على كنى يا كنى را براى خود برگزيده‌اند ( مجلهء يادگار ، س 4 ش 3 ص 74 و 75 ) .\r\n\r\nحاجى محمد حسن امين دار الضرب ( ص 122 - ص 88 چاپ اول )\r\nفرزند آقا محمد حسين فرزند حاج مهدى فرزند آقا محمد رحيم كه مادرش بىبى ماه خانم گويا دختر آقا بابا نام خوئى بوده است و خانوادهء او همه كاسب و تاجر بوده‌اند .\r\nحاجى تحصيلات چندانى نداشته ولى بسيار هشيار در كار بوده است . در جوانى با ده تومان پول از اصفهان به طهران آمد ، در آغاز شاگرد پانايوتى تاجر اروپائى پشم بود .\r\nبه راهنمائى او در كار كسب و تجارت وارد شد . در آن زمان هنوز آقا ابراهيم امين - السلطان اعتبار چندان نيافته بود و جزو عملهء خلوت بود و اين قبيل درباريان هر روزه در قهوه‌خانه‌اى جلو مسجد شاه كه البته با امروز فرق داشت جمع مىشدند . حاجى هم گاهى به آنجا مىرفت و در آنجا ميان او و امين السلطان كه هردو خيلى زرنگ و كاربر بودند دوستى ايجاد شد .\r\nدر 1288 در تجارت گندم وارد شد كه هم خود نفع ببرد و هم به مردم نفع برساند . بعدا سررشتهء تجارت اسلامبول به دست آورد و با وزراء و كاركنان مهم دولت آشنائى يافت و خريدهاى مهم دولتى به او رجوع مىشد . در يك معاملهء ترياك سود كلى برد .\r\nاز سال 1296 ضرابخانهء جديد كه زير نظر آقا ابراهيم امين السلطان بود به او سپرده شد و لقب او از آنجا پيدا شد . عمل سكه و رواج پول كار بسيار دقيق علمى است . شاه و امين السلطان در اين كار ذينفع بودند . خود حاجى هم البته منافعى مىخواست . در نتيجه عمل سكه و عيار آن مغشوش و از هرجا سروصدا بلند شد . مىگفتند\r\n\r\n","description":"","footnote":"","page_name":" 689 ","page_number":279},
  {"content":"\r\n\r\nكه حاجى پول سياه را هر من تبريز هفت قران تمام مىكند و سى و پنج قران مىفروشد ( شرح حال عباس ميرزاى ملك‌آرا ، ص 121 ) و از ضرب همين پول سياه تمام هشت كرور مداخل كرده است . ( خاطرات اعتماد السلطنه ، ص 200 ) . يكى دوبار جلساتى در دربار و تكيه دولت تشكيل شد ولى كارى از پيش‌نرفت و با مذاكرات و پيشنهادهاى متعدد داير بر اضافه درآمد و اضافه پيشكش در 3 رجب 1310 ضرابخانه را از حاجى محمد حسن گرفتند و اندكى بعد به ولى خان نصر السلطنه ( سپهدار ) دادند .\r\nاتابك بناى تحريك گذارد و بالاخره در سال بعد ضرابخانه به حاجى و غلامعلى امين همايون كه او هم در آن طمع داشت و تحريك مىكرد به شراكت دادند و در سال بعد ( 1312 ) خود اتابك اجاره‌دار ضرابخانه شد و كار را به دست حاجى سپرد .\r\nپس از عزل اتابك در مقام مؤاخذه حاجى برآمدند و 765000 تومان او را بدهكار و قريب چهار صد هزار تومان طلاى مسكوك از او وصول كردند ( خاطرات و خطرات ، چاپ 2 ص 100 ) .\r\nحاجى كه بسيار زرنگ و هشيار بود در تجارت دست به اقدامات تازه‌اى زد و در پيشبرد عوامل تمدن جديد در ايران خيلى كوشيد . پيشنهاد تأسيس بانك به شاه داد و در 1305 كارخانهء بلورسازى تأسيس كرد . كارخانهء چينىسازى داير نمود . كارخانهء ابريشم بافى در گيلان وارد نمود . راه‌آهن ميان محمود آباد و آمل كشيد . اما متأسفانه هيچيك از كارهاى او به نتيجهء صحيح و ثابت نرسيد .\r\nدر 1316 سال آخر عمر حاجى گندم گران شد و آثار قحطى پديد آمد .\r\nمظفر الدين شاه حاضر شد ما زاد قيمت گندم را بپردازد . حاجى مأمور گرفتن گندم از مالكين شد و به كفايت تمام اين كار را انجام و مردم را از گرسنگى نجات داد . از كارهاى خير او طبع بحار الانوار و انتشار مجانى آن است و ساختن حجرات مقبرهء ابن بابويه .\r\nحاجى در عين حال با رجال و بزرگان دولت مربوط و در امور تجارت بصير و دانا و صريح اللهجه و شجاع و بخصوص از دوستان سيد جمال الدين اسد آبادى بود و سيد در دو سفر خود به طهران در خانهء او بود .\r\nبرادر حاجى ، حاجى محمد رحيم به اشارهء وى در مارسى تجارتخانه باز كرد و خود حاجى در اروپا دادوستد و در روسيه تجارتخانه داشت .\r\nبرادر ديگرش حاجى ابو القاسم ملك التجار مشهد بود . در موقع گرفتارى حاجى صورت اموال او كه به دولت داده شد دارائى او را 000 ر 780 ر 1 تومان برآورد كرده بودند .\r\nحاجى در شعبان سال 1316 درگذشت و جنازه‌اش را به نجف بردند و در جنب گلدستهء ايوان حرم مطهر به خاك سپردند . اسناد و مدارك تجارت و فعاليتهاى حاجى همه موجود و در اختيار نواده‌اش دكتر اصغر مهدوى است كه اميد است روزى به چاپ برسد و مورد استفادهء علمى واقع شود و براى شرح حال مفصل او به صورت كتابى\r\n\r\n","description":"","footnote":"","page_name":" 690 ","page_number":280},
  {"content":"\r\n\r\nتنظيم گردد . « 1 »\r\nپسر حاجى يعنى حاج حسين آقا شرح حال مختصرى از پدرش نوشته است كه در مجلهء يغما ش 5 س 15 ( 1341 ) به اهتمام ايرج افشار چاپ شده است . « 2 »\r\n\r\nنهرى از كرج براى بهجت آباد ( ص 122 - ص 88 چاپ اول )\r\nچنان كه در حاشيهء صفحهء 668 اشارت رفت مستوفى الممالك براى اينكه بتواند از آب رود كرج استفاده كند و حقابه‌اى به ملك خود ( بهجت آباد ) اختصاص بدهد آب چشمه‌اى كلان را از آبريز طالقان بوسيلهء نهر انحرافى به رودخانهء لورا ( كرج ) برگردانيد . تفصيلى كه دوستم دكتر منوچهر ستوده از آنجا نوشته است درينجا براى تكميل مطلب به چاپ مىرسد . ( ا . ا . )\r\n\r\nنهر چمك‌رو ( بفتح چ و ميم ) - نوشتهء دكتر منوچهر ستوده\r\nدر دوران ناصرى در سال 1285 قمرى ، ميرزا يوسف مستوفى الممالك كه بعدها صدراعظم شد ، از رودخانهء كرج نهرى براى يوسف آباد و بهجت آباد جدا كرد . ظاهرا با انجام اين كار به حقابهء دهكده‌هاى جنوب كرج لطمه خورده و سروصداى اهالى بلند شده است . ميرزا يوسف براى جبران اين كمبود آب ، دستور مىدهد تا از « چمك‌رو » ( چمك رود ) كه سرچشمهء اصلى شاهرود طالقان است ، نهرى جدا كنند و آب آن را به رودخانهء آزادبر برسانند تا با اضافه شدن اين مقدار آب به آب رودخانهء كرج كمبود آب جبران شود و اينكه شرح اين نهر :\r\nدهنهء رودخانهء چمك‌رود ( بفتح چ و ميم و كسر كاف ) به‌طرف شمال و امتداد آن به شرق و سپس به‌طرف جنوب مىپيچد . انتهاى اين دره به كوههاى اويزر ( بفتح الف و زاء ) و كلها ( بفتح كاف ) و كلوان ( بفتح كاف ) كه دهكده‌هاى درهء سيرا است مىرسد و كوه كاهار در جنوب غربى درهء چمك‌رو قرار گرفته است . در تابستان هم داخل درهء « چمك‌رو » بهمن فراوان گاهى به ارتفاع دويست متر ديده مىشود .\r\nسدى سنگى به ارتفاع ده دوازده متر جلو اين آب بسته و سطح آب را بالا آورده و از طرف دست راست اين دره ، نهرى از سنگ در بغلهء كوه در حدود هزار و هشتصد متر كشيده و آب را داخل « دره‌چال‌وياين » آورده و با آب آزادبر يك جا كرده‌اند . اين آب پس از گذشتن از آزادبر و كهنه‌ده در ميانرود به آب رودخانهء كرج مىپيوندد .\r\nبراى حفاظت اين نهر ، در شيب سمت راست رودخانهء چمك‌رو ، سه رديف سنگ‌چين كرده‌اند . ارتفاع سه سنگ‌چين نسبت به پستى و بلندى مسير بلند و كوتاه مىشود . در پاره‌اى از نقاط ارتفاعش تا يك متر و نيم اندازه‌گيرى شد .\r\nپس از اتمام كار و سوار شدن آب رفيع‌بيگ‌نامى كه ظاهرا انجام اين كار بر عهدهء او بوده و مختصر طبع شعرى هم داشته است ، دستور داده تا يكى از سنگ‌تراشان بر بدنهء كمرى كه سر راه نهر بوده است ، سطح صافى را با قلم بتراشد و ظاهرا به خط خود بر اين سطح مسطح اين\r\n\r\n\r\n","description":"","footnote":"\r\n( 1 ) - براى اطلاع مختصرى نسبت بدان اسناد به مقالهء دكتر اصغر مهدوى به نام « اسناد و نوشتجات يزد » مندرج در ناموارهء دكتر محمود افشار ( جلد چهارم ) مراجعه شود .\r\n( 2 ) - همچنين در كتاب « سواد و بياض » جلد دوم ( تهران ، 1349 ) تجديد چاپ كرده‌ام .\r\n","page_name":" 691 ","page_number":281},
  {"content":"\r\n\r\nعبارات و اشعار را نوشته و سنگ‌تراش هم آن را حك كرده است . كتيبه 35 سانتيمتر بلندى دارد و اين كلمات بر آن حك شده است .\r\n نَصْرٌ مِنَ اللَّهِ وَ فَتْحٌ قَرِيبٌ \r\nاز تو مدد\r\nاصل كتيبه سه بيت شعر است كه وزن و قافيهء درستى ندارد و بيش از اين هم از يك معمار توقع نمىتوان داشت . درازاى اين قسمت صد سانتيمتر و بلندى آن پنجاه و چهار سانتيمتر است و اين ابيات بر آن حك شده است :\r\n بعهد ناصر الدين شاه شاهان * كه با ايران تورانش بجنگ است\r\nبه حكم ميرزا يوسف مير دفتر * كه از بهر رعيت به ز گنج است\r\nرفى بيگ كرده جاى آب اين نهر * هزار و دويست و هشتاد و پنج است \r\nدر طول زمان در فاصلهء صد و پنجاه مترى سد ، قسمتى از كوه فرو ريخته و جوى را پر كرده و مانع جريان آب شده است . ظاهرا پس از ميرزا يوسف كسى توجه به اين نهر نكرده است .\r\n( از كتاب جغرافياى تاريخى لورا و شهرستانك )\r\n\r\nپارك امين السلطان ( ص 122 - ص 88 چاپ اول )\r\nپارك يكصد و هشتاد هزار ذرع مساحت دارد و در 1305 هجرى قمرى ساخته شده باغچه‌بندى و گلكارى آن به دست يك باغبان اطريشى انجام گرفته است و گرمخانه و گلخانهء وسيعى داشت . اين پارك امروز محل سفارت شوروى است .\r\n\r\nشهر عتيق طهران ( ص 123 س 8 - ص 89 چاپ اول )\r\nيعنى قسمتى از طهران كه در جنوب مسجد شاه و بازار قرار گرفته است .\r\n\r\nميرزا محمود آشتيانى ( ص 123 - ص 89 چاپ اول )\r\nهمان ميرزا محمود قره كه در تصرف مال دولت بىباك بود و در عشق بيتاب و راه چاره را هم به آسانى يافت . براى شرح مفصل رجوع شود به رجال ايران از مهدى بامداد ( ج 4 ص 47 ) .\r\n\r\nقنات فرمانفرما ( ص 124 - ص 90 چاپ اول )\r\nكه گويا نام ديگر آن قنات كوثريه است و از اراضى كن سرچشمه مىگيرد و پس\r\n\r\n","description":"","footnote":"","page_name":" 692 ","page_number":282},
  {"content":"\r\n\r\nاز گذشتن از طرشت در مقابل مسجد لولاگر وارد خيابان طرشت شده و در محل تلاقى خيابان طرشت و حشمت الدوله به خيابان اخير وارد مىشود ، آنگاه خيابان سى مترى را قطع كرده در محل تقاطع كوچه عنصرى و خيابان پاستور آفتابى مىشود .\r\n\r\nقنات نظام الدوله ( ص 124 - ص 90 چاپ اول )\r\nكه گويا نام ديگر آن قنات شهاب الملك است و مظهر آن فعلا در عشرت آباد است .\r\n\r\nقنات امين الدوله ( ص 124 - ص 90 چاپ اول )\r\nكه گويا نام ديگر آن الهيه است و از اراضى حشمتيه به‌طرف جنوب غربى سرازير شده در شرق خيابان نظام الملك در امتداد پياده‌رو غربى خيابان گرگان ادامه يافته پس از قطع خيابان فخرآباد در پارك امين الدوله ظاهر مىشود .\r\n\r\nقنات امين السلطان ( ص 124 - ص 90 چاپ اول )\r\nظاهرا همان قنات سفارت روس كه سرچشمهء آن دو رشته است يك رشته از اراضى آبشار و يك رشته از اراضى اميرآباد و از خيابانهاى خبير و تخت جمشيد و ويلا از جهت عرضى مىگذرد و خيابان شاهرضا را از نزديك خيابان سرشار قطع كرده در شمال غرب سفارت روس ظاهر مىشود .\r\n\r\nقنات علاء الدوله ( ص 124 - ص 90 چاپ اول )\r\nاز شمال شرق طهران سرچشمه گرفته از اراضى باغ صبا و خيابان بهار گذشته وارد كوچهء ملك الشعراء مىشود و در امتداد شرق پائين آمده خيابان روزولت را قطع كرده در فاصلهء ده مترى شرق لاله‌زار نو خيابان شاهرضا را نيز قطع مىكند و در مقابل چهارراه كنت به‌سمت غرب مىرود و از پياده‌رو غربى به‌طرف جنوب آمده خيابان اسلامبول را قطع مىكند و در اول كوچهء خندان در منازل ظاهر مىشود .\r\n\r\nقنات ناصرى\r\nاز غرب طهران شروع شده خيابان سلسبيل را قطع مىكند و به‌طرف شرق مىرود و خيابانهاى نواب و خاقانى و خيابان غربى دانشگاه جنگ را قطع مىنمايد و در باغ شاه ظاهر مىشود .\r\n\r\n","description":"","footnote":"","page_name":" 693 ","page_number":283},
  {"content":"\r\n\r\n\r\nقنات ميرزا عيسى ( ص 124 - ص 90 چاپ اول )\r\nگويا مظهر آن در جنوب باغ شاه مىباشد . اين قنات را ميرزا موسى پدر ميرزا عيسى با على خان حاجب الدوله شريك بود و در 1275 كه حاجب الدوله معزول و مصادره شد و متجاوز از صد هزار تومان از او گرفتند نصف اين قنات را به سه هزار تومان به ميرزا موسى فروخت ( خاطرات اعتماد السلطنه ، ص 1084 ) .\r\nبراى اطلاع از بقيهء قناتهاى طهران رجوع شود به كتاب آب تهران و جغرافياى مفصل ايران ، بخش اقتصادى تأليف مسعود كيهان .\r\n\r\nراه شوسه ( ص 125 س 6 - ص 90 چاپ اول )\r\nاين قسمت تماما مبالغه است و تبليغاتى . راههاى شوسه و غير شوسه كه مىگويد جز آنچه كاستگر خان ساخته بقيه براساس فنى و علمى نبوده و همه آنها هم به اندك زمانى از بين رفته است و خرجى موقت شده .\r\nدر قسمت اخير هم آنچه مشهور است قسمت مهمى از بلوچستان و سيستان را انگليسها برده و به هند ضميمه كرده‌اند كه الان جزو دولت پاكستان است . براى اطلاع بيشتر رجوع شود به مجلهء يادگار ( س 5 ش 8 ص 91 ) و كتاب « دست پنهان سياست انگليس در ايران » تأليف خان ملك ساسانى ( ص 17 و 18 ) و « انديشهء ترقى و حكومت قانون » تأليف فريدون آدميت ( ص 477 به بعد ) و تاريخ مفصل ايران تأليف عباس اقبال ( ص 425 ) .\r\n\r\n","description":"","footnote":"","page_name":" 694 ","page_number":284},
  {"content":"\r\n\r\n\r\nتوضيحات براى باب هشتم ورود علوم جديد و مظاهر تمدن فرنگى\r\n\r\n","description":"","footnote":"","page_name":" 695 ","page_number":285},
  {"content":"\r\n . \r\n","description":"","footnote":"","page_name":" 696 ","page_number":286},
  {"content":"\r\n\r\nورود علوم جديد و مظاهر تمدن فرنگى\r\n\r\nتعليم زبانهاى خارجى ( ص 127 - ص 91 چاپ اول )\r\nعموميت يافتن زبانهاى خارجى در ايران از تاريخ تأسيس دار الفنون است . با اينكه معلمين دار الفنون در آغاز كار اطريشى و ايتاليائى بودند زبان تدريس آن مدرسه فرانسه بود ، زيرا مترجم زبان آلمانى بجز آندره خياط اطريشى در طهران نبود و مترجم زبان ايتاليائى اصلا وجود نداشت . ولى معلمين اطريشى و ايتاليائى زبان فرانسه را مىدانستند و هفت هشت نفر هم از ايرانيان به اين زبان آشنائى داشتند و مىتوانستند مترجم واقع شوند و احتياجات دار الفنون را برآورند و از اينجا نفوذ زبان فرانسه در تعليمات جديد ايران آغاز شد و روزبه‌روز توسعه يافت تا پس از شهريور 1320 كه رو به كاهش نهاد . تقريبا يكصد سال زبان فرانسه زبان رسمى تحصيلات و مطالعات خارجى مدارس ايران بود .\r\nبعدا محمد حسن خان اعتماد السلطنه در زمان صدارت حاج ميرزا حسين خان سپهسالار در سال 1289 ( منتظم ناصرى ، ج 3 ص 325 ) اقدام به تأسيس مدرسهء مشيريه كرد كه براى تدريس زبانهاى خارجى بخصوص فرانسه بود و به تدريج عدهء فرانسه‌دانها زياد شد و با برگشتن محصلين اعزامى به فرانسه ، زبان فرانسه در خانواده‌هاى اعيان رواج خاص يافت .\r\nزبان انگليسى در دار الفنون با استخدام مستر تيلر از مواد درسى قرار گرفت ، زيرا زمانى معلم معدن‌شناسى آن مدرسه انگليسى بود و بعدا نيز چند تن پزشك كه در انگلستان درس خوانده بودند معلم طب مدرسه شدند .\r\nزبان انگليسى هم با تأسيس مدرسهء دخترانه و پسرانه آمريكائى در طهران و اورميه و كالج و بيمارستانهاى انگليسى در اصفهان و كرمان و يزد نسبتا رونقى يافت .\r\nبرخى از مأمورين دولت كه به روسيه و انگلستان و آمريكا و آلمان مىرفتند اين زبانها را خوب فرا مىگرفتند و در ترويج آنها مؤثر بودند .\r\n\r\n","description":"","footnote":"","page_name":" 697 ","page_number":287},
  {"content":"\r\n\r\n\r\nزبان روسى\r\nسابقهء زبان روسى در دار الفنون جلوتر از زبان انگليسى است زيرا چند تن از آسوريان و ارامنه‌اى كه در دار الفنون تدريس مىكردند آن زبان را مىدانستند و در روسيه تحصيل و يا به آن كشور مسافرت كرده بودند ، وانگهى مسئلهء تأسيس مدرسهء جديد چيزى نبود كه از نظر روسها دور بماند و يا از نظر آنها بىاهميت جلوه كند و مسلما براى گذاردن زبان خود در جزو برنامهء مدرسه اعمال نفوذ مىكردند .\r\nزبان روسى در دار الفنون نضجى نگرفت و پس از تأسيس مدرسهء قزاقخانه زبان رسمى آن مدرسه شد و شاگردان آنجا و برخى از صاحب‌منصبان قزاق‌خانه به آن زبان آشنا بودند .\r\n\r\nزبان آلمانى\r\nاما زبان آلمانى ، در اواخر سلطنت ناصر الدين شاه مورد احتياج مدرسه شد ، زيرا مخبر الدوله در سفر خود به اروپا چند افسر و يك طبيب آلمانى را براى تدريس در دار الفنون استخدام كرد و با خود وارد و پسرش مهديقلى خان مخبر السلطنه كه در آلمان تحصيل كرده بود مترجم آنها شد . تعليم زبان آلمانى در مدرسه هرگز صورت رسمى نيافت . بعدها در دورهء احمد شاه پس از تأسيس مدرسهء ايران و آلمان يعنى هنرستان صنعتى زبان رسمى آن مدرسه شد و عده‌اى از ايرانيان از آن راه آلمانىدان شدند .\r\n\r\nدواسازى فرنگى ( ص 127 - ص 92 چاپ اول )\r\nمعهذا دواسازى و دوافروشى به طرز اروپا خيلى دير به دست ايرانيها صورت گرفت و گرچه در دار الفنون نمونهء دواها را مىساختند لكن صورت تجارتى نيافت و از دواسازهاى فرنگى در اواخر زمان ناصر الدين يكى « شورين » بود كه ظاهرا اطريشى بود و دواخانه‌اى به نام او حتى تا اواسط سلطنت پهلوى هم در طهران بود . خود يا فرزندش گويا مقام قنسولى افتخارى اطريش را نيز داشت . ديگر موليون كه معلم دار الفنون بود ( در زمان مظفر الدين شاه ) كه به نام او نيز دواخانه‌اى در لاله‌زار وجود داشت .\r\n\r\nفن گداختن آهن ( ص 128 - ص 92 چاپ اول )\r\nبه صورت مختصر و در حدود احتياجات قورخانه . از محصلين اعزامى به فرانسه هم دوسه نفر به اين رشته پرداختند و پس از بازگشت كارشان در همين حدود بود .\r\n\r\n","description":"","footnote":"","page_name":" 698 ","page_number":288},
  {"content":"\r\n\r\n\r\nعلم حساب به آيين جديد فرنگ ( ص 128 - ص 92 چاپ اول )\r\nاز اينجا تا نقشه‌كشى همه مربوط به رياضى است و عنوان خاص براى آنها گذاردن فقط از نظر تبليغاتى است و همچنين سه علم و عمل بعد كه همه مربوط به نقشه‌كشى است و همچنين اعمال بعد كه همه مربوط به نظام جديد است .\r\n\r\nنقشه‌كشى جديد ( ص 128 - ص 92 چاپ اول )\r\nدر مورد اولين نقشه‌اى كه در ايران زمان قاجار به وسيلهء ايرانيها از مملكت خود برداشته شد در كتاب نقشه‌بردارى مهندس حسن شمس ( جلد دوم ص 5 - 7 ) از قول مرحوم سرتيپ عبد الرزاق مهندس بغايرى نقل شده است كه مرحوم عبد الرسول خان پسر عبد الحسين خان پسر حاج محمد حسين خان صدر اصفهانى اولين مهندسى بود كه از اطراف طهران نقشه‌بردارى كرد . اين شخص در زمان مرحوم امير كبير مأمور مميزى بلوك اطراف طهران شد و نقشهء او كه شامل ورامين و غار و پشاپويه و شهريار مىباشد به مقياس هردو سانتيمتر يك فرسنگ قريب به يك بر سيصد و يازده هزارم مىباشد .\r\nاين مطلب در كتاب « زندگانى ميرزا تقى خان امير كبير » تأليف آقاى حسين مكى ( ص 118 ) هم آمده است با معرفى عبد الرسول خان كه اشتباه است ، در صورتىكه عبد الحسين خان از شاگردان دورهء اول دار الفنون بود ( مرآت البلدان ج 2 ص 85 ) و اگر نقشه‌اى كشيده است بطور « كروكى » و طرح بوده است . دليل آن اين است كه ميرزا جعفر خان مشير الدوله در سفر تحقيقات سرحدى خود از امير كبير يك نفر مهندس فرانسه‌دان خواسته بود و امير در جواب نوشته بود كه از اهل ايران چنين آدم قابلى نداريم . . . اگر شما كسى را مىشناسيد و لايق اين كار مىدانيد بنويسيد تا او را بفرستم ( نامهء فرهنگ ، چاپ مشهد ، س 1 ص 352 ) و از اين جهت گفتهء مرحوم مهندس عبد الرزاق خان محتاج به مطالعهء مبسوطترى است . « * »\r\nپس از تأسيس دار الفنون كريشش و شاگردانش نقشه‌اى از طهران كشيدند به اين صورت كه هريك از شاگردان يك سمت طهران را نقشه‌بردارى نمودند و بعد ميرزا فضل الله ياور توپخانه تمام آنها را در يك برگ رسم كرد و مقياس آن هزار قدم يك انگشت شست قرار داد و اين نقشه تا دو فرسخى طهران را شامل مىشد ( * * ) و در سال 1275 حاج نجم الدوله از روى آن نقشه‌اى تهيه كرد .\r\nدر 1298 هفت تن از صاحب‌منصبان ايرانى در تحت رياست بارون اطريشى\r\n\r\n\r\n","description":"","footnote":"\r\n( * ) آنچه من تاكنون از نقشه‌هاى قديم ديده‌ام عبارت است از : 1 ) نقشهء قلعهء مراغه ، 2 ) نقشهء رصد مراغه 3 ) نقشه مانندى از اطراف قصر قاجار كه عكس هرسه را در بخش عكسها به چاپ مىرسانم و توضيحى دربارهء هريك اينجا مىآورم .\r\n","page_name":" 699 ","page_number":289},
  {"content":"\r\n\r\nاز دولاب و دوشان‌تپه تا از گل و سلطنت آباد و تجريش و اوين و ونك و امير آباد و امام‌زاده حسن نقشه‌اى به مقياس 25000 / 1 تهيه كردند .\r\nپس از آن باز حاج نجم الدوله به همراهى شاگردان مهندسى دار الفنون نقشه‌اى از آباديهاى اطراف طهران از قبيل دولاب ، بهجت آباد ، جلاليه ، باغ شاه ، امام‌زاده حسن ، جى - بريانك - خانى آباد - اسفنديارى - يخنى آباد - و على آباد به مقياس 4000 / 1 رسم كرد ، ولى اين نقشه به چاپ نرسيد .\r\nپس از آن وت آلمانى معلم پياده نظام دار الفنون با شاگردان طبقهء اول خود تقريبا در ظرف سه سال از 1308 تا 1311 نقشه‌اى از شمال طهران تا قصر قاجار و عباس آباد و يوسف آباد و بهجت آباد و جلاليه به مقياس 12500 / 1 برداشتند .\r\nپس از آن سرتيپ عبد الرزاق خان بغايرى و مرحوم كلنل رضا خان شاگرد مرتبهء اول پياده نظام دار الفنون نقشه وت را تكميل و متفقا از دولاب و دوشان‌تپه و نجف آباد و هاشم آباد و دولت آباد و فرح آباد و خانى آباد و يخشى آباد و قلعه مرغى و امامزاده حسن و باغ شاه و امير آباد نقشه‌بردارى نمودند و از ورامين تا طهران و غار و فشافويه و لواسانات و كن و سولقان و رودبار و لورا و شهرستانك را نقشه برداشت و اين دو نقشه را با نقشهء اشتال از نواحى مغرب رود كرج و شاه‌چائى و نقشهء عبد الرسول خان تكميل كرد .\r\nاما نقشه خارج از طهران : در 1299 مرحوم حاج نجم الدوله راه از طهران تا خوزستان را به مقياس 500000 / 1 با قدم اسب در حال سوارى و با قطب‌نما و ساعت نقشه بردارى كرد و سپس همان نقشه را در سال 1306 كه مأمور سد اهواز شد كامل نمود .\r\nدر سال 1297 هجرى قمرى ميرزا مهدى خان سرتيپ مهندس از بلوچستان نقشه‌اى تهيه نمود كه موجود است .\r\nدر حدود سال 1307 هجرى قمرى محمد حسن ميرزا و على خان مهندس پسر محمود خان ملك الشعراء نقشهء نسبتا كاملى از راهها و شهرها و قصبات و آباديها و عوارض طبيعى ميان طهران و فيروز آباد فارس تهيه كردند كه عينا در جغرافياى مفصل كيهان درج شده است .\r\nميرزا محمد على خان سرتيپ و داماد او ميرزا احمد خان سرتيپ مهندس هم از حدود شمالى خراسان نقشه‌هاى متعددى برداشتند كه نسخه‌هاى آن موجود است .\r\nميرزا محمد على خان سرتيپ و پسرش ميرزا عبد الرحيم خان كاشف الملك در 1308 هجرى قمرى در جزو مهندسين كميسيون سرحدى ژنرال ماكماهون در مرز ايران و افغانستان بوده‌اند .\r\nنيز سرتيپ عبد الرزاق خان مرزهاى بلوچستان و مقدارى از سيستان و تمام\r\n\r\n","description":"","footnote":"","page_name":" 700 ","page_number":290},
  {"content":"\r\n\r\nسرحدات افغانستان و مغان از پيله‌سوار تا كنار ارس و از خليج فارس تا حدود بيست فرسخ و اكثر مرزهاى مغرب ايران را من جمله از آغرىداق - اشنويه ( در سال 1351 - 1356 ) نقشه‌بردارى نمود ، ولى باوجود اين علم نقشه‌بردارى هم مانند ساير علوم در ايران در حال ركود يا پيشرفت خيلى كند باقى ماند .\r\n\r\nتأسيس تلگراف ( ص 129 - ص 93 چاپ اول )\r\nدر نمرهء 372 روزنامهء وقايع اتفاقيه مورخ 5 شنبه دوم شهر شعبان 1274 اولين خبر راجع به تلگراف درج شده كه به مراقبت و اهتمام عليقلى ميرزاى اعتضاد السلطنه موسيو كريشش معلم توپخانه در طول مدرسهء دار الفنون سيم كشيده در دو اطاق مقابل امتحان تلگراف به عمل آمد و نتيجه مثبت بود و ميرزا آقا خان نورى هم براى مشاهدهء آن رفت . پس از آن قرار شد كه از عمارت خاصهء سلطنتى تا باغ لاله‌زار سيم تلگراف كشيده شود و باز از اين سيمكشى امتحان به عمل آمد و نتيجه خوب داد و ميرزا آقا خان هم به مشاهدهء آن حاضر شد . آنگاه چون سلطانيهء زنجان از نقاط ييلاقى و مورد نظر شاه بود قرار شد كه تلگراف تا آنجا كشيده شود ( رجب 1275 ) و از سلطانيه تا زنجان به دستيارى فوكس معلم طبيعيات دار الفنون و از زنجان تا تبريز ( رجب 1277 ) . و اولين تلگرافى كه به تبريز مخابره شده خبر طلاق دختر عليقلى ميرزا زن خسرو خان كرمانى برادر حاج محمد كريم خان بود . پس از آن بتدريج در ساير ايالات و نواحى ايران سيم تلگراف كشيده شد .\r\nنكتهء مهم اين است كه فايدهء تلگراف ايران در درجهء اول به انگليسها رسيد تا خود ايرانيان و آنان با كشيدن خطوط هند و اروپا نه تنها ارتباط خود را با هندوستان برقرار كردند و سرعت بخشيدند بلكه با ساختن تلگرافخانه‌هائى در ايران و فرستادن مأمورينى به ايرانيان نفوذ خود را روزبه‌روز در ايران بيشتر توسعه دادند .\r\nاولين قرارداد تلگرافى ايران و انگليس در جمادى الثانيهء 1279 بسته شد و پس از آن يازده تا دوازده قرارداد ديگر در اين موضوع با ايران بستند و در فاصله اين قراردادها كه كما بيش صد سال طول كشيد بر اثر ترقى علم و صنعت رفته‌رفته وسايل مخابراتى آسانترى اختراع و معمول شد و از اينجهت انگليسها در 9 اسفند 1323 - اول مارس 1945 دست از تلگراف ايران برداشتند\r\nپس از انگليسها روسها در اين استفاده تقدم يافتند و چون تلگراف به سرحد قفقاز رسيد ( 1280 ) ميان حكمران كل ( جانشين ) قفقاز و شاه و نيز ميان امپراطور روسيه و شاه مخابرات تهنيت‌آميز شد و جمعا شش يا هفت قرارداد در اين زمينه با ايران بستند كه تا ظهور حكومت كمونيستى در روسيه نافذ بود و چون حكومت جديد روسيه از امتيازات خود در ايران دست برداشت اين قراردادها ملغى الاثر شد .\r\nپس از روسها و انگليسها عثمانيها از فوايد تلگراف ايران بهره‌مند شدند ،\r\n\r\n","description":"","footnote":"","page_name":" 701 ","page_number":291},
  {"content":"\r\n\r\nچه خود آنها تنها نمىتوانستند سهمى از آن ببرند ، لكن ذينفع شدن انگليس و روس آنها را در چنين وضعى قرار داد و آنها نيز شش قرارداد در اين زمينه‌ها با دولت ايران منعقد ساختند و البته در اين قراردادها چون دو دولت اول زورمند بودند و ايران ضعيف نفع از آن دو دولت بود و مثل همه قراردادهاى ديگر زيان از آن ايران .\r\nدر امر تلگراف ايران اعتضاد السلطنه و مخبر الدوله خيلى تأثير داشتند . اولى در پايه‌گذارى تلگراف در ايران و دومى در ادامه و ادارهء آن‌كه حتى براى او و فرزندانش به صورت امتياز خانوادگى درآمده بود . اعتضاد السلطنه در مدت تصدى خود مدتى تلگراف را در مقاطعه داشت و هم او بود كه سى تن از محصلين ايران را براى يادگرفتن امور تلگراف به تفليس فرستاد كه مشهورتر از همه ميرزا جواد خان سعد - الدوله بود .\r\nاولين محل تلگراف‌خانه در جنوب خيابان خيام كنونى ( جليل آباد سابق ) و پشت ارگ بود روبروى بازار گلوبندك . از ميان مستخدمين خارجى تلگراف در ايران مشهورتر از همه سرهوتوم شيندلر است .\r\nمهمترين استفادهء دولت از تلگراف گرفتن اخبار روزانه از شهرستانها بود كه همين امر براى رؤساى تلگراف امتيازى ايجاد كرده بود « 1 » و مهمترين استفاده مردم قطع نظر از ارتباط ، تحصن جستن در تلگرافخانه بود كه بخصوص در اواخر قاجاريه خيلى معمول شده بود .\r\nدولت ايران يازده سال پس از ايجاد تلگراف در 14 رمضان 1285 وارد اتحاديهء بين‌المللى تلگراف شد . اما تلگراف ايران هم‌چون يك پديدهء علمى و فنى مربوط به تمدن جديد مغرب بود در ايران ترقى چندان نيافت و نتوانست پابه‌پاى ممالك اروپا پيش برود و وسيله‌اى بود براى رفع احتياج و اعمال نفوذ خارجيان و رفع احتياج ايرانيان در حدود شرايط محل .\r\nبراى اطلاع مفصل از تلگراف در ايران رجوع شود به سالنامه‌ها و انتشارات رسمى تلگراف ، تاريخ پست و تلگراف و تلفن تأليف آقاى حسين پژمان بختيارى ، تاريخ روابط سياسى ايران و انگليس محمود محمود ، ايران و قضيهء ايران از كرزن ترجمهء آقاى غلامعلى وحيد مازندرانى ، گنج شايگان تأليف آقاى جمال‌زاده ، رسالهء خطى تلگراف و مسافرت در ايران ، مرآت البلدان جلدهاى 2 و 3 - رسالهء خطى سفرنامهء تلگرافچى در مجلهء فرهنگ ايران‌زمين چاپ شده است .\r\n\r\nافتتاح چراغ گاز ( ص 130 - ص 93 چاپ اول )\r\nدر سفر دوم فرنگ شاه ميل كرد كه در طهران چراغ گاز ايجاد شود . قرار شد\r\n\r\n\r\n","description":"","footnote":"\r\n( 1 ) . رؤساى تلگراف معمولا در حكم « خبرچى » بودند و مكلف به آنكه هرگونه اتفاقى را فورا به مركز اطلاع بدهند و به اين ملاحظه حتى حكام نسبت به آنها ملاحظاتى داشتند . ( ا . ا . )\r\n","page_name":" 702 ","page_number":292},
  {"content":"\r\n\r\nيك سوم مخارج را حاج ميرزا حسين خان سپهسالار بدهد و يك سوم را ميرزا على خان امين الملك ( امين الدوله بعدى ) و يك سوم را شاه . امين الملك خود را كنار كشيد و شاه بيست و چهار هزار تومان داد و سپهسالار هفتاد هزار تومان به دفعات . شخصى موسوم به فايتوس بواتال را هم براى به كار انداختن و ادارهء آن پيدا كردند ولى گويا از عهده برنيامد .\r\nروز پنجشنبه 11 ذيقعده 1298 براى افتتاح كارخانه معين شد و قرار بود بوسيلهء شاه افتتاح شود و يحيى خان برادر سپهسالار از طرف او كه در خراسان بود وكالت داشت . تشريفات و مقدمات فراهم شد ولى شاه بعذر كسالت حاضر نشد و وليعهد و نايب السلطنه را فرستاد . مستوفى الممالك و ساير وزراء بودند .\r\nمعروف بود كه نايب السلطنه بواسطهء عداوت با سپهسالار و كنت به جهت دشمنى شخصى با فايتوس شاه را از خطر ترسانده بودند ( خاطرات اعتماد السلطنه ص 130 ) .\r\nولى شاه پانزده روز بعد يعنى شب شنبه 27 ذيقعده براى تماشاى چراغ گاز به خيابان و ميدان توپخانه رفت ( خاطرات اعتماد السلطنه ، ص 133 ) .\r\n* * * * اين كارخانه چندان دوام نيافت ، زيرا تهيهء زغال‌سنگ و گاز لازم در ايران آسان نبود . چند سال بعد يك‌تن ايرانى اين كارخانه را به ده هزار ليره خريد و در 1309 آن را به يك كمپانى بلژيكى فروخت . كمپانى هم نتوانست از آن استفاده‌اى ببرد و از آن كارخانه فقط نامى باقى ماند كه خيابان محل آن را ابتدا خيابان چراغ گاز گفتند و بعد خيابان چراغ برق و اكنون خيابان امير كبير مىگويند و از ميدان سپه تا سه‌راه امين حضور ممتد است .\r\n\r\nافتتاح چراغ الكتريسيته ( ص 130 - ص 93 چاپ اول )\r\nيكسال پيش از تأسيس كارخانه چراغ گاز ، كارخانه برق كوچكى توسط ميرزا على خان امين الدوله كه آن موقع امين الملك لقب داشت در مجمع الصنايع جنب خيابان باب همايون تأسيس گشت و ناصر الدين شاه روز جمعه 17 رمضان 1296 به شهر آمده مقارن غروب با روشن كردن چراغى آن كارخانه را افتتاح كرد ( ملحقات جلد چهارم مرآت البلدان ) .\r\nدر آغاز دوسه چراغ بيشتر از اين كارخانه در عمارت سلطنتى و در مقابل سردر الماسيه و در ميدان توپخانه وجود نداشت و اين كارخانه نخستين كارخانهء برق در ايران است و متخصص آن نيز همان بواتال بود و كارخانهء آسياى بخار هم كه در چند صفحه بعد از آن صحبت شده گويا همين بوده است .\r\n\r\n","description":"","footnote":"","page_name":" 703 ","page_number":293},
  {"content":"\r\n\r\n\r\nايجاد شمن‌دفر ( راه‌آهن ) ( ص 130 - ص 93 چاپ اول )\r\nاين مسئله هم يكى از دستاويزهاى مهم مداخلهء دول بزرگ در ايران بود و اولين بار در تاريخ 12 آوريل 1858 ( 1275 هجرى قمرى ) ناپلئون سوم در نامهء خود به ناصر الدين شاه به اين موضوع اشاره كرد . پس از آن حاج ميرزا حسين خان سپهسالار آن را در امتيازنامهء رويتر گنجانيد و بارون نرمان مهندس بلژيكى را هم به اميد كاميابى در اين امر استخدام كرد .\r\nروسها نيز پيشنهادهاى مختلف دادند . وزير مختار آمريكا هم در صدد گرفتن امتياز برآمد و از بس در اين راه مذاكره و مبارزه شد كه شاه را به كلى از اين كار ترساند و كار مبارزه به جائى كشيده شد كه دوسه بار از دولت ايران تعهد گرفته شد كه امتياز راه‌آهن را به كسى ندهد و خود دولت هم كه وسايل اين كار را نداشت و بالنتيجه اين كار دردسر بسيار ايجاد كرد .\r\nنخستين خطى كه كشيده شد راه‌آهن طهران به حضرت عبد العظيم بود كه امتياز آن را بواتال سابق الذكر گرفت و بوسيلهء شاه افتتاح شد و سوانح چند نيز با آن پديد آمد .\r\nاين راه‌آهن 8700 متر طول داشت . بواتال امتياز خود را به شركت بلژيكى « شركت سهامى بلژيكى راه‌آهن و ترامواى در ايران » فروخت و انگليسها مىگفتند كه سرمايهء آن از روسيه است . اين شركت با دو ميليون فرانك سرمايه و زحمت بسيار راه‌آهن مزبور را كه فاصله ميان دو ريل آن بيش از هجده سانتيمتر نبود كشيد و عمده نظر به عوايد مسافرت زوار طهران به حضرت عبد العظيم بود . واگنها سه درجه داشت دو ريالى و يكريالى و ده شاهى . كمپانى داراى چهار لوكوموتيو و بيست و يك واگن و پنج نفر مستخدم اروپائى بوده . با همهء اينها تا ساختمان راه‌آهن سراسرى ، نه رشته راه‌آهن در ايران ساخته شد كه يا براى امور نظامى بود با به منظور كارهاى صنعتى و هيچكدام به حال ايران مفيد واقع نشد و بتدريج همه از ميان رفت .\r\nامتياز ديگر بواتال كه بىتناسب با امتياز راه‌آهن نبود امتياز كشيدن خط ترامواى در طهران بود كه در 1306 هجرى قمرى از شاه گرفت و مجموعا پنج ميل طول راه آن بود و از ميدان توپخانه به‌سمت مشرق مىرفت و از خيابان چراغ گاز و مقابل بازار پامنار نزديك سفارت روس مىگذشت و واگونها زنانه و مردانه بود . اين خط در 16 ربيع الاول 1307 - 20 نوامبر 1889 افتتاح شد و دوازده واگن داشت و يكصد و پنجاه است .\r\n* * * * براى اطلاع از تفصيل راه‌آهن رجوع شود به تاريخ روابط ايران و انگليس از محمود محمود و ايران و قضيهء ايران از لرد كرزن ترجمهء آقاى غلامعلى وحيد مازندرانى و گنج شايگان تأليف آقاى جمال‌زاده .\r\n\r\n","description":"","footnote":"","page_name":" 704 ","page_number":294},
  {"content":"\r\n\r\n\r\nراه‌آهن محمود آباد ( ص 130 - ص 93 چاپ اول )\r\nحاجى محمد حسن پس از آنكه تصميم گرفت در معادن آهن نائيج مازندران كار كند براى آسانى كار خود به فكر كشيدن راه‌آهن از آمل به بندر محمود آباد افتاد كه اگر بتواند تا طهران امتداد دهد ( ربيع الاول 1308 ) و وسايل اين كار را از بلژيك خريد و به خواهش شاه روسها بدون گرفتن گمرك اجازهء عبور آن وسايل را دادند و اين راه‌آهن در سوم رجب 1305 به ساحل درياى مازندران رسيد .\r\nساختمان راه به مهندسين بلژيكى واگذار شده ولى ظاهرا در ساختن آن دقت كافى به عمل نيامده بود و چون آنها از ايران رفتند كارگران ايرانى دنباله كار آنها را گرفتند . براى اين خط يك دستگاه لكوموتيو سبك و دوازده واگون بىسقف وارد كرده بودند . لكوموتيوران آن ابتدا آلمانى بود و چون او رفت يك‌تن حبشى را بدين كار گماردند ، ولى او از عهده برنيامد و ناچار خط از كار افتاد .\r\nساختمانهائى هم كه به عنوان ايستگاه و مهمانخانه در آمل ساخته بودند بتدريج خراب شد و از ميان رفت . ريلها را هم در زمان شاه فقيد برچيدند و آهن آن را به مصرف رساندند .\r\nعلت اينكه حاجى در اين كار دلسرد شد بنا به يادداشت پسرش ، طمع عبد الله خان يوشى حاكم مازندران بود كه به حاجى گفته بود كه بدون دادن سرمايه در نصف راه‌آهن شريك باشد . اسناد و مدارك مربوط به اين راه‌آهن همه نزد آقاى دكتر اصغر مهدوى موجود است و ممكن است روزى براى مطالعهء علمى مورد استفاده واقع شود .\r\n\r\nقرارنامهء راه‌آهن و يحيى خان مشير الدوله ( ص 130 - ص 94 چاپ اول )\r\nاين مطلب ظاهرا مربوط است به امتياز و قرارنامهء راه‌آهن ميان دولت ايران و وزير مختار آمريكا كه در جمعهء غره رمضان 1303 هجرى قمرى به وساطت يحيى خان مشير الدوله داده شد و به قول اعتماد السلطنه مشير الدوله يكصد هزار تومان مداخل كرده و پنجاه هزار تومان آن را به امين السلطان وعده داده بود ( خاطرات اعتماد السلطنه ، ص 496 و 497 ) و پنج روز بعد آن قرارداد به‌هم خورد و باطل شد .\r\n\r\nامتداد تلفون ( ص 130 - ص 94 چاپ اول )\r\nظاهرا راهنماى اين كار بواتال فرانسوى بود . پس از اين رشته رشته‌اى ميان عمارت سلطنتى طهران و مقر ييلاقى شاه كشيده شد و آنگاه ميان خانهء صدراعظم و عمارت\r\n\r\n","description":"","footnote":"","page_name":" 705 ","page_number":295},
  {"content":"\r\n\r\nديوانى و ظاهرا همه اينها به خرج دولت و براى رفع احتياجات دولتى بوده و مردم به‌طور آزاد حق استفاده از آن را نداشتند . رواج تلفن از زمان مظفر الدين شاه بود ( براى شرح تفصيلى رجوع فرمائيد به تاريخ پست و تلگراف و تلفن تأليف آقاى حسين پژمان بختيارى ) .\r\n\r\nباغ وحش ( ص 130 - ص 98 چاپ اول )\r\nدر اين امر خيلى اغراق‌گوئى شده . شاه باغ وحش خيلى مختصرى درست كرده بود كه گويا يكى دو شير و ببر داشت .\r\n\r\nباغبان قصر سلطنتى ( ص 136 - ص 98 چاپ اول )\r\nباغبان قصر سلطنتى ناصر الدين شاه يك نفر فرانسوى بوده است به نام هوسل  Houssel  ( سفرنامهء نيجه هولت ج 4 ص 3 ) و ظاهرا هم اوست كه در 1278 خبر استخدامش انتشار يافته است ( منتظم ناصرى ج 3 ص 275 )\r\n\r\nمعتمد الدوله گرجى و چاپخانه ( ص 138 - ص 100 چاپ اول )\r\nاز رجال مشهور و باكفايت دورهء سلطنت فتحعلى شاه و محمد شاه و از جمله اسرائى كه آقا محمد خان در 1309 او را از تفليس آورده بود . ابتدا جزو خواجگان حرم‌سرا و بعد غلام پيشخدمت شاه و آنگاه خواجه‌باشى و پس از آن ايشيك آقاسىباشى يعنى رئيس تشريفات دربار فتحعلى شاه شد .\r\nدر 1239 به وزارت و پيشكارى يحيى ميرزا پسر چهل و سوم شاه كه در هفت سالگى حاكم گيلان شد تعيين گشت و به رشت رفت . در سال بعد پس از درگذشت يوسف خان گرجى سپهدار وزير سلطان محمد ميرزاى سيف الدوله پسر سى و هشتم فتحعلى شاه و حاكم اصفهان منوچهر خان به‌جاى او منصوب شد .\r\nدر 1242 دوباره به گيلان فرستاده شد و پس از عقد معاهدهء تركمان‌چاى مأمور بردن چهار ميليون تومان پول غرامت از طهران به تبريز شد و در 1244 به لقب معتمد الدوله ملقب گشت .\r\nدر 1250 كه محمد شاه به سلطنت رسيد او از در اطاعت درآمد و با دو هزار سوار و چهل هزار تومان پول نقد به استقبال شاه رفت و مورد التفات واقع شد و به اتفاق فيروز ميرزا نصرت الدوله مأمور دفع حسينعلى ميرزاى فرمانفرما و حسنعلى\r\n\r\n","description":"","footnote":"","page_name":" 706 ","page_number":296},
  {"content":"\r\n\r\nميرزا شجاع السلطنه گشت . اردوى اين دو كه ليندزى انگليسى نيز در آن بود فاتح شد و شيراز را گرفت و منوچهر خان به لطايف الحيل اين دو شاهزاده را گرفت و تحت الحفظ به طهران فرستاد ( نوروز - 13 ذى حجه 1250 ) .\r\nدر 1252 هجرى قمرى به‌جاى بهرام ميرزا حاكم كرمانشاه و لرستان و خوزستان شد و آن صفحات را نيز منظم نمود .\r\nدر 1254 والى اصفهان شد و طوايف بختيارى را مطيع نمود و مدت نه سال با نهايت قدرت در آن خطه حكومت كرد بطورى كه در هنگام ناخوشيش گرگين خان حاكم جديد اصفهان كه از طرف حاجى ميرزا آقاسى فرستاده شده بود شش ماه در قم و كاشان به انتظار نشست و جرأت نكرد كه به اصفهان نزديك شود تا منوچهر خان درگذشت ( 1263 ) و او وارد شهر شد . جسد منوچهر خان را در قم دفن نمودند .\r\nمنوچهر خان بسيار باكفايت ، مقتدر ، كاردان ، مدير و مدبر و سختگير و سخت كش و ظاهرا امين بوده است . چه جد اعلاى آقا بزرگ صاحب الذريعه يعنى حاج محسن بن حاج محمد طهرانى بن ملا على اكبر بن حاج باقر كه از تجار طهران بوده و در گيلان هم تجارت داشته چهار سال پيش از فوت خود او را وصى خويش قرار داده و در وصيت‌نامهء خود ذكر كرده بود كه « . . . نهايت تدين دارند ، حقير ايشان را شناخته‌ام » ( ذريعه ج 9 ق 1 ، ص 145 ) . اگر اين وصيت و اظهار آشنائى بر ترس نباشد دليل بر امانت منوچهر خان است .\r\nاين چاپخانه كه در متن از آن ذكر شده است همان است كه منوچهر خان به شراكت با آقا زين العابدين تبريزى در طهران داير نمود به اين توضيح كه در 1240 بر اثر شهرت آقا زين العابدين فتحعلى شاه او را به طهران خواست ( كاوه دورهء دوم ش 5 ص 11 به بعد ) و او در طهران كم‌كم با منوچهر خان آشنا شد و در تكيه‌اى كه به نام او بود ( يعنى تكيه منوچهر خان ) منزل گرفت و با پشتيبانى و همت او كتابهاى بسيار چاپ كرد كه به « چاپ معتمدى » مشهور گشت و منوچهر خان در اين كار آنقدر سرمايه‌گذارى كرد كه نوشته‌اند « . . . به قدر بيست هزار تومان اخراجات نموده و مقدار هشتصد هزار جلد كتاب . . . چاپ فرموده به دست خاص‌وعام انداخت . . . » ( مجلهء تعليم و تربيت ، س 4 ش 11 ص 657 به بعد )\r\nاين كتابها بيشتر به اقتضاى زمان كتب دينى مشهور بود مثل قرآن و صحيفهء سجاديه و زاد العماد و حق اليقين و عين الحيات و حيات القلوب و جلاء العيون و اشارات و نخبه كه اين آخرى از مرحوم حاجى كلباسى است و بعضى ادعيه و رسائل عمليه از حجت الاسلام رشتى و شريعتمدار استرآبادى و امثال اين كتب ( ذريعه ج 9 ق 1 ، ص 144 ) .\r\nمنوچهر خان ثروت بسيار داشت و پس از فوتش ميان بستگانش و شاه كه از اتباع روسيه بودند اختلاف پيش‌آمد و چند تن از علماى ايران فتوى دادند كه چون منوچهر خان خواجه و غلام بوده است ارث او به آقايش كه شاه باشد مىرسد . ولى مرحوم سيد حسن مدرس بزرگ از علماى وقت اصفهان در اين فتوى شركت نكرد و به‌هرحال\r\n\r\n","description":"","footnote":"","page_name":" 707 ","page_number":297},
  {"content":"\r\n\r\nمقدارى از آن را بستگانش بردند . در شرح احوال باب هم اشاره‌اى به اين شخص شده است .\r\nمىگويند منوچهر خان در مأموريتهاى خود دستگاهى شاهانه داشته است . روزى محمد شاه به عنوان اعتراض به او مىگويد كه شنيده‌ام دستگاه شاهانه براى خودت ترتيب داده‌اى ! منوچهر خان مىگويد بلى غلام شاهنشاه ايران بايد دستگاه شاهانه داشته باشد ( نقل به مضمون ) .\r\nمنوچهر خان معتمد الدوله را عده‌اى از شعراى زمانش مدح گفته‌اند كه ميرزا محمد على مذهب اصفهانى متخلص به بهار آنها را در كتابى به نام « مدايح المعتمديه » جمع كرده است .\r\n\r\nفروغى ، ميرزا عباس ( ص 142 - ص 102 چاپ اول )\r\nپسر آقا موسى برادر بزرگ دوستعلى خان معير الممالك اول خرقه‌دار فتحعلى شاه كه شاه او را به اين لقب ملقب ساخته بود . وى در سال 1213 در عتبات تولد يافت و بعد از چندى به ايران آمد و به مازندران رفت و در سارى منزل گزيد . چندى از ملازمان و مداحان فتحعلى شاه بود و مدتى در خدمت پسرش حسنعلى ميرزا شجاع السلطنه در كرمان .\r\nتخلص فروغى از نام فروغ الدوله پسر دوم حسنعلى ميرزاى شجاع السلطنه گرفته شده است . فروغى در غزلسرائى و حاضرجوابى بسيار قويدست بود و در ميان شعراى ايران از جامى به بعد شايد هيچ شاعرى در غزل به پاى او نرسد . فروغى قسمت اعظم عمر خود را به رياضت و درويشى گذرانيده و با عرفا محشور بوده است و شايد از اين جهت است كه به او نسبت دعوى خدائى العياذ بالله داده بودند . مىگويند روزى كه حضور ناصر الدين شاه رسيد شاه به او عتاب و خطاب كرد كه ميرزا عباس شنيده‌ام ادعاى خدائى كرده‌اى . فروغى جواب داد كه هفتاد سال است مىدوم تازه به سايهء خدا رسيده‌ام چگونه مىتوانم چنين ادعائى كنم . داستان عشق او را با يكى از دختران خانواده و عروسى آن دو را مرحوم معير الممالك اخير در مجله يغما ( س 3 ص 539 - 531 ) نوشته است .\r\nفروغى در اواخر محرم 1274 ه . ق . درگذشت و ديوان او نيز همان سال چاپ شد و امتياز آن اين است كه قسمتى از آن به خط كلهرست . براى شرح حال مفصل او به مقدمهء چاپ دوم ديوان وى مراجعه شود .\r\n* * * * تعبير هفتاد سال مذكور در فوق از باب مبالغه است و گرنه فروغى هفتاد سال عمر نكرد .\r\n\r\n","description":"","footnote":"","page_name":" 708 ","page_number":298},
  {"content":"\r\n\r\n\r\nآبله‌كوبى ( ص 142 - ص 103 چاپ اول )\r\nخالى از جنبهء تبليغ نيست و نخستين كسى كه به فكر تعميم عمل آبله‌كوبى افتاد امير كبير بود كه در سال 1267 عده‌اى از اطباى پايتخت را بر آن داشت كه عمل آبله كوبى را به عده‌اى بياموزند تا پس از آموختن فن آنها را به ولايات بفرستد و در شمارهء سوم روزنامهء وقايع اتفاقيه مورخ جمعه 19 ربيع الثانى 1267 خبر آن درج شده است .\r\nمأمورين امير با بيان محسنات اين عمل مردم را به آبله‌كوبى فرزندانشان تشويق و ترغيب مىكردند و حتى يكى دوتاى از اهالى طهران را كه ازين كار كوتاهى كرده فرزندشان مرده بود جريمه كرد . منتهى چون بيچاره بودند جريمه را از خود داد و پس از مرخصى آنها زارزار گريست كه چرا بايد مردم آنقدر نادان باشند كه با نكوبيدن آبله فرزندان خود را به گور بسپارند . براى شرح مفصل رجوع شود به مجلهء يادگار ( س 4 ش 3 ص 68 - 77 ) . خبرى را كه در آنجا ذكر كرده‌اند مربوط به سال 1297 ه . ق است يعنى سى سال بعد از اقدامات امير كبير . بنابه نوشتهء منتظم ناصرى ( ج 3 ص 363 ) به موجب دستخط همايون خطاب به نواب اعتضاد السلطنه وزير علوم در باب آبله‌كوبى اطفال به تمام ممالك محروسه غدغن و تأكيد اكيد شد .\r\n\r\nايجاد روزنامه ( ص 142 - ص 9 چاپ اول )\r\nيعنى جريدهء مرتب و مستمر نداشت و گرنه روزنامه را اولين‌بار ميرزا صالح شيرازى از محصلين اعزامى زمان عباس ميرزا به انگلستان در طهران تأسيس كرده و در عشر آخر رمضان 1252 ه . ق . اعلام نامه‌اى در خصوص آن انتشار داد و پس از چهار ماه اولين شمارهء آن را منتشر ساخت . يك شمارهء آن تماما در مجلهء انجمن آسيائى انگليس ( ج 5 از سال 1839 ميلادى ) نقل شده است . براى شرح مفصل رجوع شود به مجلهء يادگار ( س 1 ش 7 ص 6 و 7 ) و مجلهء تعليم و تربيت ( س 4 ش 7 / 8 ص 359 ) .\r\nدومين روزنامه نيز بوسيلهء مبلغين آمريكائى در روز چهارشنبه 27 صفر 1267 ه . ق . ( اول ژانويه 1851 ) در رضائيه كنونى به زبان كلدانى و به صورت ماهيانه منتشر شد - اين روزنامه « زارى رىدى باهرا » يعنى « شعاع روشنائى » نام داشت و بيش از هشتاد سال انتشار يافت ( مجلهء تعليم و تربيت س 4 ش 11 ص 657 به بعد ) .\r\nسومين آن دو روزنامهء وقايع اتفاقيه بود كه از شمارهء دوم به اين نام ناميده شد .\r\nبراى شرح مفصل رجوع شود به تاريخ جرايد و مجلات ايران تأليف مرحوم محمد صدر هاشمى ، امير كبير و ايران تأليف فريدون آدميت و امير كبير تأليف مرحوم عباس اقبال .\r\n\r\n","description":"","footnote":"","page_name":" 709 ","page_number":299},
  {"content":"\r\n\r\n\r\nترقى ادارهء گازت در ايران ( ص 142 - ص 103 چاپ اول )\r\n\r\nروزنامهء ملتى ( ص 142 - ص 103 چاپ اول )\r\nشمارهء اول آن در 15 محرم 1283 هجرى قمرى انتشار يافت و پس از دو ماه تعطيل ، دوباره به اين نام انتشار يافت ( جمعه 14 ربيع الاول 1283 ) و مجموعا 35 شماره از آن انتشار يافت تا جمعه 30 جمادى الثانيهء 1287 .\r\n\r\nروزنامهء علمى\r\nشمارهء اول آن روز دوشنبه 22 ذى الحجهء 1293 هجرى قمرى انتشار يافت و چهار سال جمعا 63 نمره از آن منتشر شد و شمارهء آخر آن در شنبه 3 ربيع الاول 1297 هجرى قمرى انتشار يافت .\r\n\r\nروزنامهء مريخ\r\nشمارهء اول آن روز دوشنبه پنجم محرم 1296 هجرى مطابق 30 دسامبر 1878 انتشار يافت و جمعا 18 نمره منتشر شد و نمرهء آخر آن چهارشنبه 16 جمادى الثانيهء 1297 هجرى قمرى . ( ص 284 تاريخ رى و اصفهان ) .\r\n\r\nروزنامهء فرهنگ\r\nدر 1296 ايجاد شد و به خط ميرزا عبد الرحيم خوشنويس نوشته مىشد و مدت ده سال به قطع بزرگ انتشار مىيافت و يكى از نويسندگان آن محمود جد عموى شاعر اصفهانى بود . ( ذريعه ج 9 ق 3 ص 770 )\r\n\r\nروزنامهء اردوى همايون\r\nروزنامه‌اى بود هفتگى به قطع يك ورقى و داراى 8 صفحه . مجموعا 12 شماره از آن انتشار يافت . شمارهء اول آن در روز يكشنبه 11 شعبان 1300 در دماوند منتشر شد و شمارهء دوازدهم در روز يكشنبه 12 ذى الحجهء همين سال در خاتون آباد پنج فرسنگى طهران ، اين روزنامه مجانى و مربوط به اردوى همراه شاه در سفر خراسان بود و\r\n\r\n","description":"","footnote":"","page_name":" 710 ","page_number":300},
  {"content":"\r\n\r\nامتياز آن آن است كه به خط مرحوم كلهر است و از بهترين نمونه‌هاى خطوط چاپى اوست . « * »\r\n\r\nژورنال اكودوپرس ( ص 142 - 104 چاپ اول )\r\nدر سفر اول ناصر الدين شاه به اروپا حاج ميرزا حسين سپهسالار در استانبول شاه را واداشت كه يك چاپخانهء سربى با حروف عربى و لاتين خريدارى كند . يك‌تن مهندس بلژيكى به نام بارون دونورمان را هم كه سالها در راه‌آهن بلژيك خدمت كرده بود به قصد ايجاد راه‌آهن در ايران استخدام كرد . كار راه‌آهن سر نگرفت اما اين شخص كه عنوان « مهندس مخصوص دولت عليه ايران » داشت در 1292 چاپخانهء مزبور را به كار انداخت و به پيشنهاد سپهسالار روزنامه‌اى به نام « وطن » به فرانسه ( لاپاترى )  La Patrie  به دو زبان فرانسه و فارسى تأسيس كرد كه فقط يك شماره از آن در تاريخ شنبه 9 محرم 1293 هجرى قمرى برابر با 5 فوريه 1876 م انتشار يافت و توقيف شد . ( يادگار ، ش 7 ص 13 - 15 )\r\nژورنال اكو دو پرس  Journal Echo de Perse  يا به فارسى « روزنامهء صداى ايران » را اعتماد السلطنه به تقليد آن روزنامه داير كرد و در روز شنبه 4 جمادى - الثانيهء 1302 كه روز بعد از نوروز بوده است آن را به نظر شاه رسانيد و شاه را خوش‌آمد ( خاطرات اعتماد السلطنه ، ص 394 ) .\r\nنويسندهء اين روزنامه هم همان بارون دونورمان بود كه شاه همان اوقات دستور داد كه سپرده به صنيع الدوله باشد و كار روزنامه را بكند ( خاطرات اعتماد السلطنه ، ص 395 )\r\nانتشار اين روزنامه ابتدا به كمك بارون دونرمان بود و بعدا به كمك دكتر مورل ، ولى چون اين هردو اروپائى بودند و حدود آزادى در اروپا را در نظر داشتند مقالاتى مىنوشتند كه براى دولتهاى خارجى خوش‌آيند نبود . چنان كه يك بار روسها نسبت به آن اعتراض كردند و يك بار عثمانيها و در نتيجهء اعتراض عثمانيها شاه به پيشنهاد اعتماد السلطنه روزنامه را دو ماه توقيف كرد ( خاطرات اعتماد السلطنه ، ص 538 ) و اين قضيه مربوط به روز سه‌شنبه 23 ربيع الثانى 1304 است يعنى تا آن روز روزنامه انتشار مىيافت .\r\nدر همان ابتداى انتشار هم بنابه گزارش ملكم ، وزير خارجهء انگليس از آن اظهار نارضائى كرده بود ( خاطرات اعتماد السلطنه ، ص 428 ) .\r\nيحيى خان مشير الدوله هم كه وزير خارجه و بارون دونرمان ابتدا بعنوان مترجم در خدمت او بود درين كار تحريكاتى مىكرد و خود نورمان هم بنابرقرارى كه شده\r\n\r\n\r\n","description":"","footnote":"\r\n( * ) تجديد چاپ آن به همراه « مرآت السفر » با مقدمه‌هاى ايرج افشار و عبد الله فرادى انتشار يافت ( تهران ، 1363 ) .\r\n","page_name":" 711 ","page_number":301},
  {"content":"\r\n\r\nبود صد تومان از بابت سال 1302 اضافه حقوق مىخواست ، يعنى علاوه بر هشتصد تومان حقوق ساليانه‌اى كه داشت و بالاخره امين السلطان به دستور شاه او را احضار كرد و از او التزام گرفت كه روزنامه را انشاء كند يا مواجب او مقطوع گردد ( خاطرات اعتماد السلطنه ، ص 496 و 497 )\r\nگويا اين روزنامه پس از تحقيق ديگر انتشار نيافته است ، على الخصوص كه چندان خواننده‌اى هم نداشت و فرانسه‌دان ايرانى خيلى كم بود و خارجيها نيز معدود بودند .\r\n\r\nروزنامهء اطلاع ( ص 142 - ص 104 چاپ اول )\r\nاين روزنامه گويا اولين روزنامهء فارسى ايران باشد كه با حروف سربى چاپ شده است ، يعنى ابتدا با چاپ سنگى بوده و در رمضان 1298 با حروف سربى كه تازه از اروپا وارد شده بود چاپ شده است .\r\nبراى شرح مفصل انتشار روزنامه در ايران رجوع شود به مجلهء يادگار ( س 1 ش 3 ص 49 و ش 7 ص 6 و س 2 ش 1 و ش 4 ) ، و تاريخ جرايد و مجلات ايران تأليف مرحوم محمد صدر هاشمى .\r\n\r\nايجاد وزارت علوم ( ص 142 - ص 104 چاپ اول )\r\nاولين بار عليقلى ميرزاى اعتضاد السلطنه در 1275 به منصب وزارت علوم منصوب و ملقب شد ( منتظم ناصرى ج 3 ص 262 ) و در 1277 وزارت تجارت و صنايع و معادن هم به وى سپرده شد ( همان كتاب ص 272 ) و عليقلى ميرزا تا زنده بود وزارت علوم را داشت و آنگاه به عليقلى خان مخبر الدوله داده شد و عليقلى خان هم بواسطه كار زياد آن را به برادرش جعفر قلى خان نير الملك سپرد .\r\nهمين وزارتخانه است كه تاكنون به نام‌هاى معارف و اوقاف و صنايع مستظرفه ، و فرهنگ ، و آموزش و پرورش تغيير نام يافته و از كيفيت به كميت گرائيده است .\r\n\r\nدار الشوراى كبرى ( ص 143 - ص 104 چاپ اول )\r\nمراد هيئت دولتى است كه ناصر الدين شاه در ابتداى سال 1275 پس از عزل ميرزا آقا خان نورى و شكست در قضيهء هرات تشكيل داده است . اين هيئت داراى شش وزير بود : وزير داخله - وزير خارجه - وزير ماليه - وزير جنگ - وزير عدليه -\r\n\r\n","description":"","footnote":"","page_name":" 712 ","page_number":302},
  {"content":"\r\n\r\nوزير وظايف و اوقاف .\r\nبعدا فرخ خان امين الملك بر اين جمع افزوده و وزير حضور شد و ميرزا محمد حسين دبير الملك وزير رسائل خاصه و عليقلى ميرزاى اعتضاد السلطنه وزير علوم .\r\nرياست هيئت وزراء با ميرزا جعفر خان مشير الدوله بود كه دستخط آن در تاريخ 6 صفر 1275 صادر شد . به صورت ظاهر وزراء هريك در كار خود استقلال داشتند و مىبايست در امور مهم دولت شور نمايند ، ولى در هرحال امضاى كل امور با شاه بود و بدون استيذان و اجازه از جانب شاه هيچ حكمى نفاذ نمىيافت . پس براى تغيير شيوهء حكومت تغيير شيوه و فكر و اخلاق شاه لازم بود كه متعسر بلكه محال مىنمود .\r\nوزراى كارآگاه هم به قول امين الدوله به آن صورت رأى مىدادند كه ميل شاه را دريافته بودند و اگر بعض ايشان به دولتخواهى و مآل‌انديشى حرفى مىگفت وقعى نمىيافت ( خاطرات سياسى ميرزا على خان امين الدوله ، ص 17 و 21 ) .\r\n\r\nوزارت تجارت ( ص 143 - ص 104 چاپ اول )\r\nدر 1277 تأسيس شد و اولين وزير آن محمود خان قراگزلوى ناصر الملك بود و كار آن بيشتر رسيدگى به دعاوى تجار .\r\n\r\nوزارت دربار اعظم ( ص 143 - ص 104 چاپ اول )\r\nابتدا در 1283 وزارتخانه‌اى به نام وزارت دربار تشكيل شد كه به عهدهء محمد ناصر خان ظهير الدوله بود ، آنگاه در 1292 به وزارت دربار اعظم تغيير نام يافت و ابتدا اين نام و مقام متعلق به محمد رحيم خان علاء الدوله و بعدا بر عهدهء آقا ابراهيم امين السلطان بود .\r\n\r\nوزارت فوائد عامه ( ص 143 - ص 104 چاپ اول )\r\nاين وزارتخانه در سال 1289 به وسيلهء حاج ميرزا حسين خان سپهسالار تأسيس شد و به عهدهء حسنعلى خان امير نظام گروسى گذارده شد . كار آن از نامش پيداست .\r\nتا اوايل دولت پهلوى چنين وزارتخانه‌اى در ايران بود و بعدا به وزارت طرق و شوارع تبديل شد و بعد نيز به نام وزارت راه معروف گشت و بيشتر كار آن هم هميشه راه - سازى بوده است و هيچوقت به هيچ‌جا نرسيده . خرج بسيار شده ولى راه خوب فنى بسيار كم است . براى شرح اين وزارتخانه در اواخر دورهء قاجاريه رجوع شود به شرح\r\n\r\n","description":"","footnote":"","page_name":" 713 ","page_number":303},
  {"content":"\r\n\r\nزندگانى من تأليف مرحوم عبد الله مستوفى ( ج 2 چ 1 ص 520 ) .\r\n\r\nوزارت پست ( ص 143 - ص 104 چاپ اول )\r\nدر سفر اول ناصر الدين شاه به اروپا دو نفر مدير و معلم براى پست و ضرابخانه از اتريش استخدام شدند ، ولى چون به ايران آمدند مدتى بيكار گشتند تا شاه روزى موقع امضاى برات حقوق آنها متوجه بيكارى آنان گشت و دستور داد آن دو را به كار خود بگمارند .\r\nبراى شروع به كار آن دو مخارجى لازم بود كه دولت پول نداشت . پس شاه ايجاد پست را به آقا ابراهيم امين السلطان و ميرزا على خان امين الدوله مشتركا پيشنهاد كرد .\r\nامين السلطان نپذيرفت و امين الدوله به تنهايى آن را به عهده گرفت ( خاطرات سياسى امين الدوله ، ص 59 ) . كار پست در زمان او مرتب بود .\r\nدولت ساليانه مبلغى نقد براى تعمير و تدارك لوازم و مقدارى جنس از بابت عليق اسبهاى چاپارخانه مىپرداخت . در سال 1304 امين الدوله داراى عنوان وزير پست و اوقاف بود ( خاطرات اعتماد السلطنه ، ص 555 ) و تا 1312 هم اين سمت را داشت و بعد آن را به پسرش محسن خان واگذار كرد .\r\n\r\nوزارت امور دول خارجه ( ص 143 - ص 104 چاپ اول )\r\nاين وزارتخانه در زمان فتحعلى شاه تأسيس شد و نخستين وزير آن هم ميرزا - عبد الوهاب معتمد الدوله نشاط اصفهانى بوده است . اينكه مؤلف ايجاد آن را از دورهء ناصر الدين شاه مىنويسد از اين جهت است كه در آغاز سلطنت ناصر الدين شاه همه كارها در دست امير كبير بود و در 1267 در سفر اصفهان مخالفان امير براى اينكه شكستى به او وارد سازند شاه را وادار كردند كه ميرزا محمد على خان شيرازى همشيره‌زادهء ميرزا ابو الحسن خان ايلچى را به وزارت خارجه معين كند و ميرزا محمد - على خان درحالىكه تازه از ضرر رساندن به كشور خود فراغت يافته بود به اين سمت منصوب شد . عمر وزارت او هم بسيار كوتاه بود و در روز دوشنبه 18 ربيع الثانى 1268 درگذشت . ( مرآت البلدان ج 2 ص 103 )\r\nبراى شرح كامل موضوع مراجعه شود به تاريخ وزارت امور خارجه تأليف مهدى خان ممتحن الدوله شقاقى ، نسخهء خطى كتابخانهء مجلس « 1 » و نشريهء وزارت امور خارجه ( مقالهء آقاى سيد محمد محيط طباطبائى )\r\n\r\n\r\n","description":"","footnote":"\r\n( 1 ) . عكس نسخه‌اى از اين كتاب را كه اينجانب به لطف آقاى حسينقلى خانشقاقى به دست آورده‌ام به نام « رجال وزارت امور خارجه » به چاپ رسانيده‌ام . ( تهران ، 1366 ) .\r\n","page_name":" 714 ","page_number":304},
  {"content":"\r\n\r\n\r\nوزارت وظايف و اوقاف ( ص 143 - ص 104 چاپ اول )\r\nوظيفه اين وزارتخانه رساندن مستمرى و وظايف مستمرىگيرها و وظيفه‌دارها بود و چون اوقاف هم مطلقا در دست متوليان و زير نظر علماى اعلام بود و دولت در آن مداخله‌اى نداشت اين وزارتخانه بيشتر داراى عنوان بود تا كار واقعى . براى شرح آن رجوع شود به تاريخ زندگانى من تأليف مرحوم عبد الله مستوفى .\r\n\r\nوزارت رسائل‌خانه ( ص 143 - ص 104 چاپ اول )\r\nيعنى دفتر مخصوص شاه كه در آغاز سلطنت پس از انتصاب ميرزا سعيد خان انصارى به وزارت امور خارجه به عهدهء ميرزا محمد حسين دبير الملك قرار گرفت و از 1283 به وزارت دار الانشاء موسوم شد . او تا 1285 در اين سمت بود . در ذى حجهء آن سال به توليت آستان قدس منصوب و در 1288 دوباره به اين مقام تعيين گشت .\r\nپس از بازگشت شاه از سفر اول به اروپا اين مقام به ميرزا على خان امين الدوله داده شد و اين مقام بر سر هم‌چون واسطهء ميان شاه و دولت و مردم بود اهميتى نداشت .\r\n\r\nوزارت خالصه ديوان ( ص 143 - ص 104 چاپ اول )\r\nاين مقام ابتدا با ميرزا محمد حسين دبير الملك بود ( 1283 ) و پس از آن به ميرزا عيسى وزير تهران و آنگاه به ميرزا رضاى صديق الدوله داده شد .\r\n\r\nوزارت فلاحت و زراعت ( ص 143 - ص 104 چاپ اول )\r\nدر مورد اين وزارتخانه به استقلال جائى برخورد نشد مگر آنكه با وزارت خالصه توأم باشد . در 1289 كه حاج ميرزا حسين سپهسالار هيئت وزراى تازه‌اى تشكيل داد وزارت تجارت و فلاحت نيز از آن جمله بود . ( منتظم ناصرى ج 3 ص 326 )\r\n\r\nوزارت بحريه ( ص 143 - ص 104 چاپ اول )\r\nاز وزارتخانهء مستقلى به اين نام اطلاعى جز در اين كتاب حاصل نشد . احتمالا\r\n\r\n","description":"","footnote":"","page_name":" 715 ","page_number":305},
  {"content":"\r\n\r\nاگر اصلى داشته است مربوط است به سوداى خريد كشتى در 1301 زمانى كه مخبر الدوله به اروپا عازم بود و بتوسط او و پسرش مرتضى قلى خان صنيع الدوله شاه اقدام به خريد يك كشتى كوچك كرد به بهاى هفتاد و پنج هزار تومان به نام پرسپليس ناميده شد و مدتى در خليج‌فارس مختصر فعاليتى داشت ( خاطرات اعتماد السلطنه ، ص 355 ) و چون همه چيز و همه كار آن بسته به خارجيان بود و خرج داشت شاه از آن دلسرد گشت . بعد از آن كشتى كوچكتر ديگرى هم خريده شد به نام شوش كه در كارون رفت‌وآمد مىكرد . براى اطلاع از اين دو كشتى رجوع شود به كتاب ايران و قضيهء ايران ( ج 2 ص 475 - 477 ) .\r\nاقدام ديگرى كه در زمينهء امور دريائى به عمل آمد فرستادن پنج نفر محصل بود به اتفاق حاج شيخ محسن خان سرتيپ مستشار سفارت ايران در پاريس ، به لندن كه در آنجا به صوابديد ناصر الملك وزير مختار ايران مشغول تحصيل علوم بحرى شوند ( روزنامهء دولت عليه ايران ، ص 551 ) . ولى سرنوشت آنها و تحصيلشان روشن نشد و در چند صفحه بعد آمده است كه با خريدن كشتى براى خليج فارس و درياى خزر ، ايران عنوان وزارت بحريه بهم رسانيده و در تاريخ تبييض مسودات اين كتاب به جناب حاج شيخ محسن خان سفير كبير مقيم اسلامبول تفويض گرديده . ولى گويا اين امر هم از هوسها و تشكيلات بىدوام بوده است .\r\nدر 1279 نيز براى مراكب بحريهء تبعهء دولت ايران وضع علم مخصوص شد كه اسباب امتياز و تشخيص آنها باشد .\r\nبراى شرح مفصل‌تر راجع به دريانوردى ايران رجوع شود به دو كتاب دريا - نوردى ايرانيان تأليف هادى حسن استاد هندى و اسمعيل رائين .\r\n\r\nوزارت حرمخانه ( ص 143 - ص 104 چاپ اول )\r\nسازمان مستقلى به اين نام جائى نديده‌ام . اما وضع حرم شاه طورى بود كه مىتوانست يك وزارت‌خانه داشته باشد . شاه علاوه بر چهار زن عقدى يكصد و شش صيغه داشت كه مجموعا با خدمت كاران عدهء آنها به يك هزار و دويست مىرسيد و چون زنان و صيغه‌هاى شاه تقريبا هميشه مهمان داشتند جمعيت اندرون هيچوقت كمتر از يكهزار و ششصد نفر نبود و به قول كاساكوفسكى فرمانده قزاقخانه در اواخر سلطنت ناصر الدين شاه يك ارتش پانصد هزار نفرى را آسانتر تحت فرمان نگاه مىتوان داشت تا يك عده يكهزار و پانصد نفرى زن و از اين لحاظ قهروصلح و گله‌ونفرين و انواع مكرهاى زنانه در دربار بسيار و غالبا باعث دردسر شاه بود .\r\nبرخى از زنان شاه كه مقرب‌تر بودند خود وزير داشتند ، مثل شكوه السلطنه كه وزير او حاجى محمد خان از اقوام حاج محمد رحيم خان پسر حاجى محمد كريم خان بود ( خاطرات اعتماد السلطنه ، ص 809 ) و امين اقدس كه وزير او آقا محمد حسن ضرابى\r\n\r\n","description":"","footnote":"","page_name":" 716 ","page_number":306},
  {"content":"\r\n\r\nبود ( خاطرات اعتماد السلطنه ، ص 423 )\r\nناصر الدين شاه گويا اين دو صفت خوب داشته كه غلام‌باره نبوده است و نظرى هم به زنان مردم نداشته و در مورد زن گرفتن خيلى ساده بوده است . به اين معنى كه در گردشهاى هميشگى خود در روستاها و ييلاق اطراف طهران هرجا دخترى را مىديد و مىپسنديد اعم از آنكه از هر خانواده‌اى باشد ، دستور مىداده است به حرم‌خانه ببرند و ظاهرا هم دخترها هم از اين مسئله نه تنها اكراهى نداشتند بلكه خوشحال هم مىشدند .\r\n\r\nوزارت قورخانه ( ص 143 - ص 104 چاپ اول )\r\nعنوان اين وزارتخانه ابتدا در مورد رضا خان اقبال السلطنه آجودان مخصوص برادر حكيم الممالك به صورت وزارت ذكر شده است . رياست قورخانهء او در نيمهء رمضان 1301 صورت گرفت ( خاطرات اعتماد السلطنه ، ص 344 ) . اما در جمادى الثانيهء 1304 عنوان او وزير قورخانه ذكر شده است . ( خاطرات اعتماد السلطنه ، ص 555 )\r\nچون او در روز جمعه 9 جمادى الثانيهء 1307 درگذشت مقام وزارت قورخانه به جهانگير خان برادر نريمان خان داده شد . ( خاطرات اعتماد السلطنه ، ص 780 )\r\nاو نيز در روز شنبه 17 محرم 1309 درگذشت و به‌جاى وى آقا بالا خان معين - نظام وزير صنايع و قورخانه شد . ( خاطرات اعتماد السلطنه ، ص 875 )\r\nاينكه در اين كتاب فقط نام آقا رضا خان ذكر شده براى اين است كه اين كتاب در همان اوان وزارت او تأليف شده است .\r\n\r\nوزارت نظام ( ص 143 - ص 104 چاپ اول )\r\nظاهرا از ابتكارات ميرزا آقا خان نورى است براى اينكه شأن برادر بزرگتر خود را بالا ببرد ، چه وقتى او به صدارت رسيد ميرزا فضل الله برادرش را كه حاكم قم بود خواست و با لقب وزير نظام به آذربايجان فرستاد و مراد از وزارت نظام رياست دارائى و امور مالى قشون بوده است . پس از ميرزا فضل الله ( متوفى سال 1289 ) محمد ابراهيم خان معمارباشى دائى كامران ميرزا در شوال 1299 به اين مقام منصوب و به اين لقب ملقب شد ( خاطرات اعتماد السلطنه ، ص 215 ) و چون در صفر 1309 درگذشت كسى ديگر به اين مقام و لقب معين نشد .\r\n\r\nوزارت تلگراف ( ص 143 - ص 104 چاپ اول )\r\nدر 1293 و به وزارت عليقلى مخبر الدوله كه تا زنده بود به دست او بود .\r\n\r\n","description":"","footnote":"","page_name":" 717 ","page_number":307},
  {"content":"\r\n\r\n\r\nوزارت بقاياى حكام ( ص 143 - ص 104 چاپ اول )\r\nدر روز شنبه 13 شوال 1299 و به وزارت آقا على امين حضور ( خاطرات اعتماد السلطنه ، ص 214 )\r\n\r\nوزارت صنايع ( ص 143 - ص 104 چاپ اول )\r\nمربوط به مختصر صنايع جنگى قورخانه ، و گرنه صنعت قابل ذكر ديگرى در ايران آن روز نبود كه وزارتخانه‌اى خواسته باشد . اولين وزير صنايع هم جهانگير خان پسر سليمان خان مسيحى بود كه در روز چهارشنبه 10 رمضان 1299 به اين سمت منصوب شد . علت آن را اعتماد السلطنه چنين مىنويسد « . . . فشنگ ساخته بود از شهر آورده بود به حضور رسيد خيلى تعريف كردند و منصب وزارت صنايع به او داده شد . . . » ( خاطرات اعتماد السلطنه ، ص 206 )\r\nولى ظاهرا جهانگير خان در مدت تصدى خود خوب كار مىكرد و در حدود وسايل و امكانات در پيشرفت كار واقعا كوشا بود و تا شنبه 17 محرم 1309 كه درگذشت در اين مقام بود . پس از او آقا بالا خان معين نظام اميرتومان سركردهء فوج مخصوص وزير صنايع شد ( خاطرات اعتماد السلطنه ، ص 875 ) . دربارهء كار جهانگير خان در خاطرات ممتحن الدوله اشاره‌اى هست .\r\n\r\nوزارت معادن ( ص 143 - ص 104 چاپ اول )\r\nعنوان وزارت مستقل معادن را جز در اينجا جائى نديدم . در اين كتاب هم در - صفحه 20 - به عنوان ادارهء معادن ذكر شده است . اما در كتاب آقاى مهدى بامداد ، در شرح حال ميرزا علينقى حكيم الممالك آمده است كه در 1299 قمرى به وزارت معادن و عضويت دار الشوراى كبراى دولتى منتخب شد ( ج 2 ص 507 ) . در صورتى كه در منتظم ناصرى ( ج 3 ص 382 ) مخبر الدوله به عنوان وزير علوم و تلگراف و معادن در سال 1299 نام برده شده است . نمىدانم مدرك آقاى بامداد چه بوده است . در همين كتاب المآثر و الاثار هم در شرح حال مختصر حكيم الممالك از وزارت معادن او نامى برده نشده است .\r\n\r\n","description":"","footnote":"","page_name":" 718 ","page_number":308},
  {"content":"\r\n\r\n\r\nوزارت انطباعات ( ص 143 - ص 104 چاپ اول )\r\nپس از فوت عليقلى ميرزاى اعتضاد السلطنه كه در شب عاشوراى سال 1298 روى داد مجلس تأليف « نامهء دانشوران » را به مراقبت محمد حسن خان اعتماد السلطنه مقرر داشتند ( منتظم ناصرى ج 3 ص 368 ) . بعدا در تاريخ چهارشنبه 3 محرم 1300 وزارت انطباعات تازه تأسيس را به وى سپردند ( خاطرات اعتماد السلطنه ، ص 225 ) . او به عنوان وزير انطباعات و دار الترجمهء خاصه تا آخر عمر يعنى تا روز 13 نوروز 1313 خدمت مىكرد و اين وزارتخانه هرچند دستگاه مفصل نداشت ولى تا ظهور مشروطيت به كار خود ادامه مىداد .\r\n\r\nزراعت خشخاش ( ص 143 - ص 105 چاپ اول )\r\nزراعت خشخاش و تهيهء ترياك در ايران سابقهء طولانى دارد و ترياك در طب قديم از جهت نفع و ضرر كاملا شناخته شده بود . در دورهء صفويه مختصرا به عنوان تفنن و تخدير به صورت معجون به كار برده مىشد ولى عموميت نداشت و كشت آن هم خيلى متداول نبود . در آغاز سلطنت ناصر الدين شاه كم‌كم كشت آن عموميت يافت .\r\nدر 1267 در اطراف طهران بناى ترياك‌كارى شد ( منتظم ناصرى ج 3 ص 310 ) اما نه منحصرا ترياك بلكه « . . . تخم و نهال و قلمه از ساير بلاد آورده و به زدن پيوند پرداختند و اغلب ميوه‌ها را به وفور عمل آوردند . . . » ( مرآت البلدان ج 2 ص 70 ) . از 1277 هجرى قمرى - 1860 م به بعد مسافرين خارجى كه به ايران آمده‌اند كم‌وبيش از شيوع ترياك در ايران ياد كرده‌اند . ضمنا ترياك ايران به علت داشتن « مورفين » زياد در تجارت نيز وارد شد و انگليسيها آن را به قيمت خوب مىخريدند ( امير كبير و ايران تأليف فريدون آدميت به نقل از دكتر نليگان طبيب سفارت انگليس در ايران ، ج 2 ص 264 )\r\nدر اواخر سلطنت ناصر الدين شاه ترياك را منى ده دوازده تومان مىخريدند .\r\nكشاورزان خراسان به اين اميد بسيارى از درختها را بريدند و به‌جاى آنها ترياك - كارى كردند ( سياست شرق ، ص 5 ) . رفته‌رفته زراعت ترياك جاى گندم را گرفت و نتيجهء آن در سالهاى 1287 - 1288 معلوم شد كه قحطى شديدى ايران را فراگرفت و هزاران نفر فداى آن شدند .\r\nابتلاى به كشيدن ترياك ظاهرا از هندوستان به ايران سرايت كرده است و حتى به آن جنبهء سياسى هم داده شده است ( امير كبير و ايران از فريدون آدميت ، چ 2 ج 1 ص 266 به نقل از تاريخ روابط سياسى ايران و انگليس تأليف محمود محمود ) .\r\nبراى اطلاع بيشتر رجوع فرمائيد به كتاب تاريخ ترياك و ترياكى در ايران تأليف\r\n\r\n","description":"","footnote":"","page_name":" 719 ","page_number":309},
  {"content":"\r\n\r\nحسين كوهى كرمانى كه خود نيز معتاد بود .\r\n\r\nپنبهء آمريكائى ( ص 143 - ص 105 چاپ اول )\r\nتخم پنبهء آمريكائى را نخستين‌بار « استاتينگ » كشيش آمريكايى در اوائل سال 1267 به ايران آورد و در اطراف اورميه كاشت و نظر اولياى دولت را نيز به آن جلب نمود . امير چون در هر كارى كه سود ايران در آن بود اظهار علاقه مىكرد دستور داد مقدارى از تخم آن را ميان مالكين و زارعين تقسيم كنند . چگونگى زراعت آن نيز در روزنامهء وقايع اتفاقيه چاپ شد و به اطلاع مردم رسيد . از كسانى كه آن را كشتند يكى عليقلى ميرزاى اعتضاد السلطنه بود كه در خانى آباد آن را كاشت و ديگر حاجى جعفر خان معمار كه در امير آباد آن را زراعت كرد . در ورامين هم كاشته شد و نتيجهء خوب داد ، بطورى كه از هر پنج سير تخم پنبه آمريكائى در بلوك‌خوار يك خروار و نيم قوزهء پنبه به دست آمده و در هر بوته آن تا سيصد قوزه ديده مىشد ( مرآت البلدان ، ج 2 ص 76 ) - امير كبير و ايران از فريدون آدميت ( چ 1 ق 2 ص 263 به نقل از وقايع اتفاقيه ) .\r\n\r\nآقا محمد مهدى ارباب اصفهانى ( ص 143 - ص 105 چاپ اول )\r\nپسر آقا محمد رضاى ارباب و پدر ميرزا محمد حسين فروغى ذكاء الملك و جد محمد على فروغى و ابو الحسن فروغى متولد حدود 1234 كه در اصفهان تعليم و تربيت يافت و در علم و كمال به مقام بلندى رسيد . پس از دورهء شباب سفرى به هند كرد و در آنجا نيز از افاده و استفادهء علمى غافل نگشت ، هرچند كه سفر او ظاهرا به قصد تجارت بوده است .\r\nدر حدود 1273 به ايران بازگشت و سفرى به طهران نمود ( 1275 ) . در هند طرز عمل آوردن ترياك را فراگرفت و چون به ايران آمد آن را به‌هم شهريانش ياد داد و كم‌كم متداول گشت و خود آن را در كتاب « نصف جهان » شرح داده است ( ص 125 )\r\nاز كارهاى علمى معتبر او طبع تاريخ و صاف است كه به خوبى از عهدهء تصحيح و توضيح آن برآمده است . اين كتاب در 1269 چاپ شده است . كتاب « نصف جهان » او به اهتمام دكتر منوچهر ستوده به طبع رسيده است ( 1340 ش ) .\r\nارباب مردى بلندقد بوده و اين قد بلند او موضوع مطايبات صادق ملا رجب شاعر هم‌عهد وى قرار گرفته است .\r\nصاحب ترجمه در 1314 هجرى قمرى درگذشت و در قبرستان آب‌بخشان اصفهان\r\n\r\n","description":"","footnote":"","page_name":" 720 ","page_number":310},
  {"content":"\r\n\r\nمدفون شد . ولى اين قبرستان اكنون از ميان رفته است . شرح حال او را به اختصار در مقدمهء كتاب نصف جهان و در رجال ايران مهدى بامداد ( ج 4 ) و در تذكرة القبور ( چ 2 ص 232 ) مىتوان يافت و اين مختصر نيز از اين كتابها استفاده شده است .\r\n* * * * كمپانى كه در متن كتاب از آن نام برده شده است در 1278 تشكيل شده است ( مرآت البلدان ، ج 2 ص 279 )\r\n\r\nتنظيمات حسنه ( ص 144 - ص 105 چاپ اول )\r\nاين تنظيمات حسنه غير از تنظيمات حاج ميرزا حسين خان سپهسالار است و آن را عليقلى ميرزاى اعتضاد السلطنه وضع كرده است . ( خاطرات سياسى امين الدوله ، ص 54 )\r\n\r\nوزارت متشكله از وزراء سته ( ص 144 - ص 105 چاپ اول )\r\nمراد تمركز همهء امور به دست صدراعظم است كه هر كارى از بزرگ و كوچك به دستور او صورت گيرد و اشاره به وضع صدارت ميرزا آقا خان نورى است .\r\n\r\nمجلس تحقيق دولتى ( ص 144 - ص 106 چاپ اول )\r\nاين مجلس در تاريخ شنبه 6 ربيع الاول 1299 قرار شد تشكيل داده شود .\r\nامين الملك يعنى ميرزا على خان ( امين الدوله بعدى ) به عنوان رياست آن تعيين گشت و در تعيين اعضاى آن مستوفى الممالك نام اعتماد السلطنه را نيز برد و او از اين جهت كتابچهء مختصرى در باب اين مجلس نوشت ( خاطرات اعتماد السلطنه ، ص 165 )\r\nاعضاى ديگر مجلس عبارت بودند از وزير دفتر كه بالاخره رئيس مجلس شد ، حاجى ميرزا علينقى ، امين لشكر ، معين الوزاره يعنى علاء السلطنه بعدى پدر حسين علاء ، مستشار يعنى ميرزا يوسف خان ، گرانمايه يعنى حاج ميرزا حسين خان سرابى مؤلف مخزن الوقايع ، و ميرزا عيسى وزير ( خاطرات اعتماد السلطنه ، ص 166 )\r\nاين مجلس هم نظير مجالس ديگر بود و هيچ‌كدام اظهار نظرى نمىكردند مبادا كه شاه و وزراء را بد آيد . نظر شاه دربارهء اين مجلس آن بود كه اجزاى آن مثل هميشه در سفر و حضر با او باشند و مجلس دخلى به وزارت عدليه نداشته باشد و حتى به امين السلطان گفت رياست آن هم با خودت باشد . معهذا اتابك به چنين مجلسى هم\r\n\r\n","description":"","footnote":"","page_name":" 721 ","page_number":311},
  {"content":"\r\n\r\nراضى نبود . ( خاطرات اعتماد السلطنه ، ص 803 )\r\nاز مسائلى كه در اين مجلس مطرح شد تحقيق اعمال امير خان سردار بود با اوج لاريجان كه سروصدائى از آن برخاسته بود ( خاطرات اعتماد السلطنه ، ص 809 ) ولى به قول امين الدوله موافق انتظار شاه نتيجه و ثمرى ظهور نكرد . ( خاطرات امين الدوله ، ص 67 )\r\nدر 1293 اعضاى مجلس از اين قرار بودند : اعتضاد السلطنه ، حسام السلطنه ، نصرت الدوله ، حاجى ظهير الدوله ، ناصر الملك ، حاجى دبير الملك ، حسنعلى خان امير - نظام ، نصير الدوله ، امين لشكر ، مخبر الدوله ، امين الملك ( امين الدولهء بعدى كه مدير مجلس بود ) ، ميرزا محمود خان منشى اسرار و كاتب مجلس ( منتظم ناصرى ج 3 ص 340 )\r\n\r\nكفات رجال و عدول عمال ( ص 144 - ص 106 چاپ اول )\r\nمتأسفانه خالى از جنبهء تبليغ نيست . عمال يا حكام اغلب مردمان ظالم بىكفايت طماعى بودند كه فقط در فكر جمع مال بودند و واحد كالف آنها ظل السلطان - پسر شاه - بود .\r\n\r\nسوارهء قزاق ( ص 148 - ص 109 چاپ اول )\r\nدر 1296 كه شاه از سفر فرنگ بازگشت به ظاهر در قفقاز و ايران از لباس نظامى و ترتيب قزاق روسى خوشش آمد و خواست براى كشيك مخصوص خود دسته قزاقى به ترتيب روسيه تشكيل دهد ، اما در واقع با فشار دولت روسيه كه از مسافرتهاى شاه به اروپا و استخدام مستشاران خارجى بخصوص افسران اطريشى نگرانى داشت ، اين عمل بر دولت ايران تحميل شد تا سفارت روس هميشه يك دسته مأمور اجراى مسلح به خرج دولت ايران در اختيار داشته باشد . منتهى از زرنگى شاه اسم آنها را « كشيك مخصوص » گذاردند كه ولو به‌طور موقت هم باشد در ساير قسمتها نفوذ نكنند و قلمرو عمل آنها محدود باشد .\r\nبه‌هرحال بنا به خواهش شاه چهار صاحبمنصب ارشد و پنج صاحبمنصب جزء روسى مأمور تشكيل يك دسته قزاق پانصد نفرى در « ركاب مبارك » شدند . اولين فرمانده قزاق‌خانه كلنل دومانتوويچ بود و برحسب قراردادى كه بعدا امضاء شد حكم و اختيار عده مزبور منحصر به شخص شاه بود . قزاق‌خانهء بعدى هم از حيث عدد و هم اختيارات و امتيازات وسعت پيدا كرد و البته در آنجا اصل اطاعت از روسيه بود و هركس با ميل روسها مخالف بود فورا عزل مىشد و اين سبب شد كه بدترين و فرومايه‌ترين اشخاص در قزاقخانه بمانند و تربيت شوند و هيچوقت از عدهء قزاق‌خانه اطلاعى به\r\n\r\n","description":"","footnote":"","page_name":" 722 ","page_number":312},
  {"content":"\r\n\r\nخارج و حتى به دولت نمىدادند . مخارج هرچه بود به عهدهء ايران بود و روسها از بانك استقراض مىگرفتند و به حساب دولت مىگذاردند . ( براى اطلاع بيشتر رجوع شود به دورهء اول مجلهء كاوه شمارهء 4 و تاريخ تحولات نظام ايران تأليف سرهنگ جهانگير قائم مقامى )\r\nمحل قزاقخانه ابتدا در داوديه بود و بعد در 1299 هجرى قمرى به قصر قاجار انتقال يافت . از 1311 عمارتى براى قزاقخانه در شمال ميدان مشق ساخته شد كه هنوز هم وجود دارد . دورهء ميدان محصور شد و براى مشق قزاقخانه مورد استفاده قرار گرفت . اكنون اين ميدان مشتمل است بر عمارات شمالى خيابان فروغى يعنى همان عمارت قديمى قزاقخانه تا خيابان سپه .\r\nرؤساى قزاقخانه در زمان ناصر الدين شاه عبارت بودند از دومانتوويچ ، چاركوفسكى ، كاساكوفسكى كه مدت نه سال در ايران بود و بنابه خواهش مظفر الدين شاه از طرف امپراطور درجهء سرتيپى به او داده شد و او در جنگ روس و ژاپون كشته شد . كتاب خاطرات او به فارسى ترجمه شده است .\r\n\r\nضرب سكه ( ص 150 - ص 110 چاپ اول )\r\nتا زمان ناصر الدين شاه در هريك از شهرهاى مهم ايران اسباب ضرب سكه وجود داشت كه با اجازهء دولت بنام محل سكه زده مىشد و البته اين سكه‌ها از جهت وزن و شكل كاملا يكسان نبود . در اوايل سلطنت اين پادشاه وزن رسمى قران ايران 28 نخود بود كه يك و يك‌ششم مثقال باشد و نقرهء خالص يعنى عيار آن 95 % و از اينجهت از پولهاى مرغوب به شمار مىرفت و به مقدار زياد آن را به هند مىبردند و لذا دولت اندكى از اين مقدار رسمى كاست و بالنتيجه ثبات وزن رسمى پول متزلزل شد و در شهرها نيز حكام براى منفعت خود باز اين ثبات را متزلزل‌تر و اندازهء وزن را كمتر كردند .\r\nناصر الدين شاه در 1282 به سفير ايران در پاريس يعنى حسنعلى خان گروسى امير نظام دستور داد كه يك دستگاه ضرابخانهء جديد براى ايران خريدارى نمايد . اين دستگاه در 1294 به طهران رسيد و در همان محل كارخانهء ريسمان‌ريسى به رياست ميرزا على خان امين الملك ( امين الدوله بعدى ) و به مباشرت موسيو پخن  Pechan  اطريشى مستشار ضرابخانهء ايران داير شد و در همان سال سكهء جديد در ايران زده شد .\r\nدورهء مديريت امين الملك چندان طول نكشيد و آقا ابراهيم امين السلطان با زرنگيهائى كه داشت آنجا را قبضه نمود و از اين جهت اين سكه‌هاى جديد را امين - السلطانى گفتند و چون دورهء سكه دندانه‌دندانه بود آنها را « ريال چرخى » مىخواندند .\r\nامين السلطان براى ادارهء ضرابخانه از حاج محمد حسن اصفهانى تاجر كه باهم دوست بودند كمك گرفت و از اين جهت حاجى به امين دار الضرب ملقب گشت . بعدها\r\n\r\n","description":"","footnote":"","page_name":" 723 ","page_number":313},
  {"content":"\r\n\r\nبر سر موضوع ضرب سكه و پول خرد در ايران گرفتاريها و اشكالاتى پيش‌آمد كه باعث سروصداى زياد شد . براى اطلاع بيشتر رجوع فرمائيد به كتاب گنج شايگان تأليف محمد على جمال‌زاده ص 140 و 141 و 169 - 177 و نيز ايران و قضيهء ايران تأليف كرزن و خاطرات سياسى امين الدوله ص 69 و 135 و 138 و 195 و 201 .\r\n\r\nموسيقى اروپائى ( ص 150 - ص 110 چاپ اول )\r\nمقصود موسيقى نظامى است كه شاه در سفر فرنگ آن را ديد و پسنديد و براى ترتيب دستهء موزيك قشون لومر را استخدام كردند و در 1288 مدرسهء موسيقى در دار الفنون مفتوح شد و چون لومر در ابتدا فارسى نمىدانست و كتاب و وسايل موسيقى اروپائى هم در ايران نبود دورهء اول اين مدرسه پانزده سال طول كشيد و محصلين هم فقط موزيك نظامى مىخواندند .\r\nبعدا بنا به پيشنهاد لومر ، ديوال نامى براى تعليم ويولن دوساله استخدام شد .\r\nدورهء اول اين مدرسه يازده نفر فارغ التحصيل داشت كه معروف‌تر از همه غلامرضا خان مين‌باشيان ( سرتيپ سالار معزز ) بود كه پس از فراغ از تحصيل به روسيه فرستاده شد و در كنسرواتوار پطرزبورگ تحصيل خود را دنبال كرد و آنگاه به فرانسه رفت و از 1292 هجرى شمسى به ايران بازگشت . مدرسهء موسيقى لومر پس از فوت او تعطيل شد . براى اطلاع بيشتر رجوع شود به مجلهء موسيقى دورهء سوم شمارهء 4 آبان 1335 چنان كه آقاى انتظام مىفرمودند لومر براى شروع موسيقى غربى در ايران خيلى زحمت كشيده است زيرا مجبور بوده است كه نت‌خوانى را حتى به سربازهاى بىسواد هم بياموزد و اينكه در خاطرات اعتماد السلطنه از او به تخفيف ياد شده حق - ناشناسى است .\r\n\r\nدار الفنون ( ص 151 - ص 111 چاپ اول )\r\nبراى اطلاع مفصل از شرح و تاريخ دار الفنون رجوع فرمائيد به كتاب « ايران و قضيهء ايران » تأليف كرزن ، امير كبير و ايران تأليف فريدون آدميت ، مقالات آقاى محيط طباطبائى در روزنامهء شفق سرخ از شماره 2737 مورخ 18 / 6 / 1313 به بعد و كتاب آقاى اقبال يغمائى و كتاب مختصر تحولات دانشگاه در عصر پهلوى و براى\r\n\r\n","description":"","footnote":"","page_name":" 724 ","page_number":314},
  {"content":"\r\n\r\nاطلاع از نام محصلين آن به مرآت البلدان ( ج 2 ص 78 - 99 ) . « * »\r\n\r\nتأسيس بانك ( ص 152 - ص 112 چاپ اول )\r\nدر سال 1306 هجرى قمرى بانك جديد شرقى هندوستان به عنوان يك شركت بازرگانى شعبه‌اى در طهران باز كرد و بدون تحصيل امتياز كار خود را آغاز كرد .\r\nمحل اين بانك همين محل بانك بازرگانى فعلى بود در ميدان سپه . اين بانك قبض‌هائى به‌جاى اسكناس منتشر كرد كه از پنج ريال به بالا بود و در وجه حامل ، و بسيار هم رواج گرفت .\r\nدر همان سال در 27 جمادى الاولى امتياز تأسيس بانك در ايران به رويتر داده شد و آنگاه رويتر با عده‌اى از بانك‌داران و ثروتمندان انگليسى مثل بارون شروبدر و روبن سامسون و جنرى كلين شركتى با سرمايه چهار ميليون ليره انگليسى تشكيل داد و اين شركت هفت ماه پس از تحصيل امتياز بانك در لندن به ثبت رسيد .\r\nپس از فروخته شدن سهام اوليه هيئتى به رياست ژوزف رابينوى ايتاليائى كه سالها در قاهره در بانك ليون مشغول كار بود و در امور بانكدارى بخصوص در ممالك شرقى سابقهء ممتدى داشت براى افتتاح بانك به طهران آمد و اين مؤسسه به نام « بانك شاهنشاهى ايران » افتتاح شد . اين بانك كه از همه جهت بيگانه بود در طهران مشغول به كار شد و در قدم اول تأسيسات بانك جديد شرقى را گرفت و در آخر سال اول سود خالص بانك 000 ، 68 ليره شده بود كه معادل صدى هشت بود .\r\nامتياز نشر اسكناس هم با اين بانك بود و تا پايان سال 1932 كه اين امتياز در مقابل خسارات و ضررهاى بزرگ به بانك ملى واگذار شد بانك شاهنشاهى حداقل 00 ر 476 ر 11 ريال از اين راه سود برده بود كه اگر هر ليره را پنج تومان حساب كنيم بالغ بر 522 ر 229 ر 2 ليره مىشود . ( بانك شاهنشاهى و امتياز ، ص 22 )\r\nضرر عمدهء بانك به طبقهء صرافان ايران وارد آمد كه تقريبا همه را از ميان برد و بزرگترين آنها يعنى مؤسسهء جمشيديان ورشكست شد . ارباب پرويز شاه جهان كشته شد و برادرش خسرو شاه جهان به اروپا تبعيد گشت و بانك شاهنشاهى يكه‌تاز ميدان شد . ( عصر بىخبرى ، ص 210 ) تا اينكه در تاريخ 30 ژانويه 1949 ( 12 بهمن 1327 ) امتياز آن خاتمه يافت و از آن تاريخ تا مرداد 1331 بدون امتياز و حقوق خاص به نام « بانك انگليس در ايران و خاورميانه » همچنان مشغول كار بود و سرانجام از ساعت 12 روز چهارشنبه هشتم مرداد 1331 تعطيل شد . ولى با تعطيل آن بانكدارى\r\n\r\n\r\n","description":"","footnote":"\r\n( * ) در سال 1351 مجمعى در كتابخانهء مركزى و مركز اسناد دانشگاه تهران به نام « امير كبير و دار الفنون » تشكيل گرديد و جمعى از فضلا در آنجا سخنرانى كردند و از جمله مرحوم حسين محبوبى اردكانى خطابه‌اى خواند . مجموعهء آنها به نام « امير كبير و دار الفنون » به كوشش قدرت الله روشنى زعفرانلو چاپ شده است ( تهران ، 1354 ) .\r\n","page_name":" 725 ","page_number":315},
  {"content":"\r\n\r\nانگليسها در ايران پايان نيافت و به نام ديگر و به رنگ ديگر ادامه يافت .\r\nيكسال پس از امضاى امتيازنامهء بانك شاهنشاهى روسها نيز در مقام گرفتن امتياز بانكى برآمدند . ژراك پولياكف از اتباع روسيه كه قونسول افتخارى ايران در تاگانروك و پطرزبورگ بود پيشنهادى براى تأسيس يك مؤسسهء استقراضى به دولت ايران داد و مورد قبول واقع شد . امتياز آن به مدت هفتاد و پنج سال صادر گشت و نام انجمن استقراضى ايران به آن داده شد . سرمايهء آن در آغاز تأسيس در حدود پانصد هزار تومان بود و در رمضان 1309 نام انجمن به بانك تبديل شد .\r\nكار عمدهء بانك پول قرض دادن با شرايط خيلى سهل و ساده و مدت طولانى با ايرانيان متنفذ و طرفداران سياست روس بود بطورىكه در عرض سيزده سال بيست و هفت ميليون منات به درباريان و اعيان و علماء و ارباب نفوذ قرض داد و تنها در شهر طهران 000 ر 000 ر 16 منات از مردم طلب داشت .\r\nاين بانك شعبه‌اى از وزارت ماليهء روسيه و مستقيما تحت ادارهء دولت روسيه بود و اولين مدير بانك كه از روسيه مأمور شد « گروب » نام داشت . كارهاى بانك هم همه به سود تجارت و اقتصاد روسيه بود نه ايران .\r\nبانك استقراض در سال 1921 به دولت ايران واگذار شد ، در حالى كه موجودى نقدى صندوق و مركزى آن هفتاد و شش قران و يك شاهى بود . اين بانك مدتى براى تسويهء حسابها به نام بانك ايران به كار خود ادامه داد و در 1312 هجرى شمسى ضميمهء بانك كشاورزى شد . وجود اين بانك در پيدايش مشروطيت ايران نيز اثرى داشت . بانكدارى روسها در ايران امروز هم هست . نظير آنچه دربارهء بانك‌دارى انگليس گذشت .\r\nبانكى هم به نام بانك عثمانى در ايران كار مىكرد كه در قبال بانك شاهنشاهى و بانك استقراضى اهميت چندانى نداشت و بيشتر كار آن كمك مالى به تجارت ميان ايران و صفحات عراق بود كه تا جنگ بين الملل اول در قلمرو عثمانى بود . براى شرح مفصل مربوط به بانكدارى در ايران رجوع شود به نوشتهء رابينو به نام  Banking in Persia  ، گنج شايگان تأليف جمال‌زاده ، عصر بىخبرى تأليف ابراهيم تيمورى ، بانك شاهنشاهى و امتياز تأليف عبد الحسين دانشپور ، تاريخچهء سى سالهء بانك ملى ايران ، پول و بانكدارى تأليف مصطفى فاتح ، اقتصاد تأليف دكتر على اصغر پورهمايون .\r\n\r\nترقى كاشىپزى ( ص 152 - ص 112 چاپ اول )\r\nمبالغه است و در بسيارى از موارد نادرست و تبليغاتى و ابدا كاشيهاى دورهء ناصرى مثل كاشيهاى قديم نيست . براى مثال كاشيهاى شمس العماره را با كاشيهاى مساجد اصفهان و مشهد مقايسه فرمائيد .\r\n\r\n","description":"","footnote":"","page_name":" 726 ","page_number":316},
  {"content":"\r\n\r\n\r\nكبريت فرنگى ( ص 153 - ص 112 چاپ اول )\r\nسابقا مرسوم بود كه باريكه‌هاى نى را در گوگرد مذاب مىزدند و چون سر آن خشك مىشد هنگام افروختن آتش آن را نزديك آتش مىبردند و روشن مىكردند و خودبه‌خود يا بر اثر كشيدن به چيزى قابل روشن شدن نبود .\r\n\r\nافتتاح دار الترجمهء خاصه در دربار ( ص 155 - ص 113 چاپ اول )\r\nدستور تأسيس اين دار الترجمه در تاريخ دوشنبه 12 ذى الحجه 1300 صادر شد ( خاطرات اعتماد السلطنه ، ص 290 ) ولى پيش از آن هم در وزارت خارجه چند تن به عنوان مترجم كار مىكردند و تحت نظر وزير دول خارجه بودند ، در صورتىكه اين دار الترجمه را شاه تحت نظر اعتماد السلطنه مقرر كرده بود و از اين جهت ميرزا سعيد خان وزير دول خارجه با آن مخالفت داشت ، ولى به هر صورت دستور شاه اجرا و دار الترجمه روز سه‌شنبه 20 ذى الحجه افتتاح شد ( خاطرات اعتماد السلطنه ص 291 ) و به موجب فرمان شاه همهء مترجمين مىبايست در آنجا كار كنند ( همان مرجع ، ص 294 ) . مخارج آن را ماهى صد تومان تعيين كرده بودند ولى گويا از طرف دولت پرداخت نشد ( همان مرجع ، ص 394 ) . زيرا اعتماد السلطنه در 1310 ضمن شكايتى به شاه مىنويسد كه سالى يك هزار تومان از جيب خودم مخارج دار الترجمه مىكنم و ده سال است متحمل اين مخارج بلا عوض هستم و البته متجاوز از هزار كتاب و كتابچه در اين مدت دادم ( خاطرات اعتماد السلطنه ، ص 963 ) و از اينرو برمىآيد كه دار الترجمه بالنسبه خوب كار مىكرده است و بعدها كه اعتماد السلطنه وزير انطباعات شد رياست دار الترجمه به ميرزا محمد حسين فروغى رسيد كه زير نظر اعتماد السلطنه كار مىكرد . اسامى اجزاى دار الترجمه در ضمائم كتابهاى دولتى اعتماد السلطنه و من جمله اين كتاب هست .\r\n\r\nدكتر طرنس امريكائى ( حفر چاه ) ( ص 155 - ص 114 چاپ اول )\r\nعضو سفارت آمريكا در ايران بوده و ظاهرا اسبابى هم آورده بوده است ، ولى حين عمل مته در چاه شكست و چون رفع اشكال مستلزم مخارجى بود دنبال نشد .\r\n\r\nافتتاح دار الفنون تبريز ( ص 157 - ص 115 چاپ اول )\r\nدر سال 1275 مدرسه‌اى به سبك دار الفنون كه جنبهء نظامى آن غلبه داشت در\r\n\r\n","description":"","footnote":"","page_name":" 727 ","page_number":317},
  {"content":"\r\n\r\nتبريز تأسيس گشت و رياست آن به محمد صادق خان سرهنگ از فارغ التحصيلهاى طراز اول دار الفنون داده شد و همان رشتهء علومى كه در دار الفنون تدريس مىشد برنامهء تحصيل اين مدرسه هم قرار گرفت .\r\nمعلمين اين مدرسه غالبا از فارغ التحصيلهاى دار الفنون و عبارت بودند از ميرزا جواد خان سعد الدوله بعدى كه زمانى رئيس مدرسه هم شد ، محمد خان ولد ملك ايرج ميرزا ، نجفقلى خان پياده نظام ، محمد جعفر خان پسر محمود خان ملك الشعراء معلم طب و طبيعيات\r\nاين مدرسه چندان پيشرفتى نكرد و در حقيقت جزوى از دستگاه تجمل وليعهد به شمار مىآمد . ( مرآت البلدان ج 2 ص 86 و 87 و 89 و 94 و 96 )\r\n\r\nادارهء سانسور ( ص 159 - ص 117 چاپ اول )\r\nاين قضيه مربوط است به روز شنبه 17 ربيع الثانى 1302 ) خاطرات اعتماد - السلطنه ، ص 381 )\r\n\r\nصنعت نجارى ( ص 162 - ص 119 چاپ اول )\r\nآن را كه به پاريس فرستاد حيدر على نجار بود كه همراه اولين دسته محصلين اعزامى دار الفنون به اروپا فرستاده شد و در بازگشت نجارباشى گرديد و آنها را كه به روسيه فرستاد در دورهء امير كبير بود . ( امير كبير و ايران تأليف فريدون آدميت جلد اول چاپ دوم صفحهء 195 )\r\n\r\nافتتاح تئاتر ( تماشاخانه ) ( ص 163 - ص 119 چاپ اول )\r\nتئاتر به صورت جديد با دار الفنون همراه بوده است . در گوشهء شمال‌شرقى عمارت مدرسه كه اكنون به صورت ديگرى نوسازى شده است و قريب چهل سال از ساختمان آن مىگذرد تالار بزرگى ساخته بودند براى نمايش ، ولى اواخر سلطنت ناصر الدين شاه براى اين كار از آن استفاده نشد و آن هنگام نمايشهائى بوسيلهء لومر معلم موزيك و ميرزا على اكبر خان مزين الدوله و چندين تن ديگر شروع به دادن تئاترهاى خصوصى براى تماشاى شاه و خاندان سلطنتى شد و البته تعميم نداشت ، زيرا نه وضع اجتماعى اجازه مىداد و نه بازيگر قابل در ايران بود و نه نمايشنامه و نه آزادى تعبير و گفتار .\r\n( امير كبير در ايران ، از آدميت ق 1 چ 2 ص 177 با اندك تصرف ) بنا به قول اعتماد -\r\n\r\n","description":"","footnote":"","page_name":" 728 ","page_number":318},
  {"content":"\r\n\r\nالسلطنه ايجاد تماشاخانه از كارهاى مخبر الدوله وزير علوم بوده است در جمادى الثانيهء 1303 و بازيگرها فرنگى بوده‌اند كه طوطىوار فارسى يادگرفته بوده‌اند و بازيشان هم جالب نبوده است ( خاطرات اعتماد السلطنه ، ص 472 )\r\nگاهى هم ارامنه بازى مىكرده‌اند و شاه هم بدانجا مىرفته است ( خاطرات اعتماد السلطنه ، ص 692 و ص 708 )\r\nگاهى هم اسماعيل بزاز مقلد معروف در آنجا بازى درمىآورده است ، من جمله بازى « سرهنگ مجبورى » ( خاطرات اعتماد السلطنه ، ص 714 )\r\n\r\nادارهء احتساب ( ص 163 - ص 119 چاپ اول )\r\nاين احتساب با احتساب قديم خيلى فرق دارد و فقط شامل رفت‌وروب و آب - پاشى كوچه‌ها و معابر است .\r\n\r\nرباعى دربارهء پليس و كنت دومنت فرت ( ص 164 - ص 120 چاپ اول )\r\nاين رباعى گويا از ناصر الدين شاه است و در جواب آن گفته شده است .\r\n همدست اگر شود به ابليس پليس * در چرخ عطارد ار شود خفيه نويس\r\nموئى نشود ز خايهء رندان كم * ور نوره شود تمام شهر پاريس \r\n* * * * نيز از رباعيات مستهجنى كه دربارهء كنت و دستگاه او گفته شده اين است :\r\n اى مىخواران سياه شد روز شما * حكم است پليس بو كند پوز شما\r\nاز من شنويد دمى دگر حقنه كنيد * تا بوى كنند بعد از اين . . . شما \r\nو پيداست كه براى چه امرى بوده است ( اطلاعات ماهانه ، ش 32 ص 16 )\r\n\r\nرسالهء عناوين و القاب ( ص 167 - ص 123 چاپ اول )\r\nاين رساله در رمضان 1279 چاپ و اخيرا نيز در فرهنگ ايران‌زمين ( جلد 19 ) بطور افست تجديد چاپ شده است . ( ص 50 - 61 )\r\n\r\nمنشئات ( ص 167 - ص 123 چاپ اول )\r\nمبالغه است و خوش‌آمدگوئى ، بعد از قائم مقام هيچكس نثر را مثل او ننوشته\r\n\r\n","description":"","footnote":"","page_name":" 729 ","page_number":319},
  {"content":"\r\n\r\nاست . از رجال دورهء ناصرى حاج ميرزا محمد خان مجد الملك و پسرش حاج ميرزا على خان امين الدوله به حسن انشاء موصوفند ، اما نه به پايهء قائم مقام .\r\n\r\nمحمود خان ملك الشعرا ( ص 168 - ص 123 چاپ اول )\r\nپسر محمد حسين خان عندليب و نوادهء فتحعلى خان صباى ملك الشعراء از ادبا و هنرمندان واقعى دورهء ناصرى در خط و نقاشى و منبت‌كارى كه در 1228 متولد شد .\r\nدر سى و دوسالگى به وزارت الله قلى خان ايلخانى حاكم بروجرد معين شد و چون الله - قلى خان خيال سركشى داشت محمود خان محرمانه موضوع را به شاه اطلاع داد و از فتنهء بزرگى جلوگيرى نمود و ايلخانى از ايران تبعيد گرديد .\r\nدر دورهء ناصر الدين شاه ، محمود خان چندى از اعضاى مصلحت‌خانه و مدتى در وزارت عدليه و زمانى رئيس ادارهء روزنامه‌ها و انطباعات بود و چون خيلى با كمال بود شاه او را احترام مىكرد و دوست مىداشت و چون در سال 1311 درگذشت از فوت او بسيار تأسف خورد .\r\nشاه غالبا كارهاى هنرى را به او رجوع مىكرد . محمود خان برادر ميرزا محمد خان نديم‌باشى بود .\r\n\r\nميرزا جعفر خان زنجانى نقاش ( ص 168 - ص 123 چاپ اول )\r\nاز آثار او تصوير مخبر الدوله است در كتابخانهء ملى .\r\n\r\nميرزا ابو تراب نقاشباشى ( ص 168 - ص 123 چاپ اول )\r\nبرادر كوچكتر كمال الملك و برادرزادهء ابو الحسن خان صنيع الملك و از خانوادهء غفارى كاشان متولد 1280 هجرى كه در 1293 وارد دار الفنون شد و بعدا به خدمت ادارهء انطباعات درآمد و در رجب 1307 در بيست و هفت سالگى خودكشى نمود و به قول اعتماد السلطنه خودكشى او بواسطهء اعمال و كردار ناهنجار زنش بوده است ( خاطرات اعتماد السلطنه ، ص 785 ) . سه‌شنبه 19 رجب 1307 مجلس ختم او منعقد بوده و اعتماد السلطنه كه رئيس ما فوق او بوده برچيده است . تصويرهاى جلد دوم مرآت البلدان بقلم اوست . رجال ايران از مهدى بامداد ( ج 1 ص 71 )\r\n\r\nتوسعهء مملكت ايران ( ص 169 - ص 124 چاپ اول )\r\nهمهء اين توسعه‌ها دروغ است و تبليغات و سابقهء اين تبليغات دروغ هم از\r\n\r\n","description":"","footnote":"","page_name":" 730 ","page_number":320},
  {"content":"\r\n\r\nقاجاريه از زمان فتحعلى شاه است كه چون قفقاز را از دست داد او را پادشاه كشورستان نوشتند و بر اين قياس همهء پادشاهان را .\r\nناحيهء قطور اصلا متعلق به ايران بود . در خلال تيرگى روابط و جنگ انگليس با ايران عثمانيها كه هميشه و در هر فرصت به ضرر ايران اقدام مىنمودند برخى از نقاط سرحدى و من جمله قطور را به تصرف آوردند كه اسناد مربوط به آن ضمن مبحث روابط ايران و عثمانى در اسناد فرخ خان امين الدوله چاپ شده است ( ج 2 ص 34 و 159 و 218 و 220 و 221 و 236 و 239 و 343 و ج 3 ص 19 - 71 - 77 و 131 )\r\nناحيهء قطور همچنان در تصرف عثمانيها بود تا زمان انعقاد كنگرهء برلن . در آن كنگره كه دولت عثمانى مال المصالحهء سازش دول بزرگ با يكديگر بود هرچه توانستند از گوشه و كنار آن دولت زدند و اتفاقا اين حق هم به حقدار رسيد و قطور به ايران باز داده شد و بنابراين نمىتوان عنوان توسعهء مملكتى به آن داد . در زمان خود ناصر الدين شاه غصب شد و دوباره به ايران بازگشت . ( مادهء شصتم قسمت اخير ماده ) ( مرآت البلدان ج 3 ص 261 ) .\r\nو اما از سمت مشرق جنوبى : « . . . انگليسها موفق شدند تا كنار رود سند را با دست آقا خان محلاتى از ايران مجزا نمايند و سواحل زاد مشكل ( غلط چاپى است :\r\nماشكيد ) و ايل يار احمدزاى و جالسك را كه قبور پادشاهان صفارى در آنجا واقع است با دست احتشام الوزاره از ايران جدا كنند » . ( دست پنهان سياست انگليس در ايران ، چ 1 ص 18 )\r\nقسمت ديگر را هم بعدا پس از حكميت يكطرفهء كلنل ماك‌ماهون كه يمين نظام نمايندهء ايران آن را رد كرد ( سياستگران دورهء قاجار ، ج 2 ص 327 ) ولى ميرزا - نصر الله خان مشير الدوله نائينى به او تلگرافى دستور مىفرمايد « . . . هرچه ماك‌ماهون از حدود سيستان مىخواهد بىچون‌وچرا بدهيد » ، و اين هم دنبالهء تحديد حدود در زمان مظفر الدين شاه ( همان كتاب ص 346 )\r\nسرپرسى سايكس كه خود عضو اين كميسيون بوده است مىنويسد : « . . . در چادر انتخاب صورت مجلس مربوطه را هردو نفر ( احتشام الوزاره و سايكس ) امضاء كرده و در يك جلسهء رسمى ديگر نيز فقط توضيحاتى راجع به ستونهاى سرحدى داده و نقشه‌هاى آنها را به مهر و امضاء رسانديم . اسد الدوله ( همان اسعد الدوله صحيح است ) خيال مىكرد كه موضوع را به نفع خود خاتمه داده و خيلى اظهار مسرت مىكرد و اين جانب نيز تعمدا خود را افسرده‌خاطر نشان داده و در موقع خواندن صورت مجلس فقط به قرائت طول و عرض هريك از ستونها اكتفا نمودم . . .\r\nآخرين قضيه ضيافتى بود كه به افتخار كميسيون سرحدى داده شد ، زيرا خطوط سرحدى كه سيصد ميل طول آنها بود در عرض يك ماه تعيين گرديد و جاى آن را دارد كه براى حسن تدبير رؤساى دو هيئت اعزامى كتابها نوشته شود . » ( هشت سال در ايران ، ترجمهء آقاى حسين سعادت نورى ج 2 چ 1 ص 51 و 53 )\r\n\r\n","description":"","footnote":"","page_name":" 731 ","page_number":321},
  {"content":"\r\n\r\nاز همين نوشته پيداست كه كار به درستى انجام نگرفته است ، چه اگر غير از اين بود احتياج به صحنه‌سازى و خود را افسرده نشان دادن نبود ، وانگهى اين كار دقيق را در عرض يك ماه و با احتساب ساعات تفريح و بازى و استراحت و تعطيل انجام دادن درحالىكه اكثر مأمورين انگليسى بودند پيداست چه‌سان و به سود چه كسانى انجام مىشود .\r\nتوسعهء مملكت از سمت شمال‌شرقى هم از آن حرفهاست . دولت ناصرى حتى نتوانست از پيروزى بر خان خيوه بهره‌بردارى كند و با شكست مرو تمام ناحيهء ماوراء النهر يعنى مهد زبان و مليت قوم ايرانى را از دست داد . اعادهء اراضى تركمان هم از چاله درآمدن و به چاه افتادن شد كه اگر تركمانان اندكى از شمال‌شرقى ايران عقب نشستند روسها جاى آنها را گرفتند .\r\nباز در دورهء فتحعلى شاه قشون ايران ده سال جنگيد و مغلوب شد ، در دورهء ناصرى كه از دست‌رفتن سرزمينهاى ايران بدون مقاومت و دفاع مثل تقسيم ماترك ميت صورت گرفت و همين‌هاست كه بايد مخصوصا در مدارس تدريس شود تا كم‌كم همه بدانند كه نتيجهء عقب‌ماندگى چيست .\r\n\r\nدرياچهء حوض سلطان ( ص 169 - ص 124 چاپ اول )\r\nاين درياچه از مستحدثات آقا ابراهيم امين السلطان است ، بدين معنى كه او دهى چند از قبيل قلعهء محمد على خان و على آباد و كوشك و منظريه خريد و براى آبادى آنها دستور داد سد رودخانهء شور را شكستند و در نتيجه آب اين زمين را كه جادهء سابق طهران به قم بود فراگرفت و در اندك مدتى درياچه‌اى تشكيل شد . مجلهء يغما ( س 10 ش 8 ص 362 ) - يادداشتهائى از زندگى خصوصى ناصر الدين شاه ( ص 110 )\r\n\r\nحاجى سليمان بيدگلى ( ص 169 - ص 124 چاپ اول )\r\nاز شعراى اواخر قرن دوازدهم و اوايل قرن سيزدهم هجرى ، معاصر با كريم خان و ديگر پادشاهان زنديه و آقا محمد خان و استاد فتحعلى خان صباى كاشانى و ميرزا - صادق هماى مروزى .\r\nصباحى در انواع شعر دست داشت و بخصوص طبع خود را در مرثيه‌سرائى آزمود و خوب از عهده برآمد . وفات او را در 1206 و 1218 نوشته‌اند .\r\nديوان او در سال 1338 هجرى شمسى بوسيلهء آقاى پرتو بيضائى چاپ شده است . « 1 »\r\n\r\n\r\n","description":"","footnote":"\r\n( 1 ) - اخيرا چاپ ديگرى از آن به كوشش احمد كرمى انتشار يافت . ( تهران ، 1366 )\r\n","page_name":" 732 ","page_number":322},
  {"content":"\r\n\r\nدر اين شعر كه كسر گنبد كسرى مىگويند مسامحه‌اى است ، چه در واقع عمارت ايوان كسرى بوده است و شكستن آن هم عبارت بوده است از فروريختن چهارده كنگره از آن چنان كه در تواريخ آمده است .\r\n\r\nفاضل مفيدى ( ص 169 - ص 124 چاپ اول )\r\nمحمد بن نجم الدوله محمود بن حبيب الله بافقى ، شرح حال خود را در كتابش ( مقاله پنجم ) به تفصيل آورده است و اجمالا در 1077 مستوفى اوقاف يزد و در 1079 ناظر اوقاف آن شهرستان بوده است . در 1081 به زيارت عتبات رفت و از بصره به هندوستان سفر نمود ( 1082 ) و كتاب معروف خود جامع مفيدى را در بصره آغاز كرد .\r\nدر هندوستان در بندر سورت استقرار يافت و بعد به دهلى و حيدر آباد و برهان‌پور رفت و در 1088 به خدمت محمد اكبر رسيد و لقب « خان سامانى » يافت . در 1090 در شهر مولتان كتاب خود را به پايان رسانيد و پس از سال 1091 درگذشت .\r\nاز تأليفات او جامع مفيدى است كه دو جلد آن در طهران چاپ شده است و جلد دوم آن‌كه ظاهرا به خط مؤلف است در هندوستان است .\r\nديگر « مختصر مفيد » كه كتابى است در جغرافيا با يك رشته مطالب تاريخى .\r\nديگر محاسن الملوك شامل جداولى از سلاطين ايران تا 1049\r\nو ديگر ديوان .\r\nبراى شرح تفصيلى رجوع فرمائيد به مقدمهء جلد سوم تاريخ مفيدى به قلم آقاى ايرج افشار كه اين مختصر نيز از آنجاست .\r\n\r\nعمق درياچه و نظر ناصر الدين شاه ( ص 169 - ص 125 چاپ اول )\r\nمعير الممالك نوادهء ناصر الدين شاه شرح اين سفر را در سال 1306 قمرى نوشته است .\r\nدر ضمن شاه به نوشتن سفرنامه اشاره كرده در ضمن تحرير سخن از محيط و عمق درياچه به ميان آمده و هريك از خواص كه در حضور بودند حدس زدند . بالاخره پس از گفتگوى بسيار شاه نظرى به دريا افكند گفت دور آن را بيست و چهار فرسنگ بنويسيد ، آنگاه رو به حضار نموده و پرسيد كه عمق آن را تعيين كنيم . اكبر خان سيف السلطان نايب ناظر تعظيم كرده گفت قربان از همان قرار كه محيط آن را تعيين فرموديد عمقش را نيز تعيين فرمائيد . شاه را خنده دست داد و نگاهى به وى افكند كه خوش كنايه‌اى در آن مستتر بود . . . ( يادداشتهائى از زندگانى خصوصى ناصر الدين - شاه ، ص 109 ) . به اين ترتيب ملاحظه مىفرمائيد سند چقدر صحت داشته است .\r\n\r\n","description":"","footnote":"","page_name":" 733 ","page_number":323},
  {"content":"\r\n\r\n\r\nديواركوب خورشيدى ( ص 171 - ص 126 چاپ اول )\r\nاز اين جهت خورشيدى مىگويند كه پشت لامپ چراغ صفحه‌اى حلبى است كه تقسيماتى به شكل شعاع خورشيد دارد .\r\n\r\nزنگ اخبار ( ص 171 - ص 126 چاپ اول )\r\nظاهرا تداول آن از ميرزا جواد خان سعد الدوله شروع شد و او يكى را هم براى حاج ميرزا ابو طالب زنجانى تهيه كرد و به او هديه داد .\r\n\r\nمشير الدوله ، شيخ محسن خان ( ص 173 - ص 127 چاپ اول )\r\nپسر شيخ كاظم از تجار تبريز پسر شيخ محسن كه بنا به نوشتهء آقاى مهدى بامداد از شيوخ عرب بوده و در زمان فتحعلى شاه به ايران آمده و در تبريز مقيم شده است و نسب خود را به حبيب بن مظاهر اسدى از صحابهء بزرگ حضرت سيد الشهداء مىرساند و بنابراين از بنى اسد بوده است .\r\nصاحب ترجمه در حدود 1235 متولد شده و گويا در جوانى در تبريز يا استانبول زبان فرانسه را ياد گرفته و به تحصيلات متداول زمان هم آشنائى حاصل كرده بود .\r\nپدرش گويا با امير كبير مربوط بوده است و خود او در آغاز تأسيس دار الفنون به عنوان مترجم در آنجا مشغول به كار شد و زمانى نيز در سفارت ايران در پطرزبورگ مشغول به كار بود . در 1272 عنوان خانى به او داده شد\r\nدر 1275 به همراه حسنعلى خان امير نظام گروسى به سفارت ايران در پاريس انتقال يافت و مقام نيانت اول سفارت به او داده شد . در 1280 به‌سمت مستشار سفارت ارتقاء يافت و دوباره به پاريس بازگشت . در اين مأموريت پاريس بود كه با دختر تئوفيل گوتيه شاعر فرانسوى آشنا شد و چون بسيار خوش‌صحبت و با اطلاع بود جلب نظر آن دختر را نمود ، به حدى كه حاضر شد با او ازدواج كند ولى پدرش مانع شد چه از زندگى شرقيان نگران بود .\r\nدر 1283 شارژه دافر ( كاردار ) سفارت ايران در لندن شد و در 1286 به مقام سفارت ترقى يافت .\r\nدر 1289 وزير مختار ايران در استانبول گشت . در ذى الحجهء سال بعد لقب معين - الملك به او داده شد .\r\nدر 1302 بطور موقت وزير مختارى ايران در آلمان هم به او محول گشت . در همان\r\n\r\n","description":"","footnote":"","page_name":" 734 ","page_number":324},
  {"content":"\r\n\r\nسال كه به ايران آمد سيد حسين پسر سيد سعيد كليددار سابق حرم حضرت عباس را با خود به ايران آورد و اين شخص كه بعدا در مشهد مقيم شد و اشرف السلطنه زن محمد حسن خان اعتماد السلطنه را گرفت جد خاندان مؤيد ثابتى خراسانى است .\r\nمعين الملك هجده سال وزير مختار ايران در استانبول و بسيار مورد توجه سلطان عبد الحميد بود . وقتى كه شاه در 1308 او را احضار كرد عثمانيها دست و پا كردند كه او در مقام خود ابقاء شود ، حتى سفير عثمانى گفته بود كه چهار صد تومان پول تلگراف جواب و سؤال شاه و سلطان را داده است . ولى به هيچ‌رو اين وساطت مورد قبول ناصر الدين شاه قرار نگرفت ، بطورىكه شاه جواب داد اگر سلطان استعفاى مرا از سلطنت بخواهد قبول مىكنم اما مجددا سفارت حاجى محسن خان را قبول نخواهم كرد و معلوم نيست به چه جهت شاه از او رنجيده بود .\r\nاما سال بعد در رجب 1309 لقب مشير الدوله و وزارت عدليه و تجارت و سه - هزار تومان اضافه مواجب به او داده شد و لقب قبلى او به محسن خان پسر امين الدوله كه داماد او بود اعطاء گشت و حتى شاه حاضر شد كه دوباره او را به استانبول بفرستد و صدراعظم از آن كار اكراه داشت .\r\nدر 1312 وزارت تجارت را از او گرفتند و به امين همايون دادند . پس از قتل ناصر الدينشاه در جمادى الثانيهء 1314 وزير امور خارجه شد و پس از عزل امين الدوله اندك مدتى رياست هيئت وزراء نيز با او بود .\r\nمشير الدولهء چهارم با اينكه بسيار خوش‌بنيه بود بطورىكه در 1302 به نظر اعتماد السلطنه با وجود شصت و هفت سال عمر از اعتماد السلطنهء چهل و سه ساله جوانتر به نظر مىآمد ، در 1317 بيمار شد و براى معالجه به آبهاى معدنى آلمان رفت ولى به علت سالخوردگى معالجات او مؤثر نشد و در هشتاد و دوسالگى درگذشت و از او پسر و دخترى باقى ماند .\r\nشيخ محسن خان مردى باهوش و هنرمند و سياستمدار بود . تار را خوب مىنواخت و خوش‌محضر و خوش‌سخن بود .\r\nافضل الملك دربارهء او مىنويسد : « مرحوم مشير الدوله ( حاجى شيخ محسن خان ) از اخيار و مردمان نيك‌فطرت و درستكار بوده . او در استانبول به فراميسن رفته و بر جميع فراميسن كه ايرانيان فراموشخانه مىگويند مقدم بوده جميع مراتب و درجات را در فراميسن طى كرده و خود را نباخته است . نشان اول در اين كار به او داده شده بود . . . در اواخر ذى الحجهء 1316 براى معالجه در آبهاى معدنى به آلمان رفت و در روز چهارشنبه غره ربيع الثانى 1317 در پاريس درگذشت . جنازهء او را به عتبات برده دفن كردند . پسر كوچكى از او باقى ماند . » ( تاريخ افضل ، باب چهارم در وقايع سال 1317 )\r\nافضل الملك از دختر او نام نبرده است . اين دختر در استانبول تربيت شده و درس خوانده بود . ميرزا على خان امين الدوله او را براى پسرش گرفت و چون به صدارت رسيد دختر مظفر الدين شاه يعنى خانم فخر الدوله را براى پسرش خواستگارى\r\n\r\n","description":"","footnote":"","page_name":" 735 ","page_number":325},
  {"content":"\r\n\r\nكرد و شرط شد كه محسن خان زن اولش را طلاق بدهد .\r\nبقول افضل الملك « جناب مشير الدوله به روى خود نياورد و لكن باطنا درهم شد و به عزل صدارت اقدام كرد . . . »\r\nحاج شيخ محسن خان از طرفداران سياست انگليس در ايران بود و براى امتياز راه‌آهن و بانك و بخصوص امتياز رويتر مداخلاتى نمود و گويا بيست هزار ليره هم از او گرفت و از اينجهت امانت او مشكوك است .\r\n\r\nمهندس الممالك غفارى ، ميرزا نظام الدين ( ص 174 - ص 128 چاپ اول )\r\nپسر ميرزا ابراهيم خان حاكم كاشان و عموى فرخ خان امين الدوله كه در پانزده سالگى به اروپا فرستاده شد و در آنجا سه سال مقدمات را در مدرسهء بندر ديپ تحصيل نمود و در شهر « روآن » امتحان فارغ التحصيلى مقدماتى را گذراند و به پاريس رفته و دورهء متوسطه را در مدرسهء سن‌لوئى گذرانيد و در امتحان آخر سال گويا شاگرد اول شد و با دادن امتحانى وارد مدرسه پلىتكنيك پاريس گشت و در مدت تحصيل در مدرسهء مزبور به رتبهء معلمى هزينه تحصيلى سن‌لوئى نايل گرديد و تصنيفات چند از او در مسائل مشكلهء رياضى در روزنامهء مدرسهء پلىتكنيك و روزنامهء علمى ديگرى چاپ شد و بعد از دو سال تحصيل در مدرسهء پلىتكنيك با دادن امتحانى به مدرسهء معدن پاريس وارد شد و با آنكه تحصيلات او در رياضيات و معدن‌شناسى بود كه مورد احتياج كامل ايران بود چون به ايران بازگشت مدتها بيكار بود تا زمانى كه حسنعلى خان امير نظام وزير فوايد خواست راه لاريجان را تسطيح كند و او را به اين كار مأمور كرد .\r\nبعدا در ساختن راه قم هم از طرف ميرزا على اصغر خان امين السلطان از وجود او استفاده شد و در اين مأموريت اين دو باهم آشنائى يافتند و اين آشنائى مقدمه ترقى ميرزا نظام شد تا به وزارت معادن و طرق و شوارع و در ابتداى مشروطيت به وزارت معارف رسيد .\r\nشرح حال مفصل او را دامادش احمد على خان مورخ الدوله سپهر در كتاب ايران و جنگ بزرگ ( صفحه 172 و 173 ) نوشته است . بطور خلاصه او از باهوش‌ترين و زرنگ‌ترين محصلين ايران در فرانسه بود .\r\n\r\nميرزا كاظم شيمى ( ص 174 - ص 128 چاپ اول )\r\nپسر ميرزا احمد محلاتى كه در همان آغاز تحصيل در دار الفنون آثار كياست و فراست از او نمايان گشت . در راه سفر هم به شاگردان فرانسه درس مىداد . در اروپا در شيمى و دواسازى و مدتى هم در مدرسه « روآن » در گياه‌شناسى تحصيل كرد و كار\r\n\r\n","description":"","footnote":"","page_name":" 736 ","page_number":326},
  {"content":"\r\n\r\nكرد و در اين فن نشان عالى گرفت و پس از بازگشت به ايران به معلمى دواسازى و شيمى و فيزيك دار الفنون منصوب شد و قريب چهار سال در آن مدرسه تدريس مىكرد و كتب زياد در علوم مختلفه به زبان فارسى ترجمه كرد .\r\nوى خواهرزادهء ميرزا اسحق انور محلاتى از دراويش نعمت اللهى بود و دو پسرش ميرزا احمد و دكتر محمود هم از فارغ التحصيلان خوب دار الفنون بودند . اولى در زمان حيات پدر درگذشت و دومى به پيرى رسيد و به‌جاى پدر معلم دار الفنون شد . ميرزا كاظم شيمى در 21 شوال 1313 فوت شد .\r\n\r\nاستبداد حكام ( ص 174 - ص 128 چاپ اول )\r\nاين استبداد در مقابل آزادى و مشروطيت نيست ، بلكه به معنى خودسرى است و كارى را بدون اذن شاه كردن .\r\n\r\nواكسيل‌بند ( ص 176 - ص 129 چاپ اول )\r\nقضيه مربوط است به 8 رجب 1306 . اين واكسيل‌بند را حاج محمد حسن امين دار - الضرب از پاريس سفارش داده بود ساخته و فرستاده بودند و با الماس آن را آراسته شاه را از آن بسيار خوش‌آمد ، به حدى كه به قول اعتماد السلطنه اگر گرجستان و افغانستان را از روس و انگليس مىگرفتند اينقدرها اسباب خوشحالى نمىشد و هم او قيمت آن را زياده از ده پانزده هزار تومان نمىدانست ( خاطرات اعتماد السلطنه ، ص 630 ، پنجشنبه 8 رجب 1306 )\r\n\r\nتقويت ملكهء عفاف ( ص 179 - ص 132 چاپ اول )\r\nناصر الدين شاه دو حسن داشت كه قابل ذكر است . يكى آنكه نظر به ناموس مردم نداشت . ديگر اينكه در پى مال مردم عادى نبود ، مگر آنها كه مىدانست از خزانهء دولت استفاده‌اى برده‌اند . در موقع كشته شدن هم چيزى نداشت .\r\n\r\n","description":"","footnote":"","page_name":" 737 ","page_number":327},
  {"content":"\r\n . \r\n","description":"","footnote":"","page_name":" 738 ","page_number":328},
  {"content":"\r\n\r\n\r\nتوضيحات براى باب نهم سفرهاى ناصر الدين شاه\r\n\r\n","description":"","footnote":"","page_name":" 739 ","page_number":329},
  {"content":"\r\n . \r\n","description":"","footnote":"","page_name":" 740 ","page_number":330},
  {"content":"\r\n\r\nسفرهاى شاه\r\n\r\nسفر قم ( ص 180 - ص 132 چاپ اول )\r\nيعنى از اواسط ذيقعده تا آخر سال 1264 را يكسال بگيرند كه البته درست نيست .\r\n\r\nسفرهاى شاه ( ص 180 - ص 132 چاپ اول )\r\nدربارهء سفرهاى ناصر الدين شاه چندان توضيحى لازم به نظر نمىرسد ، چه او خود شرح آن سفرها را نوشته و يا دستور داده است نوشته‌اند و چاپ هم شده و اين از كارهاى خوب او بوده است . همين اندازه دربارهء برخى از مسافرتهاى مهم توضيحاتى كه لازم به نظر رسد داده خواهد شد . « 1 »\r\n\r\nسفر عتبات ( ص 182 - ص 134 چاپ اول )\r\nدربارهء اين سفر قبلا نيز توضيحى داده شده است و خود شاه هم سفرنامهء آن را نوشته و انتشار يافته است . « 2 » در كتب تواريخ اين دوره هم به مناسبت ذكرى از وقايع آن شده است . در اينجا بطور اجمال بايد تذكر داد كه دولت عثمانى با اين سفر شاه موافق نبود ، زيرا ورود پادشاه شيعه را به خاك شيعه نشين عثمانى كه مركز علمى تشيع و قدرت روحانيون شيعه به شمار مىرفت به مصلحت نمىدانست و هزينهء پذيرائى نيز بارى بر دوش آن دولت بود .\r\nدر داخلهء ايران هم عده‌اى با اين سفر مخالف بودند از آن جمله ميرزا محمد حسين دبير الملك بود كه مجد الملك نيز در رسالهء مجديه با بيان اديبانه‌اى از آن ياد كرده است ( رسالهء مجديه ، ص 66 )\r\nاز علماى بزرگ ايرانى مقيم عراق مرحوم فاضل اردكانى هم نظر خوبى نسبت به اين سفر نداشت و گويا به شاه هم اظهار كرد كه تكليف شما زيارت رفتن نيست ، شما بايد مملكت و رعيت را از تعدى و دستبرد حفظ كنيد . ولى به‌هرحال اصرار شاه و\r\n\r\n\r\n","description":"","footnote":"\r\n( 1 ) - نيز مراجعه شود به مقالهء اينجانب به نام « نگاهى به سفرنامه‌نويس ناصر الدين شاه » ، مجلهء آينده ، سال نهم ( 1362 ) : ص 757 - 769 يا مقدمهء اينجانب بر سفرنامهء فرنگستان . ( سفر دوم ) ، تهران 1363 . ( ص 3 - 19 ) .\r\n( 2 ) - نگاه كنيد به مقدمهء من بر « سفرنامهء عتبات » از ناصر الدين شاه ، تهران 1363 . ص 1 - 14 .\r\n","page_name":" 741 ","page_number":331},
  {"content":"\r\n\r\nكوشش مشير الدوله سفير ايران در عثمانى كار اين سفر را راست كرد .\r\nاز علماى تهران آقا سيد صادق طباطبائى همراه شاه بود . ( الذريعه ج 6 ص 166 ) در كربلا حاج ملا باقر شيرازى زيارت‌نامه‌خوان شاه گشت و شاه پس از زيارت عتبات مقدسه و تحقيقاتى دربارهء خزينهء آستانهء علوى و ملاقات با علماى شيعه و رجال دولت عثمانى و دعوت برخى از علماى حوزهء درس مرحوم حاج ميرزا حسن شيرازى و يا مبرزين ديگر به ايران بازگشت .\r\nناگفته نماند كه در خلال همين سفر بود كه ايران گرفتار قحطى سخت گشت و خلق بسيارى از هموطنان ما از ميان رفتند و شاه اگر تدبير حفظ جان اينها مىكرد ثوابش كمتر از ثواب زيارت عتبات نبود .\r\n\r\nسفر اول فرنگستان ( ص 182 - ص 134 چاپ اول )\r\nاين سفر كه به دعوت دولت انگلستان و به اصرار حاج ميرزا حسين خان سپهسالار صورت گرفت گرچه به اميد مشاهدهء ترقيات دولت اروپا و رغبت يافتن به اجراى اصول تمدن و نظام جديد زندگى در ايران بود ولى عملا نتيجهء خوبى نداد ، زيرا شاه را مأيوس ساخت و فاصلهء ميان تمدن شرق و غرب را آنقدر يافت كه نه تنها اميد به رسيدن به پاى دول بزرگ را از او سلب كرد بلكه او را آماده جلوگيرى از تأسى به اروپائيان و حتى مسافرت به اروپا گردانيد و در اين مورد اصرار و تهديد روسها و نفوذ علماى روحانى و درباريان بىاطلاع و سودجو و بىحقيقتى انگليسها كه به لباس دوستى و به صورت حفظ روابط سياسى عادى در پى بسط نفوذ خود و تضعيف ايران بودند و سياست دول بزرگ كه فقط نفع خود را مىخواستند و فقر و جهل فوق العاده‌اى كه در ايران حكمفرما بود همه از موانع پيشرفت ايران به شمار مىآمد و از عوامل تأييد نظر شاه . معهذا شاه دو سفر ديگر نيز به اروپا رفت ولى براى خوشگذرانى نه به قصد يافتن راه ترقى .\r\n\r\n","description":"","footnote":"","page_name":" 742 ","page_number":332},
  {"content":"\r\n\r\n\r\nتوضيحات براى باب دهم شرح حال علماء و فضلا و مجتهدين\r\n\r\n","description":"","footnote":"","page_name":" 743 ","page_number":333},
  {"content":"\r\n . \r\n","description":"","footnote":"","page_name":" 744 ","page_number":334},
  {"content":"\r\n\r\nعلماء و فضلا شيخ محمد حسن اصفهانى ( ص 184 - ص 135 چاپ اول ) ابن شيخ باقر بن شيخ عبد الرحيم بن آقا محمد الصغير بن ملا عبد الرحيم شريف .\r\nشيخ عبد الرحيم آمنه دختر عموى خود را گرفت و شيخ باقر از آنها متولد شد و شيخ باقر پدر صاحب جواهر است ( الذريعه ج 5 ص 275 و 276 و 284 ) .\r\nشيخ محمد حسن در محضر شيخ جعفر عرب و پسرش شيخ موسى و آقا سيد جواد عاملى و صاحب مفاتيح كه گويا سيد محمد مجاهد باشد درس خوانده است ولى عمدهء تحصيلات او نزد شيخ جعفر بوده است .\r\n\r\nحاج ميرزا محمد حسن شيرازى ( ص 186 - ص 137 چاپ اول )\r\nدر زمان تأليف كتاب زنده بوده‌اند و در شب چهارشنبه 24 شعبان 1312 درگذشته‌اند به مرض سل و بعد از نماز عشا در شب آخر شعبان در نجف به خاك سپرده شد .\r\nابن محمود اسمعيل الحسينى متولد نيمهء جمادى الاولى 1230 در كودكى پدرش مرد و دائيش مجد الاشراف كفالت او را به عهده گرفت . در 1242 به اصفهان رفت و ابتدا در درس شيخ محمد تقى جد آقا نجفى حاضر شد و پس از فوت او بدرس مير سيد حسن مدرس در 1259 عازم عتبات شد و به محضر شيخ انصارى رسيد و تا شيخ زنده بود از محضر او استفاده كرد و پس از فوت او خود به زعامت عالم تشيع انتخاب شد و تا 1291 در نجف بود . آنگاه به سامره رفت و تا آخر عمر در آنجا بود . در 1288 از راه بيابان به مكهء معظمه رفت و امير مكه از او ديدن نمود .\r\nمرحوم حاجى ميرزا حسن بسيار باهوش و خوش‌خلق و خوش‌صحبت و پرحافظه بود . اكثر قرآن را از حفظ داشت و جميع دعاهاى ماه رمضان و زيارات مختلفه را .\r\nبسيار موقر و مؤدب بود . عمدهء شهرت آن مرحوم در سر قضيهء رژى بود كه فتوائى به نام او شهرت يافت كه تا زمانى كه تنباكوى ايران در دست خارجى است استعمال دخانيات حرام است و او نيز دنبال آن را گرفت تا به لغو امتياز منجر شد . اما چون مسئلهء تأديهء غرامت را در نظر نگرفته و براى آن اقدام نكرده بود ضرر ديگرى براى ايران پيش‌آمد و آن استقراض از بانك شاهنشاهى بود كه داستان آن مفصل است .\r\nبرادر مرحوم ميرزا ، ميرز اسد الله از اطباى معروف بود و پدرش هم سيد محمود از نستعليق‌نويسان بسيار خبره است . بقيهء نسب وى از اين قرار است : ابن اسمعيل بن فتح الله بن عابدين لطف الله بن محمد مؤمن الحسينى الشيرازى . ( الذريعه ، ج 1 ص 173 )\r\n\r\n","description":"","footnote":"","page_name":" 745 ","page_number":335},
  {"content":"\r\n\r\n\r\nميرزا محمد فرزند ميرزاى شيرازى\r\nدر زمان حيات پدر درگذشت و برادر ديگر هم داشت به نام آقا ميرزا على كه از مجتهدين حوزهء علميهء نجف بود ، در 1317 هجرى قمرى براى زيارت مشهد به طهران آمد و در حضرت عبد العظيم مظفر الدين شاه با او ملاقات كرد . وى در شب چهارشنبه 18 ربيع الثانى 1355 در 68 سالگى در نجف درگذشت . ( ريحانة الادب ، چ 2 ج 6 ص 268 )\r\n\r\nميرزا فضل الله خان نورى ( ص 188 - ص 138 چاپ اول )\r\nمستوفى و محاسب خزانه در اواخر سلطنت ناصر الدين شاه كه بعد از ميرزا اسمعيل خان امين الملك وزير خزانه شخص اول محسوب مىشد و بعدا منشى امين السلطان شد و ثروتى هنگفت گرد آورد . وى پدر ميرزا كريم خان بنان الدوله بود . رجال ايران تأليف مهدى بامداد ( ج 3 ص 176 ) .\r\n\r\nحاج ميرزا ابراهيم سبزوارى ( ص 191 - ص 141 چاپ اول )\r\nوى پسر حاج اسمعيل از علماء و زهاد سبزوار بود . تحصيلات مقدماتى خود را در مشهد انجام داد و از شاگردان آخوند ملا على بروجردى داماد ميرزاى قمى بود . آنگاه به اصفهان رفت و در درس حاج ملا محمد ابراهيم كلباسى حاضر شد و پس از چندى به نجف رفت و در حوزه درس صاحب جواهر و شيخ انصارى حاضر شد و يك چند هم در خدمت ملا زين العابدين گلپايگانى استفاده نمود .\r\nپس از نيل به درجهء اجتهاد به سبزوار بازگشت و به نشر علوم دينى و خيرات و مبرات پرداخت ، چه خود مردى ثروتمند بود . اولاد هم نداشت تا اينكه در سال 1316 بلاعقب درگذشت . ( الذريعه ج 8 ص 73 و مطلع الشمسى 218 و 219 ) .\r\n\r\nميرزا ابو القاسم امام جمعه ( ص 191 - ص 141 چاپ اول )\r\nابن ميرزا محسن بن ميرزا مرتضى بن ميرزا محمد مهدى بن ميرزا محمد صالح مشهور به آقا بن ميرزا زين العابدين بن ميرزا محمد صالح الحسينى الافطسى الخواتون - آبادى الاصفهانى متوفى 1271 و مدفون در « سر قبر آقا » كه به مناسبت دفن او در آنجا به اين نام معروف شده است . ( الذريعه ، ج 3 ص 146 )\r\n\r\n","description":"","footnote":"","page_name":" 746 ","page_number":336},
  {"content":"\r\n\r\n\r\nمير محمد تقى الماسى ( ص 191 - ص 141 چاپ اول )\r\nاز علماى زمان نادر شاه است و در شعبان 1159 درگذشت و در بقعهء مجلسى اول مدفون شد . الماسى لقب پدر اوست كه يك قطعه الماس در حرم حضرت امير نصب كرده بود كه در آن زمان قيمتش هفت هزار تومان بود ( فوايد الرضويه ج 2 ص 339 )\r\n\r\nمير محمد مهدى ( ص 191 - ص 141 چاپ اول )\r\nابن ميرزا مرتضى بن مير محمد مهدى متولد 1185 كه در 1237 فتحعلى شاه يعنى خاقان مغفور مزبور در متن او را امام جمعه تهران كرد . او در 1326 فوت شد .\r\nاو صاحب شرح نهج البلاغه به فارسى است ( الذريعه ، ج 14 ص 148 )\r\n\r\nحاج شيخ محمد باقر اصفهانى ( ص 192 - ص 142 چاپ اول )\r\nپدر آقا نجفى مشهور و متولد 1235 و متوفى سحر شب پنجم ماه صفر 1301 در نجف . از علماى متمول و متنفذ اصفهان كه علاوه بر مقام فقاهت امامت مسجد شاه را نيز داشت و در اجراى حدود سعى بسيار داشت . چنان كه در يك روز حكم قتل بيست و هفت نفر را داد كه دوازده نفر آنها كشته شدند و بقيه فرار كردند . ميان او و ظل السلطان هم حسن تفاهم برقرار بود . وى شاگرد صاحب جواهر و شيخ انصارى و دائى خود شيخ حسن پسر شيخ جعفر نجفى بود ( مكارم الاثار ج 3 ص 1007 ) .\r\nشيخ انصارى و دائى خود شيخ حسن پسر شيخ جعفر نجفى بود ( مكارم الاثار ، ج 3 ص 1007 )\r\n\r\nشيخ محمد تقى صاحب الحاشيه ( ص 192 - ص 142 چاپ اول )\r\nپسر ميرزا عبد الرحيم كه گويند حاكم ايوان‌كى طهران بود و از ايل استاجلو كه در حوادث دوران نادر و كريم خان او به عراق عرب رفت و فرزندانش در آنجا تعليم و تربيت يافتند .\r\nشيخ محمد تقى شاگرد آقا باقر بهبهانى و بحر العلوم طباطبائى بروجردى و شيخ جعفر عرب بود و دختر او را هم گرفت و پس از بروز فتنهء وهابيها در عراق وى به ايران آمد و در اصفهان مقيم شد و مسجد شاه را محل درس خود قرار داد و اولاد\r\n\r\n","description":"","footnote":"","page_name":" 747 ","page_number":337},
  {"content":"\r\n\r\nاو كم‌كم ادارهء مسجد و اوقاف آن را در دست گرفتند كه آنها را « مسجد شاهى » هم مىگويند .\r\nشيخ محمد تقى در وقت زوال روز جمعه نيمه شوال 1248 درگذشت ( فوايد الرضويه ج 2 ص 434 ) و او جد آقا نجفى اصفهانى مشهور است و از « حاشيه » مراد كتاب هداية المسترشدين است مشتمل بر حواشى مؤلف بر كتاب معالم اصول .\r\n\r\nحاج ميرزا محمود بروجردى ( ص 193 - ص 143 چاپ اول )\r\nفرزند حاج ميرزا علينقى طباطبائى كه او و پسرش يكصد سال در غرب ايران رياست داشتند . حاج ميرزا محمود در سال 1300 درگذشت . پسر او سيد ابو المجد نيز از علماى روحانى بروجرد بود .\r\n\r\nمولا على قارپوز آبادى ( ص 193 - ص 143 چاپ اول )\r\nابن گل محمد بن ملا على محمد متولد سال 1200 و مدفون در قزوين در جوار سيد ابراهيم ( الذريعه ج 5 ص 248 )\r\nشاگرد شيخ محمد تقى جد آقا نجفى و مجاز از او بود و نيز دوازده سال شاگردى ملا عبد الكريم ايروانى كرد و در 8 محرم 1290 درگذشت و قواعد الاحكام را در بيست و چهار جلد شرح كرده است ( الذريعه ج 14 ص 21 )\r\nوى مدتى در قزوين زندگى مىكرد و بعد به زنجان رفت و در وقايع سخت آن شهر ، از آنجا به كربلا رفت و پس از رفع اغتشاش در سال 1267 به زنجان بازگشت . نام مسقط الرأس او هم قارپوز آباد است به راء به معنى آبادى هندوانه و از توابع قزوين است . ( ريحانة الادب ، ج 2 ص 387 )\r\n\r\nميرزا عبد الرحيم نهاوندى ( ص 193 - ص 143 چاپ اول )\r\nپدر حاج شيخ محمد مؤلف تفسير نفحات الرحمن و پسر ميرزا نجف مستوفى پسر ميرزا محمد على شيرازى كه در زمان محمد شاه حاكم نهاوند بود .\r\nميرزا عبد الرحيم در 1237 در نهاوند متولد شد از شاگردان شيخ انصارى بود .\r\nدر 1291 به ايران بازگشت . يك سال در مشهد بود ، آنگاه به طهران آمد و تدريس مدرسهء مروى به او محول شد و در روز سه‌شنبه 9 يا 10 ربيع الثانى 1304 درگذشت .\r\nپسر بزرگش شيخ محمد حسن پس از مرگ پدر به سامره رفت و پس از چند\r\n\r\n","description":"","footnote":"","page_name":" 748 ","page_number":338},
  {"content":"\r\n\r\nسال به ايران بازگشت و در مشهد مجاور شد و در حدود سال 1329 در آنجا درگذشت .\r\nميرزا عبد الرحيم شاعر هم بوده است . ( الذريعه ، ج 9 ق ص 687 )\r\n\r\nحاج آقا محمد نجم آبادى ( ص 193 - ص 143 چاپ اول )\r\nفرزند ملا ابراهيم پسر استاد ابراهيم آهنگر نجم آبادى است و از شاگردان صاحب جواهر و شيخ انصارى . سال تولد او 1236 و سال فوتش 1303 و قبرش در وادى السلام است . او غير از آقا حسين پسر ديگرى به نام آقا مرتضى هم داشت ( مكارم الاثار ، ج 3 ص 1031 )\r\n\r\nحاج مولا آقاى خوئينى ( ص 194 - ص 143 چاپ اول )\r\nنام او احمد بود پسر مصطفى بن ملا احمد بن الحاج ملا مصطفى بن احمد كه در روز عيد مولود 1247 متولد شد و در قزوين و اصفهان و عراق تحصيل كرد و آنگاه به قزوين بازگشت ( 1269 )\r\nشرح حال خود را در كتاب رجال تأليف خود به نام مرآت المراد آورده است . ( الذريعه ج 6 ص 45 )\r\nوى در 1307 در قزوين درگذشت ( الذريعه ج 5 ص 84 ) . پدرش ملا مصطفى شارح شرايع السلام است و در 1275 درگذشته و جدش ملا احمد از مجاهدين است و دروس را شرح كرده و در 1245 درگذشته است ( الذريعه ج 3 ص 302 )\r\nحاج ملا آقا مرجعيت عامه و مقتدرانه داشت و با تعين بود . پسرش حاج ملا - مصطفى نيز روحانى و امام جماعت بود و نواده‌اش فقيه‌زاده مدتى فرماندار قزوين و دو دوره هم وكيل آنجا در مجلس بود ( مينودر ، ص 561 ) . حاج ملا آقا ضمنا پنج پسر داشت . دو نفر ديگر از آنها يعنى ميرزا حسين متولد 1279 و شيخ عبد الله را مىشناسيم كه بعد از فوت پدر متولد شد . ( الذريعه ، ج 6 ص 45 )\r\n\r\nشيخ محمد رحيم بروجردى ( ص 194 - ص 144 چاپ اول )\r\nدر يادداشت‌هاى قزوينى ج 8 ص 264 بنام حاجى شيخ عبد الرحيم بروجردى ياد شده و گويا با پدرزن حاج ميرزا حسين نورى اشتباه گرديده است و به اعتبار نيابت توليت بايد همين شخص يعنى حاج شيخ محمد رحيم باشد كه در 1224 متولد شد و پس از تحصيل ادبيات و سطوح به نجف مشرف و در محضر صاحب جواهر حاضر شده\r\n\r\n","description":"","footnote":"","page_name":" 749 ","page_number":339},
  {"content":"\r\n\r\nو از او استفاده كرده است . در 1258 به مشهد رفته و در 1266 توليت آستان قدس رضوى به او سپرده شده است . وفاتش در 1309 هجرى قمرى اتفاق افتاد .\r\n\r\nحاج ميرزا حبيب الله رشتى ( ص 194 - ص 144 چاپ اول )\r\nابن ميرزا محمد على و شاگرد ملا على قارپوز آبادى و ملا عبد الكريم ايروانى قزوينى ( الذريعه ، ج 13 ص 132 ) و متوفى شب پنجشنبه 14 جمادى الثانيهء سال 1312 ( الذريعه ، ج 3 ص 63 )\r\n\r\nحاج آقا محسن عراقى ( ص 195 - ص 144 چاپ اول )\r\nپسر آقا ميرزا ابو القاسم مجتهد عراقى از اهل كره‌رود يك فرسخى جنوب اراك ( سلطان آباد سابق ) كه شخصى بىبضاعت و بىاعتنا به دنيا بود . حاج آقا محسن در نزد حاج ملا اسد الله بروجردى به تحصيل پرداخت و تحصيلات خود را در عراق دنبال كرد .\r\nعمه‌اى داشت كه زن يكى از امراء به نام قره سرتيپ بود . اين شخص در واقعهء مرو و شكست قواى ايران كشته شد و ثروت او به زنش رسيد و زن او هم اندكى بعد درگذشت و حاج آقا محسن مالك ميراث او شد و در ازدياد آن كوشيد و بر سر اين امر ميان او و مالكين آن خطه اختلافها پيش‌آمد و از اين جهت در سال 1315 او را به طهران خواستند و مدتى در طهران بود و چون دوباره به عراق بازگشت سروصدا ايجاد شد و دولت باز در صدد احضار او بود كه طغيان سالار الدوله پيش‌آمد .\r\nحاج آقا محسن نيز در همان اوقات به سن هشتاد و سه سالگى درگذشت ( 1327 ) .\r\nوى قسمتى از املاك خود را وقف كرد و باوجود اين موقع مرگ غير از وجوه و اجناس و مخلفات ديگر نود و نه پارچه ملك براى يازده پسر و يازده دختر خود باقى گذاشت .\r\nظهير الدوله نيز در يادداشتهاى خود از او و املاكش نام برده است ( ص 72 - 75 ) ( تاريخ عراق مندرج در فرهنگ ايران‌زمين ، ج 14 ص 453 - 455 ) .\r\nاعتماد السلطنه كه در ذيقعده 1309 در ركاب شاه در باغ او مهمان بود او را اينطور وصف مىكند « از متمولين نمرهء اول ايران است . سالى شصت هفتاد هزار تومان مىگويند منافع ملكى دارد . مطاعيتى غريب در عراق دارد . غالبا عزل و نصب حكام با او است . خودش را جور غريبى ساخته . كلاه دوازده ترك نمدى مولويهاى عثمانى را به سر گذاشته ، زير كلاه چفيه نهاده روى كلاه عمامه سبز پيچيده است . تحت الحنك درازى از زير گردن آويخته كه به شانه چپ مىافتد . شصت و سه سال دارد . ريشش سفيد است . مىگويند خالى از فضل هم نيست . در خدمت شاه بسيار خوب حرف مىزند . . . » ( خاطرات اعتماد السلطنه ، ص 935 )\r\n\r\n","description":"","footnote":"","page_name":" 750 ","page_number":340},
  {"content":"\r\n\r\n\r\nحاج ملا صالح برغانى ( ص 195 - ص 144 چاپ اول )\r\nمتوفى فجأة در كربلا در سال 1283 و مدفون در رواق حسينى از طرف سر ( الذريعه ، ج 18 ص 167 )\r\n\r\nفاضل اردكانى ( ص 195 - ص 144 چاپ اول )\r\nپسر محمد اسماعيل برادر ملا محمد تقى آتى الذكر .\r\n\r\nملا محمد تقى اردكانى ( ص 195 - ص 144 چاپ اول )\r\nابن ابيطالب اليزدى الاردكانى و خواهرزاده آخوند ملا اسماعيل عقدائى پسر عبد الملك ( متوفى 1230 ) كه چون از علماى طرفدار حاجى سيد محمد باقر حجت الاسلام بود دولت او را به طهران آورد و چندى در زندان بود و خود در يكى از تأليفاتش به آن اشاره كرده است و برخى از تأليفات خود را در زندان انجام داده است . از 1257 تدريس مدرسه فخريه ( مدرسه خان مروى ) به او واگذار شد . ( الذريعه ، ج 5 ص 270 )\r\nاز نوشتهء اعتماد السلطنه برمىآيد كه او و رفقايش را محترمانه نياوردند .\r\n\r\nشيخ راضى ( ص 196 - ص 145 چاپ اول )\r\nاز آل خضر نجفى و شاگرد شيخ على پسر شيخ جعفر كاشف الغطاء و متوفى 1290 و مدفون در نزديكى بقعهء شيخ جعفر در نجف .\r\n\r\nمير محمد هاشم چهارسوئى ( ص 196 - ص 145 چاپ اول )\r\nفرزند مرحوم حاجى ميرزا زين العابدين و از علماى بزرگ اصفهان و متولد دوم ذيقعدهء 1235 در خوانسار و چهار تأليف از او ذكر شده است . صاحب ترجمه در روز چهارشنبه 17 رمضان 1318 در نجف درگذشت و در وادى السلام به خاك سپرده شد . وى دو پسر و شش دختر داشت . براى شرح حال مفصل او رجوع شود به رسالهء زندگى آية الله چهار سوقى ( مكارم الاثار ، ج 3 ص 989 ) .\r\n\r\n","description":"","footnote":"","page_name":" 751 ","page_number":341},
  {"content":"\r\n\r\n\r\nآقا سيد محمد باقر قزوينى ( ص 196 - ص 145 چاپ اول )\r\nفرزند سيد على و از شاگردان شريف العلماء و شيخ على پسر شيخ جعفر نجفى و ملا اسماعيل يزدى ( عقدائى گويا ) كه گويا بسيار خوشنويس و خوش‌بيان و خوش - تقرير بود . برادرى هم داشت به نام حاج ميرزا رفيع كه او هم ملا بود .\r\nرياست آقا سيد محمد باقر در قزوين مقارن بود با حكومت امير اصلان خان مجد الدوله و چون حاكم تعدى به مردم مىكرد او را از شهر بيرون كردند و از اين جهت سيد چندى به عراق تبعيد شد و شيخ انصارى از او وساطت كرد و دوباره به او اجازه داده شد كه به قزوين برگردد . ( قصص العلماء ج 2 ص 66 - 70 ) . پدرش آقا سيد على نيز از مجتهدين و ائمهء جماعت قزوين بود .\r\n\r\nمير محمد صالح ( ص 196 - ص 145 چاپ اول )\r\nپسر مير محمد زمان طالقانى از علماء عصر و از شاگردان ملا خليل قزوينى - مير محمد صالح هم شاگرد آقا جمال خوانسارى بود و خط را نيكو مىنوشت .\r\n( مينودر ، ص 324 )\r\n\r\nآقا مير سيد محمد شهشهانى ( ص 197 - ص 146 چاپ اول )\r\nپسر سيد عبد الصمد از علماى معمر و معتبر اصفهان ، شاگرد حاج ملا محمد ابراهيم كلباسى و سيد محمد مجاهد و استاد فاضل اردكانى و جمعى ديگر از علما . وى مخالف چاپ كتابهايش بود . برخى از املاك خود را وقف كرد كه از محل آن كتابهايش را با دست بنويسند و ميان طلاب و اهل علم توزيع نمايند . چه خود اولاد نداشت .\r\nوفات او نزديك صبح 5 شنبه دهم ديحجه 1287 اتفاق افتاد ( تذكرة القبور چ 2 ص 29 ) . صاحب ترجمه امام جماعت مسجد ذو الفقار اصفهان بود .\r\n\r\nحاج محمد جعفر آباده‌اى ( ص 197 - ص 146 چاپ اول )\r\nپسر محمد صفى و از شاگردان حاج سيد محمد باقر حجة الاسلام و از علماى بنام بود ، بسيار خوش‌صحبت و شيرين‌كلام . شارح تجريد الكلام و مؤلف نقود المسائل و يكى در كتاب ديگر . او شب 19 رمضان 1280 در اصفهان درگذشت . وى از اهل صغاد آباده بود و\r\n\r\n","description":"","footnote":"","page_name":" 752 ","page_number":342},
  {"content":"\r\n\r\nدو پسر از او باقى ماند . آقا عبد الجواد كه در مسجد پدر بامامت ايستاد و حاجى عطاء الله كه در نجف مجاور بود و اين هردو در عراق درگذشتند و در نجف دفن شدند . ( تذكرة القبور ، چ 2 ص 33 )\r\n\r\nملا زين العابدين گلپايگانى ( ص 197 - ص 146 چاپ اول )\r\nمتولد 1218 و متوفى 11 ربيع الثانى 1289 صاحب انوار القدسيه ( الذريعه ج 2 ص 437 ) ، شاگرد شيخ محمد تقى جد آقا نجفى و برادرش شيخ محمد حسين صاحب فصول و شيخ على پسر شيخ جعفر عرب و صاحب جواهر بود و استاد حاجى ميرزا حسين نورى كه براى استفاده و تحصيل اجازه از او به گلپايگان رفت و او را احترام بسيار مىكرد ( الذريعه ج 11 ص 263 ) و به همچنين حاجى ميرزا حسين پسر حاجى ميرزا خليل تهرانى ( فوايد الرضوية ، ج 1 ص 195 )\r\n\r\nآقا سيد حسين ترك كوهكمرى ( ص 199 - ص 148 چاپ اول )\r\nپسر سيد محمد بن الحسن بن حيدر الحسينى و متوفى 23 رجب سنهء 1299 و مدفون در نجف ( الذريعه ج 1 ص 189 ) استاد شيخ محمد حسن مامقانى و فاضل شربيانى كه تقريرات او را در فقه و اصول نوشته‌اند . وى در 1291 فلج شد و هشت سال در اين حال بود . اولادى هم از او نشد .\r\n\r\nحاج ملا على مجتهد طهرانى ( ص 200 - ص 148 چاپ اول )\r\nپسر حاجى ميرزا خليل طبيب طهرانى و از علماى بزرگ ايرانى مقيم عراق كه هم اكنون هم برخى از اولاد او در عراق ساكنند . مردى بسيار باورع و تقوى بود و از لحاظ جسمانى تنومند و بلندقد . وى در نزد شريف العلماء و شيخ محمد حسين صاحب فصول و صاحب جواهر و شيخ جواد ملا كتاب درس خواند و از شاگردان بسيار مبرز شيخ انصارى بود و در آخر صفر 1296 در نجف درگذشت . عباس خليلى از اولاد او بود .\r\n\r\n","description":"","footnote":"","page_name":" 753 ","page_number":343},
  {"content":"\r\n\r\n\r\nحاج ميرزا خليل طبيب طهرانى ( ص 200 - ص 148 چاپ اول )\r\nشرحى راجع به او به عنوان « طبيب مرده زنده كن » در شرح زندگانى من تأليف مرحوم عبد الله مستوفى هست ( ج 1 چ 2 ص 530 ) .\r\n\r\nمير محمد صالح عرب ( ص 200 - ص 148 چاپ اول )\r\nعرب بودن بواسطهء تولد او و نشو و نماى او در كربلا است و گرنه ايرانى است و متأسفانه از علماى آلت دست سياست كه در موقع گرفتارى ايران با انگليسها هرچه توانست به تحريك عثمانيها براى ايران دردسر درست كرد . براى اطلاع كامل رجوع شود به مجموعهء اسناد و مدارك فرخ خان امين الدوله ( قسمت سوم ، شمارهء 3 / 1155 انتشارات دانشگاه تهران ، صفحات 36 و 46 و 48 و 52 و 60 و 63 و 80 و 209 ) . مخصوصا نامهء شيخ عبد الحسين شيخ العراقين است به صدراعظم راجع به ميرزا صالح كه در آنجا مىنويسد : « . . . و در ايام كربلا زمان آسايش غير يار ايازيه و الواط اهل مجلس نداشت و جميع محترمين از او كناره مىجستند . . . » ( ص 211 ) . . .\r\nآقا سيد صالح از كسانى بود كه حاج ميرزا حسين خان سپهسالار را تكفير كرد و در طعن و لعن او غلو داشت بطورىكه روزى كاغذى به مهر سپهسالار نزد او بردند كاغذ را پاره كرد و پاره‌هاى آن را در حوض آب ريخت و بعد گفت حوض هم نجس شد ، آبش را خالى كنيد . چهار پنج ماه در روضه‌خوانى همين سپهسالار گلابپاشى بدست گرفت و به مردم گلاب داد و چون اعتماد السلطنه علت اين امر را با وجود تكفير قبلى از او پرسيد گفت اى زنديق اگر ديگر تكرار اين مطلب كنى آشكارا تكفيرت مىكنم .\r\n( صدر التواريخ ، صفحهء 279 و 280 )\r\n\r\nحاج سيد شفيع جاپلقى ( ص 200 - ص 148 چاپ اول )\r\nپسر سيد على اكبر موسوى جاپلقى كه در 1280 درگذشت . وى جد آقا رضاى بروجردى پسر على محمد موسوى است به مادر . ( الذريعه ج 6 ص 100 )\r\nنسب سيد على اكبر به سيد نظام الدين احمد كه بطن ششم از اولاد حضرت موسى بن - جعفر است منتهى مىشود . وى در اصول شاگرد شريف العلماء بوده است و در فقه شاگرد ملا احمد نراقى و از مشاهير شاگردان او شيخ عبد الحسين طهرانى .\r\n\r\n","description":"","footnote":"","page_name":" 754 ","page_number":344},
  {"content":"\r\n\r\n\r\nآقا سيد حسن عرب ( ص 200 - ص 148 چاپ اول )\r\nپسر حاجى سيد يوسف مجتهد فامورى مدرس مدرسهء منصوريه شيراز . سيد صالح كه اصلا ايرانى و فامورى است بعد از سال 1220 در كربلا متولد شد ( فارسنامهء ناصرى ، ج 2 ص 228 ) و از اين جهت او را كربلائى و عرب گفته‌اند .\r\n\r\nآقا شيخ على مجتهد شريعتمدار ( ص 201 - ص 149 چاپ اول )\r\nپسر ملا جعفر استرآبادى و عموى پدر آقاى مجتبى مينوى طهرانى كه در تاريخ بيدارى اختراعاتى به او نسبت داده شده است و جنبهء تخيلى آن خيلى قوى است ، متولد 22 شعبان 1242 در قزوين و متوفى 1315 در هفتاد و سه سالگى . حاجى سيد مصطفى قنات آبادى داماد او بوده است . ولى در مكارم الاثار ( ج 4 ص 1172 ) داماد او را سيد على نهاوندى نوشته است و شايد يكى بعد از ديگرى دختر او را گرفته‌اند ، چه يك دختر بيشتر نداشته است ، و دو پسر شيخ عبد النبى و شيخ محمد رضا .\r\nدر تاريخ بيدارى چاپ بنياد فرهنگ ايران قسمت مقدمه ( ص 145 ) شرح حالى از او هست .\r\n\r\nحاج شيخ هادى نجم آبادى ( ص 200 - ص 149 چاپ اول )\r\nابن ملا مهدى بن ملا باقر نجم آبادى سنگلجى كه در 1321 درگذشت و در مدرسهء مجاور خانه‌اش كه محل تدريسش هم بود مدفون شد ( الذريعه ، ج 3 ص 387 ) . ولى مرحوم محمد قزوينى به نقل از آقا مرتضى نجم آبادى برادرزاده‌اش تاريخ وفات او را 20 جمادى الثانيهء 1320 نوشته است ( يادداشتهاى قزوينى ، ج 8 ص 261 ) . نيز دربارهء او مىگويد او مطلقا فساد ناپذير بود و هيچگاه دينارى از كسى قبول نمىكرد .\r\n\r\nحاج ميرزا ابو القاسم موسوى ( ص 202 - ص 149 چاپ اول )\r\nپسر ميرزا كاظم زنجانى و متولد 1222 و متوفى اواسط روز 2 شنبه سوم جمادى - الاولى 1292 كه در فتنهء بابيه زنجان مجاهدتها كرد و كتبى در رد باب نوشته است به نام تخريب الباب - رد الباب - سد الباب - قلع الباب - و قمع الباب ( الذريعه ، ج 4 ص 3 ) .\r\nپدر وى نوادهء آقا سيد محسن متوفى 1148 از علماى زنجان بود و نسب آنها به\r\n\r\n","description":"","footnote":"","page_name":" 755 ","page_number":345},
  {"content":"\r\n\r\nابراهيم بن موسى بن جعفر عليه السلام مىرسد .\r\nحاج ميرزا ابو القاسم در جوانى نزد حاج ملا عبد الوهاب قزوينى درس خوانده و بعد به اصفهان نزد حاجى سيد محمد باقر حجة الاسلام و حاج محمد ابراهيم كلباسى رفت و هشت سال در آن شهر به تحصيل پرداخت و در 1254 با تحصيل اجازهء علمى به زنجان بازگشت . تأليفات او را زياده از پنجاه نوشته‌اند .\r\n\r\nحاج ميرزا ابو طالب مجتهد ( ص 202 - ص 149 چاپ اول )\r\nپسر حاجى ميرزا ابو القاسم سابق الذكر متولد 18 ذيقعده 1259 پس از تحصيلات مقدماتى در زنجان در 1277 به قزوين رفت و يك سال در آنجا درس خواند و سال بعد به نجف مشرف شد و در محضر شيخ انصارى حضور يافت و از درس شيخ راضى از آل شيخ جعفر نيز استفاده كرد و در اواخر سلطنت ناصر الدين شاه به ايران بازگشت . در 1295 به مكه رفت و در 1300 طهران را محل اقامت خود قرار داد و چون هم خانواده‌اش ثروت داشت و هم از دولت مقررى به او داده مىشد و هم اعيان منش و تجمل‌دوست بود و زندگانى را به رفاه و خوش مىگذرانيد . تا اينكه در 15 ربيع الاول 1329 هجرى قمرى در هفتاد سالگى درگذشت . شرح حال او و پدرش در مجلهء يادگار ( س 3 ش 8 ص 35 - 44 ) هست .\r\n\r\nحاج ميرزا محسن اردبيلى ( ص 202 - ص 150 چاپ اول )\r\nپسر حاج عبد الله اردبيلى ، پدرش از تجار بود و مىخواست پسر را هم به تجارت وادارد و او حاضر نبود و از پيش پدر گريخت و به كربلا رفت و در نزد صاحب ضوابط به تحصيل پرداخت تا به اجتهاد رسيد و كتاب « ثمار الفرار » را در چهارده جلد در فقه به‌همين مناسبت نوشت .\r\nوى در 24 محرم 1294 درگذشت و در كربلا مدفون شد و در آن حال پانزده پسر و نه دختر داشت كه سه پسرش ميرزا على اكبر متوفى 1346 و ميرزا عبد الله متوفى 1335 و ميرزا يوسف كه در سالهاى اخير درگذشت از علماء بودند ( الذريعه ، ج 5 ص 10 ) « * »\r\n\r\n\r\n","description":"","footnote":"\r\n( * ) در احوال او و اخلاقش به رسالهء « اثبات الواجب - مكارم الاخلاق » از نوشته‌هاى صاحب ترجمه مراجعه شود كه همراه رسالهء « تدوين الاقاويل فى مشيخة الاردبيل » تأليف منوچهر صدوقى ( سها ) ، در سرگذشت آقا ميرزا يوسف آقا كه به اهتمام دوست گرامى فاضل آقاى يوسف محسن اردبيلى ( مقيم زنجان ) چاپ شده است ، مراجعه شود ( قزوين ، 1356 ) .\r\n","page_name":" 756 ","page_number":346},
  {"content":"\r\n\r\n\r\nآقا سيد صادق طباطبائى همدانى ( ص 203 - ص 150 چاپ اول )\r\nپسر آقا سيد مهدى پسر آقا مير سيد على كبير حسينى طباطبائى و نوادهء دخترى سيد محمد مجاهد و از طرف مادر از اولاد سيد على صاحب رياض بود و با سيد صالح عرب قرابت و نسبت داشت . داستان ملاقات او و ميرزا ملكم خان معروف در تاريخ بيدارى ( چاپ بنياد فرهنگ ايران ، قسمت مقدمه ، ص 152 ) آمده است و در آنجاست كه « گويند مرحوم آقا سيد صادق و خلف عالى مقامش آقا ميرزا سيد محمد را نسبتى بود به فراماسون . . . » . شرح حال او و شيخ عبد الحسين طهرانى و حاجى ملا على كنى و حاجى ملا ميرزا محمد اندرمانى در كتاب كفاية الخصام شيخ محمد تقى دزفولى ملا باشى ناصر الدين شاه هست . ( الذريعه ، ج 18 ص 92 )\r\nاولاد او عبارتند از :\r\n1 ) آقا سيد جعفر كه در حيات پدر فوت شد و سه پسر داشت : سيد محمد مهدى ، سيد ابو الحسن و سيد عبد الله .\r\n2 ) آقا مير سيد محمد زعيم مشروطيت كه چهار پسر داشت : آقا سيد ابو القاسم ، آقا سيد محمد صادق ، آقا سيد عبد المهدى و آقا سيد عبد الهادى .\r\n3 - آقا سيد اسد الله كه دو پسر داشت : سيد حسن و سيد حسين .\r\n4 - سيد محمود كه او هم دو پسر داشت : سيد كاظم و سيد علينقى و سيد يحيى .\r\n6 - سيد محمد رضا كه يك پسر داشت : سيد مرتضى .\r\n7 - سيد محمد باقر كه يك پسر داشت : سيد جلال الدين .\r\n8 - سيد عبد الحسين كه دو پسر داشت : سيد بدر الدين و سيد هاشم آقا .\r\nدر مقابل اين پسران مرحوم آقا سيد صادق فقط يك دختر داشته است . ( نقل از تيمسار سرتيپ على طباطبائى نبيرهء مرحوم آقا سيد صادق . )\r\n\r\nحاج شيخ زين العابدين مازندرانى ( ص 203 - ص 150 چاپ اول )\r\nپسر مسلم بارفروشى يعنى بابلى كه در 1250 به عراق رفت و در كربلا ساكن شد و به درس صاحب ضوابط سيد ابراهيم قزوينى مىرفت و پس از هشت سال به نجف رفت و در درس صاحب جواهر حاضر شد و پس از فوت صاحب جواهر به كربلا بازگشت و پس از عمرى طولانى در 16 ذيقعدهء 1309 درگذشت ( الذريعه ، ج 1 ص 195 ) .\r\nدر ايران او شاگرد سعيد العلماء مازندرانى بود . خانوادهء رهنما و آية الله‌زاده و حائرى و تجدد از اولاد اويند .\r\n\r\n","description":"","footnote":"","page_name":" 757 ","page_number":347},
  {"content":"\r\n\r\n\r\nشيخ محمد طاهر دزفولى ( ص 204 - ص 151 چاپ اول )\r\nابن محسن بن اسماعيل و برادرزادهء شيخ اسد الله صاحب مقابيس و پدرش نيز از علماى روحانى بود . صاحب ترجمه پس از سال 1310 در دزفول درگذشت .\r\n\r\nآخوند ملا محمد ايروانى ( ص 205 - ص 152 چاپ اول )\r\nفاضل ايروانى پسر ملا محمد باقر از علماى بزرگ شيعه مقيم عراق در چهارده سالگى به كربلا رفت و نزد آقا سيد ابراهيم قزوينى صاحب ضوابط مدت چهار سال به تحصيل پرداخت . آنگاه به نجف رفت و نزد صاحب جواهر و شيخ حسن بن شيخ جعفر عرب و شيخ انصارى ادامهء تحصيل داد و به مقام اجتهاد رسيد و بعد از آقا سيد حسين كوهكمرى مرجعيت يافت ، تا اينكه در تاريخ سوم ربيع الاول 1306 در نجف اشرف درگذشت . وى پسرى داشت به نام شيخ جواد .\r\n\r\nآقا محمد على بن وحيد ( ص 205 - ص 152 چاپ اول )\r\nدر سال 1144 در كربلا به دنيا آمد . تحصيلات او ابتدا در نزد پدرش بود و وقتى پدرش به كربلا هجرت كرد او نيز با پدر آمد و مدتى در آنجا متوطن شد و در 1216 در آنجا درگذشت . او را چهار پسر بود : آقا محمد جعفر و آقا احمد و آقا محمد اسماعيل و آقا محمود . دشمنى او با صوفيه معروف است و عده‌اى از آنها را كشت .\r\n\r\nآقا سيد على بحر العلوم ( ص 206 - ص 152 چاپ اول )\r\nمتولد حدود 1224 و متوفى 1298 در هفتاد و چهار سالگى صاحب برهان القاطع در فقه . ( الذريعه ج 3 ص 99 )\r\n\r\nسيد بحر العلوم ( ص 206 - ص 152 چاپ اول )\r\nمحمد مهدى بن المرتضى بن محمد الطباطبائى البروجردى متوفى 1212 ( الذريعه ، ج 8 ص 109 و 110 ) .\r\n\r\n","description":"","footnote":"","page_name":" 758 ","page_number":348},
  {"content":"\r\n\r\n\r\nوجه هند ( ص 206 - ص 152 چاپ اول )\r\nمراد وجوه موقوفهء اود است از ممالك هندوستان كه مىگويند غازى الدين حيدر پادشاه شيعى آنجا براى تربيت طلاب دينى شيعه وقف كرده است و چون انگليسها بر هند مسلط بودند اين پول وسيلهء پيشرفت نفوذ آنها در محافل روحانى عراق و ايران شد .\r\nدر اوايل امر اين پول را نزد مرحوم شيخ انصارى بردند ولى او چون از وضع خاص آن اطلاع يافت بجز اندك مدتى كه بىاطلاع بود ديگر نپذيرفت و اين دفعه آن را به خانوادهء طباطبائى سپردند و گويا اولين كسى كه آن را پذيرفت همين آقا سيد على است .\r\nبر سر اين پول اختلافات بسيار ميان علماى مقيم عراق روى داد و باهم دشمنيها آغاز كردند و حتى اين اختلاف و نفاق به خانواده طباطبائى هم سرايت كرد .\r\nعلاوه بر اين پول ، پول ديگرى هم به نام پول زنديه توسط انگليسها به خانواده طباطبائى داده شد . وجوه ديگرى هم نظير اين عناوين بود كه وسيله‌اى مؤثر براى پيشرفت نفوذ انگليس در عراق به شمار مىآمد و به قول يكى از مطلعين عراقى « . . .\r\nانگليسها با اين پول هند كذائى عراق را فتح كردند . . . » براى تفصيل بيشتر رجوع شود به كتاب هاردينگ وزير مختار انگليس در ايران و نيز به تاريخ روابط سياسى ايران و انگليس محمود محمود ، ج 6 ص 1741 - 1745 . خانوادهء طباطبائى بيش از همه علماى متنفذ ديگر با انگليسها ارتباط داشتند .\r\n\r\nحاج ملا رضا استرابادى ( ص 206 - ص 153 چاپ اول )\r\nآخوند ملا محمد رضاى رئيس العلماء از اهل فوجرد و بزرگ شدهء استرآباد و تحصيل كردهء عتبات و از مراجع امور شرعى استرآباد در اواسط دورهء ناصرى . شهادت او در 1285 در زمان حكومت كيومرث ميرزا ملك‌آرا ، در نزديكى آق‌قلعه اتفاق افتاد .\r\nشرح حال احتمالى او در « استرابادنامه » ( تنظيم مسيح ذبيحى ) هست . ( ص 182 - 185 )\r\n\r\nحاج سيد جواد قمى ( ص 206 - ص 153 چاپ اول )\r\nسيد محمد تقى بن ميرزا على رضاى موسوى قمى مشهور به حاج سيد جواد ( جواد لقب حضرت امام محمد تقى ( ع ) بوده است ) كه از شيخ محمد بن الحاج محمد كزازى قمى اجازه داشته است در تاريخ 1269 ( الذريعه ، ج 1 ص 246 ) .\r\n\r\n","description":"","footnote":"","page_name":" 759 ","page_number":349},
  {"content":"\r\n\r\n\r\nحاج شيخ محمد مهدى كجورى ( ص 208 - ص 154 چاپ اول )\r\nاصلا از اهل كجور مازندران بود . در 1257 از عتبات به شيراز رفت و در محلهء درب شاهزادهء آنجا مقيم شد . صاحب فارسنامه از شاگردان اوست . حاج شيخ مهدى در 1293 در شيراز درگذشت و در صحن تكيهء حافظ مدفون گشت . پسران او شيخ جعفر متولد 1262 و شيخ محمد رضا متولد 1264 و شيخ عبد الحميد بن شيخ عبد المجيد پس از فوت پدر در شيراز از ائمهء جماعت و در سلك روحانيت بودند . ( فارسنامهء ناصرى ، نيمهء دوم ، ص 54 )\r\n\r\nحاج ملا حسينعلى تويسركانى ( ص 208 - ص 154 چاپ اول )\r\nابن نوروز على ملايرى از شاگردان شيخ محمد تقى جد آقا نجفى و متوفى 28 صفر 1286 و مدفون در تخته فولاد اصفهان . وى امام جماعت مسجد ايلچى واقع در محلهء احمد آباد اصفهان بود و در موقع وفات قريب هفتاد سال داشت .\r\n\r\nشيخ لطف الله لاريجانى ( ص 208 - ص 154 چاپ اول )\r\nپدر مرحوم شيخ عبد العلى لطفى وزير اسبق دادگسترى و از شاگردان مرحوم شيخ انصارى و مانند استادش بسيار پرهيزگار كه در صحن شريف نجف پارسايان و پرهيزگاران به او اقتدا مىكردند و عدهء زيادى از مجلس درس او استفاده مىبردند و اگرچه به مرجعيت نايل نشد ( احتمالا بواسطهء معاصر بودن با ميرزاى شيرازى و انتخاب او به زعامت عالم تشيع ) لكن در فضيلت علمى دست كمى از مراجع وقت نداشت .\r\nاز جهت گذران زندگى بسيار فقيرانه روزگار مىگذرانيد و در صرف وجوه شرعيه خيلى احتياط مىكرد .\r\nيكى از ثقات از قول سيد محمد لواسانى يا پسرش ( ترديد از من است ) نقل مىكرد كه پدرم بيمار شد و مرا به نزد لطف الله فرستاد . به منزلش رفتم و آن اطاقى بود كه سقف آن در شرف پائين آمدن بود و تيرى وسط آن گذارده بودند و پرده‌اى كشيده كه خانواده‌اش پشت پرده زندگى مىكردند . وقتى وارد شدم زنش به او اعتراض مىكرد كه ظرف غذاپزى سوراخ شده و چند بار تعمير كرده‌ايم و ديگر قابل اصلاح نيست و اتصالا غرولند مىكرد . آخر شيخ جواب داد كه من از مال كى بردارم به تو بدهم كه ظرف غذاپزى بخرى . چون از منزلش بيرون آمدم چندان دور نشده بودم كه ديدم مرا\r\n\r\n","description":"","footnote":"","page_name":" 760 ","page_number":350},
  {"content":"\r\n\r\nصدا مىكند . چون ايستادم رسيد و چند ليره به من داد . من تعجب كردم كه چرا با وجود اين پولها اينقدر سخت‌گذران مىكند و موضوع را به پدرم گفتم . پدرم گفت شيخ از اين پولها خيلى به احتياط استفاده و تصرف مىنمايد . اين است نمونهء زندگى عالم پرهيزگار .\r\nشيخ در 1311 مرحوم و در صحن مقدس مدفون شد .\r\n\r\nمير غازى حسين لكهنوى ( ص 208 - ص 154 چاپ اول )\r\nنام صحيح او اعجاز حسين است پسر محمد قلى بن محمد حسين بن حامد حسين بن زين العابدين نيشابورى ، از اولاد مير سيد شرف الدين نيشابورى كه در زمان هلاكو از ايران به هند مهاجرت كرد . وى در 21 رجب 1240 به دنيا آمد و در هفدهم شوال 1286 درگذشت و گويند حديث را جز بر كاغذى كه ساخت شيعهء هند بود نمىنوشت و با برادرش در كار تأليف و تصنيف شركت داشت .\r\n\r\nحاج سيد محمد مهدى قزوينى ( ص 209 - ص 155 چاپ اول )\r\nپسر سيد حسين بن احمد بن حسين بن ميرزا ابو القاسم حسينى قزوينى . پنج پسر از او مىشناسيم : سيد محمد و سيد حسين و ميرزا جعفر . ميرزا جعفر كه كنيه‌اش ابو الهادى بود از شاگردان پدر خود و شيخ انصارى و فاضل ايروانى بود و به اجتهاد رسيد و در زمان حيات پدر در اول محرم 1297 يا 1298 در حله وفات يافت و در نجف مدفون شد .\r\nسيد محمد نيز مقيم نجف بود و پس از فوت پدرش به اصرار مردم در حله در 1313 به آنجا رفت و تا 1335 زنده بود . جد اينها سيد احمد نخستين كسى است كه از قزوين به نجف مهاجرت كرد و خود سيد مهدى در بيست سالگى بدرجه اجتهاد رسيد و از شاگردان شيخ انصارى و ميرزاى شيرازى بود . تأليفات او را تا بيست و چهار جلد نوشته‌اند ( ريحانة الادب چ 2 ج 3 ص 448 - 455 و 456 ) . به دو پسر ديگرش آقا ميرزا صالح و آقا سيد محمد على هم در همين كتاب اشاره شده است . ( ص 213 )\r\n\r\nآقا سيد محمد باقر قزوينى ( ص 209 - ص 155 چاپ اول )\r\nابن احمد الحسينى القزوينى متوفى شب عرفه 1246 بعد از نماز عشا به طاعون .\r\n\r\n","description":"","footnote":"","page_name":" 761 ","page_number":351},
  {"content":"\r\n\r\n\r\nحاج ميرزا حسين طبرسى ( ص 209 - ص 155 چاپ اول )\r\nپسر ميرزا محمد تقى پسر ميرزا على محمد نورى مازندرانى متولد 18 شوال 1254 در يكى از قراى نور موسوم به يالو و متوفى شب چهارشنبه 27 جمادى الثانيهء 1320 يك ساعت از شب رفته و مدفون در صحن مقدس مرتضوى .\r\nوى داماد حاج شيخ عبد الرحيم بروجردى از علماى مقيم طهران بود و پدرزن و دائى حاجى شيخ فضل الله نورى . صاحب ترجمه در طهران ابتدا نزد پدرزن خود تحصيل كرد و آنگاه در 1278 به عراق رفت و در نزد مرحوم شيخ عبد الحسين طهرانى به تحصيل اشتغال جست و بعد به حوزهء درس شيخ انصارى راه يافت .\r\nدر 1284 براى زيارت مشهد به ايران آمد و دو سال بعد به عراق بازگشت و براى بار دوم به حج رفت و پس از آن به همراه حاج ميرزا حسن شيرازى به سامره رفت .\r\nدر مدت اقامت در سامره دوبار ديگر به حج مشرف شد و يك بار به مشهد و تا سال 1314 هجرى قمرى در سامراء بود و بعد به نجف رفت و در آنجا اقامت گزيد . حاج شيخ عباس قمى محدث از شاگردان او بود . از ميان آثار او كتاب فصل الخطاب سر و صداى زيادى راه انداخت ، بطورىكه آن را جمع كردند و گرچه خود در مقام دفاع برآمد و رسالهء ديگرى براى توضيح نظر خود نوشت اما مفيد نيفتاد .\r\n\r\nميرزا محمد تقى مازندرانى ( ص 209 - ص 154 چاپ اول )\r\nمتولد روز شنبه 11 شوال 1201 و متوفى ربيع الاول 1263 از شاگردان ملا على نورى و سيد مجاهد و حاج محمد ابراهيم كلباسى و اندكى هم خدمت صاحب رياض درس خوانده بود و گاهى فتاوى خاص مىداد كه علماى ديگر با آن موافق نبودند و به علت شهادت جمعى از همشهريانش حاج سيد محمد باقر حجة الاسلام او را تفسيق نمود ( قصص العلماء ج 2 ص 146 ) . ولى اين امر منشاء چندان اثرى نشد . شرح حال او در كتاب دار السلام ( ج 1 ص 295 ) هست كه پسرش نوشته است و نيز در مكارم الاثار ( ج 1 و 2 ص 116 ) .\r\n\r\nحاج ميرزا جواد آقا مجتهد قزوينى ( ص 210 - ص 156 چاپ اول )\r\nپسر چهارم ميرزا احمد مجتهد از شاگردان شيخ مرتضى انصارى و آقا سيد حسين كوه كمرى و محقق ايروانى بود كه پس از برادر خود حاج ميرزا باقر مقام امامت جمعهء تبريز به وى اختصاص يافت و او مردى بود مالدار كه حاصل املاك او را در حدود\r\n\r\n","description":"","footnote":"","page_name":" 762 ","page_number":352},
  {"content":"\r\n\r\nشانزده هزار تومان در سال تخمين كرده‌اند . نيز بسيار زيرك و سياستمدار و مردم‌دار بود و در تبريز نفوذ بسيار داشت .\r\nدر قضيهء رژى او نيز كه به طرفدارى از حاج ميرزا محمد حسن شيرازى برخاسته بود نفوذ و قدرت فراوان يافت ، بطورىكه شاه براى اسكات مردم به او متوسل شد و او بنابر نفوذ ملائى كه داشت توانست جلوى اقدامات تند مردم را بگيرد ، ولى در عين حال قدرت او خود گرفتارىاى بود براى مردم چنان كه در قضيه‌اى كه مىخواست وقفى را از دست ورثهء قاضى تبريز بيرون آورد چيزى نمانده بود كه تبريز آشفته شود و به‌هرحال او براى قدرت خود حد و مرزى قائل نبود تا اينكه در ماه شعبان 1313 درگذشت و او را در مقبرهء سيد حمزه دفن كردند و بعد جنازه‌اش را به نجف بردند .\r\n\r\nشيخ محمد حسين قزوينى ( ص 210 - ص 156 چاپ اول )\r\nابن على طالقانى قزوينى از شاگردان صاحب جواهر و صاحب ضوابط و شيخ انصارى در 4 محرم 1281 در كربلا درگذشت و در مقبرهء ركن الدوله به خاك سپرده شد و او صاحب نتايج البدايع در شرح شرايع است و رسائلى در منطق ( فوايد الرضويه ، ج 2 ص 521 ) .\r\nاز پسران او آقا شيخ موسى در كربلا مقيم بود و وارد و صادر داشت و با تقوى و پارسا بود . آقا شيخ يحيى به مشهد رفت و در آنجا مقيم شد و پسر ديگرش هم در شيراز بود ( سفرنامهء حاجى پيرزاده ، ج 2 ص 367 ) .\r\n\r\nحاج ميرزا مسيح طهرانى ( ص 210 - ص 156 چاپ اول )\r\nپسر قاضى سعيد استرآبادى متولد 1193 و از شاگردان ميرزاى قمى . پس از فراغت از تحصيل در طهران اقامت نمود و مرجعيت يافت و اين همان است كه مردم را به هجوم به سفارت روسيه براى خلاص كردن زنان مسلمانى كه در آنجا توقيف بودند اجازه داد و در نتيجه گريباندوف سفير روسيه و افرادى از سفارت به قتل رسيدند و او به خواهش امپراطور روسيه از ايران تبعيد شد و به عتبات رفت و مدت هجده سال در تبعيد بود تا اينكه در 1263 در آنجا درگذشت .\r\nوى جد خانوادهء سعيد و مسجد جامعى طهران است . دختر ميرزا مسيح زن آقا شيخ على پسر ملا محمد جعفر چالميدانى بود ( الذريعه ، ج 12 ص 66 ) .\r\n\r\n","description":"","footnote":"","page_name":" 763 ","page_number":353},
  {"content":"\r\n\r\n\r\nحاج ميرزا عسكرى ( ص 210 - ص 156 چاپ اول )\r\nابن ميرزا هدايت الله ابن ميرزا مهدى شهيد بن هدايت الله الحسينى الموسوى الاصفهانى الشهيد فى 1218 .\r\n\r\nآقا سيد ريحان الله كشفى ( ص 211 - ص 156 چاپ اول )\r\nمتولد سال 1266 يا سال بعد از آن است . وى در اواسط عمر از بروجرد به طهران آمد و صاحب محراب و منبر و بحث و درس شد ، چه علاوه بر فقه و اصول و حديث در ادبيات و رجال و تراجم احوال نيز احاطه داشت . صاحب ترجمه در روز بيست و نهم جمادى الاولى 1328 هجرى قمرى در حدود شصت و دو سالگى درگذشت .\r\n( مجلهء يادگار ، س 3 ش 10 ص 22 - 24 ) .\r\n\r\nآقا عبد الله كرمانشاهانى ( ص 211 - ص 157 چاپ اول )\r\nپسر آقا محمد جعفر پسر آقا محمد على پسر آقا باقر بهبهانى .\r\n\r\nآقا على زنوزى ( ص 211 - ص 157 چاپ اول )\r\nدر علم و حكمت در دورهء ناصرى كم‌نظير بود و از دوستان محمد حسن خان اعتماد السلطنه و علماى دستگاه او ، و با اعتماد السلطنه رفت‌وآمد داشت و اعتماد - السلطنه به او ارادت مىورزيد و در خاطرات خود بارها از او ياد كرده است و در ماه شعبان 1307 كه مريض شده بود اعتماد السلطنه دكتر فوريه را براى عيادت او برد و از كامران ميرزا خواست كه لقمان الملك طبيب را به معالجهء وى گمارد . اما اين اقدامات چندان مؤثر واقع نشد و آقا على در شب شنبه 17 ذى القعده 1307 درگذشت .\r\nاعتماد السلطنه در ذكر خير فوت او مىنويسد : « . . . ديگر شرح ملالت خود را نمىتوانم و ديگر محال است اين دوره جفت آن بزرگوار را بپروراند . . . مسلمان و شيعهء حقيقى كه در اين زمان بود همان بود . » ( خاطرات اعتماد السلطنه ، ص 805 )\r\nقبر وى در حضرت عبد العظيم است . تأليف مشهور او بدايع الحكم است در جواب چند سؤال كه بديع الملك ميرزا عماد الدوله در حكمت و فلسفه از او كرده است .\r\nصاحب ترجمه پسرى داشت به نام حسن كه لقب شرف الملك به او داده شد و چون\r\n\r\n","description":"","footnote":"","page_name":" 764 ","page_number":354},
  {"content":"\r\n\r\nحج گزارد حاجى شرف الملك شد و نام خانوادگى خود را فلسفى انتخاب كرد و در استانبول با زنى يونانى ازدواج كرد و در روز يكشنبه 23 آذر 1320 درگذشت ( يادداشتهاى قزوينى ج 8 ص 193 ) . آقاى نصر الله فلسفى گويا از طرف مادر منسوب به اين شخص باشد .\r\n\r\nآقا عبد الله مدرس زنوزى ( ص 211 - ص 157 چاپ اول )\r\nمتولد در زنوز كه در جوانى به خوى رفت و در آنجا تحصيل كرد آنگاه به عتبات رفت و در حوزهء درس سيد مجاهد حاضر شد و در درس حاجى سيد محمد باقر رشتى حجة الاسلام و ميرزاى قمى نيز حضور يافت و حكمت را نيز از آخوند ملا على نورى فراگرفت و آخوند ملا على او را براى تدريس در مدرسهء جديد البناء مروى فرستاد و او مدت بيست سال اين سمت را داشت تا اينكه در سال 1257 ق . درگذشت .\r\n\r\nميرزا سيد محمد امام جمعهء اصفهان ( ص 212 - ص 157 چاپ اول )\r\nفرزند حاج ميرزا حسن امام جمعه و متوفى شب سه‌شنبه 10 شعبان 1291 . وى پس از برادرش مير محمد مهدى كه از او بزرگتر و پس از پدر امام جمعه بود لكن عمرش وفا نكرد و در جوانى درگذشت به امامت جمعه اصفهان نايل شد .\r\n\r\nميرزا محمد تنكابنى ( ص 212 - ص 157 چاپ اول )\r\nپسر سليمان بن محمد رفيع بن عبد المطلب بن على تنكابنى متولد 1234 يا 1235 - از شاگردان صاحب ضوابط و ملا آقاى دربندى و جمعى ديگر كه خود به تفصيل برشمرده است و او را تأليفاتى است كه آن را تا حدود بيست و يك كتاب و رساله ذكر كرده است و احتمالا همه هم در رديف قصص العلماى اوست . وى در تاريخ سه‌شنبه 28 جماد الثانيهء 1302 مطابق 25 فروردين آن سال فوت شده و در سليمان‌آباد قريه‌اى كه پدرش ميرزا سليمان ، آباد كرده بود دفن شد . از او پسرى به نام آقا مهدى ذكر شده است . ( الذريعه ، ج 3 ص 298 )\r\nكتاب مزبور خيلى سطحى نوشته شده است و جنبهء داستانى آن غلبه دارد . از اين جهت مؤلف ما آن را نپسنديده است . شرح حال كامل خود را هم صاحب ترجمه در آن ذكر كرده است ( چاپ دوم ، ص 70 )\r\n\r\n","description":"","footnote":"","page_name":" 765 ","page_number":355},
  {"content":"\r\n\r\n\r\nحاج ميرزا آقاسى ( ص 212 - ص 157 چاپ اول )\r\nمتأسفانه همهء اينها تعارف است و مجامله . حاجى به تمام معنى دنيادوست و رياست‌طلب بود و از كسانى است كه مسئول انحطاط ايران به شمار مىرود . براى شرح احوال او دستور الاعقاب مرجع خوبى است . آقاى سعادت نورى نيز شرح حال او را با نظر موافق در مجلهء يغما نوشته‌اند . اينكه در پايان شرح حال او مىنويسد « يك هفته قبل الوقت از رحلت خود خبر داده بود » اين امر ارتباط به هيچ عالم روحانى و ماوراء - الطبيعه ندارد ، هستند كسانى كه اينطور به حال خود وقوف حاصل مىنمايند .\r\n\r\nحاج ميرزا محمود قزوينى ( ص 212 - ص 158 چاپ اول )\r\nظاهرا پسر حاجى ميرزا احمد پسر حاجى محمد رحيم پسر حاجى عبد الله تبريزى كلاهدوز . وى در نجف تحصيل كرده بود و يكى از علماى معتبر قزوين به شمار مىآمد و متأسفانه با داشتن علم و فضل اولا تبعهء عثمانى شد و ثانيا به فكر افتاد و به قصد ساختن طلا بسيارى از ثروت خود را به باد داد و سرانجام در طهران به دست كسان خود خفه شد . ( مينودر ، ص 314 ) در اينجا از حاج شيخ هادى پسر او نامى نيست .\r\n\r\nشيخ محمد تقى بجنوردى ( ص 213 - ص 158 چاپ اول )\r\nمتوفى شب 14 صفر 1314 و مدفون در دار السيادهء آستانهء مقدسه . وى از شاگردان صاحب جواهر بود .\r\n\r\nحاج سيد اسمعيل عقيلى ( ص 213 - ص 158 چاپ اول )\r\nابن احمد المازندرانى از علماى مقيم عتبات پدرزن مرحوم آقا شيخ على مدرس و مرحوم لطفى وزير اسبق دادگسترى و مرحوم انتظام الحكماء و آقا سيد يوسف رشتى و آقا سيد احمد مرعشى كه سه نفر از دامادهاى آن مرحوم روحانى و مجتهد بودند .\r\nبرادرى هم داشت به نام آقا سيد هادى عقيلى كه در دادگسترى و مستشار استيناف بود .\r\nاز آقا سيد اسماعيل اولاد ذكر نشده . وى مؤلف كفاية الموحدين فى عقايد الدين است به فارسى در سه جلد كه در طهران چاپ شده است تأليف ديگر او وسيلة المعاد است كه شرحى است بر نجات العباد كه آن نيز چاپ شده است . او در غرهء شعبان\r\n\r\n","description":"","footnote":"","page_name":" 766 ","page_number":356},
  {"content":"\r\n\r\n1321 درگذشت ( الذريعه ، ج 8 ص 101 )\r\n\r\nحاج آقا محمد شيرازى ( ص 213 - ص 158 چاپ اول )\r\nپسر حاجى محمد حسن مجتهد قزوينى ، حاجى محمد حسن از شاگردان آقا باقر بهبهانى بود و به درجهء اجتهاد رسيد . در زمان هجوم وهابىها به كربلا از عتبات به شيراز آمد و در آنجا ساكن و صاحب مسجد و محراب شد و چون پدرش حاجى معصوم قزوينى سابقهء تجارت داشت او نيز در آن كار دست داشت .\r\nحاج آقا محمد در سال 1224 متولد شد و پس از طى تحصيلات و رسيدن به درجهء اجتهاد در مراتب عرفان نيز پيشرفتى حاصل كرد و به لقب منور على شاه ملقب شد و پيشوا و مراد دراويش نعمت اللهى گرديد و يكى از مريدان او صفى عليشاه معروف است كه سمت نمايندگى او را در طهران داشت و بعدا خود به استقلال بساط ارشاد گسترد .\r\nحاج آقا محمد در 1294 به طهران آمد ، ليكن نتوانست در مقابل صفى على شاه كارى بكند و پس از چندى به شيراز بازگشت و در 1301 در آنجا درگذشت . ( فارسنامهء ناصرى ص 125 ، و شرح حال رجال ايران ، ج 1 ص 340 )\r\n\r\nمير محمد حسين اصفهانى ( ص 213 - ص 158 چاپ اول )\r\nپسر حاج ميرزا حسن و متوفى سه‌شنبه 23 رجب 1298 و مدفون در نجف .\r\n\r\nآقا شيخ محمد اصفهانى ( ص 213 - ص 158 چاپ اول )\r\nپسر ملا محمد على پسر ملا محمد شفيع طهرانى الاصل مشهدى المسكن كه مادرش دختر حاجى محمد رحيم بيك استاجلو بوده و خود نيز دختر دائيش شيخ محمد تقى را گرفت ولى از او اولادى نيافت و او را مطلقه ساخت . شيخ محمد تقى و شيخ محمد حسين دائيهاى او بوده‌اند . ( مكارم الاثار ، ج 4 ص 1328 )\r\n\r\nشيخ عبد الرحيم بروجردى ( ص 214 - ص 159 چاپ اول )\r\nگويا جريان از اين قرار بوده است كه شيخ عبد الرحيم در واقع قاضى محكمهء\r\n\r\n","description":"","footnote":"","page_name":" 767 ","page_number":357},
  {"content":"\r\n\r\nشرع طهران بوده است و مرافعاتى از طرف و دولت به او رجوع مىشده است . در آغاز سلطنت ناصر الدين شاه امير كبير دعوائى را به محضر او ارجاع مىنمايد و او براى به دست آوردن دل امير پيغام مىدهد كه دايرهء شرع وسيع است نظر امير چيست كه بر طبق آن رفتار شود ؟ امير هم كه مردى درست و محكم بود از اين پيغام متغير مىشود و از شيخ فسخ اعتقاد مىنمايد .\r\n\r\nآقا سيد على بروجردى ( ص 214 - ص 159 چاپ اول )\r\nامام جماعت و مرجع محلهء درب كوشك اصفهان و پدر حاجى ميرزا ابو الحسن بروجردى مقيم اصفهان و متوفى پنجشنبه 10 ربيع الاول 1306 . پسرش هم كه از علماء و مدرسين و ائمهء جماعت معروف اصفهان بود و مردم به او وثوق بسيار داشتند در صبح روز جمعه 18 ذيقعده 1348 درگذشت ( تذكرة القبور ، ص 81 و 82 و 90 ج 2 )\r\nآقا سيد على پسر سيد عبد الكريم پسر مير سيد على طباطبائى بروجردى است و از احفاد سيد محمد جد بحرالعلوم ( الذريعه ، ج 14 ص 173 )\r\n\r\nحاج ميرزا على اصغر شيخ الاسلام تبريز ( ص 214 - ص 159 چاپ اول )\r\nپسر ميرزا محمد تقى قاضى از سادات معروف به « عبد الوهابى » از علماى طراز اول و متنفذ آذربايجان متولد 1182 و متوفى در 96 سالگى .\r\nوى در دستگاه وليعهد بسيار مقرب بود . در مجلس مناظرهء سيد على محمد باب هم حضور داشت و فتواى قتل او را داد .\r\nچون نوبت سلطنت به ناصر الدين شاه رسيد اميركبير كه از وضع آذربايجان خوب اطلاع داشت شيخ الاسلام و پسرش ميرزا ابو القاسم را كه داعيهء خودسرى داشت به طهران خواست و سليمان خان افشار را مأمور آوردن آن دو به طهران كرد . شيخ الاسلام و پسرش سرپيچى كردند . حشمة الدوله حمزه ميرزا والى تبريز به لطايف الحيل ميرزا ابو القاسم و پدرش را گرفته تحت الحفظ روانهء طهران نمود و تا امير كبير زنده بود اين دو در طهران بودند .\r\nشيخ الاسلام آزاد بود ، اما ميرزا ابو القاسم تحت نظر . تا اينكه پس از قتل امير به تبريز بازگشتند . ولى ديگر فكر پيشين در آنها نبود .\r\nحاج ميرزا على اصغر در تاريخ 24 ربيع الاول 1278 درگذشت و از او پنج پسر باقى ماند كه گويا از همه بهتر حاج ميرزا محمود بود .\r\nحاج ميرزا على اصغر مردى با سخاوت و گشاده‌دست و با توجه نسبت به فقراء و\r\n\r\n","description":"","footnote":"","page_name":" 768 ","page_number":358},
  {"content":"\r\n\r\nدرماندگان بود . شرح حال او و فرزندانش در تاريخ تبريز نادر ميرزا هست ( ص 245 )\r\n\r\nشيخ محمد حسن استرآبادى ( ص 215 - ص 159 چاپ اول )\r\nمتولد نيمهء شوال 1249 در كربلا ( الذريعه ، ج 2 ص 14 ) و متوفى در 1318 هجرى قمرى در طهران . وى مجلس درس و وعظ داشت و در خانهء خود نزديك تكيه حاج رجبعلى به منبر مىرفت . پسر او را مىشناسيم آقا محمود كه ساكن سبزوار شد و آقا شيخ عيسى كه پدر آقاى مجتبى مينوى طهرانى است . ( يادداشتهاى قزوينى ، ج 8 ص 234 ) . وى در بيست و سه‌سالگى كتاب مجمع الاراء و الادلة را در فقه نوشته و شيخ راضى نجفى آن كتاب را ديده و بر پشت آن تصريح به اجتهاد وى كرده است . از اين كتاب فقط يك جلد تا آب چاه نوشته شده است .\r\n\r\nحاج مولى جعفر استرآبادى ( ص 215 - ص 159 چاپ اول )\r\nپسر ملا سيف الدين استرآبادى از اهل نوكنده از قرارى بلوك انزان گرگان كه اوايل تحصيلات را در گرگان انجام داد و پس از آن به عراق رفت و در درس صاحب رياض حاضر شد تا اينكه در سى سالگى به درجهء اجتهاد رسيد ( 1228 ) و در زمان محاصرهء كربلا بوسيلهء داود پاشا به ايران آمد . مدتى در خراسان و مازندران و استرآباد بود تا اينكه به طهران آمد و آنجا را محل اقامت دائمى خود قرار داد و داراى محراب و منبر و بسيار مورد توجه شاه و مردم واقع شد . چه هم باسواد بود و هم متدين و محتاط . كتب متعدد در علوم ادبيه و دينيه نوشته است كه برخى هم به فارسى است و در همان زمان تأليف كه ابتداى رواج چاپ در ايران است چاپ شده است .\r\nوى در شب جمعه دهم ماه صفر 1263 درگذشت و جنازهء او را به نجف بردند .\r\nصاحب ترجمه از معارضين و مخالفين شيخ احمد احسائى و پيروان او بوده است .\r\n\r\nحاج سيد حسين كاشانى ( ص 215 - ص 160 چاپ اول )\r\nابن مير محمد على بن مير رضا الكاشانى الطهرانى .\r\n\r\n","description":"","footnote":"","page_name":" 769 ","page_number":359},
  {"content":"\r\n\r\n\r\nآقا سيد مصطفى كاشانى ( ص 215 - ص 160 چاپ اول )\r\nوى در جهاد با انگليسها و استقلال عراق نيز سهمى داشت و در اواخر از مجتهدين بزرگ ايرانى عراق به شمار مىرفت و در شب نوزدهم يا 29 رمضان 1337 هجرى قمرى در كاظمين وفات يافت و در همانجا دفن شد ( يا 29 رمضان 1336 الذريعه ج 1 ص 274 )\r\nوى در طهران محلهء پامنار كوچهء صدراعظم در خانه‌اى كه از ورثهء منجم‌باشى خريده بود ساكن بود و در حدود 1314 هجرى قمرى به عراق رفت و حج به جا آورد و در نجف مجاور شد و پس از بازگشتن از جهاد در كاظميه فوت شد . او شعر نيز مىگفت ( الذريعه ، ج 9 ق 3 ص 1055 ) علامه سيد محمد جعفر كاشانى متوفى 1317 در كربلا عموى وى بوده است . ( الذريعه ، ج 1 ص 443 ) . [ او پدر حاج سيد ابو القاسم كاشانى اخير است 
  ] .\r\n\r\nميرزا محمود شيخ الاسلام تبريز ( ص 216 - ص 160 چاپ اول )\r\nمتولد 1240 هجرى قمرى كه مردى دانشمند و شاعر و در علوم اسلامى مجتهد بود و در 1310 هجرى قمرى در 70 سالگى در مكهء معظمه رحلت نمود و در همانجا به خاك دفن شد و قضيه را هم قبلا به حجاج خبر داده و شرحى هم به ناصر الدين شاه گويا نوشته بود ( ريحانة الادب ، چ 2 ج 3 ص 296 - 298 )\r\n\r\nحاج ميرزا ابو القاسم كلانترى ( ص 216 - ص 160 چاپ اول )\r\nخواهرزادهء محمود خان كلانتر كه از اين جهت كلانترى گفته مىشود و پسر حاج محمد على بن حاجى هادى نورى تاجر متولد 1236 كه در حدود شانزده سالگى مقدمات را در نزد ملا عبد الله زنوزى تحصيل كرد و آنگاه عازم عراق شد و در حوزهء درس شيخ انصارى راه يافت و مدت بيست سال از آن مرحوم استفاده نمود تا اينكه به درجهء اجتهاد رسيد و شيخ بارها اجتهاد او را تصديق كرد .\r\nدر 1277 به طهران آمد و مدرس مدرسهء فخريه ( مدرسهء خان مروى ) شد و تقريرات استاد خود را مدون ساخت و كتاب مطارح الانظار را تأليف نمود و علاوه بر آن در مباحث مختلف فقهى نيز تأليفاتى دارد .\r\nصاحب ترجمه در سيم ربيع الثانى 1292 درگذشت و در مقبرهء شيخ ابو الفتح رازى در جوار حضرت عبد العظيم مدفون شد .\r\n\r\n","description":"","footnote":"","page_name":" 770 ","page_number":360},
  {"content":"\r\n\r\nپسرش حاج ميرزا ابو الفضل نيز از علماء معتبر طهران بود و از تأليفات مفيد او كتاب شفاء الصدور است در شرح زيارت عاشورا كه بخصوص از جهت تاريخ بنى اميه بسيار سودمند است . وى به زبان عربى شعر مىگفت و در هشتم صفر 1226 در طهران درگذشت و جنازه‌اش را به نجف بردند . ( ريحانة الادب ، چ 2 ج 5 ص 70 - 73 )\r\n\r\nميرزا ابو الحسن جلوه ( ص 216 - ص 160 چاپ اول )\r\nپسر سيد محمد متخلص به مظهر كه كتاب تاريخ صفويه را براى سر جان ملكم نوشته است . در ذى القعده 1238 در احمد آباد گجرات متولد شد و در جوانى به ايران آمد و در اصفهان به تحصيل پرداخت . بعدا به طهران آمد و در مدرسهء دار الشفا كه اكنون خراب شده است ( در خيابان بوذر جمهرى - مقابل جلوخان مسجد شاه و محل بانك ايران و ژاپن ) اقامت گزيد و چون در تمام عمر مجرد ماند هميشه در آنجا منزل داشت و مدت چهل و يك سال در آن مدرسه به تدريس فلسفه اشتغال داشت و از عايدى موقوفهء خانوادگى زندگى مىكرد .\r\nجلوه در طهران جلوه بسيار داشت . رجال و اعيان به دوستى با او افتخار مىكردند .\r\nچه هم بسيار دانا بود و هم بسيار شيرين‌سخن و خوش‌بيان و باعزت نفس و بزرگوار و حتى شاه نيز در همان اطاق مدرسه به ملاقات او مىرفت .\r\nحواشى بسيار بر اسفار نوشته و كتابى هم مستقلا دربارهء حركت جوهرى تأليف كرده است . ديوان اشعار او نيز چاپ شده است . جلوه در شب جمعه ششم ذيقعده 1314 وفات يافت و در مزار ابن بابويه دفن شد ( رجال ايران تأليف مهدى بامداد ج 1 ص 40 و ريحانة الادب چ 2 ج 1 ص 420 )\r\n\r\nمولى محمد ممقانى ( ص 217 - ص 161 چاپ اول )\r\nمعروف به حجة الاسلام و از بزرگان علماى تبريز و از اعاظم شاگردان و اصحاب شيخ احمد احسائى و سيد كاظم رشتى كه پس از مراجعت از عتبات در تبريز مسند قضا و فتوى يافت و بعد از سيد كاظم رشتى خود را رئيس شيخيه اعلام نمود و جمعيتى كثير از علماى شيخيهء آذربايجان رياست او را پذيرفتند .\r\nوى در مجلس مناظره با سيد على محمد باب حضور داشت و بر همه علماى حاضر جلسه تفوق داشت و به قتل باب فتوى داد .\r\nصاحب ترجمه در 1268 درگذشت . پسر او ميرزا محمد تقى نيز از علماى معتبر آذربايجان و از شعراى معروف آنجا است .\r\nوى در سال 1248 يا 1247 متولد شد و در بيست و دو سالگى براى تكميل\r\n\r\n","description":"","footnote":"","page_name":" 771 ","page_number":361},
  {"content":"\r\n\r\nتحصيلات به عراق رفت و در بازگشت به‌جاى پدر نشست . اما زندگانى زاهدانه‌اى داشت و پس از مرگ جز خانه‌اش چيزى نداشت كه آن هم در قبال قرضهاى او فروخته شد .\r\nفوت او در دوازدهم رمضان 1312 اتفاق افتاد و نعش او را به نجف فرستاده و در وادى السلام ميان مقام مهدى و ديوار نجف به خاك سپرده شد . ( الذريعه ج 15 ص 15 ، ريحانة الادب چ 2 ج 2 ص 28 ، رجال ايران از مهدى بامداد ج 3 ص 289 )\r\n\r\nنظام العلماء تبريزى ، حاج مولى محمود ( ص 217 - ص 161 چاپ اول )\r\nابن محمد التبريزى و متوفى حدود 1270 و صاحب اخلاق نظام العلماء كه در شب جمعه 11 ذى قعده 1255 از نوشتن آن فراغت يافته و در 1264 چاپ شده است .\r\n( الذريعه ، ج 1 ص 381 )\r\n\r\nمير محمد باقر صاحب روضات ( ص 221 - ص 161 چاپ اول )\r\nفرزند مرحوم حاجى ميرزا زين العابدين خوانسارى و متولد روز دوشنبه 22 صفر 1226 در خوانسار و از شاگردان شيخ محمد تقى ايوان كىاى و آقا سيد محمد باقر حجة الاسلام و حاجى كرباسى و آقا مير سيد حسن مدرس و آقا مير سيد محمد شهشهانى و پدر خود حاجى ميرزا زين العابدين بود .\r\nخانوادهء او پس از فوت جدش آقا سيد ابو القاسم از خوانسار به اصفهان مهاجرت كرده بودند .\r\nصاحب ترجمه علاوه بر فقه و اصول در ادب و انشاء و احاطه بر تواريخ و تراجم احوال نيز قوىدست بود و حتى جواب استفتاء را نيز اديبانه مىنوشت و شعر نيز مىگفت و جمعا نوزده تأليف از او برشمرده شده است كه مهمتر از همه روضات الجنات است كه تاكنون سه‌بار چاپ شده است . شاگردان زياد نيز داشته است كه يكى از آنها حاج فرهاد ميرزاى معتمد الدوله بوده است و ديگرى مرحوم آقا سيد محمد كاظم يزدى .\r\nصاحب ترجمه در شب دوشنبه نهم جمادى الاولى 1313 درگذشت . وى هفت پسر و سه دختر از دو زن داشت و خانوادهء او امروز در اصفهان از خانواده‌هاى مشهور و صاحب كتابخانهء معتبرى است .\r\nبراى شرح حال مفصل او رجوع شود به رسالهء زندگانى آيت الله چهار سوقى و مكارم الاثار ج 3 ص 798 - 820 )\r\n\r\n","description":"","footnote":"","page_name":" 772 ","page_number":362},
  {"content":"\r\n\r\n\r\nحاج شيخ محمد تقى اصفهانى ( ص 218 - ص 161 چاپ اول )\r\nهمان آقا نجفى معروف متولد 22 ربيع الثانى 1262 و متوفى عصر يكشنبه 11 شعبان 1332 و مدفون در امامزاده احمد اصفهان كه در مدت عمر اصفهان رياست كرد و رقيب ظل السلطان بود . تأليفات او را حدود چهل جلد نوشته‌اند . وى بعنوان اجراء حد دربارهء مرتدين در اصفهان اسباب زحمت زياد براى دولت شد و از اين جهت در سال 1307 و 1321 هجرى قمرى او را به طهران احضار كردند .\r\n\r\nآقا شيخ محمد حسين مجتهد ( ص 218 - ص 161 چاپ اول )\r\nبرادر آقا نجفى و از اصفهان به عراق رفت و در غره محرم 1308 در چهل و دو سالگى در آنجا درگذشت . وى شاگرد پدر خود و حاجى ميرزا حبيب الله رشتى و ميرزاى شيرازى بزرگ و شيخ راضى و در حكمت و كلام شاگرد ميرزا باقر شكى بود و هم او پدر آقا شيخ محمد رضاى مسجد شاهى مجتهد معروف اصفهان است ( فوايد الرضويه ، ج 2 ص 529 ) . برعكس برادر چون به رياست رسيد آن را ترك گفت و به عراق رفت .\r\n\r\nحاج ميرزا ابو القاسم كاشانى ( ص 218 - ص 162 چاپ اول )\r\nپسر حاجى ملا مهدى نراقى اول و برادر حاج ملا احمد نراقى كه نزد وى درس خوانده بود و پس از او در كاشان مرجعيت يافت وى در بازگشت از مكه در 1265 درگذشت . وى پدر ميرزا محمد صادق كاشانى از علماى آن شهر است . ( مكارم الاثار ، ج 1 و 2 ص 364 ) .\r\n\r\nحاج سيد على اصغر چاپلقى ( ص 218 - ص 162 چاپ اول )\r\nمتوفى 1313 هجرى قمرى و مدفون به قم و مؤلف طبقات الروات ( الذريعه ، ج 15 ص 149 ) .\r\n\r\n","description":"","footnote":"","page_name":" 773 ","page_number":363},
  {"content":"\r\n\r\n\r\nحاج ملا فيض الله دربندى ( ص 219 - ص 162 چاپ اول )\r\nموقعى كه امام مسجد سقاباشى بود و در آنجا وعظ مىكرد . از مليجك بازى شاه و فرستادن امين اقدس باروپا علنا انتقاد كرد و از اين جهت كسان نايب السلطنه او را گرفتند و به حالت توهين‌آميزى از طهران بيرون كردند و به عراق عرب فرستاد ( خاطرات اعتماد السلطنه ، ص 796 ؛ خاطرات سياسى ميرزا على خان امين الدوله ، ص 150 ) .\r\n\r\nآقا حسن نجم آبادى ( ص 220 - ص 163 چاپ اول )\r\nپسر ملا ابراهيم بن ملا باقر از فضلاى طلاب حوزه درس شيخ انصارى كه با وجود سن كم پس از شيخ در جلسه‌اى كه در منزل حاج ميرزا حبيب الله رشتى براى تعيين مرجع عالم تشكيل شد او و ميرزا عبد الرحيم نهاوندى و ميرزا حسن آشتيانى حضور داشتند و ميرزاى شيرازى را هم خواستند و تكليف زعامت را به او كردند و او آقا - حسن را اصلح از خود دانست و آقا حسن به علت زهد و وسواسى كه داشت قبول نكرد ( فوايد الرضوية ، ج 2 ص 484 ) - آقا حسن به بيمارى سل درگذشت حدود 1284 .\r\n( الذريعه ، ج 7 ص 249 )\r\n\r\nميرزا عبد الوهاب قزوينى ( ص 220 - ص 163 چاپ اول )\r\nوى در سفر اول ناصر الدين شاه به فرنگ مجتهد مسافرين ملتزم ركاب بود و همو بود كه انيس الدوله را به طهران مراجعت داد ( خاطرات ممتحن الدوله ، ص 229 )\r\n\r\nميرزا ابو القاسم شهيدى قزوينى ( ص 220 - ص 163 چاپ اول )\r\nپدر حاج ميرزا ابو تراب از مجتهدين معاصر كه در روز 2 شنبه 18 تير ماه 1335 خورشيدى در نود و هشت سالگى در طهران درگذشت ( مينودر ص 330 ) و مادرش دختر حاج ملا صالح عموى پدرش بود .\r\n\r\n","description":"","footnote":"","page_name":" 774 ","page_number":364},
  {"content":"\r\n\r\n\r\nميرزا عبد الواسع امام جمعهء زنجان ( ص 221 - ص 164 چاپ اول )\r\nابن سيد محمد بن ابو القاسم زنجانى متولد 1235 و متوفى 11 جمادى الاولى 1291 پدر ميرزا ابو الفضايل و جد ميرزا محمود ( الذريعه ، ج 6 ص 100 ) . وى در مسجدى كه فتحعلى شاه در زنجان ساخته و يا تعمير كرده بود نماز مىخواند ( الذريعه ، ج 10 ص 198 )\r\n\r\nميرزا محمد رضا همدانى ( ص 221 - ص 164 چاپ اول )\r\nمتوفى 14 ربيع الاول 1318 در طهران و مدفون در حضرت عبد العظيم مختصر شرح حالى از او در مجلهء يادگار ( س 3 ش 10 ص 16 ) هست .\r\n\r\nحاج ملا رضا همدانى ( ص 221 - ص 164 چاپ اول )\r\nپسر حاج محمد امين از بزرگان علماء و عرفاى زمان فتحعلى شاه كه شعر هم مىگفت و « كوثر » تخلص مىكرد در اواخر عمر به تبريز نزد عباس ميرزا رفت و مقرب شد و به همراه او به كرمان رفت و در جمادى الاولى 1247 در آنجا درگذشت . ( ريحانة - الادب ، ج 5 ص 100 )\r\n\r\nحاج محمد طهرانى و ملا محمد صادق ( ص 222 - ص 164 چاپ اول )\r\nپسر ملا ابو الحسن بن محمد الطهرانى متوفى پيش از 1300 هجرى قمرى و ملا محمد صادق متوفى 1314 فرزندى داشت به نام شيخ محمود كه در 1344 درگذشت ( الذريعه ، ج 1 ص 375 ) . اين ملا محمد صادق استاد مرحوم محمد قزوينى بود و مرد بسياربسيار متقى و متدين ورع . پسرش نيز هم‌شاگردى مرحوم قزوينى بود ( يادداشتهاى قزوينى ، ج 8 ص 236 ) .\r\n\r\nآقا محمد رضا قمشه‌اى ( ص 222 - ص 164 چاپ اول )\r\nمتخلص به « صهبا » كه از اعيان‌زادگان قمشه و از شاگردان مرحوم حاجى سيد رضا\r\n\r\n","description":"","footnote":"","page_name":" 775 ","page_number":365},
  {"content":"\r\n\r\nلاريجانى و ملا اسماعيل حكمى بود . گويند تمام اموال خود را به فقراء داد و در پنجم محرم 1306 در هفتاد دو سالگى در طهران مرحوم شد . ( يادداشتهاى قزوينى ج 8 ص 235 ) . از مدرسهء ميرزا شفيع ، مراد مدرسهء صدر واقع در جلو خان مسجد شاه طهران است .\r\nشرح حال آقا محمد رضا در مجلهء يادگار ( س 3 ش 1 ص 75 ) هست و در آنجا وفات او را همان شب وفات حاجى ملا على كنى نوشته است كه شب 5 شنبه 27 محرم 1306 باشد . بنا به يادداشتهاى اعتماد السلطنه ( ص 680 ) و الذريعه ( ج 9 ق 2 ص 633 ) نيز شرح حال او را حاج ميرزا ابو الفضل كلانترى در پشت رسالهء فرق بين اسماء ذات و صفات نوشته است .\r\n\r\nملا صفر على مجتهد گيلانى ( ص 222 - ص 165 چاپ اول )\r\nشاگرد سيد مجاهد و حاج سيد محمد باقر حجة الاسلام و مدرس حكمت و فقه و اصول .\r\n\r\nآقا شيخ صادق قزوينى ( ص 223 - ص 165 چاپ اول )\r\nپسر حاج ملا محمد تقى شهيد و پدر حاج ميرزا هدايت الله معروف به حاجى مجتهد كه پس از ورود مجاهدان گيلان به قزوين به قونسولگرى روس پناهنده شد و در 1324 درگذشت . ( مينودر ، ص 329 )\r\n\r\nملا محمد على محلاتى ( ص 223 - ص 165 چاپ اول )\r\nاصلا شوشترى بود و جد اعلاى او آخوند ملا محمد شوشترى به محلات آمده و در آنجا ساكن شد و پسر او آخوند ملا احمد سالها در محلات ساكن بود . آخوند ملا محمد على در سال 1260 از محلات به شيراز رفت و در آنجا ساكن شد و به تدريس پرداخت تا اينكه در سال 1284 در آنجا درگذشت و پسرش شيخ محمد حسين جاى او را گرفت ( فارسنامهء ناصرى ، ج 2 ص 23 ) ملا محمد از حاجى محمد جعفر آباده‌اى اجازه داشته است . پسر ديگر ملا محمد على ، ميرزا ابراهيم شاگرد ميرزاى شيرازى بزرگ و شوهر دختر برادرش يعنى دختر ميرزا احمد مستوفى بوده و در 24 صفر 1366 درگذشته است ( الذريعه ، ج 4 ص 368 ) . ميرزا ابو الفضل پسر اين دو است . ( الذريعه ، ج 8 ص 118 )\r\n\r\n","description":"","footnote":"","page_name":" 776 ","page_number":366},
  {"content":"\r\n\r\n\r\nميرزا محمد مهدى نراقى ( ص 224 - ص 166 چاپ اول )\r\nپسر حاج ملا مهدى نراقى اول كه در 1209 بعد از فوت پدرش به دنيا آمد و از اين جهت او را به نام پدر ناميدند و « آقا كوچك » لقب نهادند ، تا اينكه محمد شاه او را « آقا بزرگ » خواند .\r\nوى شاگرد برادرش حاج ملا احمد نراقى بود و از شيخ جعفر نجفى هم اجازه داشت . سال وفات وى گويا 1286 باشد ( تاريخ كاشان ، ص 285 و 286 و مكارم الاثار ، ج 1 و 2 ص 365 و 366 ) .\r\n\r\nحاج آقا محمد بهبهانى ( ص 224 - ص 166 چاپ اول )\r\nمتوفى 1301 ( مطلع الشمس صفحه 296 ) . از اولاد آقا باقر بهبهانى كه شرح حال او گذشت .\r\n\r\nآقا شيخ محمود عراقى ( ص 225 - ص 166 چاپ اول )\r\nابن جعفر بن باقر الميثمى العراقى متولد 1240 و متوفى روز جمعه سلخ جمادى الاولى 1308 كه جسد او را به نجف بردند و در آنجا در خانه‌اش دفن كردند و او پدر شيخ محمد تقى است . ( الذريعه ، ج 17 ص 99 ) . تقريرات مزبور نيز قوامع - الاصول نام دارد . شيخ محمد تقى معلم صاحب الذريعه بود و در هزار و سيصد و بيست و كسرى فوت شد ( الذريعه ، ج 9 ق 3 ص 1139 )\r\nمسجد آغا بهرام امروز به نام مسجد آية الله كاشانى معروف است در پامنار زيرا حاج سيد ابو القاسم كاشانى سابق الذكر در آنجا نماز مىخواند و خانه‌اش هم در نزديكى آن بود . پس آقا شيخ محمود يعنى شيخ محمد تقى هم در آن مسجد كه باز نزديك خانه‌اش بود نماز مىكرد ، چه خانه او هم در پامنار كوچهء صدر اعظم نورى بود ( الذريعه ، ج 9 ق 3 ص 1139 ) .\r\n\r\nمير حامد حسين لكهنوى ( ص 227 - ص 168 چاپ اول )\r\nابن محمد قلى بن محمد حسين بن حامد حسين بن زين العابدين الموسوى النيشابورى الكهنوعى الهندى كه نسبش منتهى مىشود به مير سيد شرف الدين كه در حادثهء هلاكو\r\n\r\n","description":"","footnote":"","page_name":" 777 ","page_number":367},
  {"content":"\r\n\r\nاز نيشابور به هند مهاجرت كرد .\r\n\r\nملا حسن نائينى ( ص 227 - ص 169 چاپ اول )\r\nمرد بسيار زاهدى بود و از دنيا اعراض كرد و در لباس و خوراك بسيار اختصار مىكرد و براى خواب زير جل كهنه‌هائى مىرفت . در حكمت و بخصوص در رياضى ماهر بود و در 1270 درگذشت . تلگراف بعد از مرگ او در ايران پيدا شد ولى زمان باب را درك كرد و پيشگوئى دربارهء آن قابل استنباط بود .\r\n\r\nشمس العلماء ، شيخ محمد مهدى عبد الرب آبادى ( ص 228 - ص 169 چاپ اول )\r\nحاج ميرزا حسين نورى تبحر او را در علم رجال ستوده است ( الذريعه ، ج 10 ص 154 )\r\n\r\nحاج شيخ محمد على اصفهانى ( ص 228 - ص 170 چاپ اول )\r\nمعروف به ثقة الاسلام برادر آقا نجفى مشهور .\r\n\r\nملا محمد تقى كاشانى ( ص 229 - ص 170 چاپ اول )\r\nابن محمد حسين متولد 1236 و متوفى در تهران ( الذريعه ، ج 1 ص 96 ) از شاگردان صاحب جواهر تاريخ وفات او را در مكارم الاثار ( ج 3 ص 1033 - 1321 ) نوشته‌اند و در اينجا جمعا هفده تأليف از او ياد شده است . وى داماد حاج ملا محمد جعفر استرآبادى بود و سه پسر داشت : شيخ محمد صادق و شيخ محمد رضا و شيخ محمد على . صاحب ترجمه گويا در لغت عبرى و سريانى هم ربطى داشته است .\r\n\r\nحسين خان سردار ( ص 229 - ص 170 چاپ اول )\r\nمتولد حدود 1155 هجرى قمرى حكمران و سردار ايروان و از فرماندهان سپاه عباس ميرزا در جنگهاى قفقاز و عثمانى ، در دورهء وليعهدى فتحعلى شاه حسين خان در شيراز پيش او بود و بعد مأمور جنگ با صادق خان شقاقى شد و پس از شكست او\r\n\r\n","description":"","footnote":"","page_name":" 778 ","page_number":368},
  {"content":"\r\n\r\nبه دفع محمد خان زند مأمور گشت و آنگاه براى تسخير مشهد فرستاده شد و حكومت نيشابور و سردارى خراسان به وى مفوض گشت .\r\nدر 1221 به طهران احضار شد و به سردارى ايروان مأمور گشت و تا 1243 در اين سمت بود و ثروت بسيار اندوخت كه همه در نتيجهء تسلط روسها بر قفقاز از ميان رفت و براى همين بود كه حسين خان در شروع جنگهاى دورهء دوم روس و ايران اصرار داشت و از عوامل اين كار شمرده مىشود .\r\nپس از شكست ايران حسين خان و حسن خان هردو به خراسان اعزام شدند و تا 1245 در اين ايالت به سردارى و جنگ و ستيز با مخالفان دولت اشتغال داشتند . در آن سال شاه آن دو را به طهران خواست و حسين خان كه به حضور رفت به سرپرستى ايل بختيارى منصوب شد و اندكى بعد در نود سالگى درگذشت .\r\nحسين خان داراى چند پسر بود كه نام شريف خان و غلام خان و صادق خان و محمد تقى خان در تواريخ ذكر شده است . ( رجال ايران ج 1 ص 401 - مينودر ص 571 )\r\n\r\nحسن خان سارى اصلان ( ص 229 - ص 170 چاپ اول )\r\nحسن خان معروف به سارى اصلان يعنى شيرزرد ، از سرداران قاجار مقيم ايروان و از فرماندهان سپاهيان ايران در جنگهاى قفقاز كه در نتيجهء شكست ايران هستى خود را از دست داد . در جنگهاى قفقاز تا مىتوانست در مقابل دشمن مقاومت نمود و روسها خواستند او را بخرند و بارها از آنها كشتارها كرد ، تا اينكه پس از سقوط ايران دستگير و به تفليس فرستاده شد و پس از معاهدهء تركمان‌چاى آزاد شد و بعدا با برادرش حسين خان به خراسان فرستاده شد و چون از آن ايالت احضار شد در ميان راه به عتبات رفت و تا آخر عمر در آنجا بود .\r\nحسن خان اولاد ذكور نداشت و بقاى نام را دو مدرسهء عالى يكى در قزوين و ديگر در كربلا ساخت كه هردو به « مدرسه سردار » معروف شد . مدرسهء قزوين در محلهء ديمج روبروى آب‌انبار سردار ساخته شده است و تا 1290 هجرى شمسى داراى طلبه بود و بعدا در 1315 شمسى به دبستان تبديل شد و بيش از بيست سال دبستان بود و اين مدرسه موقوفات و اسباب و اثاثيه بسيار داشت ، مخصوصا اسباب و وسايل تعزيه از شمشير و سپر و لباسهاى زربفت و ظروف و آلات مسينه و امثال اينها كه گويا بوسيلهء متوليان تبديل به احسن ( ! ) شده است . توليت مدرسه پس از فوت برادران ( حسن خان و حسين خان ) به دست خانوادهء حاجى ملا محمد تقى برغانى افتاد و نظارت با اولاد ذكور حسين خان بود . اين حسن خان را با محمد حسن خان سردار ايروانى داماد عباس ميرزا و جد خانواده سردارى و رادسر نبايد اشتباه كرد ( رجال ايران ج 2 - مينودر ص 565 به بعد )\r\n\r\n","description":"","footnote":"","page_name":" 779 ","page_number":369},
  {"content":"\r\n\r\n\r\nمير سيد حسن مدرس اصفهانى ( ص 231 - ص 172 چاپ اول )\r\nپسر مير سيد على بن مير محمد باقر بن آقا مير محمد اسمعيل واعظ اصفهانى متولد 1210 كه در اوايل زندگى مدتى در اصفهان تحصيل كرد و بعد مدتى در كربلا و نجف به درس اصول شريف العلماء و فقه صاحب جواهر رفت و به اصفهان برگشت و به درس حاجى كرباسى حاضر شد و آنگاه خود به تدريس پرداخت و چون خوش‌بيان و خوش‌سليقه و محقق و مرتب بود جماعتى به درس او حاضر شدند و اغلب ترقى كردند كه از همه معروفتر ميرزاى شيرازى بزرگ بود و برخى او را بر شيخ انصارى هم ترجيح مىدادند .\r\nكتاب جوامع الكلم آن در اصول كتاب با تحقيقى شمرده مىشود و او رسالهء فارسى در عبادات و مناسك حج هم دارد . صاحب ترجمه در روز سوم جمادى الثانيهء 1273 درگذشت و دو پسر از او ماند : آقا مير سيد على و آقا مير محمد تقى كه هردو از علما و ائمه جماعت اصفهان بودند و آقا مير سيد محمد مدرس پسر آقا مير سيد على بود ( تذكرة القبور ، ص 154 و 155 ) .\r\n\r\nميرزا ابو المعالى كرباسى ( ص 231 - ص 172 چاپ اول )\r\nكوچكترين فرزندان حاجى كرباسى كه نامش محمد و متولد صبح چهارشنبه هفتم شعبان 1247 است . وى شرح حال خود را مختصرا در آخر كتاب بشارات كه سه جلد و در اصول است آورده است و نيز در رسالهء زيارت عاشورا . وى پس از فوت پدر صغير بود و به زحمت در خدمت آقا ميرزا سيد حسن مدرس به تحصيل مشغول شد . تا اينكه از طرف محمد شاه يا فتحعلى شاه وظيفه‌اى براى او مقرر شد و او را كتب و رسائل متعدد است كه نام قريب به شصت و سه عدد از آنها در تذكرة القبور آمده است . وى در صبح چهارشنبه 27 صفر 1318 وفات يافت . ( تذكرة القبور ، ص 40 - 42 )\r\n\r\nحاج شيخ عبد الرحيم ششترى ( ص 232 - ص 172 چاپ اول )\r\nابن محمد على المتوفى بالنجف سنهء 1313 صاحب ارجوزه در رجال و در شك و سهو نماز كه در 1288 ساخته است ( الذريعه ، ج 1 ص 474 و 481 ) . وى از اجلاء شاگردان شيخ انصارى بود ( الذريعه ، ج 2 ص 206 ) .\r\n\r\n","description":"","footnote":"","page_name":" 780 ","page_number":370},
  {"content":"\r\n\r\n\r\nآقا سيد عبد الرحيم يزدى ( ص 232 - ص 172 چاپ اول )\r\nابن ابراهيم الحسينى اليزدى از شاگردان شيخ انصارى و مؤلف الدرة العلوية فى العترة الفاطمية و دلايل الشرف فى معرفة الاشراف من آل عبد مناف و متوفى پيش از 1315 در طهران و نيز صاحب اللواع للاهوتية ( الذريعه ، ج 18 ص 375 ) و نيز شجرهء طيبه و كلمهء باقيه در شرح خود و پدرش كه در 1298 تأليف كرده . ( الذريعه ، ج 13 ص 35 )\r\n\r\nملا عبد الرحمن مشهدى ( ص 233 - ص 173 چاپ اول )\r\nشيخ الاسلام مشهد در اواخر عهد فتحعلى شاه و از شاگردان حاج ميرزا مسيح طهرانى در فقه و اصول ( مطلع الشمس ، ص 422 ) .\r\n\r\nحاج ميرزا علينقى طباطبائى ( ص 234 - ص 174 چاپ اول )\r\nابن سيد حسن معروف به حاج آقا پسر سيد محمد مجاهد و متوفى 1289 ( الذريعه ، ج 3 ص 192 ) . روز پنجشنبه 26 صفر در كربلا فوت شد و او صاحب الدرة الحائريه است . ( الذريعه ، ج 8 ص 97 )\r\n\r\nآقا سيد صدر الدين شعبانكردى قزوينى ( ص 234 - ص 174 چاپ اول )\r\nآقا صدر الدين محمد نزيل طهران و متوفى حدود 1330 در اينجا و مؤلف انيس - العهد و ديگر رياض القدس كه در 1307 تأليف كرده است . صاحب « مينودر » مىنويسد كه تا 1334 او را مىديدم ولى بسيار ناتوان شده بود . ( مينودر ، ص 341 )\r\n\r\nملا نظر على طالقانى ( ص 234 - ص 174 چاپ اول )\r\nمتولد 1240 و كتاب كاشف الاسرار در اثبات خلافت و مسائل اخلاقى است و در 1282 تأليف كرده است ( الذريعه ، ج 17 ص 243 ) . پدرش سلطان محمد نام داشت و خودش از شاگردان شيخ انصارى بود و در طهران به منبر مىرفت . ( مكارم الاثار ، ج 4 ص 1129 )\r\n\r\n","description":"","footnote":"","page_name":" 781 ","page_number":371},
  {"content":"\r\n\r\n\r\nشيخ عباس نهاوندى ( ص 235 - ص 174 چاپ اول )\r\nمدرسهء دانگى را حاج سيد حسين لاريجانى ساخته است ( الذريعه ، ج 7 ص 109 )\r\n\r\nآقا شيخ عبد النبى مازندرانى ( ص 235 - ص 174 چاپ اول )\r\nوى در 20 محرم 1344 در طهران درگذشت ( الذريعه ، ج 6 ص 203 ) مسجدى كه در آن نماز مىخواند مسجد حاج عباسقلى بود در خيابان سيروس مقابل خانه‌اش كه اكنون به نام خود او معروف است .\r\n\r\nشمس الادباء ، ميرزا سيد محمد ( ص 235 - ص 175 چاپ اول )\r\nمتولد 1253 در اصفهان كه در چهارده سالگى به طهران آمد و شاه اين لقب را به او داد ( الذريعه ، ج 9 ق 2 ص 538 ) .\r\n\r\nشيخ محمد مهدى لاريجانى ( ص 236 - ص 175 چاپ اول )\r\nابن رجبعلى و پدر شيخ جواد و آقا بزرگ كه در اولى در 3 جمادى الثانيه 1355 درگذشت و دومى پيش از او و پدرشان در 1308 در موقع زيارت در مشهد ( الذريعه ، ج 7 ص 169 )\r\nشيخ مهدى داماد حاج ملا على كنى بوده است . چنان كه در متن ملاحظه مىشود .\r\n\r\nملا عبد الخالق يزدى ( ص 236 - ص 175 چاپ اول )\r\nابن عبد الرحيم و كتاب او را مصائب المعصومين هم نوشته‌اند ( الذريعه ، ج 3 ص 185 ) . « * »\r\n\r\n\r\n","description":"","footnote":"\r\n( * ) براى اطلاع نسبت به مسجد او به كتاب « يادگارهاى يزد » جلد دوم مراجعه شود .\r\n","page_name":" 782 ","page_number":372},
  {"content":"\r\n\r\n\r\nحاج ملا محمد على امام جمعهء رشت ( ص 236 - ص 175 چاپ اول )\r\nپسر جعفر و مؤلف مرقاة الصعود منظوم و منثور كه در 1303 تأليف كرده و در 1319 چاپ شده است ( الذريعه ، ج 20 ص 313 )\r\n\r\nشيخ رضا بن حاج ملا محمد كرمانشهانى ( ص 237 - ص 176 چاپ اول )\r\nيعنى حاجى ملا محمد بن جاشور كرمانشاهى از علماى طهران در زمان فتحعلى - شاه كه شاه را نسبت به او عقيدهء خوبى بود .\r\n\r\nحاج ملا عبد الله قندهارى ( ص 238 - ص 177 چاپ اول )\r\nپسر ملا نجم الدين از اكابر علماى افغانستان كه در ايجاد سازش و مسالمت ميان طوايف شيعه و سنى افغان خيلى مؤثر واقع شد و افغانها را براى مبارزه با انگليسها كه آن سرزمين را اشغال كرده بودند آماده ساخت و آنها را راند و چون سران افغان با انگليسها صلح كردند يكى از شرايط انگليسها تبعيد ملا عبد الله از آنجا بود . از اين رو وى به مشهد آمد و در آنجا مقيم شد . وى مردى بسيار دانا و عالم و عامل سياست و خوش ذوق و شاعر بود و ابتدا « مهجور » و بعدا « وصال » تخلص مىنمود . سال تولد او را به اختلاف نوشته‌اند ولى ظاهرا 1227 صحيح باشد و در شب جمعه غرهء جمادى الثانيهء 1312 در مشهد درگذشت و در دار الضيافه مدفون شد . پانزده تأليف از او ذكر شده است ( مكارم الاثار ، ج 3 ص 846 - 849 ) .\r\n\r\nشيخ محمد ناظر ( ص 239 - ص 177 چاپ اول )\r\nابن مولى محمد على طهرانى و شاگرد ميرزاى شيرازى بزرگ و متوفى حدود 1311 ( الذريعه ، ج 1 ص 173 )\r\n\r\nحاج سيد محمد قصير ( ص 239 - ص 177 چاپ اول )\r\nفرزند حاج ميرزا معصوم و ملقب به علم الهدى از شاگردان صاحب رياض و بحر -\r\n\r\n","description":"","footnote":"","page_name":" 783 ","page_number":373},
  {"content":"\r\n\r\nالعلوم و آقا باقر بهبهانى و شيخ جعفر عرب و متوفى در 1255 در قم يا مشهد و مدفون در مشهد . او را از اين جهت قصير مىگفتند كه با ميرزا محمد فقيه مذكور در صفحهء قبل اشتباه نشود . ( ريحانة الادب ، ج 3 چ 2 ص 137 )\r\n\r\nآقا سيد حسين بروجردى ( ص 240 - ص 178 چاپ اول )\r\nمتوفى 1276 و صاحب ارجوزه در رجال به نام نخبة المقال . ( الذريعة ، ج 1 ص 473 )\r\n\r\nميرزا سيد على اكبر شيرازى ( ص 241 - ص 178 چاپ اول )\r\nهمان حاج سيد على اكبر فال اسيرى از قهرمانان مبارزهء رژى كه در اين موقع هم به علت شورش در فارس به اصفهان آمده بود و در مدرسهء جده منبر مىرفت ( 1304 ) ، ( تاريخ اصفهان و رى ، ص 294 ) . دى در سال 1256 در قصبهء اسير گرمسير فارس متولد شد و پس از 1270 به شيراز رفت و در نزد حاج شيخ مهدى كجورى تحصيل نمود ( فارسنامهء ناصرى ، ص 23 ق 2 ) .\r\n\r\nميرزا محمد جعفر آشتيانى ( ص 241 - ص 178 چاپ اول )\r\nگويا برادرزادهء و داماد حاج ميرزا حسن آشتيانى و پدر آقا ميرزا مهدى آشتيانى استاد معقول باشد .\r\n\r\nشيخ يحيى مفيدى ( ص 241 - ص 179 چاپ اول )\r\nپسر شيخ ابو تراب امام جمعه متولد 1247 در شيراز ( فارسنامهء ناصرى ، ق 2 ص 61 ) .\r\n\r\nآقا سيد ابراهيم لواسانى ( ص 245 - ص 181 چاپ اول )\r\nهمان سيد ابراهيم بن سيد صادق بن معصوم الحسينى لواسانى طهرانى متوفى\r\n\r\n","description":"","footnote":"","page_name":" 784 ","page_number":374},
  {"content":"\r\n\r\n1309 شاگرد صاحب جواهر و مجاز از او در تاريخ 27 شوال 1265 ( الذريعه ، ج 1 ص 268 ) و صاحب تقريرات پسر اوست ، يعنى سيد محمد و پسر ديگرش حاج ميرزا ابو القاسم از او بزرگتر بوده و در 4 ربيع الثانى 1317 در نجف درگذشته است و او پدر سيد مصطفى لواسانى است ( الذريعه ، ج 4 ص 384 ) و اين سيد محمد را هم پسرى بوده است به نام سيد حسن كه در 1308 در نجف متولد شده است .\r\n\r\nآخوند ملا ابو الحسن ( ص 245 - ص 182 چاپ اول )\r\nفرزند ملا ابو القاسم متولد 14 صفر 1200 از شاگردان حاج سيد آقا سادات اخوى و حاجى كرباسى و آقا سيد على صاحب رياض بود و از حاجى كرباسى اجازهء اجتهاد داشت . ضمنا مردى زاهد و مقدس بود و در 1272 در طهران وفات يافت .\r\n\r\nميرزا حسن نجفى ( ص 246 - ص 182 چاپى )\r\nپسر آقا محمد على نجفى و جدش آقا باقر هزار جريبى است كه استاد ميرزاى قمى بوده و به اين مناسبت ميرزا نسخهء اصل قوانين را براى آقا محمد على فرستاد و اين كتاب بعدا به كتابخانهء مرحوم آقا سيد ابو القاسم دهكردى منتقل شد . آقا ميرزا محمد حسن در 1235 تولد يافت و مادرش دختر ميرزا محمد باقر نواب از درباريان آقا محمد خان و فتحعلى شاه بود . وى از شاگردان صاحب جواهر و آقا سيد ابراهيم قزوينى و شيخ انصارى بود و در امانت و تقوى و استغناء طبع مسلم . ميرزاى شيرازى بزرگ به او اعتماد بسيار داشت . صاحب ترجمه هشتاد و يك سال عمر كرد و در روز پنجشنبه 11 ربيع الاول 1317 وفات نمود . بعدا جسد او به نجف حمل و در آنجا دفن شد ( تذكره القبور ، ص 45 ) .\r\n\r\nآقا محمد حسين يزدى ( ص 246 - ص 182 چاپ اول )\r\nمعروف به « پاشنه طلا » فرزند ملا محمد اسمعيل بن محمد مهدى ابن ملا محمد صادق الاردستانى اليزدى الحائرى معاصر شيخ انصارى و متوفى 1272 و مدفون در مقبرهء ركن الدوله در صحن كوچك و صاحب فلك المشحون در اصول فقه ( الذريعه ، ج 16 ص 312 و ج 17 ص 78 ) و كلمة الساقية در اخلاق ( الذريعه ، ج 18 ص 122 ) .\r\n\r\n","description":"","footnote":"","page_name":" 785 ","page_number":375},
  {"content":"\r\n\r\n\r\nميرزا محمد همدانى ( ص 247 - ص 183 چاپ اول )\r\nظاهرا ميرزا محمد بن عبد الوهاب آل داود كاظمى همدانى ملقب به امام الحرمين از طرف پادشاه عثمانى و متوفى در كاظمين 1303 و مؤلف جواهر النضيد ( الذريعه ، ج 5 ص 290 و نيز ج 11 ص 25 ) .\r\n\r\nآخوند ملا محمد تقى هروى ( ص 247 - ص 183 چاپ اول )\r\nفرزند حسين متولد 17 رمضان 1317 از ابطال علم و فضل و رياضى و اديب و از شاگردان سيد كاظم رشتى و ميرزا علينقى طباطبائى و حاجى كلباسى و حجة الاسلام شفتى و شيخ محمد تقى مسجد شاهى ايوان‌كيى . چهل و نه تأليف از او ذكر شده است .\r\nميرزا محمد همدانى سابق الذكر و شيخ محمد حسن بارفروشى و شيخ محمد باقر اصطهباناتى و شريعت اصفهانى پيش او درس خوانده‌اند وى در 1299 در كربلا درگذشت و چون متهم به بابيگرى و فساد عقيده بود كسى حاضر به دفن جنازه او نشد تا اينكه به گفتهء خواهرزاده‌اش او را مسلمان انگاشته و در مقبرهء صاحب ضوابط به خاك سپردند ( مكارم الاثار ، ج 3 ص 625 )\r\n\r\nنظام العلماء ، ميرزا رفيع طباطبائى ( ص 248 - ص 183 چاپ اول )\r\nابن ميرزا على اصغر بن ميرزا رفيع بن ميرزا ابو طالب وزير بن ميرزا سليم نايب - الصدر و صاحب انيس الادباء چاپ 1315 و متوفى سنهء 1326 ( الذريعه ، ج 2 ص 452 ) .\r\n\r\nآقا ميرزا محمد على امام جمعهء اصفهان ( ص 248 - ص 183 چاپ اول )\r\nوى تقريبا چهار سال در اصفهان امام جمعه بود و مردى عالم و فاضل و با جود و وجود و حسن‌خلق در روز دوشنبه 19 ربيع الاول 1300 قبل از غروب درگذشت ( تذكرة القبور ، ص 117 ) .\r\n\r\n","description":"","footnote":"","page_name":" 786 ","page_number":376},
  {"content":"\r\n\r\n\r\nحاج ميرزا هاشم امام جمعهء اصفهان ( ص 248 - ص 183 چاپ اول )\r\nمسجد خرابه‌اى را به يهوديان فروخت و آنان آنجا را كاروانسرا كردند و تا او زنده بود در دست آنها بود . در اواخر احدى به جماعت او حاضر نمىشد و او در شب چهارشنبه ششم رمضان 1321 سكته كرد و مرد ( تاريخ اصفهان و رى ، ص 343 ) .\r\nوى بعد از آقا ميرزا محمد على امام جمعه شد و لقب سلطان العلمائى داشت . ( همان مرجع ، ص 289 )\r\n\r\nملا حسين كرمانى ( ص 248 - ص 183 چاپ اول )\r\nفرزند حاج ملا اسد الله كه گويا اصلا اهل فارس بوده و بعدا مجاور كرمان شده است . وى در حدود سال 1265 در كرمان به دنيا آمد و تحصيلات مقدماتى را در آنجا بپايان رسانيد آنگاه باصفهان آمد و در نزد حاجى شيخ محمد باقر پدر آقا نجفى و آقا ميرزا محمد باقر چهار سوقى تكميل تحصيل نمود و در ميان مردم وجهه و اعتبار بسيار يافت و مرجع مرافعات و فصل خصومات بود و در كمال زهد و استغناء زندگى مىنمود .\r\nدو مسجد « نور » و « رضوان » را احياء كرد و در شب 21 جمادى الاولى سال 1330 وفات يافت . وى قريب پنجاه سال در اصفهان اقامت داشت . قبر او در پهلوى مسجد « رضوان » است ( تذكرة القبور 182 و 183 )\r\n\r\nملا عبد الجواد خراسانى مدرس كبير ( ص 248 - ص 183 چاپ اول )\r\nپدر حاج ميرزا محمد باقر حكيم‌باشى از اطباء خيلى معروف اصفهان و متوفى غره صفر 1281 ( تذكرة القبور ، ص 86 )\r\n\r\nآقا سيد مؤمن ( ص 249 - ص 184 چاپ اول )\r\nو بعد از مرحوم حاج سيد اسد الله برادرش مرجع رياست بيد آباد و امام مسجد سيد و اهل علم و فضل و تدريس بود . وفات وى در 6 رمضان 1294 روى داد . ( تذكرة - القبور ، ص 147 و 148 )\r\n\r\n","description":"","footnote":"","page_name":" 787 ","page_number":377},
  {"content":"\r\n\r\n\r\nملا محمد باقر فشاركى ( ص 249 - ص 184 چاپ اول )\r\nپسر ملا محمد جعفر و متولد 1251 و برادر آخوند ملا محمد حسين فشاركى و امام مسجد قدويه و مسجد محلهء نو اصفهان و صاحب منبرى براى خواص و عوام پرمنفعت و مجلس درس پرفيض . وى در رجب 1314 هجرى قمرى درگذشت ( تذكرة القبور ، ص 90 و 91 )\r\n\r\nكامران ميرزا ( ص 251 - ص 186 چاپ اول )\r\nمتأسفانه تمام آن‌چه را مؤلف نوشته است از زمرهء مبالغه و اغراق است .\r\n\r\nآقا محمد ابراهيم نواب ( ص 252 - ص 186 چاپ اول )\r\nنوه دختر حاج محمد محسن طهرانى جد حاج آقا بزرگ صاحب الذريعه .\r\n* * * * [ در انتهاى عبارت مربوط به شرح حال نواب نوشته است 
  ] :\r\nدختر او زن حاجى سيد محمود جواهرى بانى مدرسهء محموديه طهران است .\r\n( الذريعه ، ج 4 ص 19 ) و پسر او احمد دبير خاقان پدر حسن و حسين نواب است و حسين نواب پدر دكتر فريدون نواب كه در دانشكدهء پزشكى طهران تدريس مىكند .\r\nآقا بزرگ نواب از محصلين اعزامى زمان ناصر الدين شاه برادر آقا محمد ابراهيم نواب است . ( الذريعه ، ج 10 ص 265 ) .\r\n\r\nلسان الملك ، محمد تقى ( ص 254 - ص 187 چاپ اول )\r\nفرزند ملا محمد على كاشانى كه نسب به قراقويونلوها مىرساند و خانوادهء آنها از زمان نادر شاه در كاشان سكونت اختيار كرده‌اند . شرح حال مفصل او در مقدمهء تاريخ قاجاريهء وى ( چاپ آقاى دكتر جهانگير قائم مقامى و بقلم وى ) چاپ شده است و نيز در تاريخ كاشان ( چ 2 ص 374 - 388 ) بكوشش آقاى ايرج افشار .\r\n\r\n","description":"","footnote":"","page_name":" 788 ","page_number":378},
  {"content":"\r\n\r\n\r\nميرزا زين العابدين خان كاشانى ( ص 257 - ص 190 چاپ اول )\r\nپسر ميرزا محمد پسر ميرزا احمد شهيد متخلص به صبور كه در جنگهاى روس و ايران در ركاب عباس ميرزا كشته شد . ( تاريخ كاشان ، ص 368 )\r\n\r\nنواب عباسقلى ميرزا ( ص 258 - ص 191 چاپ اول )\r\nدر سال بعد يعنى در 1307 درگذشت ( تاريخ اصفهان و رى ، 307 ) .\r\n\r\nحاج ميرزا عبد الغفار اصفهانى ، نجم الملك ( ص 259 - ص 11 چاپ اول )\r\nفرزند محمد حسين از علماى بزرگ رياضى قديم و معقول و فنون ادبيه و شرعيه .\r\nشرح حال او در مقدمهء تقويم 1289 ش هست . وى متولد 1215 و از مقربان عليقلى ميرزاى اعتضاد السلطنه بوده است . صاحب ترجمه در روز سه‌شنبه 17 صفر 1293 درگذشت . دو پسر و يك دختر داشت . پسران او يكى ميرزا عبد الوهاب و ديگر ميرزا عبد الغفار و دخترش زن شيخ جليل اصفهانى از محصلين اعزامى بفرانسه در زمان ناصر الدين شاه بود . ( مكارم الاثار ، ج 2 ص 553 ) .\r\n\r\nمجير الدوله ، ميرزا عليمحمد خان ( ص 262 - ص 194 چاپ اول )\r\nپسر ميرزا محمد على شيبانى و برادر ميرزا غياث مذكور در چند صفحهء قبل ، از ادباء و نويسندگان مبرز ايران در دورهء ناصرى كه مدت سى و پنج سال مطبوعات دورهء ناصر الدين شاه و مظفر الدين شاه را اداره مىنمود و پس از استبداد صغير رئيس عدليهء خراسان شد و سه سال در اين مأموريت بود . آنگاه عضو شوراى عالى معارف شد و هشت سال اين سمت را داشت و تأليفات چندى از او باقى است و بيشتر اثر قلمى او در روزنامه‌هاى دورهء ناصرى و مظفرى ديده مىشود . صاحب ترجمه در مردادماه 1307 هجرى شمسى در سن هفتاد سالگى درگذشت و در صفائيه مدفون شد . خاندان\r\n\r\n","description":"","footnote":"","page_name":" 789 ","page_number":379},
  {"content":"\r\n\r\nمجير شيبانى از اولاد او هستند ( تاريخ شيبانى ، ص 84 - 87 ) . « 1 » وجه تسميه‌شان آنكه ميرزا على محمد خان را مجير الدوله لقب بود .\r\n\r\nمعتمد الدوله ، فرهاد ميرزا ( ص 263 - ص 195 چاپ اول )\r\nنام كتاب هداية السيل و كفاية الدليل است و در محرم 1294 قمرى چاپ شده است . « 2 »\r\n\r\nحاج نجفعلى خان ( ص 267 - ص 197 چاپ اول )\r\nپسر ميرزا حسنعلى تبريزى پس از تكميل علوم رسمى در 1273 به اسلامبول رفت و تا 1303 قونسول ايران در آن شهر بود و در 1292 روزنامهء اختر را تأسيس كرد كه بيست و يك سال بمديريت آقا محمد طاهر تبريزى منتشر شد . از تأليفات ديگر او « مجمع الاوصاف » و « ريحان » نيز چاپ شده است ( الذريعه ، ج 9 ق 1 ص 315 )\r\n\r\nاستاد غلامرضا شيشه‌گر ( ص 268 - ص 198 چاپ اول )\r\nاصلا اهل سارى بود و صحبت برخى از مشايخ هند را دريافته در اواخر عمر مقيم طهران بود و در سال 1301 درگذشت و جنازه‌اش را به مشهد بردند . ( مطلع الشمس ص 404 )\r\n\r\nعبد الفاضل ميرزا ( ص 271 - ص 201 چاپ اول )\r\nنام اصلى او عبد الباقى ميرزا بوده است و چون هميشه از بابت اموال ديوانى حوزهء مأموريت خود بدهكار بوده است ناصر الدين شاه او را « عبد الفاضل » نام نهاد تا بلكه رفع باقى كارى دائمى او بشود . وى مردى اديب و دانشمند و صوفىمنش بود و در شعر « عشرت » تخلص مىنمود . ( يادگار س 5 ش 1 و 2 ص 143 و مكارم الاثار ج 1 و 2 ص 140 ) . فوت « عشرت » در هزار و دويست و هشتاد و كسرى بوده است .\r\n\r\n\r\n","description":"","footnote":"\r\n( 1 ) - تاريخ شيبانى در شرح احوال رجال اين ظايفه تأليف هموست در 1306 ق . كه در تهران ( 1321 ش ) چاپ شده است .\r\n( 2 ) - آن چاپ بطور افستى هم تجديد شد . دو چاپ حروفى از آن يكى توسط اسماعيل نواب - صفا و يكى ديگر به اهتمام عليرضا طباطبائى در 1366 به نام سفرنامهء فرهاد ميرزا انتشار يافت .\r\n","page_name":" 790 ","page_number":380},
  {"content":"\r\n\r\n\r\nشيخ محمد ( ص 272 - ص 201 چاپ اول )\r\nاز نيمه مجتهدهاى تهران و متوفى صبح دوشنبه 19 ربيع الاول 1300 ( خاطرات اعتماد السلطنه ، ص 237 )\r\n\r\nصدر الافضل كاشانى ، ميرزا غياث الدين ( ص 273 - ص 202 چاپ اول )\r\nپسر ميرزا محمد على شيبانى و برادر ميرزا عليمحمد خان مجير الدوله و در فنون عربيه و ادبيه كامل و در علوم عقلى و نقلى يعنى شعب حكمت و فقه و اصول ماهر و در خط نستعليق از خوشنويسان و در تحرير بسيار توانا و شيرين قلم بود و در تأليف - نامهء دانشوران شركت داشت و از اعضاى وزارت انطباعات بود . در اواخر عمر متجاوز از ده سال در مشهد اقامت داشت تا در حدود سنهء 1337 هجرى قمرى در سن متجاوز از هشتاد درگذشت . ( تاريخ شيبانى ، ص 73 - 74 )\r\n\r\nآقا سيد محمد خطاط اصفهانى ( ص 273 - ص 202 چاپ اول )\r\nمتولد 10 ذى حجه 1257 و متوفى 29 ربيع الثانى 1331 .\r\n\r\nحاج ميرزا اسد الله طبيب شيرازى ( ص 273 - ص 202 چاپ اول )\r\nبرادر مرحوم ميرزاى شيرازى بزرگ و تا پايان عمر هم در عتبات بود و در آنجا درگذشت ( فارسنامه ، ق 2 ص 54 ) .\r\n\r\nميرزا عبد الوهاب منجم‌باشى ( ص 274 - ص 203 چاپ اول )\r\nپسر ملا على محمد اصفهانى و برادر عبد الغفار نجم الدوله و متولد 1250 هجرى قمرى . كشف الكلمات قرآن‌كه در آخر قرآن چاپ شدهء فرخ خان امين الدوله آمده ترجمهء اوست\r\nوى در اول ماه ربيع الاول 1289 بيمار شد و نه روز بعد درگذشت . پسر او ميرزا محمود خان نجم الملك بود كه داماد عمويش ميرزا عبد الغفار شد .\r\n\r\n","description":"","footnote":"","page_name":" 791 ","page_number":381},
  {"content":"\r\n\r\n\r\nميرزا محمد رضا كلهر ( ص 275 - ص 203 چاپ اول )\r\nشرح حال او به تفصيل در مجله يادگار هست ( س 1 ش 7 ص 39 - 56 ) و نيز در تاريخ زندگى من تأليف مرحوم عبد الله مستوفى ( ج 1 چ 2 ص 237 - 245 ) . « * »\r\n\r\nطاووس العرفا ( ص 275 - ص 204 چاپ اول )\r\nمتوفى در سال 1293 ( تاريخ اصفهان و رى ، ص 281 ) .\r\n\r\nميرزا طاهر اصفهانى ( ص 275 - ص 204 چاپ اول )\r\nمتولد 1224 در اصفهان كه در ابتداى و با با برادرش شيخ صالح كه بعدا معلم ادبيات و شرعيات دار الفنون شد به طهران آمد و در مدرسهء دار الشفاء منزل نمود . وى پيش از برادرش درگذشت ( الذريعه ، ج 18 ص 238 ) . كتاب « گنج شايگان » او ظاهرا تقليدى است از ميرزا جعفر رياض همدانى از شعراى با كمال دورهء امير كبير و مقرب آن وزير .\r\n\r\nحاج رشيد خان بيگدلى ( ص 276 - ص 204 چاپ اول )\r\nپسر حسينعلى بيك « شرر » پسر لطفعلى بيك آذر . ابتداى تحصيل او در قم بود ، آنگاه به اصفهان رفت . در خط نستعليق و شكسته استاد بود و در طريقت مريد مشتاقعلى - شاه ( غلامرضا ) . از طرف شاه مستوفى وزارت امور خارجه و بعد رئيس عدليهء خراسان شد و در 1297 هجرى قمرى در آنجا درگذشت و در توحيدخانه دفن شد . پسرى داشت به نام عبد الحسين كه پدر لطفعلى بيگدلى آذرى باشد ( الذريعه ، ج 9 ق 2 ص 510 ) .\r\n\r\n\r\n","description":"","footnote":"\r\n( * ) اغلب كتابهايى كه به خط اوست درين سالهاى اخير تجديد طبع شده است و از آن جمله است « مرآت السفر » و « روزنامهء اردوى همايون » ( سفرنامه‌هاى ناصر الدين شاه ) كه با مقدمهء آقاى عبد الله فرادى در شرح حال كلهر و اينجانب دربارهء سفرنامه‌ها در سال 1363 به همان صورت اصلى به چاپ رسيده است .\r\n","page_name":" 792 ","page_number":382},
  {"content":"\r\n\r\n\r\nحسينقلى خان كلهر كرمانشهانى ( ص 277 - ص 205 چاپ اول )\r\nپسر مصطفى قلى خان پسر حاج شهباز خان كلهر بانى مسجد و مدرسه و حمام و واقف مستغلات بر آنها در كرمانشاه كه در 1257 درگذشت . سلطانى در 1247 متولد شد . از آثار ديگر او « تمثال البديع و نور اليقين » و « شكرستان » است . ( الذريعه ، ج 9 ق 2 ص 461 ) .\r\n\r\nميرزا جعفر همدانى ( ص 277 - ص 205 چاپ اول )\r\nشاگرد ميرزا ابو القاسم ذو الرياستين بود و پس از مرگ او به طهران آمد و مدتى منزوى بود تا اينكه امير كبير او را شناخت و به خود نزديك گردانيد . اما پس از قتل امير او نيز در جوانى درگذشت . ديوانش از روى نسخهء بهاء الدين ساعد الملك نوهء ذو الرياستين در 1313 چاپ شد .\r\nرياض در موسيقى و خط نسخ و شكسته نيز مهارت داشت . « گنج شايگان » نيز او اوست ( الذريعه ، ج 9 ق 2 ص 395 ) .\r\n\r\nميرزا اسماعيل پسر وصال شيرازى ( ص 277 - ص 205 چاپ اول )\r\nپنجمين پسر وصال ، تولد 1236 و متوفى در وباى 1286 . بلا عقب بود و اشعار پراكندهء او را برادرش يزدانى جمع كرد . ( الذريعه ، ج 9 ق 1 ص 179 )\r\n\r\nميرزا جواد اصفهانى ( ص 278 - ص 206 چاپ اول )\r\nاشاره‌اى به او و داستانى از او در تاريخ زندگى من تأليف مرحوم عبد الله مستوفى است ( ج 1 چ 2 ص 245 تا 257 ) .\r\n\r\nميرزا محمد مهدى اصفهانى ( ص 279 - ص 206 چاپ اول )\r\nاز اولاد فروغ الدين اصفهانى و پدرش ميرزا محمد باقر به جهت از نستعليق - نويسان اصفهان و از مداحان منوچهر خان معتمد الدوله ( الذريعه ، ج 9 ق 1 ص 147 )\r\n\r\n","description":"","footnote":"","page_name":" 793 ","page_number":383},
  {"content":"\r\n\r\nخود ميرزا محمد مهدى در 1213 در تبريز متولد شد و در ابتدا از مستوفيان وليعهد بود .\r\nپس از مرگ وليعهد آمد به طهران و از مستوفيان ديوان شد و در خدمت فريدون ميرزاى فرمانفرما بود . وى « تذكرة الشباب » در شرح حال خود تأليف كرده و در 1289 درگذشته است . ( الذريعه ، ج 9 ق 3 ص 825 - مكارم الاثار ج 3 ص 775 )\r\n\r\nصدر الافاضل افشار و مقويم « * » ( ص 288 - ص 213 چاپ اول )\r\nميرزا حبيب الله ارومى قره‌آغاچى كه كتاب انتقادى ديگرش « مصاب » است در مقابل « نصاب » . ( الذريعه ، ج 9 ق 4 ص 1202 )\r\n\r\nملا نوروز على بسطامى ( ص 288 - ص 214 چاپ اول )\r\nپسر محمد باقر بسطامى و پدر حاج ملا صادق معروف به فاضل و متوفى 1309 صاحب امواج البكاء چاپ 1288 ( الذريعه ، ج 2 ص 351 ) و نيز فردوس التواريخ و البداء ( الذريعه ، ج 3 ص 57 ) . وى از كودكى در مشهد بود و از شاگردان حاج ميرزا عسكرى و در احاديث و اخبار بسيار متبحر . بنا به نوشتهء مطلع الشمس ( ج 2 ص 403 ) در 1302 هجرى قمرى هفتاد و پنج ساله بوده است و ازين رو متولد 1227 مىشود نه 1237 كه در الذريعه است .\r\n\r\nحاج ملا اسمعيل واعظ ( ص 288 - ص 214 چاپ اول )\r\nپسر حاجى على اصغر دولت آبادى و از شاگردان مرحوم حاج ملا هادى ميرزا سبزوارى كه قريب بيست سال در اصفهان به تحصيل و وعظ اشتغال داشت و يك سال در شيراز مقيم بود و از آنجا به مكه و از راه نجد به عراق آمد و مدت سه سال در خدمت\r\n\r\n\r\n","description":"","footnote":"\r\n( * ) مقويم طنزى است ( پارودى ) بر تقويم ، يا بقول اعتماد السلطنه مهمل آن . مقارن مشروطيت هم « مقويم » كه شوخى و طنز نسبت به استبداد بود منتشر شد ( 1324 ق . ) و اين مقويم را در سال 1355 ش . بهرام خواجه تجديد چاپ كرد و آن را ساخته و پرداختهء قلم سرهنگ ميرزا رضا خان افشار ملقب به مترجم السلطان دانسته ( مقالهء سيد محمد على جمالزاده ، مجله آينده ، سال هشتم ، 1361 ) .\r\nآقاى يحيى ذكاء بمناسبت انتشار چاپ تازهء « مقويم » شرحى در همان مجله ( سال هفتم ص 76 - 77 ) منتشر كرد و مقويم را نوشتهء ميرزا حبيب الله نظام افشار خويش مترجم السلطان دانست .\r\n","page_name":" 794 ","page_number":384},
  {"content":"\r\n\r\nصاحب ضوابط به تكميل تحصيل مشغول شد و به قصد اصفهان حركت كرد ، ولى محبعلى خان ماكوئى او را در كرمانشاه نگاه داشت و او يك سال در آنجا بود و هم در آنجا متأهل شد و آنگاه به اصفهان رفت\r\nدر سفر ناصر الدين شاه به اصفهان امير كبير او را به طهران آورد و در طهران مقيم شد و بسبب فضل و كمال و بيان خوش مورد اقبال عمومى قرار گرفت تا اينكه حاج ملا على كنى با او بد شد و او را تكفير كرد . به اين صورت كه بنا بگفتهء يكى از ارباب اطلاع در مجلس روضه‌اى حاجى وارد شد و در حالى كه حاج ملا اسمعيل بالاى منبر مشغول صحبت بود . مردم جلوى پاى حاجى برخاستند و تعارف و صلوات و دستبوسى و اين قبيل مراسم تشريفاتى مدتى به طول انجاميد و مجلس را به‌هم زد و حاجى ملا اسمعيل بنابر ذوق ادبى و عرفانى كه داشت اين شعر حافظ را خواند :\r\n مبوس جز لب ساقى و جام مى حافظ * كه دست زهدفروشان خطاست بوسيدن \r\nاين مسئله به حاجى ملا على برخورد و همانجا رو به منبر كرده خطاب به حاج ملا اسمعيل گفت « حكمت بكفرك » و طرفداران حاجى دويدند كه حاج ملا اسمعيل را از منبر بكشند و طرفداران حاج ملا اسمعيل به طرفدارى او برخاستند و سپس مجلس بهم‌خورد و حاجى ملا اسمعيل را گريزاندند . اجراى حكم را به زن حاج ملا اسمعيل پيام فرستاد كه عده‌اى طلاب سرودخوانان او را به خانهء داماد بردند و بيچاره حاجى به تبريز رفت و تا دشمنش وفات بگيرد و پس از سرآمدن عده او را به طلبه‌اى تزويج كند و در شب عروسىشان زنده بود در آنجا مىزيست و بعد به طهران آمد و پس از عمرى دراز قريب به صد سال در جمادى الاولى سال 1312 در طهران درگذشت .\r\nسال تولد حاجى ملا اسمعيل را آقاى مهدى بامداد 1212 نوشته‌اند لكن اعتماد - السلطنه كه با او دوستى سى و پنج‌ساله داشت در تاريخ 22 رمضان 1307 مىنويسد كه او حالا نود سال دارد و بنابراين سال تولد او مىشود 1217 اعتماد السلطنه متعرض تاريخ وفات او نمىشود .\r\n\r\nحاج ميرزا احمد اصفهانى ( ص 289 - ص 214 چاپ اول )\r\nپسر ميرزا على محمد شيرازى از طايفهء زنديه كه در شش سالگى پس از برافتادن آن خاندان با كسانش به اصفهان آمد و بعدا در آنجا متأهل شد و اين پسر نصيب او گشت .\r\nحاج ميرزا احمد خيلى خوش‌صدا بود و مورد توجه غلامحسين خان سپهدار داماد فتحعلى شاه و حاكم اصفهان قرار گرفت ، بطورىكه براى مجالس تعزيهء خود در طهران هم از او دعوت مىكرد . حاج ميرزا احمد چند سال در طهران بود آنگاه به حج رفت و پس از بازگشت دوباره در اصفهان مقيم شد و در دههء ميان 1280 و 1290 درگذشت\r\n\r\n","description":"","footnote":"","page_name":" 795 ","page_number":385},
  {"content":"\r\n\r\nو جنازه‌اش را به نجف بردند . ( خلد برين ، ص 185 - 187 )\r\n\r\nميرزا على اكبر خان كرمانى ( ص 291 - ص 215 چاپ اول )\r\nپدر مرحوم سعيد نفيسى و شرح حال او مفصلا در مجلهء يادگار ( س 3 ش 4 ص 52 - 65 ) هست و نيز در مقدمهء كتاب لغت او در مقدمهء لغتنامهء دهخدا .\r\nيادداشتهاى مرحوم دكتر حسين محبوبى اردكانى به‌همين‌جا خاتمه مىيابد . متأسفانه بيمارى دو سالهء پايان زندگيش به او مجال نداد كه كار را به سرانجام برساند و نسبت به همه موارد ضرورى آنچه بايد به نگارش درآورد .\r\nغلطگيرى اين يادداشتها روز اول دىماه 1366 پايان يافت .\r\n\r\n","description":"","footnote":"","page_name":" 796 ","page_number":386},
  {"content":"\r\n . \r\n","description":"","footnote":"","page_name":" 797 ","page_number":387},
  {"content":"\r\n . \r\n","description":"","footnote":"","page_name":" 798 ","page_number":388},
  {"content":"\r\n . \r\n","description":"","footnote":"","page_name":" 799 ","page_number":389},
  {"content":"\r\n . \r\n","description":"","footnote":"","page_name":" 800 ","page_number":390},
  {"content":"\r\n . \r\n","description":"","footnote":"","page_name":" 801 ","page_number":391},
  {"content":"\r\n . \r\n\r\n","description":"","footnote":"","page_name":" 802 ","page_number":392}
  ]