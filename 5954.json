[
  {"content":"\r\nجلد دوم\r\nكمال الدين و تمام النعمة\r\nتأليف : شيخ الطائفه صدوق عليه الرحمه\r\nبا ترجمه شرح موارد مشكله\r\nبقلم آيت الله كمره اى\r\nاز انتشارات\r\nكتابفروشى اسلاميّه\r\nتهران ، خيابان پانزده خرداد شرقى ، تلفن 5621966\r\nچاپ افست اسلاميه\r\nحق چاپ محفوظ\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nنام كتاب : كمال الدين و تمام النعمه\r\nمؤلف : شيخ الطائفه صدوق رحمه الله\r\nمترجم : آيت الله حاج شيخ محمد باقر كمره اى ( ره )\r\nناشر : انتشارات اسلاميه\r\nنوبت چاپ : سوم - پاييز 1377\r\nتيراژ چاپ : 2000 جلد\r\nچاپخانه : اسلاميه\r\nصحافى : جلوه\r\nشابك : X - 021 - 481 - 964\r\nISBN : 964 - 481 - 021 - X\r\nتعريف كتاب در ضمن چند مطلب\r\n1 - سلسله سند روايت ما از چند طريق بشيخ بزرگوار صدوق ميرسد كه براى روشن شدن ذهن خوانندگان محترم يكى از آنها را در اينجا درج ميكنيم :\r\nكتاب كمال الدين و تمام النعمة را مشايخ واساتيد مفصله از طريق اجازه تا تاريخ معاصر براى من روايت كرده اند : اخبرنى شيخى واستادى المحقق الجامع للمعقول والمنقول الاقارضا الاصفهانى وشيخى وأستادى الفقيه الاصولى البارع الميرزا حسين النائينى رحمهما الله جميعا عن وحيد زمانه وعلامة أوانه الشيخ فتح الله النمازى الاصبهانى المعروف بشريعت والميرزا حسين النورى والسيد حسن بن السيد هادى والحاج سيد محمد القزوينى جميعا عن السيد مهدى القزوينى ثم الحلى عن عمة السيد باقر عن عمه بحر العلوم عن السيد حسين القزويني عن السيد الشيهد السيد نصرالله الحائرى عن العلامة المجلسى عن المولى محسن المعروف بالفيض عن استاده الحكيم الالهى فخر الطائفة الحقة المولى صدرا عن استاده السيد محمد باقر المعروف بداماد عن خاله عبد العالى الكركى عن الشيخ العالى في الاسناد ملحق الاحفاد بالاجداد على بن هلال الجزائرى عن الشيخ بن فهد الحلى عن علي بن الخازن عن الشهيد محمد بن مكى عن العلامة قطب الدين البويهى صاحب المحاكمات وشارح المطالع و الشمسية عن العلامة حسن بن يوسف عن استاده استاد البشر و أفضل من سلف و غير الخواجه نصير الدين محمد المحقق الطوسى عن والده محمد عن السيد الجليل السيد فضل الله الراوندى عن السيد عماد الدين أبي الصمصام ذى الفقار الحسنى عن الشيخ أبي جعفر الطوسى عن الشيخ أبي عبدالله المفيد عن استاده الشيخ أبي جعفر محمد بن علي بن موسى الصدوق عليه - الرحمة والرضوان .\r\n2 - كتاب كمال الدين و تمام النعمة كه معروف با كمال الدين صدوق است در 1301 هجرى قمرى بعنوان خيريه بهزينه مرحوم حاجى علينقى كاشانى چاپ سنگى شده است ، نسخ چاپ سنگى نامبرده ، هم كمياب است و هم بسيار مغلوط و تا آنجا كه كوشش ما بهمراهى جناب آقاى آقا سيد اسمعيل كتابچى مدير محترم كتابفروشى اسلاميه نتيجه داد به چند نسخه خطى دست يافتيم كه در ميان آنها سه نسخه قابل توجه شد .\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n1 - نسخه خطي كتابخانه مركزى دانشگاه كه در تاريخ 1060 هجرى با خط نسخ خوب نوشته شده است و تصحيح و مقابله شده است ولى استفاده از آن نسخه براى ما مشكل بوده\r\n2 - نسخه خطى مصحح ديگر كه در تاريخ 1077 هجرى بامضاى أبو طالب الحسينى نوشته شده است و با دقت تصحيح و مقابله شده اين كتاب از كتابخانه شخصى آقاى آقا سيد شهاب الدين مرعشى حفظه الله دريافت شد و در صفحه سوم آن به خط نوسينده اين عبارت موجود است . ترجمه روز يكشنبه 28 ماه شعبان سال 1078 به نوشتن اين كتاب آغاز نمودم و روز يكشنبه نهم رجب 1081 بپايان رسيد و روز سه شنبه غره ماه رمضان المبارك سال 1081 مقابله آن را آغاز نمودم و روز سه شنبه هفتم شوال 1081 از آن فارغ شدم و مقصودم از نوشتن اين كتاب و مقابله آن همان خدمت به صاحب الامر عليه السلام و اميد تقرب به خدا و انتظار فرج و ظهور آن حضرت است و أما أبو طالب الحسيني در صفحه آخر ورق 226 نوشته است وقع الفراغ من تسطيره بعون الله و حسن تيسيره على يمين الراجى عفوالله الغفور المتعال أبو طالب بن محمد هاشم بن عبدالله الحسينى القتال - در حاشيه نوشته است خط سيد هاشم فتال از علماء نجف وجد سادات فتال مىباشد در صفحه 1 اين عبارت موجود است ترجمه نسخه هائى كه اين نسخه با آن مقابله شده است .\r\n1 - نسخه عالى حضرت استاد دام ظله\r\n2 - نسخه سيد مخدوم سيد عبدالكريم سلمه الله\r\n3 - نسخه مولانا عليرضا الشهير بتجلى\r\n4 - نسخه حاج الحرمين حاج محمد باقر خواجه خليل\r\n5 - نسخه شيح عبد النبى\r\nاين نسخه مختار است و نويسنده رنج فراوانى روى آن كشيده و نسخه بدل زيادى درج كرده و يك قسمت نسخه بدل ها را با قلم قرمز و اعراب و نقطه گزارى روى كلمات تشخيص داده و بسيار كم غلط است .\r\n3 - يك نسخه خطى كه در تاريخ 1051 هجرى نوشته شده است و در كتابخانه شخصى ثقة الاسلام آقاى آقا سيد محمد على صدر الحفاظ آستانه مقدس حضرت عبدالعظيم عليه السلام موجود است و بسيار مايه تشكر است كه اين نسخه را در دسترس قرار دارند و در مقابله كتاب معاونت نمودند اين نسخه در 454 صفحه بقطع وزيرى و خط نسخ زيبا نوشته شده است و در آخر جلد\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nدوم آن را چنين تعريف كرده است .\r\nقد تشرف باتمامه العبد الفقير الحقير المذنب الراجى عفوربه الغفور الرحيم الغني الوفى محمد بن يوسف بن محمد قاسم النجفى النظنزى مسكنا ومولدا لفا ونشرا مرتبا في أشرف الاماكن النجف الاشرف و در حاشيه صفحه آخر چنين نوشته است - ترجمه\r\nمن مشرف شدم بمقابله اين كتاب از اول تا آخر به اندازه وسع و طاقت با نسخه اى كه از روى آن استنساخ كردم و نسخه ديگرى كه خالى از غلط نبود .\r\nدر اين نسخه بابها و عناوين آن را به خط قرمز و درشت ثبت كرده ولى شماره بابها ذكر نشده است .\r\n3 - براى آنكه خوانندگان در پيچ و خم نسخه بدلهاى متعدد گرفتار نشوند از ضبط آنها صرفنظر كرديم و از ميان اين نسخه ها عبارت روشن تر و صحيح تر را انتخاب نموديم و ضبط كرديم و اختصار و جانب معنا را بيشتر رعايت نموديم زيرا ضبط نسخه بدلها براى عموم فائده اى ندارد و اشخاص متتبع و خورده بين بايد به خود اين نسخه ها مراجعه كنند .\r\n4 - موضوعى كه بسيار مبهم و مورد اختلاف نسخه ها است شماره ابواب كتاب است در نسخه چاپى غيبت ادريس نبى را باب دوم به حساب آورده و در نظر گرفتار است كه باب اول كتاب در سابق گذشته است ولى در مطالب پيش كه قريب خمس مجموع كتاب است عنوان باب اول را ضبط نكرده است و معين نكرده كه باب اول كتاب از كجا شروع شده فقط به حساب اينكه در ضمن مطالب گذشته ذكر غيبت آدم عليه السلام شده است در نظر گرفته است كه غيبت آدم باب اول كتابست و به اين حساب غيبت ادريس باب دوم محسوب مىشود و نسخه اى هم بدست نداده كه اين شماره را از آن نقل كرده باشد همين قدر معلوم است كه اين شماره بعنوان تصحيح وارد كتاب شده است ولى در نسخه مصحح باب غيبت ادريس را باب اول شمرده است و به همين شماره پيش رفته است تا باب نوادر كه باب شصت و چهارم و خاتمه كتابست و در فهرستى هم كه اول كتاب تنظيم كرده است همين حساب را منظور نموده است و در حقيقت كليه مطالب پيش از غيبت ادريس را مقدمه كتاب به حساب آورده با اينكه در نسخ براى آن عنوان مقدمه و عنوان ديگرى هم ذكر نشده است .\r\nدر نسخه 3 كه در تاريخ 1051 نوشته شده و با دو نسخه ديگر مقابله شده است لفظ باب و شماره اى ذكر نشده فقط همان عناوين أبواب برنك ديگر و خط درشت ثبت شده است و\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nبعلاوه در پايان و آغاز بابها هم اختلافى مشاهده مىشود چنانچه در نسخه مصحح داستان كعب الاحبار يهود كه در نسخه چاپى و بسيارى از نسخ موجود نيست و داستان سيف بن ذى يزن را تتمه باب سيزدهم دانسته و در نسخه چاپى داستان سيف ذى يزن را باب مستقلى شمرده است و چون اين باب بندى و شماره از نظر معنا چندان تأثيرى ندارد و در كتاب عنوان مقدمه اى نشده ما نظر مصحح نسخه چاپى را ترجيح داديم و باب غيبت ادريس را باب دوم شماره نهاديم و ما سبق را بعنوان باب غيبت آدم عليه السلام در نظر گرفتيم و به پيروى از مصنف عنوانى براى آن درج نكرديم\r\nمقدمه جلد دوم كتاب كمال الدين چاپ 1\r\nرموز است يا حقايق\r\nآنچه مرحله ايمان را از عقائد عمومى و عادى ديگر جدا ميسازد و به پيروان خود روحيه مخصوص مى بخشد وسعت نظريست كه انسان را بيك سلسله امورنامرئى پاى بند مينمايد و اسباب و علل عادى و معمولى را تحت الشعاع قرار ميدهد و چون توجيه و فهم اين حقايق براى افكار عمومى آسان نيست اين سلسله امور را بعنوان معجزات يا كرامات يا امور ما فوق الطبيعه ناميده اند و مخصوصا در عموم اديان و تشريعات الهيه داراى فصل بخصوصى هستند و جزء برنامه تعليمات عاليه دين مقرر شده اند .\r\nدر خقيقت اين فصل مخصوص يك آزمايش بزرگى است براى موضوع ايمان باطنى و عقيده معنوى كه اساس دينداريست و موضوع دين را از دستورات قانونى مدنى معمولى در طبقات مختلف بشرى جدا ميسازد وقتى تاريخ اجتماعى بشر را ورق مىزنيم براى رهبرى يك اجتماع بشرى بدستورات كلى و متعددى برخورد ميكنيم كه هر كدام در عصر خود و در نوع خود يك نحوه اداره اجتماع انسانى بوده اند .\r\nدستورات يا ساى چنگيز ، كد ناپلئون ، و كتابهاى ضخيم قوانين مدنى كه امروز در كشورهاى متعدد بزرگ و كوچك جهان معمول است و حافظ اجتماع هر دسته از مردم است همه داراى هدف مشتركى بوده اند كه اداره موقت يا دائم اجتماع جزئى يا كلى بشر باشد ولى هميشه در نيمه راه ماند اند و دچار كم و زياد و زوال گرديده اند ولى همه اين قوانين مختلف و گوناگون از روح معنويت كه خصيصه ايمان است عادى بوده .\r\nقرآن مجيد در تعليمات خود داراى يك سلسله امور معنويست كه شالوده ايمان و عقيده پيروان آن مىباشد و بطور فهرست وقتى ملاحظه كنى در سوره مباركه بقره داستان كشتن\r\n","description":"","footnote":"","page_name":" تعريف الكتاب 5 ","page_number":5},
  {"content":"\r\nگاو در بنى اسرائيل نزول من و سلوى ، داستان ذبح طيور حضرت ابراهيم خليل الرحمن تا برسد بسوره كهف داستان ذو القرنين و ساختن سد يأجوج و مأجوج و در سوره نمل داستان جلب تخت بلقيس از يمن به بيت المقدس يك قسمت مهم از تعليمات عاليه قرآنست كه بايد گفت اينها رموزيست براى آشنا كردن مردم بعالم فوق طبيعت يا حقائقى است كه تنها قرآن مجيد بى اعتنا باستنكار كوته نظران در مقام بيان آن بر آمده است و هزارها و مليونها مردم را بر اثر تأثير روح ايمان بدانها رهبرى كرده است .\r\nموضوعى كه قابل توجه است اينست كه در اين مرحله چون بكتب عهدين كه شامل قسمتى از تاريخ پيغمبرانست مراجه شود فاقد بسيارى از اين رموز و حقائق است و اين خود دليل بر آنست كه اين كتب از نظر تعليمات ايمانى ناقص است و آن جرئت و شهامت و حسن اعتماد را نداشته اند كه بى پروا صريح اين حقائق را بمردم اعلام كنند عجب در اين است كه پاره اى كوته نظران ممكن است بوسيله تعرض قرآن مجيد براى اين گونه رموز و حقائق غير متعارفه در مقام خرده گيرى برايند و اين گونه تعليمات قرآن مجيد را مورد انتقاد قرار دهند و گويند اينها مطالبى استكه با منطق علوم طبيعيه راه اثباتى ندارد و يا مورد آزمايش قرار نگرفته است و باور كردنى نيست ولى چون درست انديشه كنى بايد گفت تعرض قرآن براى اين مطالب شاهكار بزرگى است از أنظر صراحت و شهامت منطق قرآن نسبت باعتماد باصول تعليمات خود قرآن با يك لهجه صريح و بر كنار از ترديد و دودلى اين مطالب را مورد بحث قرار داده است و همان مردم دوران جاهليت را كه دلى تيره و روحى مشوش داشته اند با اين امور آشنا كرده و كم و بيش آنها را به اين حقائق معتقد نموده و با اين رموز آشنا ساخته اين فكر بسيار غلطى استكه كسى تصور كند قرآن مجيد در تعليم اين مطالب مرموز و دور از باور از سادگى يا نادانى عرب جاهلى استفاده كرده است زيرا طرح يك مطالب دور از حس و بر كنار از مبادى طبيعت در برابر مردمى امى و به كلى جاهل بسيار خطرناكتر و مشكل تر است از طرح آن در برابر يك مردم چيز فهم و درس خوانده و آشنا با يك حقائق علمى براى اينكه افراد نادان و درس نخوانده در برابر عرضه هر گونه موضوع دور از باوريك انكار صريح و توأم باتمسخر و استهزاء تحويل خواهند داد و بهيچوجه در مقام كاوش و بحث از حقيقت نيستند ، بر عكس مردم دانشمند و تجربه آموخته در برابر اظهار هرگونه نظرى كه امكان صحت داشته باشد بردبار و كنجكاو مبشوند و در مقام تحقيق و بررسى برميآيند روى همين اصل هميشه قرآن تكيه بعلم\r\n","description":"","footnote":"","page_name":" تعريف الكتاب 6 ","page_number":6},
  {"content":"\r\nو دانش كرده و در برابر غوغاى عوام و انكار عموم علم و دانش و دانشمندان و درس خوانده ها را ميان خود و نادان براى حكميت دعوت كرده است چنانچه در آيه آخر سوره رعد ميفرمايد آنچنان كسانى كه كافرند ميگويند تو فرستاده و پيغمبر نيستى بگو ميان من و شما براى گواهى بس است همان خدا و كسى كه علم كتاب دارد .\r\nمعجزات ايمان و معجزات دانش\r\nامروز علم و دانش بشرى بيانه اى رسيده استكه امور فوق تعقل ما مردم قرون گذشته را از خود نشان ميدهد بلكه كار را به جائى رسانيده استكه پاره اى از محالات علمى بشر قرون گذشته را ممكن و عملى كرده است و در رأس اين گونه مطالب خرق فضاء و ارتباط موشكى باكره ماه و فوق آنست كه ما از نسخ اين امور بمعجزات دانش تعبير ميكنيم\r\nتعجب آنست كه معجزات دانش در دست يكعده متخصص استكه هنوز شماره آنها از شماره پيغمبران خدا بسيار كمتر است ولى بمحض اينكه اينها يك معجزه علمى را اعلام ميكنند همه شنوند گان كه بهيچوجه از اصول و حقائق آن اطلاع ندارند صددر صدباور ميكنند و بر آن ترتيب اثر مينمايند با آنكه نه آن را ديده اند و نه باصول آن آشنا هستند ولى نسبت باعلاميه هاى يكعده بيشترى متخصصين روحانى كه پيغمبران و امامان باشند دچار ترديد و بسا در مقام انكار برآيند ، اگر واقعا فرق اين دو موضوع را از آنها بپرسى خواهند گفت براى اينستكه اعلاميه هاى دانشمندان مسبوق بنمودن شواهد و نشانه هاى محسوس است اختراعات برق و بخار و صنايع ديگر آنان دليل است كه فرمولهاى اتمى و موشكهاى ماه نشين و سياره نشان آنها درست است اگر چنين باشد گواه صدق و راستي در دعوت پيغمبران و پيغمبران و پيشوايان دينى بسيار بيشتر است و اموريكه بطور تحقيق از آنها ديده شده و صحت آن بوقوع پيوسته است صدها و هزارها است و رتبه تخصص آنان در امور معنوى روشن است و بايد بگفته هاى آنها نسبت بموارد تخصص ايشان ارج نهاد و باور كرد .\r\nاين مقدمه براى آنست كه در ضمن فصول و ابواب جلد دوم ترجمه و شرح كمال الدين در ضمن اخبار مندرجه و تواريخ منقوله مسائلى است كه با روح ايمان سرو كار دارد و بايد مورد تأمل و بررسى دقيق قرار گيرد و در ضمن اخبارى راجع بدجال و معمرين جمع آورى\r\n","description":"","footnote":"","page_name":" تعريف الكتاب 7 ","page_number":7},
  {"content":"\r\nشده است كه صرفا به منظور الزام مخالفين و منكرين است و بهيچوجه مصنف كتاب اعلى الله مقامه آنها را مورد اعتماد نشناخته است و در مسائل خود به آنها تكيه نكرده است و گو اينكه برخى از آنها اغراق آميز باشد با صرف افسانه به نظر آيد ولى نبايد از اين راه در مقام انتقاد بر آمد و هدف اصلى اين كتاب را ضعيف شناخت بلكه بايد متوجه نظر مصنف شد و دانستكه براى چه و بچه منظور اين گونه مطالب را طرح كرده است .\r\n","description":"","footnote":"","page_name":" تعريف الكتاب 8 ","page_number":8},
  {"content":"\r\nترجمه كتاب\r\nكمال الدين و تمام النعمة\r\nجلد دوم\r\nتأليف : شيخ الطائفه صدوق عليه الرحمه\r\nبا ترجمه شرح موارد مشكله\r\nبقلم آيت الله كمره اى\r\nاز انتشارات\r\nكتابفروشى اسلاميّه\r\nچاپ اسلاميه\r\n","description":"","footnote":"","page_name":" 1 ","page_number":9},
  {"content":"\r\nبنام خداوند بخشاينده مهربان\r\nستايش مر پروردگار جهانيانراست و رحمت فرستد خدا بر آقاى ما محمد و خاندان پاكش\r\n\r\n( باب سى و چهارم ) در آنچه از امام صادق جعفر بن محمد ( ع ) روايت شده است در نص بر قائم ( ع ) و ذكر غيبت او كه دوازدهمين امامان است .\r\nابو جعفر محمد بن على بن حسين بن موسى بن بابويه قمى مصنف اين كتاب گويد :\r\n1 - صفوان بن مهران از امام ششم جعفر بن محمد عليه السلام روايت كرده است كه فرمود كسى كه به همه امامان اقرار آورد و مهدى را انكار كند چون كسى است كه به همه پيغمبران اقرار آورد و نبوت محمد ( ص ) را انكار كند به آن حضرت عرض شد مهدى از فرزندان شما كيست ؟ فرمود پنجمين پسر از هفتمين امام شخص وى از شما پنهان مىشود و براى شما روا نباشد نام او را ببريد .\r\n","description":"","footnote":"","page_name":" 2 ","page_number":10},
  {"content":"\r\n2 - امام ششم فرمود چون در سلسله امامان سه نام محمد و على و حسن دنبال هم آمد چهارمى قائم موعود باشد .\r\n3 - ابى الهيثم تميمى از امام ششم روايت كرده است كه فرمود چون سه نام محمد و على و حسن پى در پى شد چهارمى قائم آنان باشد .\r\n4 - مفضل بن عمر گويد شرفياب حضور آقاى خود جعفر بن محمد ( ع ) شدم و عرضكردم اى آقاى من كاش در باره جانشين خود بما سفارشى مىفرمودى ، فرمود اى مفضل پس از من فرزندم موسى امام است و خلف مأمول و منتظر آن كه خروج كند م ح م د پسر حسن بن على بن محمد بن على بن موسى باشد .\r\n5 - ابراهيم كرخى گويد شرفياب حضور امام ششم جعفر بن محمد الصادق ( ع ) شدم و براستى نزد آن حضرت نشسته بودم كه ابو الحسن موسى بن جعفر كه هنوز پسر بچه اى بود وارد شد من برخاستم و او را بوسيدم و نشستم امام ششم فرمود اى ابراهيم هم او است كه پس از من امام تو است هم او است كه مردمى در باره او به هلاكت رسند و مردمى ديگر بسعادت رسند خدا كشنده او را لعنت كند و عذاب روحش را دو چندان نمايد آگاه باش كه محققا خدا از صلب او بهترين اهل زمين معاصر او را بيرون آورد هم نام جدش باشد و وارث علم و احكام و فضائل او و معدن امامت و رأس حكمت بود و پس از\r\n","description":"","footnote":"","page_name":" 3 ","page_number":11},
  {"content":"\r\nشگفتيهاى نوين و كرامات جبار بنى فلان از روى حسد او را بكشد ولى خدا كار خود را بنهايت رساند و اگر چه مشركان را بد آيد و از صلب او تتمه دوازده امام را كه مهدى باشند در آورد و آنان را به كرامت خود مخصوص سازد و در دار القدس خويش جاى دهد هر آنكه بدوازدهمين آنان اقرار آورد چون كسى باشد كه پيش رسول خدا شمشير آخته و از آن حضرت دفاع كرده ، گويد مردى از دوستان بنى اميه وارد شد و حضرت سخن خود را بريد و من يازده بار ديگر خدمت آن حضرت برگشتم و مقصودم آن بود كه آن سخن را تمام كند و فرصت بدستم نيامد و چون در سال آينده حضور آن حضرت رسيدم نشسته بود فرمود اى ابراهيم او است كه گرفتارى شيعيان را بعد از سختى و بلاى طولانى و ناله و ترس فرج بخشد اى ابراهيم خوشا بر كسى كه آن زمان را دريابد من بمژده اى كه دلچسبتر و روشنى بخشتر براى ديده باشد از اين مژده برنگشته بودم\r\n6 - سماعة بن مهران گويد من با ابو بصير و محمد بن عمران آزاد كرده امام پنجم در مكه منزل او بوديم كه محمد بن عمران گفت من از امام ششم شنيدم مىفرمود ما دوازده امام مهدى باشيم ابو بصير گفت تو را به خدا اين را از امام ششم شنيدى ؟ يك بار يا دو بار سوگند خورد كه من آن را از امام ششم شنيدم ابو بصير گفت ولى به خدا قسم من آن را از امام پنجم شنيده‌ام - اين حديث بسند ديگر هم روايت شده است .\r\n","description":"","footnote":"","page_name":" 4 ","page_number":12},
  {"content":"\r\n7 - مفضل بن عمر گويد امام صادق جعفر بن محمد فرمود بدرستى كه خداى تبارك و تعالى چهارده هزار سال پيش از آفرينش خلقش چهارده نور آفريده است كه آنها ارواح ما هستند ، عرض شد يا ابن رسول الله آن چهارده كيانند ؟ فرمود محمد ( ص ) و على و فاطمه و حسن و حسين و امامان از فرزندان حسين كه آخرين آنها همان قائمى است كه از غيبتى طولانى قيام كند و دجال را بكشد و زمين را از هر جور و ستمى پاك كند .\r\n8 - امام ششم عليه السلام در تفسير قول خداى عز و جل ( در سوره انعام آيه 158 روزى كه بيايد بعضى از آيات پروردگارت ايمان در آن روز به كسى كه پيش از آن ايمان نداشته سودى ندهد - فرمود آيات امامان باشند و آيه منتظره قائم عليه السلام است در آن روز ايمان كسى كه پيش از قيام او به شمشير ايمان نداشته سودى ندهد و اگر چه بپدران گذشته او ايمان داشته .\r\n9 - تميم بن بهلول گويد من از عبد الله بن ابى هذيل پرسيدم امامت براى چه كسى ثابت است و نشانه‌هاى امام بر حق چيست ؟ گفت دليل بر امامت و حجت بر مؤمنان و قيم امور مسلمانان و گوينده قرآن\r\n","description":"","footnote":"","page_name":" 5 ","page_number":13},
  {"content":"\r\nو داناى به احكام برادر پيغمبر و خليفه او بر امت و وصى او و ولى او است بر آنها آنكه نسبتش بوى چون نسبت هارونست بموسى و از طرف خدا واجب است اطاعت او :\r\n1 - بگفته خدا ( در سوره نساء آيه 59 ) اى كسانى كه گرويديد اطاعت كنيد خدا را و اطاعت كنيد رسول خدا را و اولو الامر خودتان را .\r\n2 - بقول خداى عز و جل در سوره مائده آيه 55 همانا ولى شما خداست و رسولش و آنان كه گرويدند آن كسانى كه نماز را برپاداشتند و زكات دادند در حالى كه در ركوع بودند .\r\n3 - او است كه در روز غدير خم بولايتش دعوت شده و امامتش ثابت گرديده است بگفتار رسول خدا ( ص ) از جانب خدا كه خطاب بهمهء مسلمانان فرمود :\r\nآيا من از خودتان بشما اولى و احق نيستم ؟ گفتند بلى فرمود هر كه را من مولا و آقا هستم على عليه السلام مولا و آقاى او است ، بار خدايا دوستش را دوست دار و دشمنش را دشمن دار يارش را يار باش و واگذارش را واگذار و فرمانبرش را عزت بده ، اين على ابن ابى طالب امير مؤمنان و امام متقيان و پيشرو دست و روسفيدان و افضل وصيان و بهترين مردم پس از رسول پروردگار جهانيانست و پس از وى حسن است و سپس حسين ( ع ) دو سبط رسول خدا و دو فرزند بهترين زنان سپس على بن الحسين - محمد بن على - جعفر بن محمد - موسى بن جعفر - على بن موسى - محمد بن على - على بن محمد - حسن بن على - محمد بن الحسن صلوات الله عليهم كه تا امروز يكى بعد از ديگرى بوده‌اند براستى آنها خاندان رسولند و معروف بوصايت و امامت در هر عصر و زمان و هر وقت و اوانى و براستى آنان عروة الوثقى و ائمه هدى و حجت بر اهل دنيا باشند تا خدا وارث زمين و اهلش گردد ، هر كس مخالف آنها باشد گمراه و گمراه كننده و تارك حق و هدايت است همان آنانند كه\r\n","description":"","footnote":"","page_name":" 6 ","page_number":14},
  {"content":"\r\nقرآن را تعبير توانند و از پيغمبر باوضوح سخنگو باشند هر كس بميرد و آنها را بامامت نشناسد چون زمان جاهليت مرده است براستى ورع ، عفت ، صدق ، صلاح ، اجتهاد ، اداء امانت به نيك و بد ، طول سجود شبزنده دارى و بر كنارى از محرمات و انتظار فرج با صبر و خوشصحبتى و خوش همسايگى در آنها ثابت بود تميم بن بهلول گويد اين حديث را ابو معاوية از اعمش از جعفر بن محمد ( ص ) در موضوع امامت عينا براى من روايت كرد .\r\n10 - مفضل بن عمر از امام ششم روايت كرده است كه فرمود نزديكترين و پسنديده ترين حالت بندگان بخداى عز و جل آنگاه است كه حجت خدا ناپديد گردد و بر آنها آشكار نباشد و جايش را ندانند و با اين حال بدانند كه احجج و بينات خدا از ميان نرفته است در اين وقت هر بام و شام در اميد فرج باشيد ، سخت ترين خشم خدا بر دشمنانش آنگاه باشد كه حجت خدا ناپديد شود و بر آنها آشكار نباشد ، خدا دانسته است كه دوستانش در شك نيفتند و اگر ميدانست كه شك ميكنند يك چشم بهم زدن حجت خود را از آنان نهان نميداشت ، اين در موقعى باشد كه سر كار بدترين مردم باشند .\r\n11 - مفضل بن عمر گويد شنيدم امام صادق مىفرمود هر كس بانتظار ظهور امام بميرد چون كسى باشد كه در خيمه مخصوصى قائم با او باشد نه بلكه چون كسى است كه در خدمت رسول خدا ( ص ) شمشير زده باشد .\r\n","description":"","footnote":"","page_name":" 7 ","page_number":15},
  {"content":"\r\n12 - امام صادق فرمود هر كس بامامت پدرانم و فرزندانم معترف باشد و فرزندم مهدى را منكر شود چون كسى باشد كه به همه پيغمبران اعتراف كند و نبوت محمد ( ص ) را منكر باشد ، عرضكردم اى آقاى من فرزندت مهدى كيست ؟ فرمود پنجمين پسر هفتمين امام كه شخص وى از شما نهان گردد و نامش را نتوانيد برد .\r\n13 - ابو بصير گويد از امام ششم شنيدم ميفرمود از ما دوازده مهدى باشد كه شش از آنها گذشته است و شش ديگر باقى است و خدا با ششمين آنچه دوست دارد عمل كند - در روايت ابى حمزه فرمود از ما دوازده مهدى باشد\r\n14 - سماعة بن مهران گويد من و ابو بصير و محمد بن عمران آزاد كرده امام پنجم در مكه درون يك منزل بوديم ، محمد بن عمران گفت من از امام ششم شنيدم مىفرمود ما دوازده محدث « 1 » باشيم ابو بصير گفت تو را به خدا اين را از امام ششم شنيده اى ؟ دو بار سوگند خورد كه آن را از وى شنيده .\r\n\r\n","description":"","footnote":"\r\n« 1 » محدث اسم مفعول است يعنى كسى كه حديث به او القاء شود و منظور از آن اينست كه ائمه با فرشتگان رابطه دارند و اگر چه مانند پيغمبر خود آنها را در سرشت اصلى نمىبينند ولى سخن آنها را مىشنوند و از آنها دريافت حقائقى ميكنند و اين كنايه از يك مقام معنويست كه يكدرجه از مقام نبوت فروتر است و اين لفظ به اين معنا يكى از القاب مخصوص امامت محسوب مىشود\r\n","page_name":" 8 ","page_number":16},
  {"content":"\r\n15 - مضمون آن طبق حديث 10 است كه بيان شد .\r\n16 - بمضمون حديث 15 است .\r\n17 - عبد الله بن سنان گويد از امام ششم شنيدم مىفرمود در امام قائم شباهتى بموسى بن عمرانست گفتم چه شباهتى بموسى بن عمران دارد ؟ فرمود در نهانى ولادتش و پنهانى از مردم خود ، عرضكردم موسى بن عمران چند از قوم خود و خاندان نهان بود ؟ فرمود بيست و هشت سال .\r\n18 - داود بن كثير رقى از امام ششم در تفسير قول خداى عز و جل * ( الَّذِينَ يُؤْمِنُونَ بِالْغَيْبِ ) *\r\n","description":"","footnote":"","page_name":" 9 ","page_number":17},
  {"content":"\r\nروايت كرده است كه فرمود كسى كه ايمان بقيام قائم دارد و او را حق ميداند .\r\n19 - يحيى بن ابى القاسم گويد از امام ششم از تفسير قول خداى عز و جل * ( الم ذلِكَ الْكِتابُ لا رَيْبَ فِيه هُدىً لِلْمُتَّقِينَ الَّذِينَ يُؤْمِنُونَ بِالْغَيْبِ ) * پرسيدم فرمود متقين شيعيان على عليه السلام هستند و غيب هم امام غائب است و دليل آن گفتار خداى عز و جل است ( در سوره يونس آيه 20 ) ميگويند آيا آيه اى از طرف پروردگارش نر او نازل نشود ؟ بگو همانا غيب از آن خدا است شما منتظر باشيد براستى منهم با شما از منتظرانم .\r\n20 - سدير گويد از امام ششم شنيدم مىفرمود براستى در قائم شباهتى است از يوسف گفتم گويا حيرت او با غيبت او را ياد ميفرمائيد ؟ فرمود اين امت همانند خنازير منكر نباشند كه برادران يوسف پيغمبرزاده و اسباط بودند با آنكه برادر يوسف بودند با او تجارت كردند و خريد و فروش كرديد و او را نشناختند تا خودش گفت كه من يوسفم اين امت چرا انكار كنند كه خداى عز و جل در يك وقتى از اوقات اراده كند كه حجت خود را پنهان نگهدارد ، يوسف پادشاه مصر بود و فاصله او با پدرش هيجده روز راه بود اگر خدا ميخواست جاى او را بوى نشان ميداد به خدا وقتى مژده وى به يعقوب رسيد نه روزه اين راه را درنورديد و از بيابان خود بمصر آمد ، اين امت چرا منكرند كه خداى عز و جل با حجت خود آن كند كه با يوسف كرد امام در بازارهاى آنان بگردد و بر فرش آنها گام نهد و او را نشناسند\r\n","description":"","footnote":"","page_name":" 10 ","page_number":18},
  {"content":"\r\nتا خدا اجازه دهد كه خود را معرفى كند چنانچه بيوسف اجازه داد و به آنها گفت آيا ميدانيد در نادانى با يوسف چه كرديد ؟ گفتند گويا تو خود يوسف باشى ؟ ! گفت من يوسفم و اين برادر منست .\r\n21 - امام صادق فرمود آرى به خدا هر آينه مهديتان از شما نهان شود تا نادان شما گويد براى خدا بآل محمد نيازى نيست سپس چون تير شهاب پيش آيد و زمين را پر از عدل و داد كند چنانچه پر از جور و ستم شده است .\r\n22 - سيد بن محمد حميرى در ضمن حديثى طولانى گويد به امام صادق جعفر بن محمد ( ع ) گفتم يا ابن رسول الله براى ما اخبارى از پدرانت در باره غيبت و درستى آن روايت شده است به من خبر بده كه بكدام امام تطبيق مىشود ؟ فرمود غيبت محققا در باره ششمين فرزند من باشد كه دوازدهمين امامان رهبر است پس از رسول خدا ( ص ) كه اول آنها على بن ابى طالب است و آخرشان قائم بالحق بقية * ( الله فِي الأَرْضِ ) * و صاحب الزمان است . به خدا اگر در غيبت بماند آن اندازه كه نوح در قوم خود ماند از دنيا نرود تا ظهور كند و زمين را پر از عدل و داد نمايد چنانچه پر از جور و ستم شده است .\r\n23 - زرارة بن اعين گويد از امام ششم شنيدم مىفرمود براى قائم پيش از آنكه قيام كند غيبتى باشد ، عرضكردم براى چه ؟ فرمود ميترسد و به شكم خود اشاره كرد سپس فرمود اى زرارة او است منتظر و\r\n","description":"","footnote":"","page_name":" 11 ","page_number":19},
  {"content":"\r\nاو است كه مردم در باره ولادتش شك كنند برخى گويند در شكم است ، برخى گويند غائب است ، جمعى گويند متولد نشده ، بعضى گويند دو سال پيش از وفات پدرش متولد شده جز آن نيست كه خدا دوست دارد شيعه را امتحان كند در اين وقت باطلجويان در شك افتند ، زراره عرضكرد قربانت اگر آن روزگار را دريافتم چه كنم ؟ فرمود اى زراره اگر آن روزگار را دريافتى به اين دعا مداومت كن اللهم عرفنى نفسك فانك ان لم تعرفنى نفسك لم اعرف نبيك اللهم عرفنى رسولك فإنك ان لم تعرفنى رسولك لم اعرف حجتك اللهم عرفنى حجتك فانك ان لم تعرفنى حجتك ضللت عن دينى « 1 » سپس فرمود اى زراره بناچار پسر بچه اى در مدينه كشته شود ، گفتم قربانت آنست كه لشكر سفيانى او را بكشند ؟ فرمود نه لشكر بنى فلان او را بكشند بيرون آيد تا در مدينه در آيد مردم ندانند براى چه وارد شده است آن پسر بچه را ميگيرد و ميكشد و چون بستم و عدوان او را كشت خداوند عز و جل به آنها مهلت ندهد در اين وقت متوقع فرج باشيد - همين حديث را محمد بن حسن بسند خود از زراره روايت كرده است و محمد بن ابراهيم بن اسحق هم بسند خود روايت كرده است .\r\n\r\n","description":"","footnote":"\r\n« 1 » بار الها خود را به من بشناسان زيرا اگر تو خود را نشناسانى رسولت را نشناسم بار الها رسولت را به من بشناسان زيرا اگر رسولت را به من نشناسانى حجت تو را نشناسم بار خدايا حجت خود را به من بشناسان زيرا اگر خود را نشناسانى من از دينم گمراه ميشوم\r\n","page_name":" 12 ","page_number":20},
  {"content":"\r\n24 - هانى بمانى گويد امام ششم به من فرمود براى صاحب اين امر غيبتى است بايد هر بنده اى تقوى پيشه كند و بدين خود بچسبد .\r\n25 - امام ششم فرمود على بن ابى طالب با رسول خدا ( ص ) در غيبتى بسر برد كه هيچ كس ندانست .\r\n26 - عبد الحميد بن ابى ديلم طائى گويد امام ششم به من فرمود اى عبد الحميد بن ابى الديلم براستى براى خداى تبارك و تعالى رسولانى است آشكار و رسولانى نهان چون از او به حق آشكارها درخواست كنى به حق نهانىها هم درخواست كن\r\n27 - امام ششم فرمود رسول خدا در مكه پنج سال پنهان و ترسان گذراند و امر خود را آشكار نساخت تنها على ( ع ) و خديجه با او بودند سپس خدا بوى دستور داد كه اظهار دعوت كند بدان چه مامور شده و رسول خدا ( ص ) آشكار شد و اظهار نبوت كرد ، در خبر ديگر آمده است كه سه سال در مكه پنهان بود\r\n","description":"","footnote":"","page_name":" 13 ","page_number":21},
  {"content":"\r\n28 - عبد الله بن على حلبى گويد از امام ششم شنيدم ميفرمود بعد از آنكه وحى براى رسول خدا آمد سيزده سال در مكه بود كه سه سالش پنهان و ترسان بود و اظهارى نميكرد تا خدا به او دستور داد كه بدان چه مامور شده آشكار كند در اين وقت اظهار دعوت كرد\r\n29 - عمر بن صالح سابرى گويد از امام ششم در باره اين آيه 24 سوره ابراهيم * ( أَصْلُها ثابِتٌ وَفَرْعُها فِي السَّماءِ ) * پرسيدم ، فرمود اصلش رسول خداست و فرعش در آسمان امير المؤمنين و حسن و حسين و شاخه هايش نه امام از فرزندان حسين است و برگش شيعيان هستند به خدا مردى از آنها كه بميرد برگى از آن درخت بريزد گفتم اينكه فرمايد ميوه خود را هر زمانى باذن پروردگارش ميدهد ؟ فرمود ميوه اش آن مطالبى است كه هر سال در موقع حج و عمره از علم امام براى شما بيرون مىآيد\r\n30 - ابو بصير گويد شنيدم امام ششم ميفرمود آن روش غيبتى كه در پيغمبران بود و طبق النعل بالنعل در قائم ما خانواده مجريست ابو بصير گويد عرضكردم يا ابن رسول الله قائم از شما\r\n","description":"","footnote":"","page_name":" 14 ","page_number":22},
  {"content":"\r\nخانواده كيست ؟ فرمود اى ابو بصير او پنجمى از پسران بسرم موسى است او پسر سيده كنيزان است غيبتى كند كه باطلجويان در شك افتند سپس خداى عز و جل او را ظاهر سازد و مشارق و مغارب زمين را بدست او بگشايد و روح الله عيسى بن مريم فرود آيد و پشت سرش نماز گذارد و زمين بنور پروردگارش روشن شود و در زمين قطعه اى كه جز خدا در آن پرستش شده نماند مگر آنكه خدا در آن پرستش شود و همه دين براى خدا باشد گرچه مشركان را بد آيد\r\n31 - منصور گويد امام ششم فرمود اين امر براى شما فراهم نيايد مگر پس از نوميدى نه به خدا براى شما فراهم نيايد تا معتقد و منافق از هم جدا شويد ، نه به خدا فراهم نيايد تا آزمايش شويد نه به خدا فراهم نيايد تا هر كس بايد شقى شود بشود و هر كس بايد سعيد بگردد\r\n32 - زرارة بن اعين گويد از امام صادق جعفر بن محمد ( ع ) شنيدم ميفرمود بدرستى كه براى قائم پيش از آنكه قيام كند غيبتى است ، عرضكردم قربانت براى چه ؟ فرمود ميترسد و به شكم و گردن خود اشاره كرد سپس فرمود او است منتظرى كه مردم در تولدش شك كنند برخى گويند چون پدرش مرده است فرزندى از او نمانده و برخى گويند پيش از وفات پدر به دو سال متولد شده نه به خدا قسم كه خدا دوست دارد خلقش را امتحان كند و در اين وقت باطلجويان به شك افتند\r\n","description":"","footnote":"","page_name":" 15 ","page_number":23},
  {"content":"\r\n33 - عبيد بن زراره گويد از امام ششم شنيدم ميفرمود مردم امام خود را گم كنند و او در موسم حج حاضر باشد و آنها را ببيند و او را نبينند\r\n34 - امام ششم فرمود بدرستى براى صاحب الامر غيبتى باشد آنكه در دوران اين غيبت ديندارى كند چون كسى باشد كه شاخه درخت خار را بدست بكشد تا برك و خار آن را بگيرد ( كنايه از نهايت سختى و آزردگى است ) سپس با دست خود بدين كار اشاره كرد سپس فرمود براى صاحب الامر غيبتى باشد هر بنده اى بايد خداى را بپرهيزد و بدنيش بچسبد\r\n35 - مطابق حديث 31 است\r\n36 - مفضل بن عمرن جعفى گويد از امام ششم شنيدم ميفرمود از ثنويه ( معتقدان بيزدان و اهريمن ) بر حذر باشيد به خدا امام شما مدتى از عمرش غايب باشد و آزمايش شويد تا گويند مرده است يا نابود شده در كدام دره رفته چشم مؤمنان بر او سخت بگريد و چون امواج دريا زير و رو شوند و كسى نجات نيابد مگر آنكه خدا از او عهد ولايت گرفته و ايمان را در دلش نقش كرده\r\n","description":"","footnote":"","page_name":" 16 ","page_number":24},
  {"content":"\r\nو بارواح از آن خود ويرا كمك كرده ، دوازده پرچم اشتباهكارى بالا رود كه يكى از ديگرى شناخته نشود و معلوم نباشد كدام از كيست ؟ من گريستم ، فرمود اى ابا عبد الله چه تو را گريانيد گفتم چرا نگريم با اينكه شما ميفرمائيد دوازده پرچم اشتباهكارى بالا ميرود كه معلوم نباشد كدام از كيست ؟ ما چه كنيم ؟ گويد نگاهى بپرتو آفتاب افكند كه در گوشه ايوان تابيده بود و فرمود اى ابا عبد الله اين آفتاب را مىبينى ؟ عرضكردم آرى ؛ فرمود امر امامت ما از اين آفتاب روشنتر است\r\n37 - عبد الرحمن بن سيابه گويد امام ششم فرمود چگونه باشيد آنگاه كه بىامام رهبر و وسيله دانش بمانيد و از يك ديگر بيزارى جوئيد آنگاه باشد كه آزمايش شويد ممتاز گرديد و غربال شويد آنگاه باشد كه شمشيرهاى مخالف در ميان آيد و اول روز امارتى برپا شود و آخر روز كشتار و خلع در كار آيد\r\n38 - عمر بن عبد العزيز گويد امام ششم به من فرمود چون بامدادى و شامى بر تو بگذرد و امامى را نبينى كه بوى بگروى هر كه را دوست ميداشتى دوست دار و هر كه را دشمن ميداشتى دشمن دار تا خدا او را آشكار كند\r\n39 - راوى گويد امام ششم فرمود چگونه خواهيد بود هر گاه روزگارى بمانيد و\r\n","description":"","footnote":"","page_name":" 17 ","page_number":25},
  {"content":"\r\nامام خود را نشناسيد ؟ گفتند به آن حضرت چون چنين باشد پس چه كنيم ؟ فرمود به همان دستور اول باشيد تا براى شما روشن شود\r\n40 - عبد الله سنان گويد من و پدرم شرفياب حضور امام ششم شديم فرمود چگونه باشيد شما آنگاه كه بوضعى درآئيد و در آن امام رهبرى نبينيد و پيشوائى ديده نشود و نجاتى نباشد جز براى كسى كه دعاى غريق را بخواند ؟ پدرم به او عرض كرد اين وضع به خدا بلا است چه بكنيم ؟ فرمود اما تو آن را دريابى ، چون اين وضع باشد بدان چه داريد بچسبيد تا مطلب براى شما روشن شود .\r\n41 - امام ششم فرمود روزگارى براى مردم آيد كه محيط آنان گشاده گردد و علم و دانش ميان دو مسجد درهم پيچد چنانچه مار در سوراخش بر خود پيچيد ميان مكه و مدينه در اين ميان كه مردم چنين باشند بناگاه خداى عز و جل ستاره اى بر آنها بدرخشاند گويد عرضكردم بسطة چيست ؟ فرمود دوران فترت و غيبت امام شما ، گويد عرضكردم پس چه كنيم در اين ميانه ؟ فرمود بر آنچه هستيد باشيد تا خدا ستاره شما را بدرخشاند .\r\n","description":"","footnote":"","page_name":" 18 ","page_number":26},
  {"content":"\r\n42 - مفضل بن عمر گويد امام ششم را از تفسير جابر « 1 » پرسيدم فرمود آن را براى سفلگان باز نگوئيد تا شهرت بدهند آيا در كتاب خداى عز و جل ( سوره مدثر آيه 8 ) نخواندى ؟ چون در ناقور نقر شود « 2 » بدرستى كه از ما امامى است پنهان و چون خدا خواست عيانش كند در دلش انگشتى زند و ظهور كند و بدستور خدا فرمان دهد .\r\n43 - عيسى بن عبد الله گويد به امام صادق جعفر بن محمد ( ع ) خال خود عرضكرد اگر اتفاقى شد و من ديگر شما را نديدم از كه پيروى كنم ؟ بموسى اشاره كرد ، گفتم اگر او را ندانم و جايش را نشناسم ؟ فرمود بگو بار خدايا من بولايت آنان كه از حجتهاى تو باقى هستند از فرزندان امام گذشته معتقدم بدرستى كه همين براى تو كافى است .\r\n44 - زراره گويد امام ششم فرمود روزگارى براى مردم آيد كه امام از آنها نهان گردد ، عرضكردم مردم در اين روزگار چه ميكنند ؟ فرمود به همان دستور نخست مىچسبند كه داشتند تا براى آنها روشن گردد .\r\n\r\n","description":"","footnote":"\r\n« 1 » ظاهرا مقصود جابر جعفى است كه از خواص حضرت بوده و اسرارى ميدانسته و منظور از تفسير شايد تفسير همه آيات بوده كه راجع بامامت تاويل شده و از آن حضرت نقل ميكرده يا تفسير آيات خاصه اى بوده است كه در اينجا بيكى از آنها اشاره كرده است .\r\n« 2 » 2 - ناقور چوبى است كه در آن حفره‌ها بكنند و يا سوراخى بكنند كه در ان بدمند و با آن اعلام كنند مانند بوق .\r\n","page_name":" 19 ","page_number":27},
  {"content":"\r\n45 - امام ششم فرمود پس از حسين عليه السلام نه امام باشد كه نهمين آنان قائمشان باشد .\r\n46 - امام ششم فرمود در صاحب الامر روشهائى از پيغمبرانست ، روشى از موسى بن عمران ، روشى از عيسى ، روشى از يوسف ، روشى از محمد ( ص ) اما روش موسى ترسان و منتظر است و اما روش عيسى در باره وى همان گويند كه در باره عيسى گفتند و اما روش يوسف در پرده بودنست ، خدا ميان او و ميان خلق پرده اى نهد كه او را بينند و نشناسند و اما روش محمد ( ص ) برهنمائى او راهنمائى كند و بسيره او باشد .\r\n47 - حرث بن مغيره گويد از امام ششم پرسيدم مردم بحالى باشند كه امام را نشناسند ؟ فرمود محققا باشد اين وضع گفته شده گفتم پس چه ميكنند ؟ فرمود بدستور اول بروند تا امام ديگر بر آنها روشن گردد .\r\n48 - امام هفتم فرمود از امام ششم شنيدم ميفرمود در تفسير قول خداى عز و جل ( در سوره ملك\r\n","description":"","footnote":"","page_name":" 20 ","page_number":28},
  {"content":"\r\nآيه 30 ) بگوئيد اگر آب شما فرو كشد كيست كه آب گوارا براى شما بياورد ؟ فرمود اگر امام شما غائب شود از شما كيست كه امام جديدى براى شما آورد\r\n49 - عبيد بن زراره گويد از امام ششم شنيدم ميفرمود مردم امام خود را نيابند او در موسم حج حاضر آيد و آنها را ببيند و او را نبينند .\r\n50 - عبد الله بن سنان گويد امام ششم فرمود يكدوران اشتباهى بشما رخ دهد و بىامام هدايت و پيشواى عيان بمانيد و در اين دوران كسى نجات نيابد مگر آنكه دعاى غريق بخواند عرضكردم دعاى غريق چگونه است ؟ فرمود ميگوئى اى خداى بخشنده اى مهربان اى گرداننده دلها دلم را بر دينم بر جا گذار من گفتم اى خدا اى گرداننده دلها و ديده‌ها دلم را بر دينت ثابت دار ، فرمود براستى خداى عز و جل مقلب القلوب و الابصار است ولى چنانچه من به تو گفتم بگو يا مقلب القلوب ثبت قلبى على دينك\r\n51 - سدير صيرفى گويد با مفضل بن عمرو ابو بصير و ابان بن تغلب شرفياب حضور مولاى خود امام صادق شديم ديديم روى خاك نشسته و جبه خيبرى طوقدار بىگريبان آستين كوتاهى پوشيده و چون فرزند مرده جگر سوخته ميگريد ، اندوه تا گونه هايش رسيده و رخساره اش دگرگون شده و چشمانش پر از اشك است ميگويد :\r\n","description":"","footnote":"","page_name":" 21 ","page_number":29},
  {"content":"\r\nاى آقايم غيبت تو خواب از چشمم ربوده و آرامگاهم را تنك كرده و آسايش دل را برده ، اى آقايم غيبتت سوگواريم را بفجائع ابدى پيوسته و يكى را پس از ديگرى ناپديد كرده و جمع و شماره دوستان را نابود نموده ، من ديگر اشكى كه از چشمم روان است و ناله اى كه از گرفتاريهاى اندوهم و بليات گذشته از سينه‌ام سر ميكشد احساس نميكنم جز همانى كه در برابر ديده‌ام مجسم است و از همه گرفتاريها بزرگتر و جانگدازتر و سختتر و ناآشناتر است و حوادثش با خشم تو در آميخته و وارداتش با سخط تو عجين است .\r\nسدير گويد : چون امام صادق را در اين حال ديديم از اين مشكل هولناك و پديده وحشتناك عقل از سر ما پريد و دل ما پاره شد و گمان برديم از آسيب كوبنده اى در سوز و گداز است و مصيبتى از روزگار وارد شده است عرضكرديم يا ابن خير الورى خدا ديده ات را نگرياند ، از چه پيشامدى اشكت روانست و ديده ات گريانست ؟ چه وضعى پديد شده است كه شايسته اين سوگواريست ؟ امام صادق يك آهى كشيد كه درونش بر آمد و پريشانيش افزوده گشت و فرمود :\r\nواى بر شما بامداد امروز در كتاب جفر نگريستم ( اين كتابيست كه علم گرفتاريها و مرگ و ميرها و اطلاع بر آنچه بوده و تا قيامت خواهد بود در آن مندرج است ، همان كتابيست كه خدا محمد و امتان پس از ويرا بدان اختصاص داده ، در باره تولد غائب از ما و غيبت او و دير كرد و طول عمر و گرفتارى مؤمنان در آن زمان و شكوكى كه از طول غيبت در دلشان پديد آيد و بيشترشان از دين برگردند\r\n","description":"","footnote":"","page_name":" 22 ","page_number":30},
  {"content":"\r\nو رشته اسلام را از گردن باز كنند تأمل كردم با آنكه خداى تعالى ( در سوره اسراء آيه 13 ) فرمايد هر انسانى را طائريست كه بر گردن او طوق كرديم و منظور از آن ولايت ائمه است در اينجا دلسوزى مرا فرا گرفت و اندوه فراوان بر من چيره شد .\r\nعرضكردم ما را با شركت در بعضى از آنچه در اين موضوع ميدانى مشرف و گرامى دار .\r\nفرمود براستى خداى تبارك و تعالى سه جريانى كه براى سه تن از رسل بوده است در باره قائم ( ع ) مجرى كرده ؟ زايشش را چون زايش موسى مقدر كرده است و غيبتش را چون غيبت عيسى و دير كردش چون دير كرديم نوح ( ع ) و پس از اين عمر بنده شايسته خود خضر را نشانه عمر او آورده .\r\nعرضكردم يا ابن رسول الله حقائق اين معانى را براى ما توضيح بدهيد .\r\nفرمود داستان تولد حضرت موسى اينست كه چون فرعون واقف شد سلطنت او بدست وى برافتد دستور داد كاهنان را نزد او آوردند ويرا بنژاد او رهنمائى كردند و دانست كه از بنى اسرائيل است و پياپى گماشتگان خود را دستور داد شكم زنان آبستن بنى اسرائيل را شكافتند و در تعقيب او بيست و چند هزار نوزاد را كشت و دست بكشتن موسى نيافت براى آنكه خدا او را نگهدارى كرد همچنين وقتى بنى اميه و بنى عباس دانستند كه زوال سلطنت جبار فرماندهان زور بدست قائم ما است با ما بدشمنى برخاستند و شمشير در كشتن خاندان رسول و برانداختن نسل او گذاشتند بطمع آنكه قائم را بكشند و خدا ابا دارد كه كار خود را در دسترس ستمكاران گذارد تا نور هدايتش بكمال رسد و گرچه مشركان را بد آيد . داستان غيبت عيسى اينست كه يهود و نصارى هم قول شدند كه كشته شده خداى جل ذكره بگفته\r\n","description":"","footnote":"","page_name":" 23 ","page_number":31},
  {"content":"\r\nخود ( در سوره نساء آيه 157 ) آنها را تكذيب كرد و فرمود او را نكشتند و بدار نزدند و لى اشتباه براى آنها حاصل شد همچنين است غيبت قائم كه بواسطه طول مدت امت آن را انكار كنند . گوينده هذيان سرايد كه متولد نشده و ديگرى گويد متولد شده و مرده و گوينده اينسخن كفر آميز بگويد كه يازدهمين امام ما عقيم است و گوينده ديگر از دين بيرون رود و به امام سيزدهم و بيشتر معتقد گردد و گوينده به نافرمانى خداى عز و جل گويد روح امام قائم در جسد ديگرى سخن گويد .\r\nداستان تا خير وعده نوح اينست كه چون از خدا براى قوم متمرد خود عذاب آسمانى خواست خداى تبارك و تعالى جبرئيل امين را با هفت هسته خرما نزد وى فرستاد جبرئيل گفت يا نبى الله براستى خداى تبارك و تعالى ميفرمايد بدرستى كه اينان آفريدگان منند و بندگان من و من آنها را بيك صاعقه از صواعق خود نابود نكنم مگر آن كه دعوت آنها مؤكد شود و حجت بر آنها ملزم گردد تو در دعوت خود نسبت بقومت كوشش كن و من مزد تو را مىدهم و اين هسته‌ها را هم به كار و چون برويند و درخت آنها برسد و ميوه دهد فرج و خلاص نصيب تو گردد و اين مژده را به پيروان مؤمنين خود بده ، چون درختها روئيد و محكم شد و ساقه دار گرديد و شاخه آورد و ميوه داد و ميوه آنها رسيد و مدت زمانى گذشت از خدا درخواست كرد وعده خود را عملى سازد خدا به او دستور داد هسته آن درختها را بكارد و صبر و كوشش را پيشه كند و بر قوم خود تاكيد حجت نمايد ، نوح اين دستور را به پيروان مؤمن خود گزارش\r\n","description":"","footnote":"","page_name":" 24 ","page_number":32},
  {"content":"\r\nداد و سيصد تن از آنان از دين برگشتند و گفتند اگر آنچه نوح ادعا ميكرد درست بود در وعده پروردگارش تخلف راه نداشت سپس خداى تبارك و تعالى هر بار دستور ميداد كه هسته‌ها را بار ديگر بكارد تا هفت بار هسته‌ها را كشت و پيروان او جمعى از طوائف مؤمنين هم در هر بار از دين برگشتند تا آنكه براى او هفتاد و چند نفر باقيماند پس از آن خداى تبارك و تعالى به او وحى كرد و فرمود اينوح اكنون بامداد روشن از شب تار پرده گرفت و حق محض عيان شد و پاكى از تيرگى جدا گرديد و بدطينتان از دين بيرون رفتند ، اگر من همان كفار را هلاك ميكردم و كسانى كه از پيروان تو را كه بتدريج از دين برگشتند زنده ميگذاشتم وعده خود را در باره مؤمنان مخلص در يگانه پرستى كه برشته نبوت تو متمسكند وفا نكرده بودم من براستى آنان را جانشين زمين ميكنم و در ديندارى قدرت مىدهم و ترس آنان را بدل با من ميسازم براى آنكه بواسطه زوال شرك عبادت من باخلاص انجام شود و با آنكه من ميدانستم جمعى از پيروان تو ضعف در يقين دارند و در امتحان مرتد ميشوند و خبث طينت آنان و بدى سرائرشان ظاهر مىشود چگونه ممكن بود مؤمنين جانشينان زمين شويد و تمكن يابند امنيت جانشين خوف آنان گردد و آن مرتدان ضعيف الايمان كه نتائج نفاق و سران گمراهى بودند و اگر بوى سلطنتى كه هنگام استخلاف و هلاكت دشمنان بمؤمنان دادم بدماغ آنها ميرسيد بمغز آنها سرايت ميكرد و در دنبال نفاقى كه داشتند بفكر آن مىافتادند و رشته‌هاى ملالت در دلشان سخت ميشد و با برادران خود دشمنى ميكردند و براى طلب رياست با آنها نبرد مينمودند و در مقام برميآمدند كه خود زمام امر و نهى را در دست گيرند و چگونه ممكن ميشد اقتدار در دين و انتشار فرماندهى در مؤمنين در صورتى كه فتنه‌ها بر ميخواست و جنك برپا ميشد نه هرگز اكنون بدستور و نظارت ما كشتى را بساز ، امام صادق فرمود وضع قائم ( ع ) چنين است كه ايام غيبتش طولانى شود تا حق محض عيان شود و ايمان از كدورت نفاق\r\n","description":"","footnote":"","page_name":" 25 ","page_number":33},
  {"content":"\r\nجدا گردد بواسطه آنكه هر كس از شيعيان كه بد طينت باشد و نفاقى در او احساس شود در موقعى كه استخلاف و تمكين و امر منتشر هويدا گردد از دين بيرون رود .\r\nمفضل گويد عرضكردم يا ابن رسول الله اين نواصب گمان كنند كه اين آيه « 1 » در باره ابو بكر و عمر و عثمان و على نازل شده است فرمود نه خدا دلهاى ناصبان را هدايت نكند در چه زمانى بوده است كه دين خدا پسند و مورد رضايت رسول ( ص ) پا برجا بوده است و فرمان خدا در ميان امت منتشر بوده و ترس در دلها نبوده و شك در سينه‌ها وجود نداشته ، در عهد كدام يك آنان چنين بوده و يا در عهد على عليه السلام با اينكه مسلمانان از دين برگشته و فتنه هائى كه در دوران آنها بپاخواست و جنگهائى كه ميان آنان و كفار بوقوع پيوست و امام صادق عليه السلام اين آيه را تلاوت فرمود ( در سوره يوسف 110 ) تا آن كه رسولان نوميد شدند و گمان بردند كه تكذيب شدند يارى ما براى آنها رسيد .\r\nاما داستان عبد صالح مقصودم خضر عليه السلام است براستى خداى تبارك و تعالى او را براى نبوتش يا كتابى كه بوى فرستاده بود يا شريعتى كه به او داده و شرائع پيش از آن را نسخ كرده باشد يا براى مقام امامتى كه لازم باشد بندگانش از او پيروى كنند تا براى لزوم اطاعت او طول عمر نداده است بلكه چون در علم خدا گذشته بود كه عمر قائم عليه السلام در دوران غيبتش طولانى خواهد شد تا به جائى كه بندگان او باور نكنند و انكار نمايند خدا عمر خضر را طولانى كرد و هيچ سببى نداشت جز آنكه از طول عمر او استدلال شود به طول عمر قائم و بدين وسيله حجت معاندان و مخالفان منقطع شود تا براى مردم بر خدا حجتى نباشد .\r\n\r\n","description":"","footnote":"\r\n« 1 » مقصود اشاره به آيه 55 سوره مباركه نور است كه ميفرمايد خدا به كسانى كه گرويدند و كار نيك كردند وعده داده است كه آنها را جانشين زمين كند و به آنها قدرت دهد تا دينى را كه برايشان پسنديده عملكننده ترس و وحشت آنها را بدل با من كند تا مرا بيگانگى بپرستند و هيچ چيز را شريك من نگيرند ) مضمون اين آيه در ضمن بيانات گذشته ذكر شده و در اينجا بدان اشاره گرديده است .\r\n","page_name":" 26 ","page_number":34},
  {"content":"\r\n52 - امام صادق در تفسير قول خداى عز و جل ( روزى كه بيايد بعضى از آيات پروردگارت سود ندهد كسى را ايمان آن روزش در صورتى كه پيش از آن ايمان نداشته و در حال ايمان خود كسب خيرى نكرده ) فرمود مقصود خروج قائم منتظر از ما است سپس فرمود اى ابو بصير خوشا به حال شيعيان قائم ما كه انتظار ظهورش را دارند در حال غيبتش و او را فرمان بردارند در حال ظهورش آنانند دوستان خدا كه نه ترسى دارند و نه اندوهگين ميشوند .\r\n53 - امام صادق جعفر بن محمد عليه السلام فرمود طوبى براى كسى كه در حال غيبت قائم ما بامر او بچسبد و پس از هدايت دلش برنگردد به او عرض شد قربانت طوبى چيست ؟ فرمود درختى است در بهشت كه ريشه آن در خانه على بن ابى طالب عليه السلام است و مؤمنى نباشد جز آنكه شاخه اى از آن در خانه اش باشد : اين است گفته خداى عز و جل ( در سوره رعد آيه 29 ) براى ايشان است طوبى و سرانجام نيك .\r\n54 - ابو بصير گويد به امام ششم گفتم يا ابن رسول الله من از پدرت شنيدم ميفرمود پس از قائم دوازده مهدى باشد فرمود همانا گفته است دوازده مهدى و نگفته است دوازده امام بلكه آنان قومى از شيعيان ما باشند كه مردم را بدوستى و شناختن ما ميخوانند .\r\n","description":"","footnote":"","page_name":" 27 ","page_number":35},
  {"content":"\r\n55 - مفضل بن عمر گويد از امام صادق پرسيدم كه ( در سوره بقره آيه 124 ) فرمايد آنگاه كه آزمود پروردگارش ابراهيم را بكلماتى - اين كلمات چيستند ؟ فرمود همان كلماتيست كه آدم از خدا دريافت و او توبه اش را پذيرفت براستى او گفت خواهش ميكنم از تو به حق محمد و على و فاطمه و حسن و حسين كه بر من توبه پذيرى و خدا توبه او را پذيرفت براستى او بسيار توبه پذير و مهربانست عرض كردم يا ابن رسول الله اين چه معنى دارد كه ميفرمايد آنها را تمام كرد ؟ فرمود يعنى آنها را تمام كرد تا قائم كه دوازده امامند و نه تن آنان از فرزندان حسين باشند ، مفضل گويد عرضكردم يا ابن رسول الله چگونه امامت اختصاص بفرزندان حسين يافت نه حسن با آنكه هر دو فرزندان رسول خدا و دو سبط او و دو سيد جوانان اهل بهشت بودند ؟ فرمود براستى موسى و هرون هر دو پيغمبر مرسل و برادر بودند و خدا نبوت را بصلب هرون اختصاص داد نه صلب موسى عليه السلام و كسى را نرسد كه گويد چرا خدا چنين كرد ؟ امامت هم خلافت خدا است در زمين و كسى را نرسد كه گويد چرا خدا آن را در صلب حسين نهاد نه در صلب حسن زيرا خدا است كه در كارهاى خود حكمت انديشست و از آنچه كند باز پرسى نشود و آنهايند كه مسئولند .\r\n","description":"","footnote":"","page_name":" 28 ","page_number":36},
  {"content":"\r\n\r\nباب سى و پنجم آنچه از امام هفتم موسى بن جعفر عليه السلام در نص بر امام قائم و غيبت او و دوازدهم امام بودن او رسيده است\r\n1 - امام هفتم موسى بن جعفر فرمود چون پنجمين فرزند هفتمين امام غائب شود خدا را خدا را در دين خود كسى شما را از آن برنگرداند اى فرزندان من ناچار صاحب الامر غيبتى دارد كه هر كس بدين امر معتقد است از آن برگردد اين يك آزمايشى است از طرف خداى عز و جل كه خلقش را بدان آزموده و اگر پدران و نياكان شما دينى بهتر از اين ميدانستند پيروان آن ميشدند - على بن جعفر راوى حديث گويد عرضكردم اى آقاى من پنجمين فرزند هفتمين امام چيست ؟ فرمود فرزند جانم عقلهاى شما از درك اين حقيقت ضعيف است و اخلاق شما تاب تحمل آن را ندارد ولى اگر بمانيد در آينده آن را درك خواهيد كرد .\r\n2 - عباس بن عامر قصبانى گويد شنيدم امام هفتم ميفرمود صاحب الامر را مردم گويند هنوز متولد نشده .\r\n3 - على بن جعفر گويد از امام هفتم پرسيدم از تاويل گفته خداى عز و جل ( در سوره ملك آيه\r\n","description":"","footnote":"","page_name":" 29 ","page_number":37},
  {"content":"\r\nآيه 30 ) بگو اگر آب شما فرو كشد كيست كه آب گوارا براى شما آورد ؟ فرمود چون امام شما مفقود گردد و او را نبينيد چه خواهيد كرد ؟\r\n4 - داود بن كثير الرقى گويد از امام هفتم موسى بن جعفر از صاحب الامر پرسيدم ، فرمود اوست رانده شده و تنها و غريب و غائب از خاندان خود كه خونخواه پدرش مىباشد\r\n5 - يونس بن عبد الرحمن گويد شرفياب حضور امام هفتم موسى بن جعفر عليه السلام شدم و به او عرضكردم يا ابن رسول الله تو قائم بالحق ميباشى ؟ فرمود منهم قائم بالحق هستم ولى آن قائمى كه زمين را از دشمنان خداى عز و جل پاك كند و آن را پر از عدالت نمايد چنانچه پر از جور و ستم شده است پنجمين فرزند من باشد و براى او غيبتى است طولانى چون بر جان خود ميترسد مردمى در اين مدت برگردند و مردمى در آن ثابت بمانند سپس فرمود خوشا بر شيعيان ما كه برشته ولايت ما چسبيده‌اند در غيبت قائم ما و بر دوستى ما برجا هستند و از دشمنان ما بيزارند آنان از مايند و ما از آنهائيم بتحقيق ما را بامامت پسنديده‌اند و ما هم آنها را به شيعه بودن پسنديديم خوشا بر آنها و خوشا بر آنها ايشان به خدا در روز قيامت همدرجه ما باشند .\r\nمصنف اين كتاب گويد يكى از علتهائى كه باعث غيبت گرديده است همان ترس است چنانچه در اين حديث ياد شده است و خود موسى بن جعفر عليه السلام با اين كه آشكار بود امر امامت خود را پنهان ميكرد و شيعيان او رسما نزد او رفت و آمد نميكردند و جرات نداشتند كه او را بامامت خود معرفى\r\n","description":"","footnote":"","page_name":" 30 ","page_number":38},
  {"content":"\r\nكنند براى ترس از سركشى زمان او ( هرون الرشيد ) تا به جائى كه چون در مجلس يحيى بن خالد از هشام بن حكم راجع بدلائل امامت پرسش شد بدانها خبر داد و چون از او سئوالشد كه متصف به اين علامات كيست گفت صاحب اين قصر امير المؤمنين است و او خود در پشت پرده سخنش را شنيد و گفت به خدا از در تقيه سخن گفت از انبان نوره بما عطا كرد « 1 » و چون هشام دانست كه مورد تعقيب قرار گرفته گريخت و از او جستجو شد و دست بر او نيافتند ، محرمانه بكوفه رفت و آنجا در خانه يكى از شيعيان مرد و هنوز در تعقيب او بودند تا جنازه او را در ميدان كوفه گذاشتند و نامه بر سر او نهادند كه در آن نوشته بود :\r\n( اين هشام بن حكم است كه مورد تعقيب امير المؤمنين است ) تا آنكه قاضى و عدول و حاكم و معاون او را بررسى كردند و بر آنها فوتش معلوم شد و دست از تعقيب او كشيدند در ذكر سخن هشام بن حكم در اين مجلس و بيان سرانجام كار او\r\n6 - على اسوارى گويد يحيى بن خالد ( وزير هارون الرشيد ) در خانه خود انجمنى ترتيب داده بود كه روزهاى شنبه متكلمين و استادان هر مذهب و فرقه اى در آن جمع ميشدند و در اديان و عقائد خود مناظره ميكردند و هر كدام بر ديگرى حجت اقامه مينمودند خبر اين انجمن علمى بهارون رسيد و او از يحيى بن خالد سؤال كرد اى عباس « 2 » اين انجمنى كه در خانه تو تشكيل مىشود و دانشمندان متكلمين\r\n\r\n","description":"","footnote":"\r\n« 1 » اين جمله كنايه معروفى بوده است در آن تاريخ كه در مورد اخبار صادره بر وجه تقيه استعمال ميشده و چون كسى در برابر حكومت وقت براى مصلحت و از روى ترس اظهار خلاف واقع و عقيده خود مينموده و كسى ميفهميده ميگفته از انبان نوره به او عطا كرده و بيشتر مورد استعمال آن اخبارى بوده كه از ائمه بر وجه تقيه صادر ميشده است .\r\n« 2 » يحيى بن خالد برمكى از رجال تاريخ اسلام و حكومت بنى عباس و بزرگان ايران قديم است و فرزند برمك بكى از سران مذهبى و مغان خراسان باستانى است و در اينجا بلقب عباسى خوانده شده است و اين نهايت اظهار لطفى بوده كه هرون در باره او كرده و او را از خاندان خود به حساب آورده يا از بستگان صميمى خود دانسته است و اين خطاب خصوصى بوده و ممكن است عباسى لقب تشريفى او بوده است مانند سعدى و خاقانى ولى از تعبيرات تواريخ استفاده آن نميشود .\r\n","page_name":" 31 ","page_number":39},
  {"content":"\r\nدر آن جمع ميشوند و به من خبر آن رسيده است چيست ؟ اى امير المؤمنين هيچ كدام از مقامات و ترقياتى كه امير المؤمنين به اين چاكر خود عطا كرده است نزد من دلچسبتر و بجاتر از اين انجمن نيست ، زيرا همه مردم با هر عقيده و مذهب كه دارند در آن حاضر ميشوند و هر كدام بر ديگرى اقامه دليل مينمايد و حق گويان در اين ميان شناخته ميشوند و فساد مذاهب باطله ديگران در آنجا بر ما آشكار مىشود « 1 » منهم دوست دارم كه در اين انجمن حاضر شوم و سخنان آنها بشنوم به شرط آنكه حاضرين مجلس مرا نشناسد و از حضور من مطلع نباشند تا از من بترسند و از روى حقيقت اظهار عقيده نكنند اختيار اين موضوع با خود امير المؤمنين است هر وقت ميل مباركشان باشد ؟\r\nشما دست بسر من بگذار ( اين نشانه سوگند و تعهد است ) كه آنها را از حضور من مطلع نسازى دست بر سر او نهاد و تعهد كرد .\r\nخبر شركت خليفه در مجلس مناظره به گوش معتزله رسيد و ميان خود مشورت كردند و تصميم گرفتند كه در اين مجلس با هشام جز در باره امامت سخن نگويند چون عقيده هرون الرشيد را ميدانستند\r\n\r\n","description":"","footnote":"\r\n« 1 » خاندان بنى برمك از قهرمانان سياست عمومى تاريخ بشمار ميروند و دستگاه باعظمت بنى عباس و وسعت قلمرو حكومت آنان و طول حكومت آنها همه مرهون حسن سياست اينها است و تشكيل اين انجمن يكى از شاهكارهاى فرهنگى و سياسى و اجتماعى آنها است كه بوسيله جمع آورى سران فرق و بحث آنها با يك ديگر از نظر فرهنگى كشف حقيقت ميشد و حق از باطل شناخته ميگرديد و در ضمن فرق مختلف با يك ديگر معاشرت مينموده و بدبينى و تنفر آنان از يك ديگر بر طرف ميشد و در اين ميان اطلاعاتى كسب ميشد كه براى سياست و تدبير حكومت وقت لازم بود و كمك مؤثرى به آن ميكرد .\r\nمعلوم نيست تشكيل اين انجمن روى تبانى بوده است و صرفا براى گرفتار كردن هشام بن حكم بوده يا مذاكره با هشام در امر امامت بطور اتفاق پيش آمده است ، چون در ضمن اين داستان ميگويد معتزله از حضور هرون الرشيد مطلع شدند و توافق كردند كه هشام را در بحث امامت بكشانند ، معلوم مىشود تبانى در ميان بوده و گر نه طبق تعهدى كه هرون از وزير گرفت نبايد كسى از حضور او مطلع شود .\r\n","page_name":" 32 ","page_number":40},
  {"content":"\r\nو او را مخالف اماميه و منكر آن تشخيص داده بودند ، چون همه در انجمن حاضر شدند و هشام بن حكم وارد شد ، عبد الله بن يزيد اباضى كه دوست صميمى هشام بود و با او طرف مذاكره ميشد آمده بود هشام در ميان همه حضار به او سلام گفت و نشست .\r\nيحيى بن خالد بعبد الله بن يزيد گفت در موضوع امامت كه مورد اختلاف شما و هشام است صحبت كنيد ، هشام بيدرنك گفت جناب آقاى وزير براى آنان نسبت بما سؤال و جوابى نيست زيرا اين فرقه با مادر عقيده بامامت مردى متفقند و بدون علم و معرفت از ما جدا شدند ، نه آنگاه كه با ما بودند حق را فهميدند و نه آنگاه كه جدا شدند دانستند براى چه جدا شدند و نسبت بما نه سؤالى دارند و نه جوابى بنان كه از خوارج بود و در مجلس حضور داشت خود را بميان انداخت بهشام گفت من از تو سؤالى دارم :\r\nاى هشام به من بگو روزى كه اصحاب على دو نفر را حكم قرار دادند مؤمن بودند يا كافر ؟\r\nهشام - سه دسته بودند يكى مؤمن و يكى مشرك و يكى گمراه دسته مؤمنان آنها بودند كه مثل من معتقد بودند على عليه السلام از طرف خدا امام است و معاويه شايسته امامت نيست و اينان بگفته خداى عز و جل ايمان داشتند و بدان چه در باره على مقرر كرده است معترف بودند .\r\nدسته مشركين آنان بودند كه گفتند امام على عليه السلام است ولى معاويه هم صلاحيت امامت را دارد و بواسطه داخل كردن معاويه با على عليه السلام در مقام امامت مشرك شدند .\r\nدسته گمراهان كسانى بودند كه از روى عصبيت و حميت قبائل و عشائر از دين بيرون شدند و در باره امامت چيزى نفهميدند و آنها نادان بودند ؟\r\n","description":"","footnote":"","page_name":" 33 ","page_number":41},
  {"content":"\r\nبنان - اصحاب معويه در چه وضعى بودند ؟\r\nهشام - آنها هم سه دسته بودند كافر و مشرك و گمراه كفار آن دسته بودند كه گفتند معاويه امام است و على صلاحيت امامت را ندارد و از دو راه كافر شدند .\r\n1 - منكر امامى شدند كه خدا معين كرده بود .\r\n2 - و امامى را نصب كردند كه از طرف خدا نبود .\r\nدسته مشركين كسانى بودند كه گفتند امام اكنون معاويه است و على هم شايسته آنست و معاويه را با على شريك كردند .\r\nدسته گمراهان آنان هم مانند گمراهان پيروان على از روى حميت و عصبيت براى قبائل و عشائر خروج كردند .\r\nدر اينجا سخن بنان قطع شد و ديگر نتوانست چيزى بگويد .\r\nسپس ضرار ( يكى ديگر از متكلمان مجلس و مخالفين اماميه ) شروع بصحبت كرد و گفت :\r\nاى هشام من در اينجا از تو سؤالى دارم ؟\r\nهشام - تو بر خلاف رفتى .\r\nضرار - چرا ؟\r\nهشام - براى آن كه شما همه در رد امامت كسى كه من بامامت او معتقدم متفق هستيد و اين هم عقيده شما از من سؤالى كرد و شما حق سؤال دوم را از من نداريد تا آن كه در اين باب از عقيده تو بپرسم .\r\nضرار - شما بپرسيد .\r\nهشام - تو معتقدى كه خدا عادل است و ستم روا نميدارد ؟\r\nضرار - آرى او عادل است و ستم روا نميدارد .\r\nهشام - اگر خدا به شخص زمينگير تكليف كند كه به مسجد رود و در راه خدا جهاد كند و بكور تكليف كند كه قرآن و كتاب بخواند آيا عادل باشد يا ستمكار ؟\r\n","description":"","footnote":"","page_name":" 34 ","page_number":42},
  {"content":"\r\nضرار - خدا هرگز چنين تكليفى نكند .\r\nهشام - ميدانم خدا چنين تكليفى نميكند ولى در مقام جدال و محاكمه از تو مىپرسم كه اگر خدا ببنده خود تكليفى كند كه قادر بر انجام آن نباشد آيا ستمكار باشد يا نه .\r\nضرار - اگر چنين كارى كند ستمكار باشد .\r\nهشام - به من بگو خداى عز و جل بندگان خود را بيك دين و يك دستور مكلف كرده است بدون اختلاف كه جز آن را از آنها نپذيرد و بايد طبق دستور انجام دهند يا خير ؟\r\nضرار - آرى چنين است هشام - دليلى براى آنها بر دستورات اين دين معين كرده است يا بدون دليل آنها را مكلف كرده است و بدان ماند كه بكور تكليف خواندن قرآن كنند و بزمينگير تكليف رفتن بجهاد و حضور در مسجد نمايند ؟\r\nراوى گويد ضرار در اينجا ساعتى خاموش شد و سپس گفت :\r\nبناچار بايد دليلى در ميان باشد و آن دليل با صاحب ( امام ) تو نيست .\r\nهشام تبسمى كرد و گفت نيمى از تو شيعه شد و بناچار به حق گرائيدى و ديگر ميان من و تو اختلافى وجود ندارد مگر در نامگذارى .\r\nدر اينجا ضرار رشته سخن را بدست گرفت و گفت اكنون من سخن را به تو بر مىگردانم در اين موضوع .\r\nهشام - هر چه دارى بياور .\r\nضرار - اى هشام امامت چگونه منعقد مىشود ؟\r\nهشام - چنانچه خدا نبوت را منعقد ميسازد .\r\nضرار - پس او در اين صورت پيغمبر است .\r\nهشام - نه پيغمبر نيست ، چون عقد نبوت بدست اهل آسمانست و عقد امامت بدست اهل زمين ، عقد نبوت بنزول فرشتگانست و عقد امامت بگفته پيغمبر است ولى هر دو بدستور خداى عز و جل ميباشند و بامر او بسته ميشوند جز آنكه وسيله نبوت فرشتگان هستند و وسيله امامت پيغمبر خداست .\r\nضرار - دليل بر اين چيست ؟\r\n","description":"","footnote":"","page_name":" 35 ","page_number":43},
  {"content":"\r\nهشام - اضطرار و حكم عقل و وجدان ضرار - آن را تقرير فرمائيد كه چگونه باشد ؟\r\nهشام - در اينجا بايد يكى از سه طريق گفته شود .\r\n1 - آنكه بعد از پيغمبر خداى عز و جل از عموم بشر رفع تكليف كرده و امر و نهى براى آنها ندارد و مانند درندگان و جانوران بلا تكليف هستند اى ضرار تو مىگوئى كه پس از رسول خدا تكليف از مردم برداشته است ؟\r\nضرار - نه اين را نگويم .\r\n2 - همه مردم پس از پيغمبر چون خود پيغمبر داراى علم لدنى شدند و هيچ كس در فهم وظائف دينى خود به ديگرى نياز ندارد و خود به خود تكليف دان و حق فهم شده‌اند و اختلافى در ميانه نيست آيا تو مىگوئى كه همه مردم متحول بدانشمندان الهى شدند و در علم دين بپايه پيغمبر رسيدند و احدى باحدى نيازمند نيست و خود به خود مستغنى هستند در رسيدن بحقايق دين ؟\r\nضرار - خير من اين طور نمىگويم و معتقدم نياز برهبر دارند .\r\n3 - پس بناچار بايد در ميان آنها دانشمند واقع بينى باشد كه رسول خدا براى آنها معين كرده است كه سهو ندارد و خطا نميكند و ستم روا نميدارد و از گناهان معصوم است و از خطاها بر كنار مردم به او احتياج دارند و او به كسى احتياج ندارد ضرار - چه دليل و نشانه اى براى چنين عالمى وجود دارد ؟\r\nهشام - هشت نشانه دارد ، چهارتا در صفت نژادش و چهارتا در وصف خودش آن چهارى كه در وصف نژاد او است 1 - از يك جنسى از اجناس بشرى معروف باشد 2 - از يك تيره و قبيله مشهورى باشد 3 - از خاندان آبرومند و شناخته اى باشد\r\n","description":"","footnote":"","page_name":" 36 ","page_number":44},
  {"content":"\r\n4 - از طرف صاحب ملت اسلاميه و دعوت برسالت الهيه اشاره اى بوى رسيده باشد در ميان اجناس بشرى جنسى از جنس عرب معروفتر نيست كه صاحب شريعت و دعوت رسالت از آنها است همان كه هر روز پنج نوبت بالاى مساجد بنام او جار زنند كه :\r\nاشهد ان لا إله الا الله و اشهد ان محمدا رسول الله و دعوت او به گوش هر خوشكردار و بد كردار و دانا و نادان و مقر و منكر در شرق و غرب زمين ميرسد و اگر روا بود كه حجت بر اين خلق در جنس ديگرى باشد بايد جوينده و خواستار عمرى جستجو كند و به او پى نبرد و روا باشد كه او را در نژاد ديگرى از بشر مانند عجم و ديگران بجويد و لازم آيد از راهى كه خدا مصلحتجوئى براى بشر كرده فساد بوجود آيد و اين در حكمت و عدل خدا روا نباشد كه بر مردم امرى واجب كند كه يافت نشود و چون اين موضوع جائز نباشد روانيست كه امام و رهبر از غير جنس عرب باشد چون به صاحب شريعت و دعوت اسلام پيوست دارد و در ميان جنس عرب هم روانيست كه در غير تيره و قبيله پيغمبر باشد كه قريشند براى آنكه نژاد آنان قرب به پيغمبر دارد و چون روا نشد كه در قبيله ديگر باشد روانيست مگر آن كه در ميان اين قبيله در خاندانى باشد كه پيغمبر از آنها است براى قرابت آن خاندان صاحب ملة دعوت و چون اهل اين خاندان بسيارند بناچار در امر امامت بستيزه و گفتگو پردازند و براى برترى و شرافت اين مقام هر يك مدعى آن گردند و بايست صاحب ملت و دعوت كه رسول خدا است او را نشان دهد و شخص و نام و نسبش را بيان كند تا ديگرى در آن طمع نكند اما آن چهار صفت كه در خود شخص امام لازم است\r\n","description":"","footnote":"","page_name":" 37 ","page_number":45},
  {"content":"\r\n1 - آنكه از همه مردم در فرائض الهى و دستورات و احكام او داناتر باشد تا آنكه هيچ خرد و درشتى از آنها به روى پوشيده نباشد 2 - از گناهان معصوم و بر كنار باشد 3 - از همه مردم شجاعتر باشد 4 - از همه مردم باسخاوتتر و بخشنده تر باشد در اينجا عبد الله بن يزيد اباضى وارد گفتگو شد و از هشام پرسيد :\r\nاز كجا مىگوئى كه بايد اعلم مردم باشد ؟\r\nهشام براى آنكه اگر عالم به همه حدود خدا و احكام و شرائع و سنن او نباشد اطمينانى از طرف او نيست كه حدود الهى را زير و رو كند و كسى كه مستحق تازيانه است دستش را ببرد و كسى كه بايد دستش را بريد تازيانه زند و حدودى كه خداى عز و جل معين كرده طبق دستور او اجرا نكند و از راهى كه خداى عز و جل مصلحت بينى كرده فساد و تباهى رخ دهد عبد الله بن يزيد - از كجا مىگوئى بايد امام معصوم باشد از گناهان ؟\r\nهشام - براى آنكه اگر معصوم نباشد گناه ورزد و خطا كند و بر خويش و نزديكانش جرم پوشى كند و خدا چنين كسى را حجت خلق خود نسازد عبد الله بن يزيد - از كجا گوئى كه بايد از همه مردم شجاعتر باشد ؟\r\nهشام - براى آنكه او ستاد و پناهگاه مسلمانانيست كه در جنك از دشمن بگريزند و بوى بر گردند و در كنار او پناه گيرند .\r\nخداى عز و جل ( در سوره انفال آيه 16 ) فرموده است « هر كدامشان در آن روز پشت بجنك كنند جز به قصد اينكه ناحيه نبرد را بگردانند يا بستاد خود برگردند گرفتار خشم خدايند » و اگر امام شجاع نباشد خود از جهاد بگريزد و گرفتار خشم خدا گردد و روا نباشد كسى كه گرفتار خشم خداست حجت خدا بر خلقش گردد عبد الله بن يزيد - از كجا گوئى كه بايد از همه مردم سخىتر و بخشنده تر باشد ؟\r\n","description":"","footnote":"","page_name":" 38 ","page_number":46},
  {"content":"\r\nهشام براى آنكه خزينه دار مسلمانانست و اگر سخى و بخشنده نباشد بمال مسلمان فريفته شود و آنها را براى خود بردارد و خائن گردد و روا نباشد كه خدا خائنى را حجت خلق خود سازد .\r\nدر اين جا باز ضرار رشته سخن را بدست گرفت و گفت كيست امروز كه داراى اين اوصاف باشد ؟\r\nهشام - صاحب قصر امير المؤمنين باشد هرون همه سخنان هشام را مىشنيد و باينجا كه رسيد گفت از انبان نوره بما بخشيد اى جعفر واى بر تو ( جعفر بن يحيى نزد تو او نشسته بود پشت پرده ) مقصود او از چنين امامى كيست ؟\r\n- يا امير المؤمنين مقصودش موسى بن جعفر است هرون - البته غير از اهل حق و امامت مقصود او نيست ، و در اين حال لبهاى خود را گزيد و گفت مانند هشام زنده باشد و براى من سلطنتى بماند نه يك ساعت هم نماند به خدا زبان اين مرد از صد هزار شمشير در دل مردم كارگرتر است ، يحيى دانست كه هشام مورد تعقيب قرار گرفت ، رفت پشت پرده نزد هرون ، هرون فرياد زد يا عباسى واى بر تو اين مرد كيست ؟\r\nيحيى - يا امير المؤمنين . بسست ، كافى است ، كافى است ( مقصود او را دريافت ) سپس نزد هشام برگشت و او را نيشگون گرفت ، هشام دانست كه مورد تعقيب قرار گرفته است از جا برخاست و بحاضرين نمود كه قصد دارد قضاى حاجت كند و نعل خود را پوشيد و مخفيانه به خانه خود رفت و به آنها دستور داد كه متوارى شوند و مستور گردند و خود در حال گريخت و بكوفه رفت و در خانه بشير نبال كه يكى از حاملين حديث و شاگردان امام جعفر صادق بود وارد شد و داستان خود را به او گفت و دچار بيمارى سختى گرديد .\r\nبشير به او گفت پزشك براى شما بياورم .\r\n- نه ، من خواهم مرد - چون مرگش رسيد ببشير گفت چون از تجهيز من فراغت يافتى نيمه شب جنازه مرا در ميدان كناسه كوفه بگذار و نامه اى به اين مضمون بر آن قرار ده « اين هشام بن حكم است\r\n","description":"","footnote":"","page_name":" 39 ","page_number":47},
  {"content":"\r\nكه مورد تعقيب امير المؤمنين بود بمرگ خود از دنيا رفته است » هرون دوستان و خويشان هشام را سخت مورد تعقيب قرار داده بود و جمعى را بتهمت او گرفته بود ، اهل كوفه صبح آن شب جنازه او را ديدند و قاضى و معاون و حاكم و عدول كوفه انجمنى كردند و بهارون گزارش او را دادند ، گفت حمد خدا را كه كفايت او را كرد و كسانى كه بواسطه وى بازداشت كرده بود آزاد ساخت .\r\n7 - عماد بن زياد ازدى گويد از آقاى خود موسى بن جعفر عليه السلام از تفسير قول خداى عز و جل ( در سوره لقمان آيه 20 ) « و فرود آورد بر شما نعمتهاى خود را آشكار و نهان » پرسيدم فرمود نعمت آشكار امام آشكار است و نعمت نهان امام غائب است ، عرضكردم در ميان امامان كسى است كه غائب شود ؟ فرمود آرى شخص وى از ديده نهان گردد ولى ياد وى از دل مؤمنان پنهان نباشد و او دوازدهمين ما باشد ، خدا هر كار سختى را براى او هموار كند و هر رمنده اى را در برابر او رام كند و گنجهاى زمين را براى او آشكار سازد و هر دورى را بوى نزديك كند و هر جبار و سركشى را بوى فنا كند و هر شيطان متمرّدى بدست وى نابود گردد آنست فرزند بهترين كنيزان آنكه تولدش بر مردم نهان باشد بردن نامش براى ايشان روا نباشد تا خدا آشكارش كند و زمين را پر از عدل و داد كند چنانچه پر از جور و ستم شده باشد ، مصنف اين كتاب گويد من اين حديث را نشنيدم جز از احمد بن زياد در شهر همدان موقع برگشتم از حج بيت الله الحرام و او مردى ثقه و ديندار و فاضل بود رحمة الله و رضوانه عليه\r\n","description":"","footnote":"","page_name":" 40 ","page_number":48},
  {"content":"\r\n\r\nباب سى و ششم آنچه از حضرت رضا على بن موسى عليه السلام در نص بر قائم و غيبت او و دوازدهمين امام بودنش رسيده است\r\n1 - ايوب بن نوح گويد به امام رضا عرضكردم اميدوارم صاحب الامر تو باشى و خدا آن را بىشمشير به تو برگرداند با شما بيعت شده است و بنام شما سكه زده‌اند ، فرمود كسى از ما امامان نباشد كه نامه‌ها نزد وى رفت و آمد نمايد و ازو مسأله پرسند و انگشت نما باشد و بوى مال امام بدهند جز آن كه ربوده شود يا بر بستر خود بميرد تا خداى عز و جل براى اين امر مردى را كه ولادت و زندگانيش نهانست و نسبش عيان بر انگيزد .\r\n2 - از ريان بن الصلت نقل شده كه گويد ابو الحسن الرضا را از قائم پرسيدند . فرمود جسمش ديده ديده نشود و نامش را نبرند\r\n3 - امام هشتم على بن موسى الرضا عليه فرمود بناچار آشوبى توفنده و سخت باشد كه همه پشتها و دسته بنديها از هم بپاشد و اين وقتى است كه شيعه سومين فرزند مرا نيابند و اهل آسمان و زمين و هر دلسوخته و اندوهناك و درمانده بر او بگريند سپس فرمود پدر و مادرم قربانش هم نام جد من است و مانند\r\n","description":"","footnote":"","page_name":" 41 ","page_number":49},
  {"content":"\r\nمن است و مانند موسى بن عمران عليه السلام بر او گريبانهاى نور باشد و از پرتو نور قدس بدرخشد و براى مرگش اهل آسمان و زمين اندوهگين شوند چه زنان مؤمن دلسوخته و چه مردان مؤمن اسفناك حيران و حزين كه هنگام نبود ماء معين باشند گويا آنها را مىبينم كه بسيار نوميدند و بناگاه جارى بر آنها كشيده شود كه از دور و نزديك بيك آهنك شنيده شود ، رحمت بر مؤمنان باشد و عذاب بر كافران\r\n4 - احمد بن زكرياء گويد حضرت رضا به من فرمود كجاى بغداد منزل دارى ؟ عرض كردم در كرخ فرمود آنجا سالمترين جاها است و ناچار آشوب توفنده و سختى باشد كه پناهگاه و پشتيبان سقوط كند و اين هنگامى است كه شيعه فرزند مرا از دست بدهند\r\n5 - حسين بن خالد گويد امام هشتم فرمود ، كسى كه ورع ندارد دين ندارد ، كسى كه تقيه ندارد ايمان ندارد براستى گرامىترين شما نزد خدا آن كس باشد كه بيشتر تقيه كند ، به او عرض شد تا كى ؟ فرمود تا وقت معينى كه روز خروج قائم ما باشد ، هر كس پيش از خروج قائم ما تقيه را واگذارد از ما نيست ، عرض شد يا ابن رسول الله قائم شما خانواده كيست ؟ فرمود چهارمين فرزند من زاده سيده كنيزان ، خداى بوى زمين را از هر خلافى پاك كند و از هر ستمى منزه دارد و اوست همان كسى كه مردم در ولادتش شك كنند و او است كه پيش از خروجش غيبت دارد و چون خروج كند زمين بنور او درخشان گردد و ترازوى عدالت ميان مردم بگذارد و هيچ كس به ديگرى ستم نكند و او است كسى كه زمين براى او بهم پيچيده\r\n","description":"","footnote":"","page_name":" 42 ","page_number":50},
  {"content":"\r\nو سايه ندارد و او است كسى كه جارچى از آسمان بنام وى فرياد كند كه همه اهل زمين دعوت بسوى او را بشنوند ، گويند هلا حجت خدا بحقيقت آشكار شد نزد خانه خدا ، او را پيروى كنيد كه حق با او و در او است و اينست تفسير گفته خداى عز و جل ( در سوره شعراء آيه 4 ) « اگر بخواهيم آيه اى از آسمان بر آنها فرود آوريم كه براى آن گردن نهند »\r\n6 - عبد السلام بن صالح هروى گويد از دعبل بن على خزاعى شنيدم مىگفت خواندم براى مولاى خود حضرت رضا قصيده خودم را كه اولش به اين مضمون بود 1 - مدرسه‌هاى آيات الهى كه از تلاوت تهى شده است و منزل وحى كه عرصه هايش مبدل به بيابان خالى شده است و چون رسيدم به گفته خود 2 - خروج امامى كه بناچار ظهور مىكند و بنام خدا و بركتهاى فراوان قيام مينمايد 3 - و ميان ما هر حقى را از باطل جدا مىكند و پاداش نيكو و كيفر بدى را ميديد حضرت رضا على بن موسى عليه السلام سخت گريست و سپس سرش را بجانب من برداشت و فرمود اى خزاعى در اين دو بيت روح الامين بزبانت سخن گفته است آيا ميدانى اين امام كيست و كى قيام مىكند ؟\r\nعرض كردم نه اى مولايم جز اينكه شنيدم يك امامى از شما ظهور مىكند كه زمين را از فساد پاك مىكند و آن را از عدالت و داد پر مىكند چنانچه از ستم پر شده است ، فرمود اى دعبل امام بعد از من محمد است و پس از محمد فرزندش على است و بعد از على پسرش حسن و پس از حسن پسرش حجت قائم كه در\r\n","description":"","footnote":"","page_name":" 43 ","page_number":51},
  {"content":"\r\nغيبتش انتظار او را كشند و در ظهورش مطاع باشد ، اگر نماند از دنيا مگر يك روز خدا همان روز را طولانى كند تا ظهور كند و آن را پر از عدالت كند چنانچه پر از ستم شده است و اما كى باشد اين اخبار از وقت است و بحقيقت پدرم براى من از پدرش از پدرانش باز گفته است كه از پيغمبر ( ص ) پرسش شد كى قائم از ذريه ات خروج مىكند ؟ فرمود مثل او مثل ساعت است كه آشكار نكند وقتش را جز او عز و جل و نيايد شما را جز ناگهانى براى دعبل بن على خزاعى حديث ديگريست كه من دوست داشتم آن را دنبال اين حديث كه گذشت ايراد كنم\r\n7 - عبد السلام بن صالح هروى گويد دعبل بن على خزاعى در مرو شرفياب خدمت ابى الحسن على بن موسى ( ع ) گرديد و عرض كرد يا ابن رسول الله من در باره شما قصيده اى گفتم و سوگند خوردم با خودم كه آن را پيش از تو براى كسى نخوانم حضرت فرمود آن را بياور و براى آن حضرت خواند 1 - مدرسه‌هاى آيات الهى كه از تلاوت تهى شده و منزل وحى كه عرصه هايش مبدل به بيابان خالى شده است و چون به اين شعر خود رسيد 2 - مىبينم فيء و غنيمتى كه حق آنها است در ميان ديگران تقسيم مىشود و دست خود آنها از فيء خودشان تهى است\r\n","description":"","footnote":"","page_name":" 44 ","page_number":52},
  {"content":"\r\nامام هشتم گريست و فرمود اى خزاعى راست گفتى و چون به اين شعرش رسيد كه :\r\n3 - چون خونى را كه بناحق از آنها ريخته شده طلب كنند به طرف دشمنان خود دراز كنند دستهائى را كه بىساز و برك است و تيركمانى با خود ندارند و بسته است در اينجا امام هشتم دست خود را زير و رو كرد و فرمود آرى به خدا دستهاى ما بسته است و چون به اين شعر خود رسيد 4 - بتحقيق من در دنيا و روزگار كوشش خود ترسان بودم و براستى اميدوارم پس از مردن در امان باشم حضرت رضا به او فرمود خدايت در روز ترس بزرك ايمن دارد و چون به اين گفته خود رسيد كه 5 - و يك قبرى در بغداد از آن نفس پاكى است كه خداوند بخشاينده آن را در ضمن در غرفه‌هاى بهشت مقرر داشته حضرت رضا فرمود در اينجا دو بيت بقصيده ات ميفزايم كه بوسيله آنها بكمال رسد ؟ عرض كردم چرا يا ابن رسول الله ( ص ) آن حضرت فرمود :\r\n6 - و قبريست در طوس كه چه مصيبت بزرگى دارد ، كه درون را با شعله‌هاى سوزان آتش مىزند 7 - تا روز قيامت تا آنگاه كه خدا برانگيزد قائم را ، آنكه هر اندوه و گرفتارى را از دل ماها بزدايد دعبل عرض كرد يا ابن رسول الله ، اين قبرى كه در طوس است از آن كيست ؟\r\nحضرت رضا فرمود قبر من است شبها و روزها سپرى نشوند تا آنكه طوس محل رفت و آمد\r\n","description":"","footnote":"","page_name":" 45 ","page_number":53},
  {"content":"\r\nشيعيان و زوار من گردد در اين محل غريبى من هلا هر كس در اين دار غربتم مرا در طوس زيارت كند روز قيامت همدرجه من باشد و آمرزيده گردد سپس بعد از فراغت دعبل از خواندن قصيده حضرت رضا برخاست و به او دستور داد از جاى خود برنخيزد و درون خانه رفت چون ساعتى گذشت خادم حضرت صد دينار اشرفى سكه رضا آورد و به او داد و گفت مولايم به تو ميفرمايد اين وجه را در نفقه راه خود بگذار . دعبل عرض كرد به خدا براى اين وجه نيامدم و براى آن اين قصيده را نگفتم كه صله اى دريافت كنم و آن پول را رد كرد و جامه اى از جامه‌هاى حضرت رضا در خواست كرد براى تبرك و تشرف و حضرت رضا يك جبه خز با همان كيسهء دينار براى او فرستاد و بخادم فرمود به او بگو مولايت ميفرمايد اين پول را بگير كه بدان نيازمند ميشوى و ديگر در بارهء آن به من مراجعه مكن . دعبل كيسه زر و جبه را گرفت و برگشت و با كاروانى از مرو كوچ كرد و چون به ميان قوهان ( شهرى بوده نزديك نيشابور ) نزديك شدند دزدانى بر كاروان زدند و آنها را اسير كردند و كت بستند و دعبل را هم كت بستند و كاروان هر چه داشتند به تصرف دزدان در آمد و آن اموال را ميان خود تقسيم كردند و يكى از آن مردم در اين ميان بشعر دعبل تمثل جست كه گويد : « مىبينم فىء آنها در ديگران تقسيم مىشود - و دست خودشان از فىء خودشان خالى است » دعبل آن را شنيده گفت اين شعر از آن كيست ؟ گفت از مردى خزاعى است كه او را دعبل بن على گويند ، دعبل گفت من همان دعبل هستم كه گويندهء قصيده اى ميباشم كه اين يكى از اشعار آنست ، آن مرد جستى زد نزد رئيس دزدان كه سر تل به نماز مشغول بود و از شيعيان بود و به او خبر دعبل را داد ، رئيس خودش آمد و بالاى سر دعبل ايستاد و گفت تو دعبل هستى ؟\r\n","description":"","footnote":"","page_name":" 46 ","page_number":54},
  {"content":"\r\nآرى من دعبلم - تمام اين قصيده را براى من بخوان .\r\nدعبل تمام قصيده را براى او خواند و او دستهايش را باز كرد و دست همهء كاروان را باز كرد براى احترام دعبل هر چه از آنها گرفته بودند به آنها رد كرد و دعبل طى مسافت كرد تا وارد قم شد و اهل قم از او خواهش كردند كه قصيدهء خود را براى آنها بخواند به آنها دستور داد در مسجد جامع گرد آيند چون جمع شدند بمنبر بالا رفت و آن قصيده را براى آنها خواند مردم قم مال و خلعت بسيارى به او بخشيدند و به آنها خبر رسيد كه جبه اى از حضرت رضا گرفته است از او درخواست كردند كه آن را ببهاى هزار دينار زر به آنها بفروشد و نپذيرفت و گفتند قدرى از آن را به هزار دينار بما به فروش و باز نپذيرفت و از قم كوچ كرد و چون از آبادى شهر بيرون شد جمعى از جوانان عرب او را احاطه كردند و جبه را از او گرفتند ، دعبل بقم برگشت و از آنها خواهش كرد كه جبه را به او برگردانند جوانها نپذيرفتند و به حرف مشايخ در اين موضوع گوش ندادند بدعبل گفتند دست تو بدان جبه نميرسد همان هزار دينار بها را بگير و او قبول نكرد و چون از دسترسى بجبه نوميد شد از آنها خواهش كرد يك مقدارى از آن را به او بدهند آنها قبول كردند و مقدارى از آن را به او دادند و بجاى باقى هزار دينار بهاى آن را به او پرداختند ، دعبل به وطنش برگشت و ديد دزدها هر چه داشته برده‌اند و آن صد دينار حضرت رضا را فروخت هر دينارى به صد درهم و از اين راه ده هزار درهم براى او وصول شد و ياد فرمودهء حضرت افتاد كه به زودى محتاج اين پول ميشوى .\r\nدعبل كنيزى داشت كه بسيار در دلش جا داشت و آن كنيز به چشم درد سختى گرفتار شد و پزشكان بالين او آمدند و گفتند چشم راستش درمان پذير نيست و از ميان رفته و چشم چپش را ما علاج ميتوانيم\r\n","description":"","footnote":"","page_name":" 47 ","page_number":55},
  {"content":"\r\nو در بارهء آن تلاش ميكنيم ولى گمان نداريم سالم شود دعبل را اندوه سختى فرا گرفت و بيتابى بسيار در بارهء او نمود و سپس يادآور فضيلت قطعه جبه اى شد كه با او بود آن را آورد به دو چشم آن كنيز كشيد و شب پشت چشمان او بست و چون صبح شد دو چشمش بهتر از اول سالم شده بود و گويا هرگز اثر چشم درد نداشته ، اين از بركت حضرت رضا بوده\r\n8 - ريان بن صلت گويد به امام رضا عرضكردم شما صاحب الامر هستيد ؟ فرمود من هم صاحب الامرم ولى آن صاحب الامر نيستم كه زمين را پر از عدالت كند چنانچه پر از ستم شده است و چگونه او باشم با اينكه مىبينى سنم لاغر است ولى قائم آنست كه چون ظهور كند در سن پيرانست و سيماى جوانان دارد نيرومند باشد تا به جائى كه اگر دست ببزرگترين درخت زمين اندازد آن را از جا بكند و اگر ميان كوهها نعره كشد سنگهاى آنها از هم بپاشد با او است عصاى موسى و خاتم سليمان ع او چهارمين فرزند منست خدا او را زير پردهء خود دارد تا بخواهد سپس او را ظاهر كند تا زمين را پر از عدل و داد كند چنانچه پر از جور و ستم شده است .\r\n\r\nباب سى و هفتم - آنچه روايت شده از ابى جعفر دوم محمد بن على جواد در نص بر قائم و غيبت او و اينكه دوازدهمين امام است\r\n1 - عبد العظيم بن عبد الله بن على بن حسن بن زيد بن حسن عليه السلام گويد خدمت امام نهم\r\n","description":"","footnote":"","page_name":" 48 ","page_number":56},
  {"content":"\r\nمحمد بن على بن موسى عليه السلام رسيدم و ميخواستم از او بپرسم كه قائم خاندان ما كه مهدى است او است يا ديگرى ؛ او آغاز سخن كرد و فرمود اى ابو القاسم براستى قائم ما كه او است مهدى آنست كه بايد در حال غيبتش انتظار او را بكشند و در ظهورش فرمان او را برند و او سومين فرزند منست سوگند به آن خدائى كه محمد ( ص ) را بنبوت برانگيخت و ما را بامامت مخصوص كرد هر آينه اگر نماند از دنيا جز يك روز خدا آن روز را طولانى كند تا در آن ظهور كند و زمين را پر از عدل و داد كند چنانچه پر از جور و ستم شده است و بدرستى كه خداى تبارك و تعالى هر آينه كار او را در ظرف يك شب اصلاح كند چنانچه كار كليم خود موسى را اصلاح كرد آنگاه كه رفت آتشى برگيرد و برگشت با مقام رسالت و نبوت سپس فرمود بهترين كارهاى شيعيان ما انتظار فرج است .\r\n2 - عبد العظيم بن عبد الله حسنى گويد به محمد بن على بن موسى عليه السلام گفتم من اميدوارم شما همان قائم خاندان محمد ( ص ) باشيد كه زمين را پر از عدل و داد كند چنانچه پر از جور و ستم شده است ، فرمود اى ابو القاسم نيست امامى از ما جز آنكه قائم بامر خداى عز و جل است و رهبر بدين خداست ولى آن قائمى كه بوسيلهء او خداى عز و جل زمين را از اهل كفر و جحود پاك مىكند و آن را پر از عدل و داد مىكند او آنچنان كسى است كه ولادتش بر مردم نهانست و شخصش از ديده‌ها پنهان و بردن نامش بر آنها حرام است و او همنام و هم كينه رسول خداست و او است كسى كه زمين زير پاى او نورديده شود\r\n","description":"","footnote":"","page_name":" 49 ","page_number":57},
  {"content":"\r\nو هر سركشى براى او رام گردد و يارانش كه بشمارهء اهل بدرند از دورترين نقطه‌هاى زمين گرد او فراهم شوند و اينست تفسير گفتهء خداى عز و جل ( در سورهء بقره آيه 148 ) فرمايد هر كجا باشيد خدا شما را مىآورد گردهم بدرستى كه خدا بر هر چيز توانا است - چون اين شماره از مردم زمين از اهل اخلاص گرد او جمع شوند خدا امر او را آشكار كند و چون شمارهء آنها يك عقد كامل شد كه ده هزار مرد است باذن خدا خروج كند و پى در پى دشمنان خدا را بكشد تا خداى تعالى راضى گردد عبد العظيم گويد عرض كردم يا سيدى چگونه بداند كه خداى عز و جل راضى شده است ؟ فرمود دلش را مهربان كند و چون در مدينه آيد لات و عزى بيرون آورد و آتش زند .\r\n3 - صقر بن دلف گويد از امام نهم شنيدم ميفرمود امام بعد از من پسرم على است دستور او دستور من است و گفتارش گفتار من است و طاعتش طاعت من و امام بعد از او فرزندش حسن است دستورش دستور پدر او است و گفتارش گفتار پدر او است و طاعتش طاعت پدر او است ، سپس خاموش شد .\r\nبه او عرض كردم يا ابن رسول الله امام بعد از حسن كيست ؟ به سختى گريست و سپس فرمود پس از حسن پسرش قائم بالحق منتظر است ، عرضكردم يا ابن رسول الله چرا او را قائم نامند ؟ فرمود چون پس از آن قيام كند كه از يادها رفته است و بيشتر معتقدان بامامتش برگشته‌اند ، عرض كردم چرا منتظرش نامند ؟ فرمود براى آنكه غيبتى دارد كه روزهاى بسيارى بر آن بگذرد و مدتش طولانى شود و مخلصان انتظار او را كشند و شكاكان منكر او گردند و جاحدان بذكر او تمسخر كنند\r\n","description":"","footnote":"","page_name":" 50 ","page_number":58},
  {"content":"\r\nوقتگذاران در باره او دروغگو باشند و شتابزدگان در بارهء او هلاك گردند و مسلمانان به او نجات يابند .\r\n\r\nباب سى و هشتم - آنچه روايت شده است از ابى الحسن على بن محمد عسكرى در نص بر قائم و غيبتش و اينكه دوازدهم امام است\r\n1 - عبد العظيم بن عبد الله حسنى گويد حضور سيد خود على بن محمد ( امام دهم ) شرفياب شدم چون مرا ديدار كرد به من فرمود مرحبا بر تو اى ابو القاسم تو براستى دوست ما هستى گويد عرضكردم يا ابن رسول الله من ميخواهم دين خود را بر شما عرضه نمايم و اگر پسنديده است بر آن بپايم تا خداى عز و جل را ملاقات كنم فرمود يا ابا القاسم بياور آنچه دارى گفتم :\r\nمن ميگويم خداى تبارك و تعالى يكى است و مانند او چيزى نيست از دو حد نبودى و شباهت بر كنار است و جسم نيست ، صورت نيست ، عرض نيست ، جوهر نيست بلكه پديدارندهء اجسام و نقشكنندهء صور و آفريننده عرض و جوهر است ، پروردگار هر چيزيست و مالك و جاعل و پديدارنده آنست و محمد ( ص ) بنده و رسول او است خاتم پيغمبرانست و پس از وى تا روز قيامت پيامبرى نيست ؛ شريعتش خاتم همه شريعتها است و بعد از آن تا روز قيامت شريعتى نيست و ميگويم كه امام و خليفه و كارگزار پس از وى امير المؤمنين على بن ابى طالب است سپس حسن و بعد حسين و بعد على بن الحسين و بعد\r\n","description":"","footnote":"","page_name":" 51 ","page_number":59},
  {"content":"\r\nمحمد بن على و بعد جعفر بن محمد و بعد موسى بن جعفر و بعد على بن موسى و سپس محمد بن على و بعد از او شما اى مولاى من آن حضرت فرمود و بعد از من حسن پسرم و چگونه باشند مردم با جانشين پس از او ؟\r\nعرضكردم او چطور باشد ؟ فرمود چون شخص وى ديدار نشود و بردن نامش روا نباشد تا ظهور كند و زمين را پر از عدل و داد كند چنانچه پر از جور و ستم شده است گويد عرضكردم من هم اقرار دارم و ميگويم دوست آنان دوست خداست و دشمن آنان دشمن خداست و طاعتشان طاعت خداست و معصيتشان معصيت خداست و ميگويم معراج حقست و سؤال قبر حقست و بهشت حقست و دوزخ حقست و صراط حقست و ميزان حقست و قيامت آينده است و در آن شكى نيست و براستى خدا هر كس در گورهاست زنده مىكند و ميگويم فريضه‌هاى واجب بعد از ولايت ائمه نماز است و روزه و حج و جهاد و امر بمعروف و نهى از منكر على بن محمد فرمود اى ابو القاسم به خدا همين دين خداست كه آن را براى بندگانش پسنديده بر آن پايدار باش خدايت پايدار بدارد بگفتار ثابت در حيات دنيا و در آخرت\r\n2 - على بن مهزيار گويد بابى الحسن صاحب العسكر نوشتم و از او پرسيدم از فرج به من نوشت هر گاه صاحب الامر شما از دار ظالمين غيبت كرد شما توقع فرج داشته باشيد .\r\n3 - على بن محمد بن زياد گويد نوشتم بابى الحسن صاحب العسكر عليه السلام و از او پرسيدم از فرج به من نوشت چون صاحب الامر شما از دار ظالمين نهان شد در انتظار فرج باشيد .\r\n","description":"","footnote":"","page_name":" 52 ","page_number":60},
  {"content":"\r\n4 - ابراهيم بن محمد بن فارس گويد من و نوح و ايوب بن نوح در راه مكه بوديم و در وادى زباله فرود آمديم و نشستيم و با هم حديث ميكرديم و ذكر امامت بميان آمد و دير شدن امر ظهور نسبت بما ايوب بن نوح گفت در اين سال نامه نوشتم و چيزى از اين موضوع را پرسيدم به من نوشت چون پيشواى شما از ميان شما برداشته شد متوقع فرجى باشيد كه از زير پاى شما عيان شود .\r\n5 - ابو هاشم داود بن قاسم جعفرى گويد شنيدم أبو الحسن صاحب العسكر عليه السلام ميفرمود جانشين من پس از من فرزندم حسن است شما چگونه باشيد در جانشين بعد از آن جانشين ؟ عرضكردم قربانت چرا ؟ فرمود چون شخص او را نبينيد و بردن نام او براى شما روا نباشد ؛ عرضكردم پس چگونه او را ذكر كنيم ؟ فرمود بگوئيد حجت از آل محمد ( ص )\r\n6 - اسحق بن محمد بن ايوب گويد از ابا الحسن على بن محمد بن على بن موسى عليه السلام شنيدم ميفرمود صاحب الامر كسى است كه مردم عصر او گويند هنوز متولد نشده است .\r\n7 - على بن عبد الغفار گويد چون ابو جعفر دوم در گذشت شيعه به ابو الحسن صاحب العسكر عليه السلام نوشتند و از او پرسيدند از امر امامت فرمود تا زنده‌ام با منست و چون تقدير خداى عز و جل به من نازل شود جانشين من براى شما آيد و كجا باشيد با خلف بعد از اين خلف .\r\n","description":"","footnote":"","page_name":" 53 ","page_number":61},
  {"content":"\r\n8 - صقر بن ابى دلف گويد چون متوكل سيد ما ابى الحسن عليه السلام را بازداشت كرد من بدربار او رفتم تا از خبر او بپرسم گويد صاحب متوكل به من نگاهى كرد و دستور داد كه بر او وارد شوم مرا نزد او بردند ، به من گفت اى ابو مظفر چه كار دارى و براى چه آمدى ؟\r\nگفتم خير است اى استاد ، گفت بنشين صقر گويد شروع بانجام مراجعات و كارهاى خود كرد و من در دل گفتم در آمدن اينجا خطا رفتم گويد مردم را از دور خود پراكنده كرد سپس دوباره گفت چه كار دارى و براى چه آمدى ؟ گفتم خير است ، گفت شايد آمدى از خبر مولايت بپرسى گفتم مولايم كيست مولاى من امير المؤمنين است ، گفت خاموش باش مولاى تو بر حق است از من نترسى براستى من با تو هم عقيدام گفتم حمد خدا را ، گفت ميخواهى او را ببينى ؟ گفتم آرى گفت بنشين تا پستچى بيرون رود گويد نشستم و چون او رفت بيك غلامى گفت دست صقر را بگير و او را بدان سرائى كه علوى زندانى است ببر و آنها را تنها بگذار مرا در آن سرا وارد كرد و بادست بيك خانه اى اشاره كرد وارد شدم و ديدم روى آن حضرت حصيرى نشسته است در برابر او گورى كنده است گويد سلام كردم و به من جواب سلام داد و دستور داد نشستم و فرمود اى صقر چه تو را اينجا آورد ؟ عرضكردم اى سيد من آمدم خبرى از شما بگيرم گويد بدان قبر نگريستم و گريستم سپس به من نگاه كرد و فرمود غم مخور هرگز بما بدى نتوانند كرد گفتم حمد خدا را عرضكردم اى آقايم حديثى از پيغمبر ( ص ) روايت شده است كه\r\n","description":"","footnote":"","page_name":" 54 ","page_number":62},
  {"content":"\r\nمعناى آن را نميشناسم ، فرمود آن حديث چيست ؟ عرضكردم گفتار او ؟ ؟ ؟ كه با ايام دشمنى نكنيد چه معنا دارد ؟\r\nفرمود آرى ايام ما هستيم و بما آسمانها و زمين برپا است سبت نام رسول خدا است احد امير المؤمنين است اثنين حسن و حسين است ثلثا على بن الحسين و محمد بن على الباقر و جعفر بن محمد الصادق است اربعا موسى بن جعفر و على بن موسى و محمد بن على و منم و خميس فرزندم حسن است و جمعه پسر پسرم هست كه همه مردم بر او گرد آيند و او است كه زمين را پر از عدل و داد كند چنانچه پر از ستم و جور شده است اين است معنى ايام و آنها را در دنيا دشمن نشويد تا در آخرت دشمن شما باشند سپس فرمود وداع كن و بيرون شو كه بر تو ايمن نيستم\r\n10 - صقر بن ابى دلف گويد از امام دهم شنيدم مىفرمود امام بعد از من پسرم حسن است و بعد از حسن پسرش قائم است آنكه زمين را پر از عدل و داد كند چنانچه پر از جور و ستم شده است\r\n\r\nباب سى و نهم - آنچه روايت رسيده است از ابى محمد حسن بن على عسكرى عليه السلام در وقوع غيبت بپسرش قائم ( ع ) و بيان اينكه او دوازدهمين امام است\r\n1 - احمد بن اسحق بن سعد اشعرى گويد شرفياب حضور امام يازدهم ابى محمد حسن بن على عليه\r\n","description":"","footnote":"","page_name":" 55 ","page_number":63},
  {"content":"\r\nالسلام شدم و ميخواستم از وى راجع بجانشين پس از او پرسش كنم او آغاز سخن كرد و فرمود اى احمد بن اسحق بدرستى كه خداى تبارك و تعالى از آنگاه كه آدم را آفريده زمين را خالى نگذاشته و نگذارد تا قيام ساعت از حجت خدا بر خلقش كه به او از اهل زمين بلا بگرداند و به او باران فرو فرستد و به او بركات زمين را بدر آورد گويد من گفتم يا ابن رسول الله امام و خليفه پس از شما كيست ؟\r\nآن حضرت شتابانه برخاست و درون خانه رفت و سپس برگشت و بر شانه او بچه پسرى بود كه رويش چون ماه شب چهارده بود كودك سه سالى مينمود و فرمود اى احمد بن اسحق اگر نزد خداى عز و جل و نزد حجج او گرامى نبودى من اين پسر خود را به تو نمينمودم بدرستى كه او هم نام رسول خدا است و هم كنيه او است و آن كس است كه پر كند زمين را از عدل و داد چنانچه پر شده باشد از جور و ستم اى احمد بن اسحق مثل او در اين امت مثل خضر عليه السلام است و مثل ذو القرنين به خدا يك غيبتى دارد كه در آن كسى از هلاكت نجات نيابد جز آنكه خداى عز و جل او را بر قول بامامت وى ثابت دارد و او را موفق سازد كه براى تعجيل فرجش دعا كند احمد بن اسحق گفت گفتم اى مولاى من آيا نشانه اى دارد كه دل من بدان مطمئن شود آن كودك به زبان فصيح گفت منم بقية الله في ارضه و منتقم از دشمنان او اى احمد بن اسحق پس از مشاهده عين دنبال اثرى نگرد احمد بن اسحق گويد من شاد و خرم بيرون آمدم و چون فردا رسيد خدمت آن حضرت برگشتم و عرضكردم يا ابن رسول الله هر آينه شادى من بدان چه بر من منت نهادى بزرك است بفرمائيد آن روشى كه از خضر و ذو القرنين دارد چيست ؟\r\nفرمود اى احمد آن طول غيبت است عرضكردم يا ابن رسول الله و هر آينه غيبتش هر آينه طولانى باشد ؟ فرمود آرى بپروردگارم تا آنكه بيشتر معتقدان بامر امامت او از آن برگردند و مگر آن\r\n","description":"","footnote":"","page_name":" 56 ","page_number":64},
  {"content":"\r\nآنكه خداى عز و جل عهد و پيمان ولايت ما را از او گرفته و ايمان را در دلش نوشته و او را بروح خود كمك كرده اى احمد بن اسحق اين امريست از امر خدا و سريست از سر خدا و غيبى است از آن خدا آنچه من به تو افاده كردم بگير و پنهان دار و از شكرگزاران باش تا در عليين با ما باشى مصنف اين كتاب گويد اين حديث را نشنيدم جز از على بن عبد الله وراق ( و او را به خط وى يافتم خ ب ) و او آن را بر من خواند از گفته سعد بن عبد الله از احمد بن اسحق چنانچه ذكر آن را نمودم\r\n\r\nباب چهلم - آنچه در باره خضر عليه السلام رسيده است\r\n1 - عبيد الله بن سليمان گويد من در بعضى از كتب خداى عز و جل خواندم كه ذو القرنين بندهء نيكى بود ، خدا او را حجت بر بندگان خود نمود و او را پيغمبر نكرد و خدا او را در زمين قدرت داد و از هر چيز به او وسيله اى عطا كرد پس چشمه آب حيات براى او وصف شد و به او گفته شد هر كس از آن شربتى نوشد نميرد تا صيحه آسمانى را بشنود ؛ ذو القرنين در جستجوى آن بيرون رفت تا به جائى رسيد كه در آن سيصد و شصت چشمه بود و خضر عليه السلام در مقدمه آنها بود و از همه مردم نزد او محبوبتر بود به او يك شور ماهى داد و بهر يك از ياران ديگر خود يك شور ماهى داد و به همه دستور داد كه هر كدام شور ماهى خود را در يكى از آن چشمه‌ها بشويند .\r\n","description":"","footnote":"","page_name":" 57 ","page_number":65},
  {"content":"\r\nخضر سر يكى از آن چشمه‌ها رفت و چون آن ماهى را در آب چشمه فرو برد زنده شد و خود را در آب كشيد و چون خضر چنان ديد دانست كه به آب زندگانى دست يافته ، جامه خود را انداخت و در آب رفت و در آن غوطه مىخورد و از آن مينوشيد ، هر كدام با ماهى خود نزد ذو القرنين برگشتند و خضر برگشت و ماهى نياورد او را از داستان آن پرسش كرد و به او گزارش داد ، به او گفت آيا از اين آب نوشيدى ؟ گفت آرى گفت تو را ميرسيد و تو براى اين چشمه آفريده شده بودى مژده باد كه در اين دنيا ميمانى و از ديده‌ها نهانى .\r\n2 - از امام صادق عليه السلام روايت شده كه فرمود ابو جعفر محمد بن على الباقر روزى در مدينه بيرون تشريف برد و دلتنگ شد و بر يكى از ديوارهاى مدينه تكيه كرد و در فكر فرو رفت ، مردى نزد او آمد و گفت يا ابا جعفر براى چه در اندوهى ؟ اگر بر دنيا است كه روزى حاضرى نصيب هر بر و فاجر هست و اگر بر آخرتست وعده راستى است كه پادشاه قادرى در آن حكم مىكند ، حضرت فرمود براى اين اندوه ندارم ، اندوه من بر آشوب ابن زبير است . آن مرد گفت آيا مردى را ديدى كه از خدا بترسد و خدا او را نجات ندهد و آيا كسى را ديدى كه بر خدا توكل كند و او را كفايت نكند ، آيا كسى را ديدى كه به خدا پناهنده شود او را پناه ندهد ؟ ابو جعفر ( ع ) فرمود نه . آن مرد رفت ، به او عرض شد كى بود ؟ فرمود خضر بود .\r\nمصنف اين كتاب گويد اين خبر چنين است و روايت ديگرى رسيده كه اين معامله با على بن\r\n","description":"","footnote":"","page_name":" 58 ","page_number":66},
  {"content":"\r\nالحسين ( ع ) بوده است .\r\n3 - اسيد بن صفوان يار رسول خدا ( ص ) گويد روزى كه امير المؤمنين وفات كرد كوفه از فرياد گريه لرزان شد و مردم از خود بى خود شدند چون روزى كه پيغمبر از دنيا رفته بود يك مردى گريان و شتابان و انا لله . . گويان مىآمد و ميگفت امروز خلافت نبوت بريده شد آمد تا ايستاد بر در آن خانه اى كه امير المؤمنين عليه السلام در آن بود ، و گفت :\r\nخدا رحمتت كند اى ابو الحسن تو در اسلام اول مردم بودى در ايمان از همه مخلصتر و در يقين محكمتر و از خدا ترسانتر ، از همه رنجبرتر و از همه پيغمبر را نگهدارتر و بر اصحاب او از همه امينتر ، در مناقب از همه فاضلتر و در كرامت از همه سابقتر و در مقام از همه بلندتر و به پيغمبر از همه نزديكتر و به او شبيه تر در رهبرى و اخلاق و رخساره و افعال ، در منزلت اشرف همه بودى و در قدر از همه گراميتر خدا تو را از اسلام و رسول خود و مسلمانان پاداش نيك دهد آنگاه كه اصحابش ناتوان ميشدند تو قيام نيرومند بودى و چون بر جا مىنشستند تو بمبارزه دشمن ميرفتى و آنگاه كه سست ميشدند تو قيام ميكردى ، چون اصحابش دل بتشويش ميشدند تو روش رسول خدا را ملازم بودى ، تو براستى خليفه او بودى كسى را حق تنازعى با او نبود و همطراز او نبود مرغم منافقان و خشم كافران و بد آمد حاسدان و خوارى فاسقان تو بودى كه چون وارفتند بپاخاستى و چون در ماندند سخن گفتى و اگر پيرو تو بودند راهبرى ميشدند آوازت از همه نرمتر نيرويت از همه برتر سخنت از همه بجاتر و گفتارت از همه درستتر و رأيت از همه بيشتر و دولت از همه شجاعتر و يقينت از همه محكمتر و كارت از همه بهتر و بامور از همه\r\n","description":"","footnote":"","page_name":" 59 ","page_number":67},
  {"content":"\r\nداناتر تو از اول در هنگام پريشانى مردم پيشواى دين بودى و در آخر كار كه وارفتند چون مؤمنان در سرپرستى تو قرار گرفتند مانند پدر مهربانى بودى و بارهاى سنگينى كه از حملش ناتوان بودند بدوش گرفتى و آنچه را گم كردند نگهداشتى و آنچه را واگذاشتند ضبط كردى و چون گرد آمدند دامن بكمر زدى و چون بيتاب شدند فراز گرفتى و چون جزع كردند شكيبائى كردى و چون بجا ماندند تو به مقصد رسيدى و آنچه را گمان نداشتند بوسيله تو بدان رسيدند تو بر كفار عذابى نازل بودى و براى مؤمنان باران رحمت بميوه آن رسيدى و سوابق آن بر گرد آوردى و فضائل آن را بردى حجت تو كند نشد ، دلت كج نشد بينائيت سست نشد خاطرت نهر اسيد و پريشان نگرديد ، تو چون كوهى بودى كه گردبادش نجنباند و تند بادش از جا نگرداند و چنانچه پيغمبر ( ص ) فرمود با تن ضعيف در كار خداى عز و جل نيرومند بودى پيش خود فروتن و پيش خداى عز و جل بزرگوار در زمين سر بزرك و نزد مؤمنين جليل . كسى را طمع در تو نبود و احدى بر تو نفوذ نداشت ، ناتوان خوار نزد تو نيرومند و با اعتبار بود تا حقش را بگيرى و نيرومند با اعتبار نزدت ناتوان و خوار بود تا حق را از او بستانى خويش و بيگانه در عدالت نزد تو برابر بودند كارت راستى و درستى و نرمى بود و گفتارت حكم و ثابت و دستورت حلم و حزم و رأيت دانش و تصميم نسبت بكارى ميكردى راه شوسه ميكردى و سختى را آسان نمودى و آتش را فرو نشاندى ، دين بوسيلهء تو پا برجا شد و امر خدا آشكار گرديد اگر چه مشركان بد داشتند ايمان بوسيله تو نيرومند شد و اسلام استوار گرديد و مؤمنان پا برجا تو خود بسيار دور پيشرفتى كسانى كه پس از تو باشند در رنج افكندى ، از گريه برترى و مصيبتت در\r\n","description":"","footnote":"","page_name":" 60 ","page_number":68},
  {"content":"\r\nآسمان بزرك است و شوكت مردم را در هم كوفته * ( إِنَّا لِلَّه وَإِنَّا إِلَيْه راجِعُونَ ) * به قضاى خدا رضا داديم و كار خود به دو نهاديم به خدا هرگز مسلمانان بمانند تو سو كوار نشوند تو براى مؤمنان پناهگاه و دژ بودى و بر كفار سختى و خشم ، خدا تو را به پيغمبرش برساند و ما را از اجر در مصيبتت محروم نسازد و بعد از تو گمراه نكند .\r\nمردم خاموش ماندند تا سخن او بپايان رسيد و گريست و اصحاب رسول خدا را گريانيد سپس او را جستند و نيافتند .\r\n4 - حسن بن على بن فضال گويد از امام هشتم شنيدم فرمود براستى خضر از آب حيات نوشيد و زنده است و نميرد تا دميدن در صور او نزد ما مىآيد و بر ما سلام مىدهد و آوازش را بشنويم و خودش را نبينيم و او هرجا نامبرده شود حاضر گردد و هر كدام شما نام او را برد بر او سلام دهد . او هر سال در موسم حج حاضر گردد و همه مناسك را بجا آرد و در عرفه وقوف كند و بر دعاى مؤمنان آمين گويد و خدا به دو وحشت قائم ما را در حال غيبت بزدايد و تنهائى او را مبدل بوصلت كند .\r\n5 - امام هشتم فرمود چون رسول خدا فوت شد خضر آمد و بر در خانه اى كه على و فاطمه و حسن و حسين نشسته و رسول خدا در كفن بود ايستاد و گفت : سلام بر شما اى خاندان محمد هر جاندارى مرگ را بچشد و همانا مزد خود را در قيامت دريافت كنيد ، خدا را در هر از دست رفته اى جانشينى است و از هر مصيبتى تسليتى است و از هر فوتشده اى جبرانيست به دو توكل كنيد و به او اعتماد كنيد و از خدا براى من و خود آمرزشى خواهيد ، امير المؤمنين فرمود اين برادر من خضر عليه السلام است آمده است\r\n","description":"","footnote":"","page_name":" 61 ","page_number":69},
  {"content":"\r\nشما را در مرگ پيغمبرتان تسليت دهد .\r\n6 - امام هشتم فرمود چون رسول خدا از دنيا رفت يكى آمد و درب خانه آنها ايستاد و آنها را تسليت گفت سخنش را ميشنيدند و خودش را نمىديدند ، على بن ابى طالب فرمود اين همان خضر عليه السلام است آمده است شما را به پيغمبرتان تسليت مىدهد ، نام خضر خضرويه بن قابيل بن آدم است به او خضرون گويند و او را جعد خوانند و براى آن خضرش گفتند كه بر زمين سفيدى نشست و آن زمين خرم گرديد و سبز شد و او را خضر ناميدند و او از همه آدميان درازعمرتر است و درست اينست كه نامش تاليا بن ملكا بن عامر بن ارفحشد بن سام بن نوح است و من در اين باره خبرى با سندش در كتاب علل الشرائع و الاحكام و الاسباب نقل كردم .\r\n7 - على بن الحسين ( ع ) در آخر حديث طويلى فرمايد چون رسول خدا ( ص ) فوت شد و براى تسليت او آمدند كسى آمد كه آوازش را شنيدند و خودش را نديدند و گفت السلام عليكم و رحمة الله و بركاته هر جاندارى تلخى مرگ را بچشد و همانا شما مزدهاى خود را در روز قيامت دريافت كنيد ، بدرستى كه در خدا تسليت از هر مصيبتى است و خلفى از هر مرده اى و جبران از هر از دست رفته اى است پس به خدا اعتماد كنيد و پس به او اميدوار باشيد كه مصيبت زده كسى است كه از ثواب محروم است و السلام عليكم و رحمة الله و بركاته\r\n","description":"","footnote":"","page_name":" 62 ","page_number":70},
  {"content":"\r\nعلى بن ابى طالب ( ع ) فرمود ميدانيد اين كيست ؟ اين خضر عليه السلام است مصنف اين كتاب گويد براستى بيشتر مخالفان ما حديث خضر را قبول دارند و در باره او عقيده دارند كه زنده است و از ديده‌ها پنهانست و هر جا نامش برده شود حاضر است و درازى عمر او را انكار ندارند و حديث او را خلاف عقل نشمارند ولى وجود قائم و طول زندگى او را در غيبت او رد ميكنند و در عقيده آنها قدرت خدا شامل بقاى او تا دميدن در صور هست و هم ابقاء ابليس با ملعونى وى تا روز قيامت در حال غيبت ولى قدرت خدا در نظر آنها شامل ابقاء حجت خدا بر بندگانش در حال غيبت تا مدت درازى نيست با اينكه اخبار صحيحه در باره او و غيبت او وارد شده است و با ذكر نام و نسبش و اين اخبار از طرف خدا و از گفته رسول خدا و از ائمه عليه السلام است\r\n\r\nباب چهل و يكم آنچه در باره ذى القرنين روايت شده است\r\n1 - امام پنجم فرمود بدرستى ذى القرنين پيغمبر نبود ولى بنده شايسته اى بود خدا را دوست داشت و خدا هم او را دوست داشت براى خدا خير انديشى كرد و خدا هم براى او خير خواهى كرد ، قوم خود را بتقوى دستور داد و ضربتى بر سرش زدند و مدتى از آنها نهان شد و برگشت نزد آنها و ضربتى بر سمت ديگرش زدند ، در ميان شما هم كسى بر روش او هست\r\n","description":"","footnote":"","page_name":" 63 ","page_number":71},
  {"content":"\r\n2 - مردى از بنى اسد گويد شخصى از على عليه السلام پرسيد به من خبر ده كه چگونه ذو القرنين توانست بمشرق و مغرب برسد ؟ فرمود خدا ابر را براى او مسخر كرد و وسائل براى او فراهم كرد و روشنى به دو بخشيد و شب و روز براى او برابر بود\r\n3 - اصبغ بن نباته گويد امير المؤمنين بالاى منبر بود كه ابن كوّاء خدمت او بر پا خاست و عرض كرد يا امير المؤمنين مرا از ذو القرنين خبر ده ، پيغمبر بود يا پادشاه بود ؟ و بفرما كه دو قرنش چه بود طلا بود يا نقره ؟ فرمود نه پيغمبر بود نه پادشاه بود و نه دو قرنش طلا بود و نه نقره ولى بنده خدا بود خدا را دوست داشت و خدا هم او را دوست داشت براى خدا خير انديش بود و خدا هم او را خير خواه بود و همانا ذو القرنينش گفتند براى آنكه قوم خود را به حق دعوت كرد ضربتى بيك طرف سرش زدند و زمانى از آنها پنهان شد و نزد آنها برگشت و به سمت ديگر سرش ضربتى رسيد و در شما هم مانند او هست .\r\n4 - جابر بن عبد الله انصارى گويد شنيدم رسول خدا ( ص ) مىفرمود بدرستى كه ذو القرنين يك بنده شايسته اى بود كه خدا او را حجت بر بندگانش ساخت و قوم خود را بسوى خدا دعوت كرد و بتقوى دستور\r\n","description":"","footnote":"","page_name":" 64 ","page_number":72},
  {"content":"\r\nداد و بر يكطرف سرش ضربتى زدند و مدتى از آنها نهان شد تا در باره او گفتند مرد يا هلاك شد بكدام وادى گذر كرد ؟ سپس نزد قومش برگشت و بر سمت ديگرش ضربتى زدند و در ميان شما كسى است كه بروش او است و بدرستى كه خداى عز و جل براى ذو القرنين در زمين اقتدارى فراهم كرد و از هر چيز وسيله اى براى او قرار داد و تا مغرب و مشرق رسيد و بدرستى كه خداى عز و جل روش او را در امام غائب مجرى ميدارد كه از فرزندان منست و او را بمشرق و غرب زمين مىرساند تا آنكه هيچ آبگاه و منزلى در كوه و بيابان نباشد كه ذو القرنين بر آن گام نهاده باشد جز اينكه او هم گام نهد و خداى عز و جل براى او گنجها و معادن زمين را آشكار سازد با ترس در دل دشمن او را يارى دهد و زمين را بوسيله او پر از عدل و داد كند چنانچه پر از جور و ستم شده است\r\n5 - عبد الله بن سليمان كه خواننده كتب بود گويد در يكى از كتابهاى خداى عز و جل خواندم كه ذو القرنين مردى بوده از اهالى اسكندريه و مادرش پيره زنى بوده است از پيره زنهاى آنان و فرزند ديگرى نداشته و او را اسكندروس مىگفتند و از زمان جوانى مؤدب و خوش اخلاق و پارسا بوده است تا مرد كاملى شده ، در خواب ديد كه گويا بآفتاب نزديك شد تا به دو شاخه شرقى و غربى او دست انداخت ، چون خواب خود را بقوم خود گفت او را ذو القرنين لقب دادند ، چون اين خواب را ديد بلند همت گرديد و نامش بلند شد و ميان قومش عزت يافت ، آغاز جمع آورى كارش اين بود كه گفت من بخداى عز و جل اسلام آوردم و قومش را باسلام دعوت كرد و از هيبت او همه اسلام آوردند سپس دستور داد براى خود مسجدى بسازند او را اجابت كردند و نقشه مسجد را چنين دستور داد\r\n","description":"","footnote":"","page_name":" 65 ","page_number":73},
  {"content":"\r\nطول 400 ذراع عرض 200 ذراع ، پهناى ديوار 22 ذراع ارتفاع 100 ذراع گفتند اى ذو القرنين از كجا چوبى مىآورى كه ميان دو ديوار برسد چنين دستور داد :\r\nچون از ساختمان ديوار فراغت جستيد درون آن را پر از خاك كنيد تا با ديوارها برابر شود و چون از اين كارها فارغ شديد بهر فردى از مؤمنان به اندازه توانائى طلا و نقره قرار داد كنيد و آن را به اندازه سر ناخن خورد كنيد و با آن خاكها مخلوط سازيد و تيرهائى از مس براى سر مسجد بسازيد و ورقه هائى از مس كه روى آنها بيندازيد آنها را آب و بر روى مسجد كه مانند زمين همواريست نصب كنيد و براى شما قدرت عمل فراهم است و چون از ساختمان سقف فراغت حاصل كرديد مساكين را دعوت كنيد تا آن خاكها را ببرند و مساكين در نقل آن خاكها بر يك ديگر سرعت جويند براى آن خرده‌هاى طلا و نقره ، مسجد را طبق اين نقشه ساختند و مساكين آن خاكها را بيرون بردند سقف برجا ماند و مساكين بثروت رسيدند و آنها را در چهار لشكر منظم كرد و هر لشكرى ده هزار بودند سپس آنها را در شهرها فرستاد و در انديشه مسافرت افتاد و قومش بر او اجتماع كردند و گفتند اى ذو القرنين تو را به خدا ديگران را نسبت به خود بر ما مقدم مدار ما سزاوارتريم كه از وجود تو استفاده كنيم تو در ميان ما زائيده شدى و بزرك شدى و پرورش يافتى و ما جان و دارائى خود را به تو واگذار كنيم و هر چه خواهى فرمان كن و اين مادرت پيره زنى فرتوت است و از همه خلق خدا حق او بر تو بزرگتر است و شايسته نيست كه از او نافرمانى كنى و او را مخالفت كنى ، گفت به خدا شما درست مىگوئيد و نظر شما درست است ولى من چون كسى شده‌ام كه دل و گوش و ديده‌ام ربوده شده او را از دنبال ميكشند و نميداند كجا او را مىبرند و چه از او ميخواهند ؟ ولى اى گروه قوم من بيائيد همه در اين مسجد در آئيد و تا آخر فرد مسلمان شويد و با من مخالفت نكنيد تا هلاك شويد سپس شهردار اسكندريه را خواست و به او گفت مسجد\r\n","description":"","footnote":"","page_name":" 66 ","page_number":74},
  {"content":"\r\nمرا آباد دار و مادر مرا تسليت ده ، چون شهردار بيتابى مادرش و گريه و زارى دنباله دار او را ديد نقشه اى كشيد كه او را تسليت دهد بتوجه بمصيبتهائى كه مردم پيش از او و بعد از او ديده‌اند . يك جشن بزرگى بر پا كرد و عيد گرفت و جارچى فرياد كرد اى مردم شهردار بشما اعلام مىكند كه در فلان روز حاضر شويد ، چون روزهائى كه جارچى او اعلام كرده بود در آن حاضر شويد و شتاب كنيد ولى شرط حضور آنست كه كسى كه مىآيد بايد هيچ بلا و گرفتارى نديده باشد همه مردم عقب كشيدند و گفتند در ميان ما كسى نيست كه بلا نديده و خويشى از او نمرده است مادر ذو القرنين اين سخن را شنيده و عجب كرد و دانست كه مقصود شهردار چيست ؟\r\nسپس شهردار جارچى را فرستاد و جار زد اى مردم شهردار شما را براى فلان روز احضار كرده است به شرط آن كه هر كه حاضر مىشود گرفتارى ديده باشد يا خويشى از او مرده باشد و داغدار باشد و كسى كه بلا نديده حاضر آن جشن نشود زيرا كسى كه بلا نديده خيرى ندارد چون اين جار به گوش مردم رسيد گفتند اين مرديست كه بخل ورزيد و پشيمان شد و خجالت كشيد و در مقام تدارك و جبران بر آمد و عيب خود را بر طرف كرد ، چون مردم جمع شدند براى آنها نطق كرد و گفت :\r\nاى مردم من شما را براى آنچه گفتم جمع نكردم بلكه مقصودم اين بود كه با شما در باره ذو القرنين سخن گويم در موضوع اينكه ما همه بفقدان و هجران او گرفتار شديم حضرت آدم ابو البشر را ياد كنيد كه خداى عز و جل او را بدست خود آفريد و از روح خود در وى دميد و فرشتگان خود را به سجده بر او گماشت و در بهتش نشانيده و آنچنان گراميش داشت كه كسى را گرامى نداشته بود پيش از او سپس او را ببزرگترين بلاى دنيا گرفتار كرد كه راندن از بهشت\r\n","description":"","footnote":"","page_name":" 67 ","page_number":75},
  {"content":"\r\nاست و آن مصيبتى است كه جبران ندارد ، سپس بعد از او ابراهيم را بسوختن گرفتار كرد و بسر بريدن فرزندش ، يعقوب را گرفتار اندوه و گريه كرد ، يوسف را گرفتار بندگى ، ايوب به درد و يحيى سرش بريده شد ، زكريا كشته شد و عيسى اسير گرديد و همه خلق بيشمار خدا گرفتارى دارند ، چون از نطق خود فارغ شد گفت اكنون برويد و مادر اسكندر و سرا تسليت دهيد تا ببينيم صبرش چگونه است زيرا در باره پسرش سخت گرفتار است چون حضور او وارد شدند گفتند امروز وارد اجتماع شدى و نطق را شنيدى ؟ گفت كار شما از من نهان نبود و از نطق شما چيزى از دست من نرفت و در ميان شما كسى چون من گرفتار مصيبت اسكندروس نيست و هر آينه خداوند به من صبر داد و مرا خوشنود ساخت و دلم را آرام كرد و اميدوارم ثوابم بدان اندازه باشد و اميدوارم شما هم به اندازه اى كه در باره فقدان برادر خود مصيبت داريد مزد بريد و به اندازه نيت خود در باره مادرش ثواب درك كنيد و اميدوارم خدا مرا و شما را بيامرزد و به من و شما ترحم كند چون ديدند خوب تسليت يافته و صبر پيشه كرده برگشتند و او را به حال خود گذاشتند ذو القرنين پيشرفت تا بلادى را طى كرد و قصد مغرب داشت در آن روز لشكر وى مساكين بودند خداى جل و جلاله به او وحى كرد اى ذو القرنين تو حجت منى بر همه مردم از مشرق تا مغرب ، اين تاويل خواب تو است ، ذو القرنين عرضكرد يا الهى تو مرا براى كار بزرگى برگماشتى كه اندازه آن را جز خودت نميداند به من از اين امتها خبر ده كه با چه قدرتى با آنها ستيزه كنم و با چه لشكرى بر آنها چيره شوم و با چه تدبيرى آنها را در دام اندازم و با چه شكيبائى با آنها قضاوت كنم و با چه زبانى با آنها سخن گويم و چگونه\r\n","description":"","footnote":"","page_name":" 68 ","page_number":76},
  {"content":"\r\nزبان آنها را بدانم و با چه گوشى گفته آنها را بشنوم ، با چه ديده اى در آنها نفوذ كنم ، با چه دليلى با آنها ستيزه كنم ، با چه دلى آنها را تعقل كنم ، با چه حكمتى كارهاى آنها را تدبير نمايم ، با چه دانشى كار آنها را محكم كنم . با چه حلمى بر آنها شكيبائى كنم ، با چه دستور عدالتى ميان آنها دادگرى كنم با چه معرفى ميان آنها تميز دهم و با چه عقلى آنها را شماره كنم و با چه لشكرى با آنها بجنگم ، پروردگارا از آنچه گفتم چيزى ندارم مرا بر آنها نيرومند كن زيرا تو پروردگار مهربانى باشى كه كسى را برتر از طاقت تكليف نكنى و بيش از توان بار ننهى ، خداى جل جلاله به او وحى كرد بدرستى كه من محققا طاقت آنچه به تو تكليف كردم به تو مىدهم و فهمت را باز ميكنم تا هر چيزى را بفهمى و سينه ات ميگشايم تا هر چه را درك كنى و زبانت را بهر چيزى باز ميكنم و گوشت را ميگشايم تا هر چه بشنوى و ديده ات را بينا مىكنم تا هر چه ببينى براى تو شماره ميكنم تا چيزى از تو فوت نشود و برايت نگه ميدارم تا چيزى از دست ندهى و پشتت را محكم ميكنم تا چيزى تو را بهراس نيندازد و هيبت به تو مىدهم تا چيزى قصد تو را نكند و رأى درستت مىدهم تا بواقع هر چيزى برسى و تنت را براى تو مسخر ميكنم تا هر چه را حسن كنى و نور و ظلمت را براى تو مسخر كنم و آنها را دو لشكر از لشكرهاى تو گردانم تا نور تو را رهبرى كند و ظلمت تو را پاسبان باشد و همه امتها در دنبال تو آيند ، ذو القرنين برسالت پروردگار عز و جل خود روا نشد و خدا او را بدان چه وعده داده بود كمك كرد تا به مغرب آفتاب گذر كرد ؛ به هيچ امتى از امم نميگذشت جز آنكه آنها را بخداى عز و جل ميخواند اگر مىپذيرفتند از آنها قبول ميكرد و اگر اجابت نميكردند تاريكى آنها را فرو ميگرفت و شهر و ده و دژ و منازلشان تاريك ميشد و ديده هايشان تار ميشد و در دهان و گوش و درونشان درميامد و در آن حيران ميماندند تا خدا را اجابت كنند و بدرگاه او بنالند تا چون به مغرب آفتاب رسيد در آنجا آن امتى را ديدار كرد كه\r\n","description":"","footnote":"","page_name":" 69 ","page_number":77},
  {"content":"\r\nخداى تعالى در كتاب خود از آن خبر داده است و با آنها همان عملى كرد كه با امتهاى پيش از آنها كرده بود تا آنكه كار جبهه مغرب را تمام كرد و جمعيتى را فراهم نمود كه جز خدا شماره آنان را نميدانست و قدرت و سطوتى بهم زد كه جز خدا توانائى آن را نداشت زبانهاى گوناگون و سليقه‌هاى پراكنده و دلهاى پريشان همه مسخر او گرديد سپس هشت شب و روز در ظلمت طى مسافت كرد و يارانش انتظار او را داشتند تا بكوهى رسيد كه گرد همه زمين را فرا گرفته بود ناگاه فرشته آن كوه را در قبضه داشت و ميگفت سبحان ربى من الان الى منتهى الدهر پاك و منزه است آن پروردگارم از اكنون تا آخر روزگار پاك و منزه است پروردگارم از آغاز جهان تا پايان آن منزه است پروردگارم از جاى كف دستم تا فراز عرش ربم ، منزه است پروردگارم از پايان تاريكى تا سرحد روشنى ، چون ذو القرنين اين تسبيح را شنيد رو بر خاك نهاد و به سجده افتاد و سر بر نداشت تا خدا نيرويش بخشيد و او را كمك كرد تا بر آن فرشته نظر كرد آن فرشته بوى گفت اى آدميزاده كه باينجا رسيدى و آدميزاده اى پيش از تو باينجا نرسيده ذو القرنين گفت آنكه تو را بقبصه كردن اين كوه نيرو داده مرا نيرو بخشيده است حال خود را به من گزارش بده آن فرشته گفت من به اين كوه كه بر زمين احاطه دارد موكلم و اگر اين كوه نباشد زمين با اهلش سرنگون شود در روى زمين كوهى بزرگتر از اين نيست اين اول كوهيست كه خداى عز و جل برپاداشته است سرش به آسمان اول كشيده و بنش تا زمين هفتم فرورفته و حلقه وار گرد زمين را گرفته در روى زمين شهرى نيست جز آنكه ريشه اى از اين كوه بدان پيوسته و چون خداى عز و جل خواهد شهريرا زلزله زند به من دستور دهد آن ريشه اى كه بدان پيوسته است بكشم و آن را متزلزل سازم چون ذو القرنين خواست برگردد به آن فرشته گفت به من سفارشى كن به دو گفت غم روزى فردا مخور و كار امروز بفردا ميفكن و بر آنچه از دستت رفته اندوه مدار و دست از مدارا برندار و جبار و\r\n","description":"","footnote":"","page_name":" 70 ","page_number":78},
  {"content":"\r\nمتكبر مباش . سپس ذو القرنين نزد ياران خود برگشت و آنها را بسوى مشرق گردانيد و امتهائى كه در سمت مشرق بود بررسى كرد با آنها مانند امم مغرب معامله كرد و چون از كار آنها پرداخت بسوى سدى برگشت كه خدا در قرآن آن را ياد كرده است و در آنجا امتى يافت كه هيچ زبانى نميفهميدند ؛ بناگاه ميان او و سد پر از امتى بود كه آنها را يأجوج و مأجوج ميگفتند خوردن و نوشيدن و زايش آنان چون حيوانات بود و نر و ماده داشتند روى و تن و اندامشان بمردم ميبرد ولى كوچك بودند باندازهء يك بچه زن و مرد آنها از پنج وجب بلندتر نبود همه در يك اندازه بودند و خلقت و صورتشان شبيه يك ديگر بود سر تا پا برهنه بودند ريس و باف و لباس و كفش ميان آنها نبود بر تن آنها كركى بود چون كرك شتر كه آنها را ميپوشيد و از سرما و گرما محافظت ميكرد ، و هر كدام را دو گوش بود كه درون و برون يكى مو داشت و از ديگرى كرك بجاى ناخن چنگال داشتند و نيشهائى چون نيش درندگان و چون يكى از آنها ميخوابيد يك گوش خود را فرش ميكرد و ديگرى را لحاف خوراك آنها مارهاى بزرك دريا بود كه هر سال ابر آن را براى آنها پرتاب ميكرد و با آن زندگانى خوش ميگذرانيدند و به آنها سازگار بود و در موسمش در انتظار باريدن آن بودند چنانچه مردم در موسم باران انتظار آن را دارند و چون بر آنها ميباريد فراوانى داشتند و فربه ميشدند و زايش ميكردند و فزون ميگرديدند و يك سال كامل با آن گذران ميكردند تا موسم سال آينده و چيزى جز آن نميخوردند و كسى شماره آنها را جز خداى عز و جل كه آنها را آفريده بود نمىدانست و چون مارهاى دريائى بر آنها نميباريد گرفتار قحطى و تنگى و\r\n","description":"","footnote":"","page_name":" 71 ","page_number":79},
  {"content":"\r\nگرسنگى بودند و زايش و فرزند آنها قطع ميشد و مانند بهائم هر كجا بود و سر راهها بگردهء هم ميپريدند ، و چون قحطى و گرسنگى داشتند بشهرها يورش ميكردند و بهر چه ميرسيدند ميخوردند و تباه ميكردند و فساد اينها بهرجا رو ميكردند از ملخ و سرما و همه آفات بدتر بود و چون از سرزمينى بسرزمينى ميرفتند اهل آن فرار ميكردند چون كسى به اينها غلبه نميكرد و نميتوانست جلو آنها را بگيرد و آنقدر فراوان بودند كه ديگر جاى پا براى كسى نبود و جاى نشستن نميماند ، كسى نميدانست اول آنها كجا است و آخر آنها كجا است و كسى نميتوانست به آنها نگاه كند و نزديك آنها برود از بس نجس و پليد و بد شكل بودند و اين وسيله پيروزى آنها بود و چون بسرزمينى متوجه ميشدند غوغا و جنجالى داشتند كه از صد فرسخ راه شنيده ميشد از بس زياد بودند مانند آواز باد بارانى كه از دور به گوش رسد و چون در بلادى وارد ميشدند چون مگس عسل همهمه داشتند ولى سختتر و پر جنجالتر كه احدى نميتوانست از غوغاى اين همهمه چيزى بشنود و چون بسرزمينى وارد ميشدند وحوش و درندگان آن را گريزان ميكردند و جاندارى در آن نميماند زيرا سراسر آنها را فرا مىگرفتند و چون بيرون ميرفتند جاندارى در آن باقى نمانده بود زيرا همه را باخود ميبردند براى آنكه از هر چيزى بيشتر بودند .\r\nو كار آنها عجبتر از هر عجبى است و هر كدامشان مىدانند كه چه وقت خواهند مرد زيرا هر مردشان نميرد تا هزار فرزند آرد و هر زنشان نميرد تا هزار فرزند زايد و با اين نشانه مرگ خود را ميدانند و چون هزار فرزند آوردند آماده مرگ ميشوند و كار زندگانى را ترك ميكنند .\r\n","description":"","footnote":"","page_name":" 72 ","page_number":80},
  {"content":"\r\nاين است داستان آنها از روزى كه خدا آنها را آفريده تا روزى كه نابودشان كند و اينها در زمان ذو القرنين شروع كرده بودند به گردش زمين به زمين و امت بامت را مورد حمله مينمودند و چون رو بسوئى مينمودند از آن بر نمىگشتند و براست و چپ متوجه نميشدند و چون امتها احساس آنها را ميكردند و همهمه آنها را مىشنيدند بذوالقرنين استغاثه ميكردند و ذو القرنين در آن روزها در سمت آنها فرود آمده بود خدمت او جمع شدند و گفتند اى ذو القرنين بما خبر آن ملك و سلطنت و آن هيبت و لشكرى كه از نور و ظلمت خدا به تو داده است رسيده ، ما همسايه يأجوج و مأجوج هستيم و ميان ما و آنها جز اين كوهها نيست و راهى بما ندارند جز از ميان اين دره و اگر به سمت ما سرازير شوند ما را از بلاد خود گريزان كنند براى آنكه بسيارند و ديگر ما را در وطن خود قرارى نماند و آنها آفريدگان خداى عز و جل هستند كه بسيارند در صورت انسانند و چون بهائم گياه ميخورند و جانوران و وحوش را چون درندگان ميربايند و همهء حشرات زمين را از مار و عقرب و هر جاندارى ميخورند ، هر چه خدا آفريده و در ميان آفريدگان خداى عز و جل چيزى نيست كه چون آنها نمو كند در ظرف يك سال و اگر اينها مدتى بمانند با اين نموى كه دارند همه زمين را پر كنند و در آن فساد كنند و اهل زمين را گريزان كنند و ما در هر وقت ترس آن داريم كه از اين دره پيشقراولان آنها بر سرما بريزند ، خدا توان و تدبيرى به تو داده كه باحدى نداده است آيا براى تو يك باجى قرارداد كنيم كه ميان ما و آنها سدى بسازى ؟\r\n","description":"","footnote":"","page_name":" 73 ","page_number":81},
  {"content":"\r\nگفت آنچه خدا مرا در آن متمكن كرده است بهتر است با من از توانائى كمك كنيد تا من ميان شما و آنها ديوارى بسازم برويد تيكه‌هاى آهن بياوريد .\r\nگفتند ما از كجا اين قدر آهن و مس بياوريم كه كفايت اين كارى كه تو ميخواهى بكند .\r\nگفت من شما را بمعدن آهن و مس راهنمائى ميكنم - براى آنها به آن دو كوه نقب زد تا آنها را شكافت و دو معدن آهن و مس از آنها برايشان بيرون آورد .\r\nگفتند ما با چه توانى آهن و مس را ببريم ؟\r\nمعدنى ديگر از زير زمين براى آنها استخراج كرد كه آن را سامور ميناميدند و از برف سفيدتر بود بر هر چه مىگذاشتند آن را آب ميكرد و از آن ابزارى براى آنها ساخت همان بود كه سليمان بن داود با آن ستونها و سنگهاى بيت المقدس را بريده بود ، شياطين آن را از اين معادن براى او آورده بودند از اينها به اندازه كفايت جمع كردند و آهن را گداختند تا مانند تيكه‌هاى سنگ شد و خشتهاى آن را از آهن بر زبر يك ديگر چيد و مس را آب كرد و ملاط آن نمود بجاى گل سپس ساختمان آغاز كرد ميان دو كوه را اندازه گرفت سه ميل بود پى آن را تا نزديك آب كند و پهناى آن را يك ميل گرفت و در ميان آن پاره‌هاى آهن ريخت و مس را آب كرد در خلال آنها بريخت ، يك طبقه از مس ساخت و يك طبقه از آهن تا سد به اندازه دو كوه شد و چون پارچه برد موج مىداد بر اثر سرخى و زردى مس و سياهى آهن و يأجوج و مأجوج سالى يك بار با آن مصادف شوند زيرا در بلاد خود بگردند تا به اين سد رسند و جلو آنها را بگيرد باز برگردند در بلاد خود گردش كنند و هميشه چنين باشند تا نزديك ساعت و ظهور علامات آن و چون نشانه‌هاى ساعت كه قيام قائم است بيايد خداى عز و جل سد را براى\r\n","description":"","footnote":"","page_name":" 74 ","page_number":82},
  {"content":"\r\nآنها بگشايد و اينست معنى گفته خداى عز و جل ( در سورهء انبياء آيه 96 ) تا آنكه گشوده شود يأجوج و مأجوج و آنها از هر تلى سرازير شوند .\r\nچون ذو القرنين از كار سد پرداخت بسير خود ادامه داد در اين ميان كه با لشكر ميگذشت به پيرى برخورد كه در نماز بود با لشكر خود نزد او ايستاد تا از نماز فارغ شد ذو القرنين به او گفت چگونه از اين همه لشكر نترسيدى ؟\r\nگفت من در آستان كسى بودم كه لشكرش بيش از تو است و سلطنتش عزيزتر است و نيرويش سختتر و اگر رو بسوى تو ميكردم حاجتى كه به او داشتم بر آورده نميشد .\r\nذو القرنين به او گفت ميل دارى با من بيائى تا تو را با خود همكار كنم و در پاره اى از كارهاى خود از تو كمك ستانم ؟ گفت اگر چهار چيز تعهد كنى آرى :\r\n1 - نعمتى كه از ميان نرود 2 - صحتى كه بيمارى نداشته باشد 3 - جوانى كه دنبال آن پيرى نيايد 4 - زندگى كه در آن مرگ نباشد ذو القرنين گفت چه مخلوقى تواند اينها را تعهد كند ؟\r\nشيخ گفت من نزد كسى هستم كه توانائى آنها را دارد و داراى آنها و مالك تو است سپس بمرد دانشمندى گذشت او بذوالقرنين گفت به من خبر ده از دو چيز كه از آغاز آفرينش آنها بر پا هستند و از دو چيز جارى و دو چيز مختلف و دو چيز كه با يك ديگر بغض دارند ؟ ذو القرنين گفت دو چيز قائم آسمانها و زمينند و دو چيز جارى آفتاب و ماهند و دو چيز مختلف شب و روزند و دو چيز متباغض مرگ و زندگى ، به او گفت برو كه تو دانشمند هستى ذو القرنين به راه افتاد و در شهرها ميگشت تا رسيد بشيخى\r\n","description":"","footnote":"","page_name":" 75 ","page_number":83},
  {"content":"\r\nكه جمجمه‌هاى مرده‌ها زيرورو ميكرد با لشكر خود بالاى سر او ايستاد و گفت به من بگو چرا اين استخوان سرها را زير و رو ميكنى ؟ گفت براى آنكه بزرك آنها را از پست آنها بشناسم و در مدت بيست سال هر چه بررسى كردم نشناختم ذو القرنين به راه افتاد و از او گذشت و ميگفت مقصود تو پند دادن من بوده است در اين ميان كه ميرفت ناگاه رسيد بامت دانشمندى از قوم موسى آنان كه به حق هدايت شدند و بدان عدالت ورزيدند . يك ملت ميانه رو و عادلى ديد كه برابر تقسيم ميكردند و به عدالت حكم ميكردند باهم همدردى ميكردند و بهم مهربانى داشتند و همه يكوضع داشتند و يك كلمه ميگفتند دلهاشان بهم مايل بود و روش راست و رفتار خوشى داشتند گور مرده‌هاى آنها در سايه انداز و در خانه‌ها و اتاقهاشان بود خانه هاشان در نداشت امير نداشتند و قاضى نداشتند اغنيا و ملوك و اشراف نداشتند زندگى آنها كم و زياد نداشت و مختلف نبود و ستيزه نداشتند دشنام و كشتار در آنها نبود و آفت زده نبودند چون وضع آنها را چنين ديد سر تا پا در شگفت شد گفت اى مردم حال خود را به من گزارش بدهيد زيرا من همه زمين را از مشرق تا مغرب گرديدم دريا و درخت و صحرا و بيابان و كوه نور و ظلمت آن را ديدم و مانند شما را نديدم به من بگوئيد چرا گور مرده هايتان در پناه خانه‌ها و بر در آنها است ؟ گفتند بعمد اين كار را كرديم كه مرگ را فراموش نكنيم و يادش از دل ما بدر نرود ! گفت چرا خانه‌هاى شما در ندارد ؟ براى آن كه ميان ما دزد و متهم نيست و همه امين باشند چرا ميان شما امير و حاكم نيست ؟\r\nگفتند ظلم ميان ما نيست كه محتاج به حاكم باشيم\r\n","description":"","footnote":"","page_name":" 76 ","page_number":84},
  {"content":"\r\nچرا ميان شما قاضى و دادگر نيست ؟\r\nچون ستيزه و خصومت نداريم چرا پادشاه نداريد ؟\r\nچون مال زياد جمع نكنيم چرا اشراف نداريد ؟\r\nچون هم چشمى و رشك در ميان ما نيست چرا كم و زيادى نداريد و امتيازاتى در ميان شما نيست ؟\r\nچون با يك ديگر همدرد و مهربان هستيم چرا باهم نزاع و اختلاف نداريد ؟\r\nچون دل ما باهم يكى است و ميانه ما باهم خوبست چرا دشنام و كشتار نداريد ؟\r\nچون طبع خود را عادت بتصميم داديم و روح خود را بحلم پرورديم چطور شده است كه سخن شما يكيست و روش شما راست است براى آنكه زياده جوئى بر يك ديگر نداريم و در مقام گول زدن يك ديگر نيستيم و يكى از ما ديگرى را بدگوئى نكند چطور است كه در ميان درشتخو و دل سخت نيست ؟\r\nبراى آنكه به نرمى و فروتنى عادت داريم بگوئيد چطور شده كه ميان شما گدا و فقير نيست ؟\r\nبراى آنكه بالسويه تقسيم ميكنيم چرا خدا شما را از همه مردم بيشتر عمر داده است ؟\r\nبراى آنكه به حق داد و ستد ميكنيم و به عدالت حكم ميكنيم چرا شما بقحطى گرفتار نميشويد ؟\r\n","description":"","footnote":"","page_name":" 77 ","page_number":85},
  {"content":"\r\nبراى آنكه از استغفار غفلت نداريم چرا شما غم و اندوه نميخوريد ؟\r\nبراى آنكه خود را آماده بلا كرديم و دنبال آن ميگرديم و خود را به آن وادار ميكنيم چرا آفت بشما نميرسد ؟\r\nبراى آنكه ما بر غير خداى جل جلاله توكل نكنيم و بموسمها و ستاره‌ها طلب باران ننمائيم شما براى من باز گوئيد كه آيا پدران خود را دريافتيد كه چنين ميكردند ؟\r\nما پدران خود را ديديم كه بمسكينان خود مهربانى مىكردند و با فقيران همدردى مينمودند و از كسى كه بر آنها ستم مىكرد مىگذشتند و به كسى كه به آنها بد ميكرد احسان مىكردند و براى بدكاران خود آمرزش ميخواستند و صله رحم داشتند و اداى امانت مينمودند .\r\nراست ميگفتند و دروغ نميگفتند و خدا به اين واسطه كارشان را اصلاح مىكرد ذو القرنين در ميان آنها ماند تا وفات كرد و زندگانى چندانى هم نكرد سن زيادى داشت و پيرى او رسيده بود و شماره آن چه در بلاد گرديد از روزى كه خدا او را مبعوث كرد تا روزى كه مرد ششصد سال بود\r\n\r\nباب چهل و دوم رجوع بذكر آنچه روايت شده است از ابى محمد حسن بن على عسكرى در نص بر پسرش قائم ( ع )\r\n1 - يعقوب بن منقوش گويد خدمت امام يازدهم حسن عسكرى وارد شدم درون حياط بر سكوئى\r\n","description":"","footnote":"","page_name":" 78 ","page_number":86},
  {"content":"\r\nنشسته بود و سمت راستش اطاقى بود و بر آن پرده اى آويخته بود عرضكردم اى سيد من صاحب امر امامت بعد از شما كيست ؟\r\nفرمود اين پرده را بالا بزن آن را بالا زدم يك پسر بچه بقامت پنج شبر كه در حدود هشت الى ده سال داشت بيرون آمد با پيشانى درخشان و روى سفيد و دو چشم براق و دو كف سطبر و دو زانوى برگشته در گونه راستش خالى بود و در سرش گيسوانى بر زانوى پدر خود ابى محمد نشست سپس به من فرمود اينست صاحب الامر شما سپس از جا برجست امام به او فرمود فرزند جانم برو درون خانه تا موعد معين ، درون خانه رفت و من به او نگاه ميكردم سپس فرمود اى يعقوب در ميان خانه نگاه كن ، درون خانه رفتم و كسى را نديدم\r\n2 - موسى بن جعفر بن وهب بغدادى روايت كند كه از ابى محمد عليه السلام دستخطى به من رسيد به اين مضمون - گمان برند كه ميخواهند مرا بكشند اين نسل را قطع كنند و خدا گفتار آنان را دروغ شمرد ، خدا را حمد\r\n3 - علان رازى گويد يكى از اصحاب ما به من خبر داد كه چون كنيز امام حسن عسكرى آبستن شد به او فرمود محققا تو بپسرى آبستنى و نامش محمد است و او است قائم بعد از من\r\n4 - على بن احمد رازى گويد يكى از برادران شهر رى من بعد از وفات امام حسن عسكرى رفته بود كه تفحص از امام كند در اين ميان كه در مسجد كوفه انديشناك و اندوهگين بود براى مقصدى كه\r\n","description":"","footnote":"","page_name":" 79 ","page_number":87},
  {"content":"\r\nدنبالش آمده بود با دست خود زير حصير مسجد را كاوش ميكرد و يك ريگى براى او آشكار شد كه در آن نوشته بود محمد آن مرد گويد نگريستم در آن نوشته برجسته خدائى بود نقش نبود\r\n5 - ابى غانم گويد از امام عسكرى شنيدم مىفرمود در سال 260 شيعه من متفرق ميشوند و در آن سال امام فوت شد و شيعه و انصارش تفرقه شدند يك دسته خود را بجعفر بستند ، يك دسته گمراه شدند يك دسته در شك افتادند و به شك ماندند و يك دسته بتوفيق خداى عز و جل بر دين خود ثابت ماندند\r\n6 - احمد بن اسحق بن سعد گويد از امام حسن عسكرى شنيدم مىفرمود و حمد خدا را كه مرا از دنيا نبرد تا جانشين مرا كه از من است به من نمود شبيه ترين مردم است برسول خدا ( ص ) در خلقت و اخلاق خدايش در غيبت نگهدارد سپس او را آشكار كند و زمين را پر از عدل و داد كند چنانچه پر از جور و ستم شده است\r\n7 - موسى بن جعفر بن وهب بغدادى گويد از امام حسن عسكرى ( ع ) شنيدم مىفرمود گويا مىبينم شما بعد از من در باره جانشينم اختلاف داريد آگاه باشيد كه هر كس بامامان بعد از پيغمبر اعتراف كند و منكر امامت فرزندم شود چون كسى باشد كه به همه پيغمبران و رسل خدا اعتراف كند و منكر نبوت رسول خدا ( ص ) گردد و منكر رسول خدا مانند منكر همه پيغمبران خداست زير اطاعت آخر ما چون طاعت اول ما لازم است آگاه باشيد كه براى فرزندم غيبتى است كه همه مردم در آن به شك افتند مگر\r\n","description":"","footnote":"","page_name":" 80 ","page_number":88},
  {"content":"\r\nآن كه خدايش نگهدارد\r\n8 - ابو على بن همام گويد از محمد بن عثمان عمرى قدس الله روحه شنيدم ميگفت از پدرم شنيدم مىگفت من در حضور ابو محمد حسن بن على عليه السلام بودم كه از او سؤال شد از خبرى كه از پدران خود روايت كرده است كه زمين تا روز قيامت از حجت خدا بر خلقش خالى نيست و هر كس بميرد و امام زمان خود را نشناسد به مردن جاهليت مرده است - فرمود براستى اين درست است چنانچه روز درست است به او عرض شد يا ابن رسول الله حجت و امام بعد از تو كيست ؟\r\nفرمود پسرم محمد ، او است امام و حجت بعد از من هر كس بميرد و او را نشناسد به مردن جاهليت مرده است آگاه باشيد كه براى او غيبتى است كه نادانان در آن سر گردان شوند و مبطلان در آن هلاك گردند وقتگذاران در آن دروغ گويند سپس خارج شود گويا من مىبينم آن پرچمهاى سفيدى كه در نجف كوفه بالاى سرش در اهتزاز است\r\n\r\nباب چهل و سوم در بيان حال كسى كه منكر قائم دوازدهمين گردد\r\n1 - امام ششم فرمود هر كس منكر يكى از امامان زنده گردد منكر فوتشدگان آنها باشد\r\n","description":"","footnote":"","page_name":" 81 ","page_number":89},
  {"content":"\r\n2 - ابن مسكان از امام ششم همين مضمون را روايت كرده است\r\n3 - ابان بن تغلب گويد به امام ششم عرضكردم كسى كه امامان را بشناسد و امام زمان خود را نشناسد مؤمن باشد ؟ فرمود نه ، گفتم مسلمان باشد فرمود آرى مصنف كتاب گويد اسلام همان اقرار بشهادتين است و همان است كه خون و مال بدان محفوظ گردد و ثواب آخرت بر ايمان است .\r\nپيغمبر فرمود هر كه گواهى دهد به لا إله الا الله * ( مُحَمَّدٌ رَسُولُ الله ) * مال و خون خود را محفوظ كرده است مگر طبق حق متعلق بدانها و حساب او با خداى عز و جل است\r\n4 - امام ششم فرمود هر كس اعتراف كند بپدرانم و فرزندانم و منكر مهدى از فرزندانم باشد چون كسى است كه بهمهء پيغمبران اعتراف كند و منكر محمد ( ص ) باشد . ابن ابى يعفور راوى حديث گويد عرض كردم يا سيدى مهدى از فرزندانت كيست ؟ فرمود پنجمين فرزند هفتمين امام كه خودش از مردم نهان باشد و نامبردنش براى آنان روا نباشد .\r\n5 - صفوان بن مهران همين مضمون را از امام ششم روايت كرده است\r\n","description":"","footnote":"","page_name":" 82 ","page_number":90},
  {"content":"\r\n6 - رسول خدا ( ص ) فرمود قائم از فرزندانم نامش نام من است و كنيه اش كنيه من است و شمائلش شمائل من است و روشش روش من است مردم را بر ملت و شريعت من وادارد به كتاب پروردگارم عز و جل دعوت كند هر كس او را اطاعت كند مرا اطاعت كرده است و هر كس او را گناه ورزد مرا گناه ورزيده و هر كس او را در حال غيبتش منكر باشد مرا منكر است و هر كس او را تكذيب كند مرا تكذيب كرده است ، هر كس او را تصديق كند مرا تصديق كرده است از كسانى كه مرا در باره او تكذيب كنند به خدا شكايت برم و از آنان كه منكر گفتار منند در بارهء او و گمراه كنندگان امتم باشند از طريقه او و زود است بدانند كسانى كه ستمكارند بچه سرانجامى برميگردند\r\n7 - امام ششم در دنبال حديث طويلى فرمايد چگونه رهبرى شود كسى كه بينائى ندارد ، چگونه بينا شود كسى كه نترسد ؛ گفته رسول خدا ( ص ) را پيروى كنيد و بدان چه از طرف خداى عز و جل آورده اعتراف كنيد و آثار هدايت را پيروى كنيد زيرا آنها نشانه‌هاى امانت و تقوايند و بدانيد كه اگر كسى منكر عيسى بن مريم شود و برسولان ديگر اقرار كند مؤمن نباشد ، راه را در پرتو چراغگاه بجوئيد و از پشت پرده‌ها آثار حق را بخواهيد تا دستور پروردگار خود را كامل كنيد و ايمان بپروردگار خود خدا داشته باشيد\r\n","description":"","footnote":"","page_name":" 83 ","page_number":91},
  {"content":"\r\n8 - رسول خدا فرمود هر كس منكر قائم از فرزندان من شود مرا منكر شده است\r\n9 - امام ششم فرمود امام نشانه ايست ميان خداى عز و جل و خلقش هر كس او را بشناسد مؤمن است و هر كه انكار او كند كافر است\r\n10 - امام پنجم ابى جعفر ( ع ) فرمود كسى كه بميرد و امامى معتقد نباشد به مردن جاهليت مرده است و مردم معذور نباشند تا امام خود را بشناسند\r\n11 - عمار گويد از امام ششم شنيدم ميفرمود هر كه بميرد و امامى معتقد نباشد به مردن جاهليت و كفر و شرك و ضلالت مرده است\r\n12 - رسول خدا ( ص ) فرمود هر كس قائم از فرزندانم را در زمان غيبتش منكر باشد به مردن جاهليت مرده است .\r\n","description":"","footnote":"","page_name":" 84 ","page_number":92},
  {"content":"\r\n13 - رسول خدا ( ص ) فرمود اى على تو و امامان از فرزندانت پس از من حجتهاى خداى عز و جل باشيد بر خلقش و اعلام او باشيد در آفريدگانش هر كه يكى از شما را منكر شود بتحقيق مرا منكر شده ، هر كه يكى از شمار ! مخالفت كند بتحقيق مرا مخالفت كرده ، هر كه بيكى از شما جفا كند به من جفا كرده هر كه بشما پيوندد به من پيوسته ، هر كه شما را اطاعت كند مرا اطاعت كرده ، هر كه شما را دوست دارد مرا دوست داشته ، هر كه با شما دشمنى كند با من دشمنى كرده زيرا شما از من باشيد و از گل من سرشته شديد و من از شمايم\r\n14 - امام هفتم ابى الحسن ( ع ) فرمود هر كه در چهار چيز شك كند به همه آنچه خداى تبارك و تعالى نازل كرده كافر باشد يكى از آنها معرفت امام است در هر زمانى بشخصيت و صفت او\r\n15 - سليم بن قيس هلالى شنيده است از سلمان و ابى ذر و مقداد رحمة الله عليهم حديثى از رسول خدا ( ص ) كه فرمود هر كه بميرد و معتقد امامى نباشد به مردن جاهليت مرده است و سپس اين حديث را بجابر و ابن عباس عرضه كرده است آنها گفتند راست گفتند و نيكى كرده‌اند ما گواه آنيم و از رسول خدا آن را شنيديم و اينكه سلمان عرض كرد يا رسول الله شما فرموديد هر كس بميرد و امامى معتقد نباشد به مردن جاهليت مرده است اين امام كيست يا رسول الله ؟ فرمود از اوصياى من است اى\r\n","description":"","footnote":"","page_name":" 85 ","page_number":93},
  {"content":"\r\nسلمان ، هر كس از امتم بميرد و امام خود را نشناسد به مردن جاهليت مرده است اگر به او نادان باشد و با او دشمنى ورزد مشرك باشد و اگر به او نادان باشد دشمن او نباشد و با دشمنش دوستى نكند نادان است و مشرك نيست\r\n\r\nباب چهل و چهارم - در آنچه روايت شده است كه امامت بعد از حسن و حسين ( ع ) در دو برادر نباشد\r\n1 - امام ششم فرمود بعد از حسن و حسين ( ع ) هرگز امامت در دو برادر نباشد امامت از على بن الحسين بدانسان جارى شد كه خدا جل جلاله ( در سورهء انفال آيه 75 ) فرمايد خويشاوندان يكى بر ديگرى سزاوارتر است در كتاب خدا امامت بعد از على بن الحسين در پشت به پشت است و در اعقاب است .\r\n2 - امام ششم فرمود امامت بعد از حسن و حسين در برادرها نباشد و همانا در اعقاب و اعقاب اعقاب باشد .\r\n","description":"","footnote":"","page_name":" 86 ","page_number":94},
  {"content":"\r\n3 - امام ششم فرمود خداى عز و جل بعد از حسن و حسين نخواسته است امامت را در دو برادر قرار دهد .\r\n4 - امام پنجم در تفسير گفته خداى عز و جل ( در سورهء زخرف آيه 28 ) آن را كلمه باقيه در نسل او نهاد - فرمود اين آيه در باره حسين ( ع ) است كه امامت از فرزندى بفرزندى منتقل مىشود و ببرادر يا عم بر نميگردد\r\n5 - امام ششم فرمود امامت بعد از حسن و حسين هرگز هرگز در دو برادر نيست همانا در اعقاب است و اعقاب اعقاب\r\n6 - امام ششم فرمود چون فاطمه ( ع ) حسين را زائيد رسول خدا به او خبر داد كه امتش بعد از او ويرا خواهند كشت ، گفت من حاجتى به او ندارم ، فرمود بدرستى كه خداى عز و جل به من خبر داده است كه امامت را در نسل او ميگذارد عرضكرد راضى شدم\r\n7 - عيسى بن عبد الله علوى عمرى گويد بجعفر بن محمد الصادق عرضكردم اگر پيش آمدى كرد خدا روز مرگت را به من ننمايد چه كس را امام دانم ؟ گويد اشاره بموسى عليه السلام كرد گفتم اگر\r\n","description":"","footnote":"","page_name":" 87 ","page_number":95},
  {"content":"\r\nموسى در گذشت چه كس را امام دانم ؟ فرمود پسرش را ، گفتم اگر پسرش درگذشت و برادر بزرك و پسر كوچكى بجاى او ماند كدام را امام دانم گفت پسرش را و هميشه چنين است ، گفتم اگر جايش را ندانم چه كنم ؟ فرمود بگو بارخدايا من ولايت پذير آنم كه از حجتهاى تو از فرزندان امام گذشته باقيست ، براستى همين براى تو كافى است\r\n8 - امام ششم فرمود چون فاطمه ( ع ) بحسين آبستن شد رسول خدا ( ص ) به او فرمود بدرستى كه خداى عز و جل پسرى به تو بخشيد كه نامش حسين است و امتم او را بكشند گفت حاجتى به او ندارم فرمود بدرستى كه خداى عز و جل در بارهء او به من وعده اى داده عرضكرد آن وعده چيست ؟ فرمود به من وعده داده كه امامت را بعد از او در نسل او نهد ، عرضكرد راضى شدم .\r\n9 - هشام بن سالم گويد بصادق جعفر بن محمد ( ع ) عرض كردم حسن افضل است يا حسين ؟ فرمود حسن افضل است از حسين گويد گفتم پس چرا امامت بعد از حسن در نسل او گرديد نه در نسل حسن ؟ فرمود خدا در اينجا نخواست جز آنكه روش موسى و هرون را در حسن و حسين مجرى كند آيا نبينى كه آنها در نبوت شريك بودند چنانچه حسن و حسين در امامت شريك بودند و بدرستى كه خداى عز و جل نبوت را در نسل هرون نهاد و در اولاد موسى قرار نداد و اگر چه موسى افضل از هرون بود ،\r\n","description":"","footnote":"","page_name":" 88 ","page_number":96},
  {"content":"\r\nعرض كردم دو امام در يكزمان ميباشند ؟ فرمود نه مگر يكى از آنها خاموش باشد و پيرو ديگرى باشد و ديگر امام گويا بر طرف خود باشد و اما آنكه هر دو در يكزمان امام ناطق باشند نميشود . گفتم بعد از حسن و حسين امامت در دو برادر هست ؟ فرمود نه امامت در نسل حسين بگردد چنانچه خدا در ( سورهء زخرف آيه 28 ) فرموده است و آن را كلمهء باقيه در نسل او نهاد سپس امامت در اعقاب و اعقاب اعقاب است تا قيامت\r\n10 - امام ششم در تفسير گفتهء خداى عز و جل ( در سورهء حج آيه 45 ) بئر بيكار و قصر سخت بنياد فرمود بئر معطله امام صامت است و قصر سخت بنياد امام ناطق است\r\n\r\nباب چهل و پنجم - آنچه در باره نرجس مادر قائم روايت شده است كه نامش مليكه دختر يوشع بن قيصر ملك است\r\n1 - ابو الحسين بن محمد بن يحيى شيبانى گويد در سال 286 وارد كربلا شدم و قبر غريب رسول خدا را زيارت كردم و ببغداد برگشتم و در هنگام گرما كه آسمان تافته بود بمقابر قريش رفتم و چون بمشهد امام كاظم عليه السلام رسيدم و تربت رحمت بار او را كه در بساتين آمرزش جاى دارد استشمام كردم با اشكهاى پياپى و ناله‌هاى دمادم بر او گريستم و اشك هر دو چشم مرا گرفته بود و چيزى نميديدم\r\n","description":"","footnote":"","page_name":" 89 ","page_number":97},
  {"content":"\r\nچون اشكم خشك شد و ناله‌ام قطع گرديد ديده گشودم پيرمردى در برابرم بود پشت خميده هر دو شانه كوژ شده پيشانى و هر دو كفش پينه سجده داشت و با ديگرى كه در سر قبر با او بود ميگفت اى برادر زاده عمويت بوسيله اسرار علوم شريفى كه جز سلمان نداشت و آن دو سيد بوى سپردند شرف بزرگى دريافته است عمويت نزديك وفات رسيده و روزهاى آخر عمر را ميگذراند و از اهل ولايت كسى را ندارد كه اسرار خود را بوى سپارد ، من با خود گفتم هميشه رنج و تعب ميكشم و سوار شتر و استر براى دانش از اين سو به آن سو ميروم و اكنون گوشم از اين شيخ سخنى ميشنود كه دلالت بر علم جسيم و آثار عظيمى دارد گفتم ايشيخ آن دو سيد كيستند ؟ گفت آن دو ستاره كه در سر من رأى به خاك خفتند گفتم من بموالات و شرافت محل اين دو بزرگوار در مقام امامت و وراثت سوگند ميخورم كه در طلب علم آنها و جوياى آثارشان هستم و از جان خود سوگندهاى مؤكد ميخورم كه اسرار آنها را نگهدارم گفت اگر در آنچه گوئى راست و درستى آنچه همراه خود از آثار و اخبار آنان دارى بياور چون كتب مرا وارسيد و روايات آنها را يافت گفت راست گفتى من بشر بن سليمان نخاس از نسل ابو ايوب انصاريم ، يكى از دوستان ابى الحسن و ابى محمد ( امام دهم و يازدهم ) ميباشم و در سر من رأى همسايه آنها بودم گفتم برادر خود را بذكر پاره اى از آنچه از كرامات آنها ديدى گرامى دار گفت مولايم ابو الحسن على بن محمد عسكرى مسائل بنده فروشى را به من آموخت و جز به اجازه او خريد\r\n","description":"","footnote":"","page_name":" 90 ","page_number":98},
  {"content":"\r\nو فروش نميكردم و از موارد شبهه كناره گير بودم تا معرفت من در باره آن كامل شد و فرق ميان حلال و حرام را نيكو دانستم ، يك شب در خانه خود بودم و پاسى از شب گذشته بود كه كسى درب منزل كوفت شتابانه پشت در دويدم كافور خادم را ديدم كه فرستاده مولايم ابو الحسن بود و مرا خدمت آن حضرت دعوت كرد ؛ من جامه پوشيدم و خدمت او رسيدم و ديدم در پشت پرده با پسرش ابو محمد و خواهرش حكيمة گفتگو دارد چون نشستم فرمود اى بشر تو از سران انصارى و ولايت ائمه هميشه پشت در پشت در ميان شما بوده و شما مورد اعتماد ما خانواده هستند و من ميخواهم شرف يكى از اسرار امامت را بهره تو گردانم و تو را براى خريدن يك كنيزى گسيل دارم ، آن حضرت نامه اى به خط و زبان رومى نوشت و بست و مهر آن را به آن زد و كيسه زردى كه يك صد و هشت اشرفى در آن بود آورد آنها را به من داد ، فرمود اينها را بگير و برو بغداد و ظهر فلان روز در معبر نهر فرات حاضر شو در اطراف تو زورقهاى اسيران ميرسند و خريداران و وكلاء افسران منى عباس دور آنها را ميگيرند و جمعى از جوانان بغداد هم مىآيند ، چون چنين ديدى دورا دور بنده فروشى بنام عمر بن يزيد نخاس تا آخر روز پاس بده و چون كنيزى را كه صفات چنين و چنان دارد و دو پارچه حرير نازك پوشيده است براى فروش بيرون آورد از گشودن رو و لمس خريدار و اطاعت آنان سرباز زند و از پشت رو بند نازكى كه دارد بطالب خود بنگرد و در او تامل كند ، بنده فروش او را بزند و او به زبان رومى ناله و زارى كند و بدان كه ميگويد واى از هتك ستر من برخى از خريداران گويد من او را بسيصد دينار ميخرم زيرا عفت او باعث مزيد رغبت من شده در جوابش گويد به زبان عربى اگر در لباس سليمان و كرسى سلطنت او جلوه كنى من به تو رغبتى ندارم ملاحظه مال خود را داشته باش بنده فروش گويد چاره چيست ؟ بايد تو را فروخت ،\r\n","description":"","footnote":"","page_name":" 91 ","page_number":99},
  {"content":"\r\nآن جاريه گويد چه شتابى دارى بايد در انتظار يك خريدارى باشى كه دل من بامانت او اطمينان يابد در اين وقت تو برو نزد عمر بن يزيد نخاس و به او بگو من نامه سر بسته اى از يكى از اشراف دارم كه به زبان رومى و خط رومى كرم وفا و بزرگوارى و سخاوت خود را نوشته اين نامه را به او بده تا در اخلاق نويسنده آن انديشه كند ، اگر او را پسنديد و راضى شد من وكيلم و او را ميخرم ، بشر بن سليمان گويد همه دستورات مولاى خود را انجام دادم در باره خريد آن كنيز و چون نامه بدست او رسيد و خواند به سختى گريست و بعمر بن يزيد گفت مرا به صاحب اين نامه به فروش و سوگندهاى شديد خورد كه اگر او را به صاحب نامه نفروشد خود را ميكشد و در بهاى او گفتگو كردم تا به همان مقدار از اشرفى رسيد كه مولاى من با من در دستمال از وى همراه كرده بود آنها را از من دريافت كرد و منهم كنيز را كه روى شاد و خندانى داشت از او گرفتم و او را بحجره اى كه در بغداد منزلم بود بردم بمحض آن كه در آن حجره وارد شد نامه مولايم را از جيب خود در آورد و بوسيد و بگونه‌ها و چشمان خود كشيد و به بدن خود ماليد و من از روى تعجب به او گفتم تو نامه كسى را ميبوسى كه او را نميشناسى ؟ گفت اى درمانده و سست معرفة بمقام پيغمبرزادگان به من گوش كن و دل بسوى من دار من مليكه دختر يوشعا بن قيصر روم و مادرم از نژاد حواريين مسيح شمعون است من براى تو داستان بسيار عجيبى نقل كنم ، جدم قيصر روم ميخواست مرا در سن سيزده سالگى ببرادرزاده اش تزويج كند ، در كاخش انجمنى بدين صورت تشكيل داد\r\n","description":"","footnote":"","page_name":" 92 ","page_number":100},
  {"content":"\r\n1 - از اولاد حواريين و كشيشان و رهبانان 300 تن\r\n2 - از رجال و بزرگان كشور روم 700\r\n3 - از دانشمندان و افسران قشون و سرهنگان لشكرى و سران عشائر 4000 4 - تخت زيبائى كه از انواع جواهر و دانه‌هاى قيمتى ساخته شده بود در صحن كاخ بالاى چهل پله قرار داد و برادرزاده خود را بر آن نشانيد چون برادرزاده اش را بالاى تخت نشانيد و صليبها اطرافش افراشته شدند و كشيشها بدعا ايستادند و انجيلها را گشودند يكباره همه صليبها سرنگون شدند و به زمين افتادند و ستونها از جا در رفتند و سرنگون گرديدند و آنكه بر تخت بود به زمين خورد و بيهوش شد ، رنگ از روى كشيشها پريد و بلرزه افتادند و بزرك آنها بجدم گفت ما را از ملاقات اين نحسيها كه دلالت بر زوال دين مسيحى و مذهب ملكانى دارد معاف دار و جدم از اين پيشامد فال بد زد و بكشيشها گفت بار ديگر اين ستونها را بر پا داريد و صليبها را برافرازيد و برادر اين بخت برگشته و طالع سوخته را بياوريد تا اين دختر را به او تزويج كنم و نحس او را بسعد آن ديگرى دفع كنم چون دوباره مجلس جشن فراهم كردند همان پيشامد براى دومى تكرار شد و مردم پراكنده شدند و جدم قيصر اندوهناك شد و درون كاخ خود رفت و پرده‌ها را انداخت .\r\nمن در آن شب خواب ديدم كه حضرت مسيح و شمعون الصفا و جمعى از حواريون در كاخ جدم انجمن شدند و در همان جا كه جدم تخت زده بود منبرى نصب كردند كه از بلندى سر به آسمان كشيده بود و محمد ( ص ) با جمعى جوانان و شمارى از پسرانش بر آنها وارد شد حضرت مسيح باستقبال او برخاست و آن حضرت بوى گفت يا روح الله من آمدم از وصيت شمعون دخترش مليكا را براى اين پسرم خواستگارى\r\n","description":"","footnote":"","page_name":" 93 ","page_number":101},
  {"content":"\r\nكنم و بدست خود اشاره بابى محمد صاحب اين نامه كرد مسيح بشمعون متوجه شد و فرمود شرافت نزد تو آمده است رحم خود را برحم رسول الله پيوند كن عرضكرد به چشم و بالاى آن منبر رفت و محمد خطبه خواند و مرا بپسرش تزويج كرد و فرزندان محمد گواه بودند و حضرت مسيح و حواريون هم گواه بودند و چون از خواب بيدار شدم ترسيدم اگر خوابم را به پدر و جدم بگويم مرا بكشند آن را در دل نهان كردم و سينه‌ام از عشق ابى محمد پرشد تا دست از خوردن و نوشيدن كشيدم و دچار ضعف گرديدم و تنم باريك شد و سخت بيمار شدم ، در شهرهاى روم پزشكى نماند كه جدم آن را بالين من نياورد و درمان مرا از او نخواست چون نوميد شد به من گفت اى نور چشمم خواهشى در اين دنيا دارى كه آن را برآورم ؟ گفتم همه درى به روى من بسته شده كاش شكنجه را از اسيران مسلمانى كه زندانى هستند برميداشتى و آنها را آزاد ميكردى شايد مسيح و مادرش از اين راه به من شفا و عافيت ميدادند و چون جدم اين كار را كرد من خود را وادار كردم و اظهار صحت نمودم و اندكى غذا خوردم و جدم بسيار خرسند شد و اسيران را عزت و احترام كرد و بعد از چهار شب ديگر سيدة النساء را بخواب ديدم كه بهمراهى مريم و هزار كنيز بهشتى از من ديدن كرد ، مريم فرمود اين سيده زنان و مادر شوهرت ابى محمد است ، من به او چسبيدم و گريستم و شكايت كردم كه ابى محمد بديدنم نميآيد حضرت فاطمه فرمود تا تو مشرك باشى و بدين نصارائى پسرم ابو محمد بديدنت نميآيد و اين خواهرم مريم است كه از دين تو به خدا بيزارى ميجويد اگر ميل برضاى خداى عز و جل و رضاى مسيح و مريم از خوددارى و مشتاق\r\n","description":"","footnote":"","page_name":" 94 ","page_number":102},
  {"content":"\r\nديدار ابى محمد از خود ميباشى بگو اشهد ان لا إله الا الله و اشهد ان محمدا رسول الله چون اين كلمه را گفتم سيده النساء مرا به سينه خود چسبانيد و دلم را خوش كرد و فرمود اكنون انتظار ديدار ابى محمد را داشته باش كه من او را نزد تو روانه ميكنم من از خواب بيدار شدم و ميگفتم وا شوقاه براى ديدار ابى محمد چون شب آينده رسيد ابو محمد بخوابم آمد و او را ديدم گويا گفتم اى دوست عزيزم به من جفا كردى پس از آن كه همه دل مرا بعشق خود مبتلا كردى ، فرمود تا خير من براى شرك تو بود حال كه اسلام آوردى هر شب از تو ديدن كنم تا وقتى خدا وصال عيانى را ميسر كرد و بعد از آن ديگر ديدار او تا كنون از من قطع نشده بشر گويد به او گفتم چگونه در ميان اسيران افتادى ؟\r\nگفت - يك شب ابى محمد به من گفت جدت لشكرى بجنك مسلمانان در فلان روز گسيل ميدارد و خود هم دنبال آنها ميرود و لازمست به صورت كنيزان درآئى و بطور ناشناس با جمعى كنيزكان از فلان راه به روى من عمل كردم و پيشقراولان لشكر اسلام بما برخوردند تا كارم باينجا رسيد كه ديدى و شنيدى و تا كنون كسى نفهميده است كه من دختر قيصر روم جز تو كه خودم برايت نقل كردم و آن شيخى كه من درسهم غنيمت او افتادم نامم را پرسيد من پنهان داشتم و گفتم نامم نرجس است گفت بنام كنيزان ماند گفتم عجب دارم كه تو رومى هستى و به زبان عربى سخن ميكنى ؟ گفت جدم بسيار در آموختن ادبيات به من حريص بود و زنى كه مترجم عربى بود گماشت تا هر صبح و شام نزد من مىآمد و به من عربى مىآموخت تا زبانم بر آن عادت كرد . بشر گويد چون او را بسر من راى رسانيدم و خدمت امام\r\n","description":"","footnote":"","page_name":" 95 ","page_number":103},
  {"content":"\r\nحسن عسكرى بردم فرمود چطور خدا عزت اسلام و ذلت نصرانيت را به تو نمود و شرافت خاندان پيغمبر را به تو ارائه داد ؟ عرضكرد يا ابن رسول الله چيزى را كه خود بهتر ميدانى من چطور بيان كم آن حضرت فرمود من ميخواهم به تو احترامى كنم كدام را دوستتر دارى ده هزار درهم يا مژده اى كه در آن شرافت ابديست ؟ عرضكرد البته شرافت را فرمود تو را مژده باد به پسرى كه مالك شرق و غرب گردد و زمين را پر از عدل و داد كند چنانچه پر از جور و ستم شده باشد ، عرضكرد از كى ؟ فرمود از چه كسى رسول خدا ( ص ) در شب فلانى در فلان ماه از فلان سال رومى تو را خواستگارى كرد ؟ عرضكرد از مسيح و وصى او ، فرمود مسيح و وصى او تو را بكه تزويج كردند ؟\r\nعرضكرد بپسرت ابى محمد ؟ فرمود او را ميشناسى ؟ گفت از آن شب كه مسلمان شدم هر شب در خدمت او بودم ، امام دهم فرمود اى كافور خواهرم حكيمه را نزد من دعوت كن ، چون خدمت او رسيد فرمود اينست همان حكيمه او را مدتى در آغوش كشيد و بسيار با او راز گفت ، مولايم به او فرمود او را به منزل خود بر و فرائض و سنن به او بياموز ، او همسر ابى محمد است و مادر قائم عجل الله فرجه\r\n\r\nباب چهل و ششم آنچه در ولادت قائم صاحب الزمان م ح م د بن الحسن العسكرى عليه السلام روايت شده\r\n1 - حكيمه ( خواهر امام دهم ) گويد حسن بن على فرستاد نزد من و فرمود عمه جان امشب كه\r\n","description":"","footnote":"","page_name":" 96 ","page_number":104},
  {"content":"\r\nنيمه شعبانست در منزل ما افطار كن زيرا خداى تبارك و تعالى امشب حجة خود را آشكار كند او حجت وى در زمين باشد ، گويد عرضكردم مادرش كيست ؟ فرمود نرجس عرضكردم قربانت به خدا در او اثرى نيست ، فرمود همين است كه به تو مىگويم ، گويد آمدم و چون سلام كردم و نشستم نرجس آمد كفش مرا بكند و گفت اى سيده من و سيده خاندانم شب شما خوبست ؟\r\nگفتم تو سيده من و سيده خاندان منى ، گفتار مرا ناستوده شمرد و گفت اين چه فرمايشى است عمه جان به او گفتم دختر جانم خداى تعالى امشب پسرى به تو كرامت كند كه در دنيا و آخرت آقا است گويد خجالت كشيد و حيا كرد و چون نماز عشا را خواندم افطار كردم و در بستر خوابيدم و خوابم برد چون نيمه شب شد برخاستم نماز خواندم و فارغ شدم و نرجس در خواب راحت بود و پيشامدى نداشت سپس نشستم تعقيب خواندم و دراز كشيدم و هراسان بيدار شدم و او باز هم خواب بود برخاست نماز خواند و خوابيد حكيمه گويد من در شك افتادم ابو محمد از محل خود فرياد زد عمه جان شتاب مكن اينجا است كه مطلب نزديك است .\r\nگويد نشستم و مشغول قرائت سوره الم سجده و يس شدم در اين ميان بود كه هراسان بيدار شد بالين او جستم و گفتم بسم الله عليك چيزى درك ميكنى ؟ گفت آرى اى عمه به او گفتم خود را جمع كن\r\n","description":"","footnote":"","page_name":" 97 ","page_number":105},
  {"content":"\r\nدل آسوده دار همانيست كه به تو گفتم حكيمه گويد مرا يك از خودرفتگى عارض شد و هم او را و بآواز مولاى خود به خود آمدم و جامه را از روى نرجس عقب زدم و مولاى خود را ديدم كه در حال سجده است و مواضع سجودش بر زمين است او را برگرفتم ديدم پاك و نظيف است ابو محمد فرياد زد پسرم را نزدم بياور عمه جان او را نزد وى بردم دستش را زير دوران و پشتش گذاشت و دو پايش را روى سينه خود جا داد و زبانش را در دهان او نهاد و دو دستش را بر دو چشم و دو گوش و بندهاى او كشيد سپس فرمود اى پسر جانم سخن بگو گفت اشهد ان لا إله الا الله وحده لا شريك له و ان محمدا رسول الله سپس صلوات بر امير المؤمنين و هر يك از امامان فرستاد تا بر پدرش واقف شد و زبان در كشيد ابو محمد فرمود عمه جان او را نزد مادرش ببر تا بر او سلام بدهد و نزد منش بياور او را نزد مادرش بردم و سلام داد و برگردانيدم در مجلس امام گذاشتم فرمود عمه جان روز هفتم كه شد نزد ما بيا .\r\nحكيمه گويد چون صبح شد و آمدم سلام بابى محمد بدهم و پرده را بالا زدم تا از سيد خود تفقد كنم او را نديدم گفتم قربانت سيدم چه كرد ؟ فرمود عمه جان او را سپرديم به آن كه مادر موسى پسرش را سپرد حكيمه گويد روز هفتم آمدم و سلام كردم و نشستم و فرمود فرزندم را نزد من آور سيد خود را نزد وى بردم در پارچه اى بود همان كارى را كه اول بار با او كرد تكرار كرد و زبانش را در دهان او گذاشت گويا شير و عسل بوى غذا ميداد .\r\nسپس فرمود سخن بگو پسر جانم گفت اشهد ان لا إله الا الله و صلوات بر محمد و امير المؤمنين و\r\n","description":"","footnote":"","page_name":" 98 ","page_number":106},
  {"content":"\r\nائمه طاهرين فرستاد تا بر پدرش توقف كرد و سپس اين آيه را خواند « سوره قصص آيه 5 - 6 » ميخواهيم منت نهيم بر كسانى كه در زمين ناتوان شمرده شدند و آنها را وارث نمائيم و به آنها در زمين اقتدار بدهيم و بفرعون و هامان و لشكرشان از دست آنها بنمائيم آنچه را از آن در حذرند راوى گويد از عقبه خادم راجع به اين موضوع پرسيدم گفت حكيمه راست گفته است\r\n2 - محمد بن عبد الله مطهرى گويد رفتم خدمت حكيمه دختر محمد ( امام نهم ) بعد از وفات امام امام حسن عسكرى تا از او راجع به امام و اختلاف و سرگردانى كه مردم را در باره آن فرا گرفته بپرسم مرا اذن جلوس داد و فرمود اى محمد بدرستى خداى تبارك و تعالى خالى نگذارد زمين را از حجتى گويا يا خاموش و امامت را بعد از حسن و حسين ( ع ) در دو برادر ننهاده و اين شرافت را مخصوص حسن و حسين ساخته و آنها را از عديل و نظيرى در روى زمين به اين فضيلت بر كنار داشته و بدرستى كه خداوند تبارك و تعالى فضل امامت را خاص فرزندان حسين نموده نه حسن چنانچه فرزندان هرون را بفضل نبوت بر فرزندان موسى ترجيح داده و اگر چه خود موسى حجت بر هرون بوده ولى فضل نبوت تا روز قيامت در اولاد هرون است و بناچار بايد امت يك سرگردانى و امتحانى بكشند تا مبطلان از مخلصان جدا گردند و از براى مردم بر خدا حجتى نباشد و اكنون بعد از وفات حسن عسكرى عليه السلام دوره حيرت رسيده است عرض كردم اى سيده من از براى امام حسن پسرى بود ؟ تبسمى كرد و فرمود اگر امام حسن پسر نداشت امام بعد از او چه كسى بود با آن كه من به تو خبر دادم كه بعد از حسن و حسين امامت در دو برادر نيست .\r\nعرضكردم اى سيده من براى من ولادت مولايم و غيبت او را بازگو فرمود آرى من كنيزى داشتم\r\n","description":"","footnote":"","page_name":" 99 ","page_number":107},
  {"content":"\r\nبنام نرجس برادرزاده‌ام بديدن من آمد و تيز به او نگريست ، گفتم اى آقاى من شايد او را دوست دارى ؟\r\nگفت نه عمه جان ولى از او خوشم آمد گفتم از براى چه از او خوشت آمد ؟ فرمود به زودى پسرى از او پديد آيد كه نزد خدا گرامى است و خدا به دو زمين را پر از عدل و داد كند چنانچه پر از جور و ظلم شده ، گفتم او را خدمت شما بفرستم ؟ فرمود از پدرم در اين باره كسب اجازه كن گفت جامه پوشيدم و خدمت امام على النقى رسيدم و سلام كردم و نشستم و او آغاز سخن كرد و فرمود اى حكيمه نرجس را نزد پسرم ابى محمد بفرست عرضكردم اى سيد من براى همين خدمت شما رسيدم كه در اين موضوع اذن بگيرم ، فرمود اى مباركه خداى تبارك و تعالى دوست داشته است كه تو را در اجر اين كار شريك كند و بهره از نيكى به تو دهد ، حكيمه گفت بيدرنك به منزل برگشتم و او را آرايش كردم به ابو محمد بخشيدم و در منزل خودم حجله آنها را فراهم كردم و چند روزى در منزل من بود و سپس نزد پدر رفت او را با وى فرستادم حكيمه گفت ابو الحسن درگذشت و ابو محمد بجاى پدرش نشست و من چنانچه بديدن پدرش ميرفتم بديدن او ميرفتم يك روز نرجس آمد كفش مرا بيرون آورد ، گفت اى خانم من كفش خود را به من بده گفتم تو سيده و خانم منى به خدا من كفش خود را به تو نميدهم كه بكنى و خدمت مرا نبايد بكنى بلكه من روى چشمم خادمه تو هستم ابو محمد اين سخن مرا شنيد و فرمود عمه جان خدا جزاى خيرت دهد تا هنگام غروب آفتاب نزد او نشستم و بكنيزكى فرياد كردم جامه مرا بياور تا بروم آن حضرت فرمودند امشب را نزد ما باش زيرا محققا امشب متولد مىشود آن مولودى كه نزد خداى عز و جل كريم است و خدا به او زمين را پس از مردنش زنده كند عرضكردم از كه اى آقايم و من در نرجس اثر آبستنى\r\n","description":"","footnote":"","page_name":" 100 ","page_number":108},
  {"content":"\r\nنبينم فرمود از همان نرجس نه از ديگرى گويد نزد او هستم او را از پس و پيش وارسى كردم و در او اثر آبستنى نديدم و خدمت او برگشتم و به او خبر دادم حضرت تبسم كرد و فرمود در هنگام فجر اثر آبستنى او بر تو نمايان شود زيرا مثل او مثل مادر موسى است كه اثر آبستنى در او نمايان نشد و كسى آن را تا هنگام زايش ندانست زيرا فرعون براى جستجوى موسى شكم زنان آبستن را ميدريد و اين نظير موسى است حكيمه گويد نزد نرجس برگشتم و سخن امام را به او گفتم گفت اى خانم من چيزى در خود احساس نميكنم حكيمه گويد من تا طلوع فجر مراقب او بودم و او هم پيش من خوابيده بود و پهلو بپهلو نمىگرديد تا چون آخر شب هنگام فجر رسيد هراسان از جا جست او را به سينه چسبانيدم و نام خدا بر او بردم ابو محمد به من فرياد زد كه * ( إِنَّا أَنْزَلْناه فِي لَيْلَةِ الْقَدْرِ ) * بر او بخوان من شروع كردم بر او خواندم و گفتم حالت چونست ؟ گفت همان امرى كه آقايم خبر داد در من نمايان شده است من شروع كردم و چنانچه به من دستور داده بود بر او قرائت ميكردم و جنين در شكم او به من جواب داد مانند من قرائت ميكرد و بر من سلام كرد حكيمه گويد من ترسيدم ، ابو محمد فرياد كرد از امر خدا تعجب مكن زيرا خداى عز و جل از كودكى ما را بحكمت گويا كند و در بزرگى ما را حجت خود در زمين سازد سخن او تمام نشده بود كه نرجس از ديده‌ام نهان شد و گويا ميان من و او پرده ايست من خدمت ابى محمد دويدم فرياد كشيدم ، فرمود عمه جان برگرد محققا او را خواهى ديد در جاى خودش گويد برگشتم و طولى نكشيد كه پرده ميان\r\n","description":"","footnote":"","page_name":" 101 ","page_number":109},
  {"content":"\r\nمن و او كنار شد و ديدم نورى نرجس را در خود گرفته است كه چشمم را تار مىكند و كودك را ديدم كه در حال سجده است و بر دو زانو تكيه كرده است و دو انگشت سبابه را بلند كرده و ميگويد اشهد ان لا إله الا الله و ان جدى محمدا رسول الله و ان ابى امير المؤمنين سپس امامان را يك يك شمرد تا به خودش رسيد و سپس فرمود بار خدايا به من آنچه وعده دادى انجام ده و كارم را تمام كن و قدمم را استوار دار و زمين را به من پر از عدل و داد فرما ابو محمد فرياد كرد عمه جان او را بياور ، او را برگرفتم نزد او آوردم و چون سر دست خود او را برابر پدرش نگهداشتم بر پدر سلام كرد امام حسن او را از من گرفت و زبان خود را در دهان او گذاشت و از آن نوشيد و فرمود او را نزد مادرش ببر تا شيرش بدهد و بمنش برگردان او را بمادرش دادم شيرش داد و برش گردانيدم نزد ابى محمد و مرغانى بالاى سرش در طيران بودند بيكى از آنها را فرياد زد و فرمود او را بگير و نگهدار و در هر چهل روز يك بار بما برگردان آن مرغ او را گرفت و به آسمان پرواز كرد و مرغان ديگر دنبال او رفتند و شنيدم ابى محمد مىفرمود من تو را امانت سپردم بدان كه مادر موسى امين خود كرد نرجس گريست فرمود ساكت باش شير خوردن از غير پستان تو بر او قدغن است و به زودى نزد تو برگردد چنانچه موسى بمادرش برگشت و اين گفتار خداى عز و جل است ( در سوره قصص آيه 13 ) او را بمادرش برگردانيديم تا چشمش روشن شود و اندوه نخورد ، حكيمه گويد گفتم اين مرغ چه بود ؟ فرمود روح القدس است كه موكل امامان عليه السلام است آنها را موفق و مسدد ميدارد و دانش به آنها مىآموزد .\r\nحكيمه گويد پس از چهل روز آن بچه را برگردانيدند و برادرزاده‌ام مرا خواست و خدمتش رسيدم ديدم آن بچه جلوش راه ميرود ، گفتم اى آقايم اين كودك دو ساله است ؛ تبسم كرد و فرمود\r\n","description":"","footnote":"","page_name":" 102 ","page_number":110},
  {"content":"\r\nزادگان و انبياء و اوصياء هر گاه مقام امامت داشته باشند بر خلاف ديگران نشو و نما دارند ، كودك ما در يك ماه چون كودك يك ساله باشد و در شكم مادر سخن گويد و قرآن خواند و پروردگار عز و جلش را از دوران شيرخوارگى عبادت كند و فرشتگان از او اطاعت كنند و صبح و شام نزد او آيند حكيمه گويد هميشه در سر هر چهل روز آن كودك را ميديدم تا آن كه چند روز پيش از وفات ابو محمد ديدم مردى شده است و او را نشناختم ببرادرزاده‌ام گفتم اين مردى كه دستور ميدهى جلو او بنشينم كيست ؟ فرمود اين پسر نرجس است اين خليفه من است بعد از من به زودى من از دست شما ميروم از او بشنو و او را اطاعت كن ، حكيمه گفت چند روز گذشت ابو محمد درگذشت و كار مردم چنانست كه مىبينى و به خدا من هر صبح و شام او را مىبينم و از هر چه مىپرسيد به من خبر ميدهد و من بشما خبر مىدهم به خدا گاهى ميخواهم چيزى از او بپرسم او نپرسيده به من ميگويد ، امرى به من وارد مىشود و پرسش نكرده همان ساعت جوابش را صادر مىكند ، شب گذشته از آمدن تو به من خبر داد و دستور داد كه تو را به حق مطلع سازم محمد بن عبد الله گويد به خدا حكيمه از چيزهائى به من خبر داد كه جز خدا كسى آنها را نميدانست و دانستم كه اين امر درست است و راست است از طرف خداى تبارك و تعالى زيرا خدا آنها را بر آنچه مطلع ساخته است كه احدى از خلق خود را مطلع نساخته\r\n3 - محمد بن معلى بصرى گويد توقيعى از امام يازدهم هنگام كشته شدن زبيرى رسيد اين جزاى كسى است كه بر خدا در باره دوستانش افتراء بسته است گمان ميبرد كه مرا تا فرزندى ندارم ميكشد\r\n","description":"","footnote":"","page_name":" 103 ","page_number":111},
  {"content":"\r\nقدرت خدا را چگونه ديد ؟ فرزندى براى آن حضرت متولد شد و او را م ح م د ناميد در سال دويست و پنجاه و شش\r\n4 - كلينى روايت كرده است كه على بن محمد بما گفت صاحب الزمان در نيمه شعبان سال دويست و پنجاه و شش متولد شد\r\n5 - سيارى گويد نسيم و مارية براى من بازگو كردند كه چون صاحب الزمان از شكم مادرش افتاد بسر دو زانو بر زمين تكيه داد و دو انگشت سبابه خود را به آسمان بلند كرد و عطسه زد و فرمود حمد از آن خداى پروردگار جهانيانست و رحمت خدا بر محمد و خاندانش ستمكاران كمان كردند كه حجة خدا از ميان رفته است و اگر براى ما اذن در سخن بود شك بر طرف ميشد ، ابراهيم بن محمد بن عبد الله گويد نسيم خادمهء ابى محمد ( امام يازدهم ) گفت كه صاحب الزمان يك شب پس از ولادتش هنگامى كه نزد او وارد شدم عطسه زدم به من فرمود رحمك الله گفت من از اين دعا خرسند شدم به من فرمود نميخواهى تو را راجع بعطسه مژده دهم گفتم چرا اى مولاى من فرمود عطسه امان از مرگ است تا سه روز\r\n6 - ابو جعفر عمرى گويد چون سيد عليه السلام متولد شد امام يازدهم فرمود بفرستيد و ابى عمرو را بياوريد چون خدمت آن حضرت آمد به او فرمود ده هزار رطل نان و ده هزار رطل گوشت بخر و ميان\r\n","description":"","footnote":"","page_name":" 104 ","page_number":112},
  {"content":"\r\nبنى هاشم تقسيم كن و چندان و چندان گوسفند از او عقيقه كن\r\n7 - ابو على خيزرانى از قول كنيزى كه به امام يازدهم هديه كرده بود و بعد از آنكه جعفر كذاب خانه امام را غارت كرده بود نزد خودش از دست جعفر گريخته بود و با او تزويج شده بود نقل كرده است كه در ولادت سيد عليه السلام حاضر بود و نام مادرش صيقل بوده است و امام يازدهم از آنچه براى خانواده اش پيشامد ميكرده بمادر امام خبر داده است و او درخواست كرده كه پيش از آن در زمان حيات خود امام مرگش برسد و در زمان امام يازدهم مرده است و بر سر قبرش لوحى است كه بر آن نوشته است اين قبر ام محمد است .\r\nابو على گويد از همين كنيزك شنيدم كه ميگفت چون سيد ( ع ) متولد شد براى او نور درخشانى ديدم كه از او آشكار شد و تا آسمان رسيد و مرغان سپيدى ديده بود كه از آسمان فرود مىآمدند و پرهاى خود را بسر و رو و سائر اعضاى تنش ميماليدند و پرواز ميكردند ما به امام خبر داديم خنديد و فرمود اين فرشتگانند و براى تبرك به اين مولود نازل شدند و هم اينها ياران او باشند چون ظهور كند\r\n8 - ابو غانم خادم گويد چون خدا به امام يازدهم پسرى داد نام او را محمد نهاد و روز سوم او را باصحاب خود نموده و فرمود بعد از من اين صاحب امر شما است و خليفه منست بر شما و او است قائمى كه همه در انتظار ظهور او گردن كشند و چون زمين پر از جور و ظلم شود ظهور كند و آن را پر از عدل و داد كند .\r\n","description":"","footnote":"","page_name":" 105 ","page_number":113},
  {"content":"\r\n9 - محمد بن حسن كرخى گويد از ابو هرون كه مردى از ياران ما بود شنيدم ميگفت من صاحب الزمان را ديدم روز ولادتش جمعه بود در سال دويست و پنجاه و شش\r\n10 - محمد بن ابراهيم كوفى گويد كه امام يازدهم بيكى كه نامش را برايم برد گوسفند سر بريده اى فرستاد و گفت اين از عقيقه پسرم محمد است\r\n11 - حسن بن ابى المنذر گويد روزى حمزة بن ابى الفتح نزد من آمد و گفت مژده باد ديشب در خانه براى ابى محمد ( امام يازدهم ) مولودى متولد شد و دستور داد او را پنهان كنند و دستور داد سيصد گوسفند براى او عقيقه كنند گفتم نامش چيست ؟ گفت محمد است و از او به جعفر كنايه آورند\r\n12 - غياث بن اسيد گفت خلف مهدى ( ص ) روز جمعه متولد شد نام مادرش ريحانه بود به او نرجس گفته ميشد و بعضى گفته‌اند مادرش صيقل است و گفته‌اند كه سوسن است جز آنكه گفته شده حمل از آن صيقل نبوده و ولادتش هشت شب از ماه شعبان گذشته بوده است در سال دويست و پنجاه و شش و وكيلش عثمان بن سعيد بود و چون عثمان مرد بپسرش ابو جعفر محمد بن عثمان وصيت كرد و ابو جعفر به ابا القاسم حسين بن روح وصيت كرد و ابو القاسم بابى الحسن على بن محمد سمرى وصيت كرد و چون وفات سمرى رسيد از او خواهش شد كه وصيت كند گفت براى خدا امريست كه او رساننده\r\n","description":"","footnote":"","page_name":" 106 ","page_number":114},
  {"content":"\r\nآنست ، غيبت تامه آنست كه بعد از درگذشت سمرى ( ص ) واقع شد\r\n13 - غياث بن اسيد گويد از محمد بن عثمان عمرى شنيدم مىگفت چون خلف مهدى متولد شد از بالاى سرش نورى تا عنان آسمان تتق كشيد سپس برو افتاد و براى پروردگار خود تعالى ذكره سجده كرد سپس سر برداشت و مىگفت ( آيه 18 سوره آل عمران ) خدا گواه است كه جز او معبودى نيست و فرشتگان و دانشمندان او قائم است به عدالت نيست معبودى جز او كه دانا و حكيم است بدرستى كه دين خدا اسلام است گفت ولادتش روز جمعه بود ، و در ضمن روايت ديگر گفت سيد ختنه شده متولد شد و از حكيمه شنيدم ميگفت بمادرش خون زائيدن نديدم و روش مادران ائمه چنين است\r\n14 - محمد بن زياد ازدى گويد شنيدم از امام هفتم موسى بن جعفر ( ع ) كه مىفرمود چون اين فرزندم رضا متولد شد ختنه شده و پاك و پاكيزه بود و هر امامى ختنه شده و پاك و پاكيزه متولد شود ولى ما براى مراعات سنت اسلام و پيروى دين حنيف تيغ دلاكى را به ختنه گاهش ميكشيم\r\n15 - احمد بن حسن بن اسحق قمى گويد چون خلف صالح متولد شد از مولايم امام حسن عسكرى\r\n","description":"","footnote":"","page_name":" 107 ","page_number":115},
  {"content":"\r\nبجدم احمد بن اسحق نامه اى رسيد و به خط خود در آن نوشته بود همان خطى كه توقيعات با آن صادر ميشد كه براى ما فرزندى متولد شده نزد تو مستور بماند و از همه مردم پنهان باشد ، زيرا ما از آن مطلع نكنيم مگر خويشان محرم يا دوستان صميمى شما را بدان اعلام كرديم تا خدا تو را بدان شاد كند چنانچه ما را بدان شاد كرد و السلام\r\n\r\nباب چهل و هفتم ذكر كسانى كه امام يازدهم حسن بن على عسكرى را بولادت پسرش قائم تهنيت گفتند\r\n1 - أبو الفضل حسن بن حسين علوى گويد در سر من رأى خدمت ابى محمد حسن بن على عليه السلام رسيدم و او را بولادت پسرش قائم ( ع ) تهنيت گفتم\r\n\r\nباب چهل و هشتم ذكر كسانى كه قائم عليه السلام را ديدند و مشاهده كرده‌اند و با او سخن گفته اند\r\nمحمد بن حسن كرخى گويد از ابو هرون كه يكى از اصحاب ما بود شنيدم ميگفت من صاحب الزمان را ديدم رويش مانند ماه شب چهارده ميدرخشيد و بر نافش موئى چون خط روئيده بود ، جامه را از او برداشتم ختنه شده بود در باره آن از امام يازدهم پرسيدم فرمود چنين متولد شده است و ما همچنين متولد شديم ولى تيغ بر آن ميكشيم براى مراعات سنة اسلام\r\n","description":"","footnote":"","page_name":" 108 ","page_number":116},
  {"content":"\r\n2 - معاوية بن حكيم و محمد بن ايوب بن نوح و محمد بن عثمان عمرى گويند ابو محمد حسن بن على ( ع ) پسرش را در منزل خودش با حضور چهل نفر از ماها بما نمود و فرمود اينست امام شما بعد از من و خليفه من بر شما او را اطاعت كنيد و بعد از من در دين خود اختلاف نكنيد تا هلاك شويد آگاه باشيد كه بعد از امروز او را نخواهيد ديد ، گويد ما از حضورش بيرون آمديم چند روزى نگذشت كه ابو محمد در گذشت\r\n3 - عبد الله بن جعفر حميرى گويد بمحمد بن عثمان عمرى گفتم من از تو همان سؤالى را مىكنم كه ابراهيم عليه السلام از پروردگارش كرد وقتى گفت پروردگارا به من بنما چگونه مرده‌ها را زنده ميكنى گفت مگر ايمان ندارى ؟ عرضكرد چرا ولى ميخواهم دلم مطمئن شود به من خبرده از صاحب الامر كه او را ديدى ؟ فرمود آرى گردنى دارد مانند اين و با دست خود اشاره به گردن خود نمود\r\n4 - ضوء بن على عجلى از مرد فارسى كه نام او را برد روايت كرده است كه گفت رفتم سر من - رأى و ملازم آستان خانه امام يازدهم شدم بىآنكه اجازه خواهم مرا خواست چون وارد شدم و سلام كردم فرمود فلانى حالت چونست سپس فرمود بنشين سپس از حال مردان و زنانى از خاندانم پرسيد و\r\n","description":"","footnote":"","page_name":" 109 ","page_number":117},
  {"content":"\r\nفرمود براى چه آمدى ؟ عرضكردم براى اشتياق خدمت شما فرمود در خانه باش ، گويد با حذام در خانه او بودم و ميرفتم بازار و حوائج براى آنها ميخريدم و چون در بيرونى كه محل مردها بود مىآمد بدون اذن حضورش ميرفتم .\r\nيك روز وارد بيرونى شدم و كسى خدمت او نبود در حياط حركتى از درون اطاق شنيدم به من فرياد زد در جاى خود باش و قدم بر مدار من جرأت نكردم بيرون آيم و نه درون اطاق بروم كنيزى از نزد آن حضرت بيرون آمد و با او چيز سرپوشيده اى بود سپس به من فرياد كرد وارد شو من وارد شدم آن كنيز را آواز داد و برگشت به او فرمود از آنچه با تو است پرده بردار پرده را از يك بچه سفيد زيباروئى كنار زد و شكمش را گشود و بر آن موئى روئيده بود از زير گلو تا ناف سبز رنگ بود و سياه نبود و فرمود اين صاحب الامر شما است سپس به او دستور داد او را برد و من ديگر تا وفات ابو محمد او را نديدم ضوء بن على گويد به آن مرد فارسى گفتم آن وقت كه او را ديدى بنظرت چند ساله بود ؟ گفت دو ساله ، عبدى راوى حديث گويد من بضوء گفتم اكنون تو او را چند ساله ميدانى گفت چهارده ساله ابو على و\r\n","description":"","footnote":"","page_name":" 110 ","page_number":118},
  {"content":"\r\nابو عبد الله راويان ديگر حديث گويند ما اكنون او را بيست و يك ساله ميدانيم\r\n5 - اين حديث در باب بعد از حديث ذو القرنين ترجمه شده است و در اينجا مكرر است\r\n6 - از غانم ابى سعيد هندى روايت شده است كه گفت من در كشمير نزد پادشاه هند بودم ما چهل كس بوديم كه اطراف كرسى شاه مىنشستيم ، ما تورات و انجيل و زبور را خوانده بوديم و مرجع علم و دانش بوديم يك روز ميان خود در باره محمد ( ص ) مذاكره كرديم و گفتيم او را در كتب خود يافته‌ايم و مورد اتفاق قرار گرفت كه من در جستجوى وى بيرون آيم و از احوال او بررسى كنم من با مال فراوانى از هند بيرون آمدم تركان راه را بر من بريدند و مرا غارت كردند و بكابل افتادم و از كابل ببلخ رفتم و در آنجا ابن ابو شوره امير بود نزد او رفتم و مقصد مسافرت خود را به او گفتم و او همه فقهاء و علماء را جمع كرد تا با من مناظره كنند من در باره محمد از آنها پرسيدم ، گفتند او پيغمبر ما محمد بن عبد الله ( ص ) بوده است كه مرده است ، گفتم جانشين و خليفه اش كيست ؟ گفتند ابو بكر بود ، گفتم نژادش را براى من بگوئيد ؟ گفتند از قريش بود ، گفتم اين آن پيغمبر نيست آن پيغمبرى كه ما در كتب يافته‌ايم خليفه اش پسر عمش و شوهر دخترش و پدر فرزندانش مىباشد ، بامير گفتند اين مرد از شرك خارج شده است و بكفر رافضيان وارد شده گردنش را بزن ، من به آنها گفتم من دينى دارم و آن را از دست ندهم مگر با دليل روشنى ، امير حسين بن اشكيب را خواست و به او دستور داد كه با اين مرد مناظره كن ، گفت اين همه علماء و فقهاء اطراف شما هستند به آنها دستور بده با او مناظره كنند گفت چنانچه من به تو ميگويم\r\n","description":"","footnote":"","page_name":" 111 ","page_number":119},
  {"content":"\r\nتو با او مناظره كن در خلوت و با او نرمى كن ، ابو سعيد گويد با من خلوت كرد من در باره محمد ( ص ) از او پرسيدم گفت محمد چنانست كه آنها براى تو گفتند جز اينكه خليفه او پسر عمش على بن ابى طالب عبد المطلب است و محمد هم ابن عيد الله بن عبد المطلب است و هم او شوهر دختر او فاطمه و پدر فرزندان او حسن و حسين است ، من گفتم اشهد ان إله الا الله و ان محمدا رسول الله و رفتم نزد امير و اسلام آوردم و مرا بحسين نامبرده سپرده و او به من مسائل اسلام را آموخت ، من به او گفتم كه ما در كتب خود يافته‌ايم كه خليفه اى از دنيا نرود جز آنكه خليفه اى بجاى خود گذارد ، خليفه على عليه السلام كى بوده است ؟\r\nگفت حسن و بعد ازو حسين و امامان را يك يك شمرد تا رسيد به امام حسن عسكرى ( ع ) و گفت بايد اكنون در جستجوى خليفه او باشى گويد من در جستجوى او بيرون آمدم محمد بن محمد راوى حديث گويد ابو سعيد هندى با ما وارد بغداد شد و گفت رفيقى براى اين موضوع همراه داشته كه از اخلاق او خوشش نيامده و او را ترك كرده است گويد در اين ميان كه من در گردش بودم در باره مقصود خود فكر ميكردم ناگاه يكى آمد و گفت مولاى خود را اجابت كن و مرا دنبال خود از محلى به محلى برد تا در خانه دباغى وارد كرد و بناگاه ديدم مولايم نشسته است و چون مرا ديد بهندى با من سخن\r\n","description":"","footnote":"","page_name":" 112 ","page_number":120},
  {"content":"\r\nگفت و به من درود فرستاد و مرا از نامم خبر داد و از حال چهل نفر رفقاى من پرسش كرد و هر يك را بنام خود ياد كرد سپس فرمود ميخواهى امسال با كاروان قم به حج به روى امسال به حج مرو و بخراسان برگرد و سال ديگر به حج رو گويد كيسه زرى نزد من انداخت و فرمود اين را در هزينه خود بگذار ، و در بغداد به خانه هيچ كس وارد مشو و بدان چه ديدى به كسى اطلاع نده محمد راوى حديث گويد آن سال ما از عقبه برگشتيم و حج نصيب ما نبود و غانم بخراسان برگشت و سال آينده به حج رفت و هدايا براى ما فرستاد و وارد قم نشد و حج كرد و برگشت بخراسان و مرد رضى الله عنه\r\n7 - محمد بن شاذان كابلى گويد كه من او را نزد ابى سعيد ديدم ميگفت او از كابل براى بررسى و جستجوى دين حق خارج شد و صحت اين دين را از انجيل دريافته بود و بدان رهبرى شد .\r\nمحمد بن شاذان در نيشابور به من گفت كه به او خبر رسيده بود كه به اين حدود رسيده است و من انتظار او را كشيدم تا او را ملاقات كردم و از خبر او پرسش كردم ، گفت تا كنون در جستجو است و گفت مدتى در مدينه اقامت داشتم و براى هر كس اظهار ميكردم او مرا ميراند تا آنكه بيكى از مشايخ بنى هاشم بنام يحيى بن محمد عريضى برخوردم ، گفت آنكه تو از او جستجوى ميكنى در صرياء است من آنجا در دهليز آب پاشيده اى آمدم و خود را بر سكوئى افكندم ، يك غلام سياهى آمد و مرا راند و با من درشتى كرد و گفت از اينجا برخيز و برگرد ، گفتم حاضر نيستم سپس وارد خانه شد و بيرون آمد و گفت وارد شو من وارد شدم ديدم مولايم در ميان خانه نشسته چون به من نگاه كرد بنام مخصوص من كه احدى جز خاندانم كه در كابل بود نميدانست مرا نامبرد و از چيزهائى به من خبر داد به او گفتم خرجى من تمام شده است دستور فرمائيد خرجى به من دهند ، فرمود بواسطهء دروغى كه گفتى خرجيت از دستت\r\n","description":"","footnote":"","page_name":" 113 ","page_number":121},
  {"content":"\r\nميرود ، خرجى به من داد و آنچه خودم داشتم گم شد و آنچه به من داده بود سالم ماند و سال ديگر آنجا برگشتم و خانه را نيافتم\r\n8 - عبيد بن زراره گويد شنيدم امام ششم ميفرمود مردم امام خود را گم كنند او در موسم حج حاضر باشد مردم را ببيند و او را نبينند\r\n9 - محمد بن عثمان عمرى گويد از او شنيدم ميفرمود به خدا صاحب الامر هر سال در موسم حج حاضر شود و مردم را ببيند و بشناسد و مردم او را ببينند و نشناسند\r\n10 - عبد الله بن جعفر حميرى گويد محمد بن عثمان عمرى را گفتم صاحب الامر را ديدى ؟ گفت آرى ديدار آخر نزد خانه خدا بود كه ميگفت بار خدايا آنچه به من وعده دادى عمل كن\r\n11 - عبد الله بن جعفر حميرى گويد از محمد بن عثمان عمرى رضي الله عنه شنيدم ميگفت امام زمان را ديدم كه در مستجار بپرده كعبه چسبيده بود و ميگفت بار خدايا از دشمنان من انتقام بگير\r\n12 - قسمت آخر حديث پنجم باب ميلاد است كه تكرار شده\r\n","description":"","footnote":"","page_name":" 114 ","page_number":122},
  {"content":"\r\n13 - طريف ابو نصر گويد خدمت صاحب الزمان رسيدم فرمود صندل سرخ برايم بياور ، برايش آوردم سپس فرمود مرا ميشناسى گفتم آرى فرمود من كيستم ؟ گفتم آقاى من و زاده آقايم ، فرمود از اين نپرسيدم ، طريف گويد عرضكردم خدا مرا قربانت كند پس شما بيان كنيد برايم فرمود من خاتم اوصايم و خداى عز و جل بوسيله من از خاندانم و شيعيانم دفع بلا كند\r\n14 - عبد الله سورى گويد من به بستان بنى عامر رفتم و ديدم پسرانى در غدير آبى بازى ميكنند و جوانى روى سجاده نشسته و آستينش را بر دهانش گذاشته . گفتم اين كيست ؟ گفتند محمد بن حسن بن على است و به صورت پدرش بود\r\n15 - تكرار حديث سوم همين بابست باضافه اين جمله - گويد گفتم نامش ؟ گفت بپرهيز از آنكه از نامش بررسى كنى زيرا اين مردم برانند كه اين نسل قطع شده است\r\n16 - على بن محمد بن قنبر كبير آزاد كرده حضرت رضا عليه السلام گفت صاحب الزمان از محل نامعلومى برابر جعفر كذاب در آمد در وقتى كه بعد از وفات امام يازدهم در ميراث او نزاع ميكرد\r\n","description":"","footnote":"","page_name":" 115 ","page_number":123},
  {"content":"\r\nبه او گفت اى جعفر براى چه متعرض حقوق من ميشوى جعفر حيران و مبهوت شده و او از نظرش ناپديد گرديد و جعفر بعد از آن در ميان مردم از او جستجو كرد و او را نديد و چون مادر امام حسن جده آن حضرت فوت شد دستور داد كه او را در همان خانه به خاك سپارند جعفر با آنها نزاع كرد و گفت اين خانه منست و نبايد در آن دفن شود باز آن حضرت بيرون آمد و گفت جعفر آيا اين خانه از آن تو است ؟ ! ! سپس از او پنهان شد و ديگر او را نديد\r\n17 - ابى عبد الله كوفى ذكر كرده است شماره كسانى را كه بدانها دست يافته از اشخاصى كه بر معجزات صاحب الزمان ( ع ) مطلع شدند يا او را ديدند بدين صورت از وكلاء 1 - از بغداد عمرى ، پسرش ، حاجز ، بلالى ، عطار 2 - از كوفه ، عصينى ( عصمى خ ب ) 3 - اهواز - محمد بن ابراهيم بن مهزيار 4 - قم - محمد بن اسحق ( احمد بن اسحق خ ب ) 5 - همدان - محمد بن صالح 6 - رى - شامى ، اسدى يعنى خودش 7 - از آذربايجان - قاسم بن علا 8 - از نيشابور - محمد بن شاذان نعيمى از ديگران 9 - از بغداد - ابى القاسم بن ابى حليس ، ابو عبد الله كندى ، ابو عبد الله جنيدى ؛ هرون قزاز ، نيلى ، أبو القاسم بن دبيس ، ابو عبد الله بن فروخ ، مسرور طباخ آزاد كرده ابى الحسن ( امام دهم )\r\n","description":"","footnote":"","page_name":" 116 ","page_number":124},
  {"content":"\r\nاحمد و محمود دو پسر حسن و اسحق كاتب از خاندان بنى نوبخت و صاحب فراء نحوى و صاحب صره مختومه .\r\n10 - از همدان - محمد بن كشمر ، جعفر بن حمدان ؛ محمد بن هرون بن عمران 11 - از دينور - حسن بن هرون ، احمد بن اخيه ، ابو الحسن 12 - از اصفهان - ابن بادشاله 13 - از صيمره - زيدان « 1 » 14 - از قم - حسن نصر . محمد بن محمد . محمد على بن محمد بن اسحق و پدرش . حسن بن يعقوب 15 - از رى - قاسم بن موسى و پسرش . ابو محمد بن هرون . صاحب الحصاة . على بن محمد . محمد بن محمد كلينى . ابو جعفر رفوگر 16 - از قزوين - مرداس . على بن احمد 17 - از قابس - دو مرد 18 - از شهرزور ابن الخال 19 - از فارس - مجروح 20 - از مرو - صاحب هزار دينار و صاحب مال و نامه سفيد و ابو ثابت 21 - از نيشابور محمد بن شعيب بن صالح 22 - از يمن - فضل بن يزيد . حسن و پسرش و جعفرى . ابن الاعجمى . شمشاطى\r\n\r\n","description":"","footnote":"\r\n« 1 » صيمره بنا بر بعضى تعبيرات اصلى است كه كمراه ز آن اخذ شده است و آن ناحيه ايست در جنوب غربى قم و در اين باره اين مصرع گفته شده است ( آيد ز سوى صيمره آن رود ناربار ) مقصود رودخانه ايست كه قم را مشروب مىكند و از كمره سرچشمه ميگيرد ولى بعضى آن را بثاء سه نقطه املاء كرده‌اند و بسيار بعيد است و در صورتى كه زيدان اهل كمره باشد در درك اين فيض تنها نيست\r\n","page_name":" 117 ","page_number":125},
  {"content":"\r\n23 - از مصر - مولودين ، صاحب المال بمكة . ابو رجا 24 - از نصيبين - ابو محمد بن وجناء 25 - از اهواز - حصينى\r\n18 - ابو محمد حسن بن وجناء نصيبى گويد در حجه پنجاه و چهارم خود زير ناودان كعبه بعد از نماز عشاء در سجده بودم و در دعا ناله و زارى ميكردم بناگاه يكى مرا جنبانيد و گفت اى حسن بن وجناء نصيبى برخيز . گويد برخاستم كنيزكى بود زرد رنگ و لاغر بدن و بنظرم بيش از چهل سال داشت جلو من به راه افتاد و من بدون آنكه از او پرسشى كنم دنبالش رفتم تا به خانه حضرت خديجه عليها السلام رسيد در آن خانه اتاقى بود كه درش وسط حياط باز مىشد و پلكان چوب ساج داشت كه بالا ميرفت . آن كنيز بالا رفت و آوازى آمد كه اى حسن بالا بيا ، من بالا رفتم پشت در ايستادم صاحب الزمان به من فرمود اى حسن گمان مىكنى كه از من پنهانى به خدا هر وقت به حج آمدى من با تو بودم و شروع كرد احوال مرا گفت من غش كردم و برو افتادم احساس كردم دستى به من خورد برخاستم به من فرمود اى حسن در خانه جعفر بن محمد اقامت كن و در انديشه خوراك و نوشابه و جامه مباش ، سپس دفترى به من داد كه در آن دعاى فرج بود و ذكر صلواتى بر آن حضرت و فرمود اين دعا را بخوان و اين طور نماز گذار و اين دفتر را نشان نده مگر بدوستان سزاوار من بدرستى كه خداى جل جلاله تو را موفق ميدارد عرضكردم اى آقايم پس از اين ديگر شما را نبينم ؟ فرمود اى حسن هر وقت خدا بخواهد ، گويد\r\n","description":"","footnote":"","page_name":" 118 ","page_number":126},
  {"content":"\r\nاز حج برگشتم و در خانه جعفر بن محمد عليه السلام اقامت گزيدم و از آن بيرون مىآمدم به مسجد و جز براى سه كار به آن برنميگشتم 1 - تجديد وضوء 2 - خواب و استراحت 3 - موقع افطار ، هنگام افطار وارد اطاقم ميشدم ميديدم يك كاسه چهار دانك پر از آبست و گرده نانى روى آنست و طعامى را كه روز دلم خواسته آماده است و آن را مىخوردم به حد كفايت بود ، جامه زمستانى در زمستان ميرسيد و جامه تابستانى در تابستان ، من روز كه ميشد كوزه آبى از بيرون مىآوردم و در خانه مىپاشيدم و آن را خالى ميگذاشتم و گاهى نان و طعامى ميخواستم با آنكه حاجتى بدان نداشتم و آن را صدقه ميدادم براى آنكه كسى كه بامنست از حالم مطلع نشود\r\n19 - ازدى گويد در اين ميان كه من طواف مىكردم و شش شوط را تمام كرده و ميخواستم وارد شوط هفتم شوم ، ديدم جمعى سمت راست خانه كعبه حلقه زدند و جوانى زيباروى و خوشبوى با وقار و هيبت نزديك بمردم سخن ميگويد من خوشسخنتر و شيرين گفتارتر و خوش مجلستر از او نديده بودم رفتم با او سخن كنم مردم مرا عقب زدند ، از يكى پرسيدم اين آقا كيست ؟ گفت اين فرزند رسول خدست در هر سال يك روز آشكار مىشود و براى مخصوصان خود حديث ميگويد ، عرضكردم اى آقايم يك مستر شدم خدمت شما رسيدم ؟ مرا هدايت كن يك ريگى به من داد و من برگشتم يكى از همنشينانش گفت چه بود كه به تو داد ؟ گفتم يك ريگى و آن را باز كردم يك تيكه طلا بود من رفتم و آن حضرت\r\n","description":"","footnote":"","page_name":" 119 ","page_number":127},
  {"content":"\r\nبه من رسيد و فرمود حجت بر تو ثابت شد و كورى از تو رفت و حق بر تو عيان شد مرا مىشناسى ؟ عرضكردم نه فرمود من مهديم ، من قائم هستم ، من آنم كه زمين را پر از عدل كنم چنانچه پر از جور شده است بدرستى كه زمين خالى از حجت نباشد و مردم بىپيشوا نمانند و اين امانتى است كه بايد باز نگوئى مگر ببرادران حق جوى خود\r\n20 - ابراهيم مهزيار گويد وارد مدينه رسول ( ص ) شدم و از اخبار خاندان ابى محمد حسن بن على آخرين كاوش كردم و چيزى بدستم نيامد براى كاوش از آن به مكه رفتم در اين ميان كه در طواف آخرين بودم جوانى گندم گون و بسيار زيبا و خوش سيما خود را به من نمود و بدقت در من مينگريست من به سمت او رفتم و در آرزوى آن بودم كه مقصود خود را از او دريابم چون نزديك رسيدم سلام كرد و جواب بهترى داد سپس گفت :\r\nتو از اهل كجائى ؟\r\nمن مردى از اهل عراق هستم از كداميك از شهرستانهاى عراق ؟\r\nاز شهرستان اهواز مرحبا بديدار تو ، جعفر بن حمدان خصيبى را ميشناسى ؟\r\nاو مدتى است وفات كرده و دعوت حقرا اجابت نموده است .\r\nخدا رحمتش كند چقدر شبها را بعبادت ميگذرانيد و اجر او بزرك است ابراهيم مهزيار را ميشناسى ؟\r\nگفتم من ابراهيم بن مهزيارم ، مرا بگرمى در آغوش گرفت و گفت مرحبا بر تو اى ابو سحق آن نشانه اى كه تو ميان و ميان ابى محمد ( امام يازدهم ) بود چه كردى ؟\r\n","description":"","footnote":"","page_name":" 120 ","page_number":128},
  {"content":"\r\nشايد مقصودت آن انگشتريست كه خدا مرا با آن از طرف طيب آل محمد حسن بن على عليه - السلام برگزيد آرى جز آن مقصودى نداشتم انگشتر را بيرون آوردم و چون چشمش بر او افتاد پر از اشك شد و آن را بوسيد و نقش آن را خواند كه ( يا الله يا محمد يا على بود ) سپس گفت بچه بيانى شرح بدهم طول زمانى را كه من در پى جلب آن بودم و احاديث مختلف در باره آن ما را بتاخير انداخت تا آنكه گفت اى ابو اسحق به من خبرده از مقصد مهمى كه بعد از حج دارى بجان پدرت مقصدى ندارم جز آنكه محققا به تو اعلام خواهم كرد هر چه خواهى بپرس كه من آن را برايت شرح مىدهم ان شاء الله آيا از اخبار خاندان امام يازدهم آل محمد اطلاعى دارى ؟\r\nبه خدا تا اندازهء مطلعم كه پرتو جبهه محمد و موسى دو فرزند حسن بن على عسكرى ( ص ) را ميشناسم و هم اكنون از طرف آنها پيكم كه اخبار آنها را به تو برسانم اگر شرفيابى حضور آنها را دوست دارى و ميخواهى از تبرك بوجود آنها سرمه كشى با من كوچ كن بطائف و بايد بطور محرمانه باشد و كسان تو نفهمند ، ابراهيم گفت با او حركت كرديم بسوى طائف و از ريگستانى بريگستانى گذشتم تا بيك راه بيابانى عبور دادم از دور يك چادر موئين به نظر ما آمد كه بر تل ريگى برپا شده بود و آن سرزمين را درخشان كرده بود و بدرقه من پيشرفت تا اذن دخول برايم طلب كند بر آنها وارد شد و سلام داد و جاى مرا به آنها اعلام كرد و بزرگتر آن دو همان محمد بن الحسن ( ع ) بيرون آمد ، جوانى ساده رو ، درخشان رنگ ، نيكو دندان ، پيوسته ابرو فربه گونه ، كشيده بينى بزرگوار با وقار خوش قامت چون\r\n","description":"","footnote":"","page_name":" 121 ","page_number":129},
  {"content":"\r\nيك شاخ سرو ، گويا پيشانيش يك ستاره درخشنده بود و در گونه راستش خالى بود چون چكيده مشك بر صفحه سيم سفيد بر سرش گيسوانى پر و سياه و افشان بود كه تا پره گوشش ميرسيد ، سيمائى داشت كه هرگز چشم كسى برازنده تر از آن نديده بود و در زيبائى و وقار و حيا معروفتر و از وى وجود نداشت ، چون چشمم بوى افتاد براى ملاقاتش شتافتم و بر او خم شدم و هر عضو او را بوسيدم به من فرمود مرحبا بر تو اى ابو اسحق روزگار گذشته به من وعده ديدار ترا ميداد گله هائى كه ميان و تو با دورى از هم و تاخير ديدار صورت تو در خيالم مجسم ميشد تا آنكه يك چشم بهمزدن از گفتار شيرين و تصور ديدار فارغ نبودم و من پروردگار خود را كه ولى حمد است سپاسگزارم كه ملاقات را ميسر كرد و از درد دورى آسايش ديدار بخشيد سپس از همه احوال دور و نزديك من پرسش كرد و من عرضكردم پدر و مادرم قربانت از روزى كه سيدم ابى محمد برحمت خدا مخصوص شد هميشه شهر به شهر و ديار بديار در جستجوى وضع شما بودم و گره در كارم افتاده بود تا خدا بر من منت نهاد بملاقات كسى كه مرا بخدمتت رهبرى كرد و بحضرتت دلالت نمود و شكر از آن خداست كه مرا بنعمت و قدرت حضورت موفق گردانيد ، سپس نسب خود و برادرش موسى را معرفى كرد و در گوشه كناره گرفت و فرمود پدرم صلوات الله عليه از من عهد گرفته كه در زمينهاى پنهان و دور وطن گيرم براى آنكه پنهان مانم و محلم مصون باشد از نيرنگهاى اهل ضلالت و متمردين امتهاى تازه بدوران رسيده و گمراه ، اين تعهد مرا بر سر تلهاى بلند ريگزار پرتاب كرده است و در زمينهاى مورد اطمينان و من در انتظار موعدى هستم كه گره از كار گشوده شود و وحشت\r\n","description":"","footnote":"","page_name":" 122 ","page_number":130},
  {"content":"\r\nبر طرف گردد پدرم صلوات الله عليه از خزينه‌هاى حكمت و اسرار دانش آن قدر به من كشف كرده است كه اگر جزئى از آن را براى تو اظهار كنم از همه بىنياز ميشوى ، بدان اى اسحق كه به من فرمود اى پسر جان بدرستى كه خداى جل ثنائه طبقات زمين و كوششكنندگان در عبادت و طاعت خود را بدون حجتى كه بدان برترى جويند و بىامامى كه او را پيشوا گيرند و در سنة و منهاج حق به او اقتداء كنند وانگذارد .\r\nاى پسرجان اميدوارم كه تو از كسانى باشى كه خداوند براى نشر حق و محو باطل و اعلاء دين و اطفاء آتش ضلالت آماده كرده است اى پسر جان بر تو لازم است كه ملازم زمينهاى نهان و جوياى قسمتهاى دور آن باشى زيرا هر كدام از اولياء خدا را دشمنى است كوبنده و ضديست ستيزنده براى لزوم مجاهده منافقان و مخالفان حضرت او كه ملحدان و معاندانند ، از اين موضوع هراس به خود راه نده و بدان كه دل اهل طاعت و اخلاص براى تو برميزند چنانچه پرندگان براى آشيانه‌هاى خود و آنان گروهى باشند به ظاهر خوار و مستمند و در نزد خدا نيكان و عزيزان با شخصيتهاى عليل و محتاج خود نمائى دارند و اهل قناعت و خوددارى هستند ، دين را درست فهميدند و با مبارزه مخالفان آن را پشتيبانى مينمايند خدا آنها را متحمل ستم در دار دنيا واداشته تا در آخرت كه قرارگاه ابديست مشمول عزت واسعه كردند و به آنها خوى شكيبائى داده تا عاقبت نيك و كرامت سرانجام خوش را دريابند اى پسر جان پرتو صبر را در هر موردى از كارهايت اقتباس كن تا بدرك حسن عمل در عاقبت برسى و در آنچه قصد كنى عزت جو باش تا آنچه را موجب حمد و ذكر جميل است بدست آرى ان شاء الله ؛ اى پسر جان گويا وقت رسيده كه پرچم يارى خدا بر سرت سايه افكند و آنگاهست كه پيروزى و برترى ميسر گردد و گويا توئى كه پرچمهاى زرد و علمهاى سفيد\r\n","description":"","footnote":"","page_name":" 123 ","page_number":131},
  {"content":"\r\nروى شانه هايت ميان حطيم و زمزم در جنبش است و گويا توئى كه در اطراف حجر الاسود دستجات بيعتكنندگان و قطارهاى دوستان چون رشته مرواريد در دو سوى گردبندها بر گردت منظم شده است و آواز دستها كه با تو بيعت ميكنند بلند است ، بزرگانى را كه خدا حلالزادگى و پاك تربتى آنها را ميداند و دلشان از چرك نفاق پاك است و از پليدى دوئيت و اختلاف بر كنار است بآستان تو پناهنده باشند براى دين خاضعند و از عدوان بركنارند و براى پذيرش حق خوشرويند و اهل فضل و دانشند بدين حق و براى اهل حق متدين باشند ، چون پايه آنها استوار شد و ستونهاى آنان برقرار گرديد بواسطه اجتماع آنها همه طبقات ملل به امام نزديك شوند ، زيرا خداوند تو را در سايه درختى مبعوث كند كه شاخ و برك آن به اطراف درياچه طبريه سايه گسترده باشد در اينجا است كه بامداد حق بدرخشد و تاريكى باطل بر طرف شود ، خدا بوسيله تو سركشى را در هم شكند و معالم ايمان را برگرداند به تو استقامت همه آفاق عيان شود و صلح و آشتى رفقا آشكار گردد ، كودك گهواره آرزو كند كه بسوى تو برخيزد وحشىهاى بيابان دوست دارند كه بآستان تو راه عبورى داشته باشند ، اطراف جهان بوجود تو خرم گردد و اغصان عزت بظهور تو جنبش گيرد و مبانى حق در قرارگاه خود پا برجا گردد و گريخته‌هاى دين به آشيانه‌هاى خود برگردند ، ابرهاى پيروزى سيل آسا بر تو ببارند و هر دشمنى گلوگير شود و هر دوستى نصرت يابد و در روى زمين زورگوى متعمدى نماند و منكر ناسپاس و بدخواه كينه توز و معاند سرسختى نباشد هر كس بر خدا توكل كند او را بس است ؛ براستى خدا امر خود را رساننده باشد بتحقيق خدا براى هر چيزى اندازه اى قرار داده است سپس فرمود اى ابو اسحق بايد اين جلسه اى كه با تو دارم نزد تو پنهان بماند مگر از اهل تصديق\r\n","description":"","footnote":"","page_name":" 124 ","page_number":132},
  {"content":"\r\nبرادران ديندار درست هر گاه نشانه‌هاى ظهور براى تو آشكار شد برادران خود را از ما دريغ ندار و اهل مسارعت بسوى ما و يقين و مصابيح دين را گسيل دار تا رهبرى يا بى ان شاء الله ابراهيم بن مهزيار گويد مدتى خدمت آن بزرگوار ماندم از آنچه به آنها از مسائل واضحة و چراغهاى حكمت ادا شده برگرفتم كه افكار سينه را از خرمى آنچه خدا در طبع آنها از حكمتهاى لطيف و دانشهاى ظريف نهاده سرشار ميكرد تا آنكه ترسيدم خاندانى كه در اهواز بجا گذاشتم از ميان بروند بواسطه تاخير ملاقات آنها از آن حضرت اجازه مراجعت گرفتم وحشت مفارقت و درد هجران خود را به عرض او رسانيدم به من اجازه داد و در باره من دعائى كرد كه ذخيره خودم و نسلم و خويشانم خواهد بود نزد خداوند ان شاء الله ، چون تصميم كوچ دادم و خود را آماده حركت ساختم بامدادى خدمت او رفتم تا وداع كنم و تجديد عهدى نمايم و مبلغ بيش از پنجاه درهم پول كه همراه داشتم خدمت او گذاشتم و خواهش كردم كه از من بپذيرد تبسمى كرد و فرمود اى ابو اسحق اين را براى كمك مخارج مراجعت خود بردار زيرا وطن دورست و بيابانهاى بسيار در پيش دارى و از اينكه مارد كرديم غم مدار زيرا آن را نزد خود به حساب تو گذاشتيم خدا در آنچه به تو داده بركت عطا فرمايد و نعمتى كه به تو ارزانى داشته ادامه دهد و بهترين ثواب نيكوكاران را برايت بنويسد و گرامى وافرترين آثار فرمانبران را زير افضل از آن او است و از اوست و از من خدا براى رفيقانت درخواست دارم كه وافرترين حظ را نصيب آنها كند سالم برگردند و مورد رشك گردند برگشت آنها قرين آسايش باشد . خدا راه تو را سخت نكند و دليل تو را حيران نسازد و تو را نزد او امانت مىسپارم كه نه گم شود نه از ميان برود بمنه و لطف حضرت او ان شاء الله\r\n","description":"","footnote":"","page_name":" 125 ","page_number":133},
  {"content":"\r\nاى ابو اسحق ما بعوائد احسان حق و فوائد نعمتهاى او قناعت داريم و ما را از كمك دوستان خود مصون داشته فقط توقع اخلاص نيت و نصيحت بىغرض و محافظة بر امر آخرت و تقوى و سربلندى از آنها داريم گويد از خدمت او برگشتم و حمد خداى عز و جل را شيوه خود ساختم در برابر آنكه مرا هدايت كرد و ارشاد نمود و دانستم كه خدا زمين خود را معطل نگذارد و خالى از حجت روشن و امام قائم نسازد و اين خبر ماثور و نسب مشهور را اظهار داشتم تا بينائى اهل يقين مزيد گردد و منتى كه خداى عز و جل بر مردم نهاده است تعريف كرده باشم كه آن ايجاد نژاد پاك و تربت تابناك ائمه است و مقصودم اداى امانت و تسليم آن حقيقتى است كه روشن شده تا خداى عز و جل مله هاديه و طريقه مستقيمه پسنديده را قوة و عزم و تائيد نيت و پشتيبانى و اعتقاد عصمت عطا كند * ( وَالله يَهْدِي مَنْ يَشاءُ إِلى صِراطٍ مُسْتَقِيمٍ ) *\r\n21 - « 1 » و از يكى از اساتيد علم حديث بنام احمد بن فارس اديب شنيدم ميگفت در همدان داستانى شنيدم و آن را براى يكى از برادران خود گفتم او از من خواهش كرد كه به خط خود آن داستان را براى او بنويسم و نتوانستم مخالفتش كنم من آن را نوشتم و عهدهء آن بر كسى است كه آن را نقل كرده است .\r\nشرح داستان در همدان مردمى هستند كه فاميل بنى راشد معروفند و همه شيعه هستند و مذهب امامت دارند من\r\n\r\n","description":"","footnote":"\r\n« 1 » اين قصه در كتاب ( السلطان المغرج عن اهل الايمان ) تاليف سيد على بن عبد الحميد در احوال صاحب الزمان عليه السلام و عجل اللَّه فرجه الانام درج شده است ولى شيخ صدوق عليه الرحمه آن را از خود احمد بن فارس زبانى شنيده است\r\n","page_name":" 126 ","page_number":134},
  {"content":"\r\nپرسش كردم كه چرا در ميان مردم همدان اين يك فاميل شيعه شدند « 1 » ؛ يكى از پيره مردان آنها كه ظاهر الصلاح بود و چهره دينى داشت به من گفت سبب اينست كه جد ما راشد كه بوى نسبت دار ؟ ؟ به حج رفته بود و گفته است كه چون از حج برميگشتم و چند منزل در بيابان طى كرده بودند ميل كرده بود از راحله خود فرود آيد و پياده برود چون مقدار زيادى پياده رفتم خسته شدم و خوابم گرفت با خود گفتم يك خوابى ميكنم و استراحت مىنمايم تا آخر قافله برسد برميخيزم گويد بخواب رفتم بيدار نشدم مگر از تابش آفتاب روز بعد تنها و وحشت زده از خواب برخاستم و راه را نميدانستم و اثرى از كاروان نبود گفتم بيك طرف راه مىافتم اندكى راه رفتم و به زمين سبز و خرمى رسيدم كه گويا تازه باران باريده بود و خاكى خوشبو داشت در پهناى اين بيابان نگاه كردم قصرى به نظر آوردم كه چون شمشير برهنه ميدرخشيد ، گفتم كاش ميدانستم اين قصر چيست ؟ كه نه آن را ديدم و نه شنيدم بسوى آن شتافتم و چون بدر قصر رسيدم و دو خادم سفيدرو ديدم به آنها سلام دادم و آنها بگرمى جواب دادند و گفتند بنشين خدا براى تو خير خواسته است يكى از آنها برخاست درون قصر رفت و كمى بعد برگشت و گفت برخيز و درون بيا ، من وارد شدم قصرى ديدم كه از آن ساختمانى بهتر و روشنتر نديده بودم خادم پيش افتاد و پرده اطاقى را بالا زد و گفت بفرما من وارد شدم جوانى در ميان اطاق نشسته بود و بالاى سرش از سقف شمشير بلندى آويخته بود كه نزديك بود نوكش بسر آن جوان برخورد كند و آن جوان چون ماه شب چهارده در تاريكى ميدرخشيد من سلام كردم و با لطف و گرمى جواب داد و فرمود ميدانى من چه\r\n\r\n","description":"","footnote":"\r\n« 1 » معلوم مىشود در آن تاريخ كه اوائل قرن چهارم اسلامى بوده است هنوز مذهب عمومى مردم همدان همان مذهب تسنن بوده و بعد بتدريج همه شيعه شدند و قرنها است كه همدان يكى از شهرهاى شيعه نشين است\r\n","page_name":" 127 ","page_number":135},
  {"content":"\r\nكسم ؟ گفتم نه به خدا فرمود منم قائم از خاندان محمد ( ص ) منم آنكه در آخر الزمان با اين شمشير ظهور ميكنم به آن شمشير اشاره كرد و زمين را پر از عدل و داد مىنمايم چنانچه پر از جور و ظلم شده است من برو در افتادم و به خاك در افتادم . فرمود چنين مكن سر را بردار تو فلان كسى از شهر جبل كه همدان نام دارد ، عرضكردم اى آقاى من راست گفتى . فرمود دوست دارى كه نزد خاندان خود برگردى ؟ گفتم آرى اى آقاى من و به آنها از آنچه براى من از طرف خداى عز و جل رويداده خبر مىدهم پس بخادم اشاره كرد و خادم دست مرا گرفت و كيسه زرى به من داد و بيرون آمد و چند كامى با من راه رفت من نگاه كردم سايه درخت و مناره مسجد ديدم گفت اين شهر را ميشناسى ؟ گفتم نزديك شهر ما شهريست بنام اسدآباد اينجا شبيه آنست گفت همان اسدآباد است برو و راشد باش من به او متوجه شدم و او را نديدم و وارد اسدآباد شدم و در ميان آن كيسهء چهل يا پنجاه اشرفى بود من وارد همدان شدم و خاندان خود را جمع كردم و بدان چه خداى عز و جل براى من ميسر كرد آنها را بشارت دادم و تا از اين اشرفىها با ما است كار ما خوبست\r\n22 - سعد بن عبد الله قمى گويد من مرد علاقمندى بودم بجمع آورى كتبى كه داراى غوامض و دقائق علوم بود و حريص بودم بدرك كردن حقائق درست دانش و آزمند حفظ موارد اشتباه و نامفهوم آن بودم و بر آنچه از مشكلات و معضلات مسائل علمى دست مييافتم به آسانى به كسى نميگفتم و در عين حال نسبت بمذهب اماميه تعصب داشتم شخص ناراحتى بودم از امن و سلامتى در پى نزاع و خصومت ميگريختم\r\n","description":"","footnote":"","page_name":" 128 ","page_number":136},
  {"content":"\r\nو دنبال كينه ورزى و بد گفتن و بدشنفتن ميگشتم و بآواز بلند فرقه‌هاى مخالف اماميه را نكوهش مىكردم و معايب پيشوايان آنها را برملا ميكردم و آبروى پيشروان آنها را ميبردم تا گرفتار يك ناكسى شدم كه از همه ستيزه جوتر و در خصومت دنبالكنتر و در جدل زبردستتر و در پرسش و طرح سؤال مبرزتر بود و بر مذهب باطل خود پابرجاتر يك روز كه من با او مناظره ميكردم گفت اى سعيد براى تو و اصحاب رافضى تو شمشير برنده لازمست زبان بطعن مهاجر و انصار ميگشائيد و ولايت و امامت آنها را از طرف رسول خدا ( ص ) انكار ميكنيد ، اين ابو بكر صديق است كه بر همه صحابه بشرف سابقه در ايمان برترى دارد تو نميدانى كه رسول خدا او را با خود بغار نبرد مگر براى آنكه ميدانست خلافت بعد از او از آن اوست و او است كه امر تاويل به او سپرده است و زمام امت اسلامى به دو واگذار شده و در جمع آورى تفرقه و جبران شكستها به او اعتماد شده است و در سد خلل و اقامه حدود و لشكركشى براى فتح كشورهاى مشركين به او تكيه گرديده است و چنانچه پيغمبر بر نبوت خود ميترسيد بر خلافت خود هم ميترسيد زيرا شخص گريزان كه خود را پنهان مىكند و از دست دشمن متواريست معمولا در مقام كمك و مساعدت از ديگرى بر نميايد و او را بمخفيگاه خود را نميدهد و چون ما ميدانيم كه پيغمبر در اين هجرت قصد كناره گيرى و گريز داشت و وضعيت مقتضى كمك و مساعدت از احدى نبود مقصود رسول خدا از اينكه ابو بكر را با خود در غار برد روشن مىشود و علتش همانست كه شرح داديم و همانا على را در فراش خود خوابانيد چون به او اعتنائى نداشت و با او همسفر نشد چون با او خوش نداشت و ميدانست كه اگر كشته شود ميتواند ديگرى را براى مشكلاتى كه در عهده او است بجاى او انتخاب كند ، سعد گويد من در جوابش بيانات متعددى كردم و او هر يك را نقض كرد و مردود دانست\r\n","description":"","footnote":"","page_name":" 129 ","page_number":137},
  {"content":"\r\nسپس گفت اى سعد يك ايراد ديگرى مانند آن دارم كه بينى رافضيان را مهار مىزند آيا شما گمان نداريد كه صديق مبرى از آلودگى شك و فاروق حمايتكننده جامعه اسلام منافق بودند و بيدينى خود را پنهان ميكردند و بپيش آمد شب عقبه استدلال ميكنيد به من بگو صديق و فاروق از روى رغبت و دلخواه اسلام آوردند يا به زور و اكراه ؟ سعد گويد من حيله كردم كه اين سؤال را از خود بگردانم براى ترس از آنكه ملزم شوم چون اگر اعتراف ميكردم كه بدلخواه اسلام آوردند حجت مىآورد كه آغاز نفاق و پرورش آن در دل در زمينه قهر و غلبه بر انسانست و در صورتيست كه شخص دچار قدرت سختى باشد در پذيرش آنچه از دل معتقد آن نيست مانند گفتار خداى عز و جل ( در سوره غافر آيه 84 ) چون عذاب ما را ديدند گفتند بخداى يگانه ايمان آورديم و بدان چه به آنها شرك ورزيديم كافر شديم و ايمان آنان كه در موقع معاينه عذاب ما بود براى آنها سودى نداشت و اگر ميگفتم به زور و اكراه ايمان آوردند به من طعن ميزد زيرا در موقع ايمان آنها پيغمبر شمشير كشيده اى نداشت كه قدرتى به آنها بنمايد ، سعد گويد من با تزوير خود را از او كنار كشيدم ولى از خشم روده هايم باد كرده بود و جگرم داشت پاره پاره ميشد من طومارى تهيه كرده بودم و در آن چهل و چند مسأله مشكل كه كسى جواب آنها را نميداد ثبت كرده بودم تا آنها را از بهترين همشهريانم احمد بن اسحق صاحب مولاى خود ابى محمد امام يازدهم بپرسم او به قصد سرمنراى براى شرفيابى حضور امام عليه السلام از قم بيرون رفته بود منهم دنبالش كوچ كردم و در يكى از منازل به او رسيدم چون باهم دست داديم گفت رسيدنت به من خير است ؟ گفتم اولا مشتاق ديدار بودم ثانيا بر حسب عادة تقديم سؤالات گفت ما در اين مورد هم عقيده\r\n","description":"","footnote":"","page_name":" 130 ","page_number":138},
  {"content":"\r\nهستيم منهم از شدت اشتياق ملاقات مولايم ابى محمد جگر سوخته هستم و ميخواهم مشكلاتى در تاويل و معضلاتى در تنزيل از حضرت او بپرسم اين رفاقت بسيار ميمون است زيرا بوسيله آن بدريائى خواهى رسيد كه عجائبش تمامشدنى نيست و غرائبش فانى نميشود و او امام ما است ما با هم وارد سر من راى شديم و بدر خانه سيد خود رسيديم اجازه خواستيم اذن دخول براى ما صادر شد ، بر شانه احمد بن اسحق يك انبانى بود كه آن را زير يك عباى طبرى پنهان كرده بود و در آن يك صد و شصت كيسه اشرفى و پول نقره بود و بر سر هر كيسه مهر صاحبش زده بود . سعد گويد چون حضور مولاى خود ابى محمد رسيدم و پرتو رويش ما را فراگرفت به چيزى جز ماه شب چهاردهم خود مانند نبود و بر زانوى راستش پسر بچه اى بود كه در خلقت و منظر بستاره مشترى مناسب بود يكخط فرقى بر سرش ميان دو گيسوان وجود داشت چون الفى ميان دو و او مينمود جلو آن حضرت يك انارك طلائى بود كه نقشهاى بديعش در ميانه دانه‌هاى قيمتى كه بر آن سوار شده بود ميدرخشيد كه يكى از رؤساء اهل بصره آن را تقديم حضرت كرده بود و در دستش قلمى بود كه چون ميخواست با آن بر صفحه سپيد بنگارد آن پسر بچه انگشتانش را ميگرفت و مولاى ما آن انارك طلائى را جلوش ميچرخانيد و او را با آن سرگرم ميكرد تا او را از نوشتن مقصود خود باز ندارد ، به آن حضرت سلام كرديم و جواب ملاطفت آميزى داد و اشاره كرد نشستيم چون از نوشتن صفحه سپيدى كه در دست داشت فارغ شد . احمد بن اسحق انبانش را از زير عبايش بيرون آورد و خدمت او نهاد امام بدان پسر بچه نگاه كرد فرمود پسر جانم مهر را از هداياى شيعيان و دوستانت بردار عرضكرد اى مولايم روا است دست پاكى را به هداياى نجس و اموال ناپاكى كه حلال و حرامش درهم آميخته است دراز كنم ؟ امام فرمود يا ابن اسحق آنچه در ميان انبانست بيرون\r\n","description":"","footnote":"","page_name":" 131 ","page_number":139},
  {"content":"\r\nبريز تا حلال را از حرام جدا كند اول كيسه اى كه احمد از انبان در آورد آن پسر بچه گفت اين كيسه از آن فلان بن فلانست از فلان محله قم در آن شصت و دو اشرفى است چهل و پنج اشرفيش بهاى يك حجرهء است كه صاحبش آن را از پدر خود ارث برده و چهارده دينارش بهاى نه جامه است كه فروخته و سه دينارش وجه اجاره دكانها است امام فرمود پسر جان راست گفتى اكنون اين مرد را رهنمائى كن كه كدامش حرامست ، گفت در ميان اينها وارسى كن از يك اشرفى كه سكه رى دارد و تاريخ فلان سال دارد و نقش نصف يك روى آن پاك شده و يك قطعه طلاى آملى كه به وزن چهار اشرفى است .\r\nسبب حرمتش اينست كه صاحب اشرفيها در فلان ماه از فلان سال يكمن و يك چارك ريسمان بهمسايه جولاى خود داده است و مدتى گذشته و آن ريسمان بدزدى رفته است و آن جولا به صاحبش گذارش دزدى را داده و صاحب ريسمان او را تكذيب كرده است و بعوض آن ريسمان يكمن و نيم ريسمان باريكتر از او دريافت كرده و از آن جامه اى بافته كه اين اشرفى و پاره آن بهاى آنست « 1 » چون سر كيسه را باز كرد در ميان آن نوشته اى بود كه نام صاحب آن اشرفىها و مقدار آن در آن بود و آن اشرفيها با آن تيكه اشرفى به همان نشانه بيرون آمد سپس كيسه ديگرى در آورد و آن كودك فرمود اين از فلان پسر فلان ساكن فلان محله قم است و در آن پنجاه اشرفى است كه دست زدن بدان براى ما روا نيست\r\n\r\n","description":"","footnote":"\r\n« 1 » اين روايت از دو جهت اجمال دارد 1 - از جهت آنكه صاحب ريسمان آن ريسمان را به همسايه جولاى خود قرض داده بوده است يا آنكه امانت سپرده بوده است يا آنكه براى يافتن به او داده و احكام اينها از نظر ضمانت باهم فرق دارد 2 - از جهت اينكه حكم بتحريم بهاى آن جامه براى تحريم بىمورد بوده يا براى آنكه بيش از وزن دريافت كرده است يا براى آنكه ريسمان بهترى دريافت كرده است و هر صورت از اينها حكم مخصوص دارد .\r\n","page_name":" 132 ","page_number":140},
  {"content":"\r\nگفت براى چه ؟ گفت چون بهاى گندمى است كه صاحبش بر زارع خود در قسمت آن ستم كرده براى آنكه سهم خود را با كيل تمام برداشته و سهم زارع را با كيل ناتمام داده ، مولاى ما فرمود پسر جانم راست گفتى رو باحمد بن اسحق كرد و فرمود همه را به صاحبش برگردان و سفارش كن بمستحقان آن برساند و ما را در آن حاجتى نيست و جامه آن پيره زن را بياور ، احمد گويد آن جامه در جامه دانى بود كه من فراموشش كرده بودم چون احمد بن اسحق برگشت تا آن جامه را بياورد مولايم ابو محمد به من نظر كرد و فرمود براى چه آمدى ؟ عرضكردم احمد بن اسحق مرا بديدار مولاى خود تشويق كرد ، فرمود آن مسائلى كه ميخواستى بپرسى چه شد ؟ عرضكردم آقا برحال خود مانده‌اند ، فرمود آنها را از نور چشمم بپرس و اشاره بدان پسر بچه كرد و او فرمود هر چه خواهى بپرس عرضكردم اى آقا و آقازادهء من 1 - بما از رسول خدا روايت رسيده است كه طلاق زنان خود را بدست امير المؤمنين ( ع ) واگذاشت و آن حضرت در روز جنك جمل بعائشه فرمود تو در محيط اسلام غبار ستيزه انگيختى و فتنه برپا كردى و فرزندان خود را از روى نادانى بپرتگاه نابودى كشاندى اگر دست از من باز ندارى تو را طلاق مىدهم با آنكه زنان رسول خدا با وفات او از وى جدا و مطلقه شدند ؟\r\nفرمود طلاق چيست ؟ گفتم آزادى و رهائى در كار خود ، فرمود اگر زنان رسول خدا به وفات او\r\n","description":"","footnote":"","page_name":" 133 ","page_number":141},
  {"content":"\r\nآزاد و رها شدند چرا براى آنها روا نبود كه شوهر كنند ؟ گفتم چون خداى تبارك و تعالى شوهر را بر آنها حرام كرده بود ، فرمود چگونه با آنكه مرگ راه را براى آنها باز كرده بود ؛ عرضكردم پس به من خبرده اى مولاى من از آن طلاقى كه رسول خدا حكمش را بامير المؤمنين واگذار كرد فرمود خداى تقدس اسمه شأن زنان پيغمبر را بزرك كرد و آنها را بشرافت مادرى امت مخصوص كرد رسول خدا فرمود يا ابا الحسن اين شرافت تا وقتى براى آنها باقيست كه بطاعت خدا باشند ، هر كدام خدا را نافرمانى كردند بعد از من و بر تو خروج كردند از ميان زنهاى من او را جدا كن و از رتبه شرافت مادرى امت ساقط كن 2 - به من خبرده از معنى فاحشه مبينه كه چون زن در زمان عده مرتكب شود براى شوهرش رواست كه او را از خانه اش بيرون كند فرمود مقصود از فاحشه مبينه در اينجا سحق است « 1 » نه زنا زيرا چون زنى زنا كند و حد بر او اقامه شود كسى كه ميخواهد او را تزويج كند براى اقامه حد بر او نبايد از او صرف نظر كند ولى اگر مساحقه كرد لازمست سنگسار شود و سنگسارى رسوائيست و هر كه را خدا دستور رجم او را داده او را رسوا كرده و هر كرا رسوا كرد از خود دور كرده و هر كرا خدا از خود دور كرد نبايد كسى به او نزديك شود 3 - عرضكردم يا ابن رسول الله به من خبر ده از دستورى كه خدا بپيغمبرش موسى داد كه « نعلين خود را بكن زيرا در وادى مقدسى هستى چون فقهاى فريقين گمان كردند كه از پوست مردار بوده ؟\r\nفرمود هر كس چنين گفته افتراء بموسى بسته و او را در مقام نبوت خود نادان شمرده زيرا از دو حال بيرون نيست يا نماز موسى در آن روا بوده يا نبوده اگر نمازش در آنها درست بوده كه جايز بوده است با آنها در آن بقعه برود زيرا اگر آن بقعه مقدس نبود كه واضحست و اگر هم مقدس بود و پاك ديگر از نماز مقدستر و پاكتر نبود و اگر نمازش در آن درست نبوده لازم آيد كه حضرت موسى حلال و\r\n\r\n","description":"","footnote":"\r\n« 1 » سحق عمل هرزگيست ميان دو زن كه آلت خود را بر يك ديگر بگذارند و بهم بمالند و از آن لذت برند و حد آن رجم است و زشتتر از زنا مىباشد\r\n","page_name":" 134 ","page_number":142},
  {"content":"\r\nحرام را ندانسته باشد و آنچه را نماز در آن صحيح هست و صحيح نيست نفهميده باشد و اين كفر است عرضكردم به من بفرمائيد تاويل آن چيست ؟ فرمود حضرت موسى در وادى مقدس با پروردگار خود راز گفت عرضكرد پروردگارا من دوستى خالصانه تو را دارم و هر چه جز تو است از دلم شسته‌ام با آنكه خانواده خود را بسيار دوست ميداشت خداى تعالى به او فرمود نعلين خود را بكن يعنى اگر ميخواهى محبت محض براى من باشد و دلت از محبت ديگران بر كنار باشد محبت خانواده را از دل بيرون كن 4 - يا ابن رسو الله مرا از تاويل كهيعص خبر ده ، فرمود اين حروف رمز اخبار غيبت است كه خدابنده اش زكريا را به آن مطلع ساخته و سپس براى محمد ( ص ) نقل كرده و شرحش اينست كه زكريا عليه السلام از پروردگار خود خواست كه به او اسماء خمسه طيبه را بياموزد ، جبرئيل فرود شد آنها را بوى آموخت زكريا چون محمد و على و فاطمه و حسن ( ع ) را ياد ميكرد همش بر طرف ميشد و گرفتاريش زائل مىگرديد و چون حسين ( ع ) را ياد ميكرد گريه گلويش را ميگرفت و مبهوت ميگرديد يك روز عرضكرد معبود من مرا چه مىشود كه چون چهار نفر از خمسه طيبه را ياد ميكنم به ياد آنان از غمهاى خود آرام ميشوم و چون حسين عليه السلام را ياد ميكنم چشمم اشك ميريزد و ناله‌ام بلند مىشود خداى تبارك و تعالى او را از قصه حسين خبر داد و فرمود كهيعص كاف نام كربلا است و يا هلاك عترت است و با يزيد عليه اللعنه است كه او ظالم بر حسين است عين عطش حسين است و ص صبر او است ، چون زكريا اين مطلب را شنيد نالان و غمگين گرديد و تا سه روز از مسجد خود بيرون نيامد و بمردم اجازه نداد در آنجا نزد او بروند و گريه و ناله سرداد و به اين عبارات نوحه خوانى ميكرد معبودا من دل سوخته‌ام براى بهترى خلق تو بواسطه فرزندش ، آيا بلاى اين مصيبت در آستانش فرود مىآيد\r\n","description":"","footnote":"","page_name":" 135 ","page_number":143},
  {"content":"\r\nمعبودا آيا جامه اين مصيبت را بتن على و فاطمه خواهى پوشيد ؟\r\nمعبودا آيا گرفتارى اين فاجعه در محيط زندگانى آنها وارد مىشود ؟ سپس عرضكرد معبودا به من فرزندى روزى كن كه در پيرى چشمم به دو روشن شود و او را وارث و وصى من قرار ده و مقام او را نسبت به من چون مقام حسين ( ع ) قرار بده و چون او را به من دادى مرا فريفته دوستى او كن و بغم شهادت او گرفتار كن چنانچه حبيبت محمد ( ص ) را بغم فرزندش گرفتار ميكنى . خدا يحيى ( ع ) را به او داد و او را بغم شهادت وى گرفتار كرد دوره حمل يحيى شش ماه بود و ايام حمل حسين ( ع ) هم شش ماه بود و براى او داستان طولا نيست 5 - عرض كردم به من خبر ده اى مولاى من از علت اينكه مردم از اختيار امام براى خود ممنوع شدند ؟\r\nفرمود پيشواى مصلح را بتوانند انتخاب كنند يا مفسد را ؟ عرضكردم مصلح را ، فرمود ممكن است اشتباه كنند و بجاى مصلح مفسد را انتخاب كنند چون كسى از درون ديگرى باخبر نيست كه صلاح طلب است يا فسادجو ، فرمود علت همين است و من براى تو برهانى مىآورم كه عقلت آن را بپذيرد ، فرمود به من بگو رسولانى كه خدا آنها را فرستاده است و كتاب به آنها نازل كرده و بوحى و عصمت آنها تاييد كرده و پيشوايان امم باشند بحسن انتخاب راهبرترند مانند موسى و عيسى ( ع ) آيا ممكنست كه با وفور عقل و كمال علم در موقع انتخاب شخص منافقى را اختيار كنند به گمان اينكه مؤمن و معتقد است ؟ گفتم نه فرمود اين موسى كليم الله است كه با وفور عقل و كمال علم و نزول وحى بر او از اعيان قوم و وجوه لشكر خود براى ميقات پروردگار خويش هفتاد كسرا انتخاب كرد و در ايمان و اخلاص\r\n","description":"","footnote":"","page_name":" 136 ","page_number":144},
  {"content":"\r\nآنها شكى و ترديدى نداشت و انتخاب او بيكدسته منافق اصابت كرد خداى عز و جل ( در سوره اعراف آيه 155 ) فرمايد موسى از قوم خود هفتاد مرد براى ميقات ما انتخاب كرد تا آنجا كه ميفرمايد ما به تو ايمان نياوريم تا خدا را آشكار ببينيم و صاعقه بواسطه ظلم آنها آنها را در گرفت « 1 » چون ملاحظه كنيم كه انتخاب برگزيده خدا با فسد اصابت مىكند نه اصلح با اينكه گمان ميبرد او اصلح است نه افسد دانستيم انتخاب امام مخصوص كسى است كه ميداند ما في الصدور و آنچه در درون مردم نهانست و باطن مردم بر او آشكار است و ميدانيم كه اختيار مهاجر و انصار هيچ ارزشى ندارد در صورتى كه انتساب پيغمبران بر اهل فساد اصابت مىكند با آنكه مقصودشان انتخاب صالح بوده است سپس مولايم فرمود اى سعد طرف تو مدعى شده است علت آنكه پيغمبر ( ص ) مختار اين امت را با خود بغار برده اينست كه پس از وى خلافت از آن بوده است و بايد در تاويل از او پيروى شود و زمام امر امت در دست او باشد و او در ايجاد اتحاد و سد خلل و اقامه حدود و بعث قشون و فتح ممالك مورد اعتماد باشد و چون پيغمبر بر نبوت خود ترسيد بر خلافت خود هم ترسيد او را با خود برد و گر نه شخص متوارى كه قصد گريز از آسيب دارد نبايد از ديگرى كمك خواهد و او را بمخفىگاه خود برد و همانا على ( ع ) را بجاى خود در بستر خود خوابانيد چون به او اعتنائى نداشت و او را با خود نبرد چون وجود او را گران مىشمرد و ميدانست كه اگر كشته شود براى كارهائى كه در عهده او است به آسانى ميتواند ديگرى را بجاى او بگمارد\r\n\r\n","description":"","footnote":"\r\n« 1 » فقره اول صدر آيه 155 سوره اعراف است و دنبالش اينست كه چون آنها را سرنگونى عارض شد موسى گفت پروردگارا اگر ميخواستى آنها را پيش از آن هلاك ميكردى تا آخر و اين جمله ما به تو ايمان نياوريم تا خدا را آشكار ببينيم بعد از آن نيست بلكه اين جمله در سوره بقره آيه 55 به اين مضمون واقع است كه وقتى گفتيد اى موسى ما به تو ايمان نياوريم تا خدا را آشكارا ببينيم و صاعقه شما را در گرفت و حال آنكه مينگريستيد ، و ظاهر اينست كه اين عبارت دنباله عبارت پيش است ولى از نظر آيات واقعه در قرآن اين طور نيست مگر آنكه حمل بتحريف شود و در اينجا بايد تدبر كرد\r\n","page_name":" 137 ","page_number":145},
  {"content":"\r\nچرا در جوابش نگفتى مگر رسول خدا نفرموده است بعد از من سى سال دوران خلافت است و اين سى سال مدت عمر چهار خليفه راشدين است بعقيده شما ، و چاره نداشت جز آنكه تصديق كند پس ميگفتى چنانچه رسول خدا ميدانست كه خلافت پس از او از آن ابى بكر است آيا ميدانست كه پس از ابى بكر از آن عمر است و بعد از آن عثمانست و بعد از عثمان از آن على است بناچار ميگفت آرى چون اين مطلب تصديق ميكرد ميگفتى پس بر رسول خدا لازم بود كه همه اين چهار نفر را به ترتيب بغار برد و بر آن سه نفر ديگر هم بترسد چنان كه بر ابو بكر ترسيد و قدر اين سه را خوار نكند بواسطه واگذاشتن آنها و امتياز ابو بكر ببردن او با خود اينكه گفت بگو بدانم صديق و فاروق بدلخواه اسلام آوردند يا باكراه چرا نگفتى از روى طمع اسلام آوردند زيرا آنها با يهود نشست و برخاست داشتند و با آنها از تورات و ساير كتب گذشته كه پيشگوئى از ظهور پيغمبر و عواقب كار او را متعرض بوده‌اند خبر گرفته بودند كه محمد بر عرب مسلط شود چنانچه بخت نصر بر بنى اسرائيل مسلط شد و بناچار محمد بر عرب پيروز شود چنانچه بخت نصر بر بنى اسرائيل پيروز شد و مقصودشان اين بود كه محمد جنبه سلطنت دارد و در دعواى نبوت خود كاذبست اين دو آمدند حضور محمد ( ص ) و با او در اداى كلمه اشهد ان لا إله الا الله همراهى كردند و با او بيعت كردند بطمع آنكه چون كار او استقرار يافت و بمقامى رسيد هر كدام حاكم شهرستانها شوند و چون بعد از تسلط پيغمبر از رسيدن به اين مقصد نوميد شدند نقاب بر چهره افكندند با عدهء از همگنان منافق خود بالاى گردنه معروف رفتند تا پيغمبر را بكشند و خداى عز و جل كينه آنها را دفع كرد و خشمگين برگشتند و بخيرى نرسيدند چنانچه طلحه و زير هم آمدند خدمت على و با او بطمع\r\n","description":"","footnote":"","page_name":" 138 ","page_number":146},
  {"content":"\r\nآنكه هر كدام والى شهرستانى شوند بيعت كردند و چون نوميد شدند بيعت او را شكستند و بر او شوريدند و خدا هر كدام را بسرنوشت بيعتشكنان ديگر به خاك افكند سعد گويد سپس مولايم حسن بن على عليه السلام با آن پسرك براى نماز برخاستند و من از خدمت آنها برگشتم و در جستجوى احمد بن اسحق برآمدم گريه كنان پيشواز من آمد گفتم چه تو را تاخير انداخت و چرا گريه ميكنى ؟ گفت من جامه اى را كه مولايم دستور احضارش را داد گم كرده‌ام عرضكردم باكى بر تو نيست به آن حضرت اطلاع بده ، شتابانه خدمت آن حضرت رفت خنده كنان برگشت و صلوات بر محمد و آلش مىفرستاد گفتم خبر چيست ؟ گفت من آن جامه را زير پاى مولايم ديدم كه پهن بود و بر آن نماز ميخواند ، سعد گويد خدا را بر اين پيشآمد حمد گفتيم و پس از آن روز تا چند روز به منزل مولاى خود رفت و آمد كرديم و آن پسر را نزد او نديديم و چون به قصد وداع من و احمد بن اسحق و دو مرد كامل ديگر از همشهريان خود خدمت او رفتيم احمد بن اسحق خدمتش ايستاد عرضكرد يا ابن رسول الله ( ص ) كوچ نزديك است و غم و اندوه سخت ما از خدا خواستاريم كه بر جدت مصطفى و پدرت مرتضى و بر سيده زنان مادرت و بر دو سيده جوانان اهل بهشت عمويت و پدرت و بر ائمه طاهرين پدرانت رحمت فرستد و ما براى تو و فرزندت طلب رحمت كنيم و از خداوند خواستاريم كه ترا برترى دهد و دشمنت را سركوب كند و اين ملاقات را آخرين ملاقات ما با شما قرار ندهد و چون اين سخنان را ادا كرد مولاى ما اشك در ديده گردانيد تا آنكه اشكش بر گونه مباركش جارى شد و بر زمين چكيد و فرمود اى پسر اسحق بيش در دعاى خود باطل مخواه زيرا تو در همين سفر خدا را ملاقات خواهى كرد احمد از اينخبر افتاد و بيهوش\r\n","description":"","footnote":"","page_name":" 139 ","page_number":147},
  {"content":"\r\nگرديد و چون به هوش آمد عرضكرد تو را به خدا و حرمت جدت قسم مىدهم كه يكپارچه به من لطف كنى تا در آن كفن شوم مولاى دست زير مسند كرد و سيزده درهم بيرون آورد و به او داد و فرمود جز اين را هزينه مكن كه تو از آنچه خواستى تجاوز نكنى و بدرستى كه خداى تبارك و تعالى اجر نيكوكاران را ضايع نكند سعد گويد در بازگشت از خدمت مولاى خود سه فرسخ به شهر حلوان احمد بن اسحق تب كرد و چون وارد حلوان شديم و در يكى از كاروانسراهاى آن فرود آمديم احمد بن اسحق يكى از همشهريان خود را كه در آنجا متوطن بود خواست سپس فرمود امشب از نزد من بيرون رويد و مرا تنها بگذاريد ما از نزد او برگشتيم و هر كدام به آسايشگاه خود رفتيم سعد گويد نزديك صبح كه شد فكرى بسر من افتاد و چون چشم گشودم كافور خادم مولاى خود ابى محمد عليه السلام را ديدم كه ميگفت احسن الله بالخير عزاكم و جبر بالمحبوب رزيتكم ما از غسل و كفن رفيق شما فارغ شديم براى دفن برخيزيد زيرا او مقامش نزد آقاى شما از همه شما گرامىتر است سپس از چشم ما غايب شد و ما با گريه و ناله بر بالين او حاضر شديم و حق او را ادا كرديم و از كارش فارغ شديم\r\n23 - ابو جعفر محمد بن على بن ابراهيم بن مهزيار گويد پدرم از قول جدم ابراهيم مهزيار نقل ميكرد كه ميگفت من در بستر خود خواب بودم در خواب ديدم گوينده اى ميگويد به حج برو زيرا صاحب الزمان خود را خواهى ديد ، ابراهيم بن مهزيار گويد من خوشحال و خرم از خواب بيدار شدم و به نماز\r\n","description":"","footnote":"","page_name":" 140 ","page_number":148},
  {"content":"\r\nمشغول شدم تا سپيده صبح دميد و نماز بامداد را خواندم و از خانه بيرون آمدم و از كاروان حج پرسش كردم و دريافتم كه يك دسته ميخواهند به حج بروند و من با كاروان نخست همسفر شدم و با آنها بودم تا بيرون رفتند و من با آنها وارد كوفه شدم و چون بكوفه رسيديم از پاكش خود پياده شدم و متاع خود ببرادران مورد اعتماد خود سپردم و بيرون رفتم و از خاندان ابى محمد ( امام يازدهم ) جويا شدم و دنبال جستجو بودم ولى نه خبرى شنيدم و نه اثرى يافتم و با اول كاروان بمدينه رفتم و چون وارد مدينه شدم بيخودانه از پاكش خود پياده شدم و بنه خود را بموثقين همسفرانم سپردم و بيرون رفتم پرسش از آثار و پژوهش از اخبار نمودم و نه خبرى شنيدم و نه اثرى ديدم هميشه به اين جستجو بودم تا مردم براى مكه كوچ كردند و من هم با آنها بيرون شدم تا به مكه رسيدم و بنه خود را بامينى سپردم و بيرون شدم و از خاندان ابى محمد پرسش كردم و نه خبرى شنيدم و نه اثرى ديدم و هميشه ميان اميد و نوميدى انديشه مقصد خود را داشتم و خود را سرزنش ميكردم پاسى از شب گذشته بود و با خود گفتم انتظار ميكشم تا تا دور خانه كعبه خلوت شود و طواف سر صبرى بجا آرم و از خداى عز و جل بخواهم تا مرا به آرزوى خود برساند در اين وضع بودم و دور خانه كعبه هم خلوت شده بود و براى طواف برخاستم كه يك بار جوانى نمكين و خوشبو را ديدم كه يك بردى را بكمر بسته و ديگرى را حمايل كرده و پر رداى خود را بگردنش برگردانيده من از او ترسيدم ، به من توجه كرد و گفت از كجا است اين مرد ؟ گفتم از اهواز گفت ابن الخضيب را در آنجا ميشناسى ؟ گفتم خدا او را رحمت كند دعوت حق را لبيك گفت مردى بود كه روزها را روزه بود و شبها را بعبادت ميگذرانيد و تلاوت قرآن ميكرد و از دوستان ما بود ، گفت در آنجا ابراهيم بن مهزيار را ميشناسى ؟ گفتم من ابراهيم هستم ، گفت اى ابا الحسن اهلا و سهلا بك\r\n","description":"","footnote":"","page_name":" 141 ","page_number":149},
  {"content":"\r\nآيا صريحين را ميشناسى ؟ گفتم آرى ، گفت كيانند ؟ گفتم محمد و موسى سپس گفت نشانه اى كه ميان تو و ميان ابى محمد ( امام يازدهم ) است ميدانى ؟ گفتم با من است ، گفت به من نشان بده ، آن را بيرون آوردم انگشتر زيبائى بود كه بر نگينش محمد و على نقش بود ، چون چشمش بر آن افتاد سير گريست و جانسوز ناليد و شروع بگريه طولانى كرد و ميگفت رحمك الله يا ابا محمد امام عادلى بودى فرزند امامان و پدر امام بودى ؛ خدايت در بهشت اعلا با پدرانت جاى دهد سپس به من گفت اى ابا الحسن برو بمنزلت و آماده شو كه با ما سفر كنى ، چون سه يك شب گذشت و دو سوم آن ماند خود را بما برسان تا بآرزويت برسى ان شاء الله ابن مهزيار گويد من سر بنه خودم رفتم و در انديشه بودم تا پاسى از شب گذشت برخاستم و بنه خود را فراهم كردم و پاكشم را حاضر نمودم و بنه را بر آن بار كردم و روى آن سوار شدم و خود را به آن دره رسانيدم ديدم آن جوان در آنجا است و ميگويد اهلا و سهلا بك يا ابا الحسن خوشا بر تو كه اجازه يافتى او به راه افتاد و من دنبالش رفتم تا مرا از عرفات و منى گذرانيد و در پايه قله كوه طائف رسيدم به من گفت اى ابا الحسن فرود آى و آماده نماز باش من و او هر دو پياده شديم تا از نماز فارغ شد و منهم فارغ شدم و سپس گفت شروع كن به نماز صبح و مختصر كن من مختصر كردم و سلام داد و روى بر خاك نهاد و سوار شد و به من دستور داد سوار شوم و سوار شدم و او رفت و من دنبالش رفتم تا بر يك قله بر آمد گفت خوب نگاه كن ببين چيزى مىبينى ، من نگاه كردم و يك مكان خرم و پرسبزه و گياهى ديدم و عرضكردم اى آقاى من مكان خرم و پرسبزه و گياهى مىبينم ، فرمود آيا در بالاى آن چيزى مىبينى ؟ خوب نگاه\r\n","description":"","footnote":"","page_name":" 142 ","page_number":150},
  {"content":"\r\nكردم بالاى آن يك تل ريگى بود و بالايش يك چادر موئين كه نور از آن ميدرخشيد گفت چيزى ديدى ؟ گفتم چنان و چنين ديدم فرمود اى پسر مهزيار دلت خوشباد و چشمت روشن كه آرزوى هر آرزومندى در همان جا است سپس گفت برويم او رفت و من دنبالش رفتم تا بپاى قله رسيد سپس فرمود به من فرود آى كه در اينجا هر گردنكشى فروتن است او فرود شد و من فرود شدم تا آنكه گفت مهار پاكش را رها كن گفتم كسى اينجا نيست آن را بكه سپارم ، فرمود اينجا حرم است و جز دوستان در اينجا رفت و آمد ندارند پاكش خود را سر دادم او رفت و من دنبالش رفتم و چون نزديك خيمه رسيد از من جلو افتاد و گفت تو همين جا باش تا اجارت دهند كمى گذشت كه نزد من برگشت و ميگفت خوشا بر تو كه به مقصود رسيدى گويد بر آن حضرت وارد شدم ، روى پتوئى كه بر آن پوست گوسفند سرخى گسترده بود نشسته بود و بر بالش پوستينى تكيه داده بود بر آن حضرت سلام دادم و به من جواب فرمود او را نگريستم ديدم رويش چون ماه پاره ايست نه بد خلق است و نه جبين گرفته ، نه بلند بىاندازه است نه كوتاه بر زمين چسبيده قامتى رسا دارد و پيشانى صاف پيوسته ابرو است و چشم گشاده با بينى كشيده و صاف گونه و بر گونه راستش خالى است ؟ چون چشمم به دو افتاد خودم در وصف و نعمت او سرگردان شد ! به من فرمود اى پسر مهزيار برادران مذهبى خود را در عراق بچه وضعى واگذاردى ؟ گفتم در زندگانى تنك و گرفتارى ، شمشيرزادگان شيطان زيبائى پياپى بر آنها فرود مىآيد ( كنايه از بنى عباس مىباشد ) . فرمود خدا آنها را بكشد تا كى نيرنگ ميزنند گويا همان مردم نابكار را مىبينم كه در خانه‌هاى خود كشته افتاده‌اند و امر\r\n","description":"","footnote":"","page_name":" 143 ","page_number":151},
  {"content":"\r\nپروردگارشان آنها را شب و روز در گرفته ، عرضكردم كى يا ابن رسول الله اين مطلب خواهد بود ؟\r\nفرمود وقتى نشانه‌هاى زير پديدار گرديد 1 - مردمى كه بهره اى ندارند و خدا و رسولش از آنها بيزار است ميان شما و كعبه مقدسه حائل گردند 2 - سرخى در آسمان پديد شود و در آن ستونهائى سيمين كه از نور بدرخشد به چشم خورد 3 - از سرزمين ارمنستان و آذربايجان شروسى بشورش برخيزد و قصد كوه سياهى كه بكوه سرخ در آن سمت رى چسبيده است داشته باشد همان كوهى كه پهلوى كوهاى طالقان است و ميان او و مروزى نبرد سختى در گيرد كه كودكان در آن پير شوند و بزرگسالان در آن زمينگير گردند و كشتار ميان آنها پديدار گردد ؛ در اين هنگامه انتظار داشته باشيد كه به سمت زوراء بيرون رود و در آن چندان نماند كه بماهان روبرو گردد و بوسط عراق برسد و يك سال يا كمتر در آن بماند و به سمت كوفه حركت كند و ميان آنها جنگى شود كه از نجف تا حيره و غرى را فراگيرد نبردى سخت باشد كه عقلها را بربايد در در اين موقع هر دو دسته نابود شوند و خدا باقيماندگان آنها را درو كند ، سپس اين آيه را تلاوت كرد ( در سوره يونس آيه 24 ) گرفت آن را امر ما شبى يا روزى و آن را درويده نموديم كه گويا از ديروز گذشته وجودى نداشته ، عرضكردم يا ابن رسول الله امر چيست ؟ فرمود ما امر خدا و قشون او هستيم ، عرضكردم اى آقاى من اى پسر رسول خدا وقت رسيده و هنگامه دميده و شكافته است\r\n24 - ابو نعيم انصارى زيدى گويد من در مكه بودم و با جمعى از مقصره كه محمودى و علائى كلينى و ابو هاشم دينارى و ابو جعفر احول همدانى در حدود سى مرد بودند در نزد مستجار كنار خانه كعبه نشسته بوديم ؛ در ميان اين جمع به نظر من جز محمد بن قاسم عقيلى مخلص موجود نداشت ، در اين ميان\r\n","description":"","footnote":"","page_name":" 144 ","page_number":152},
  {"content":"\r\nكه روز ششم ذى حجه سال دويست و نود و سه از هجرت انجمن كرده بوديم بناگاه از صف طواف جوانى نزد ما بيرون آمد كه در دو ازار محرم بود و نعلين در دست داشت چون چشم ما به دو افتاد از هيبت او همه از جا برخاستيم و احترام كرديم و كسى از ما نبود كه به پا نايستاد و به او سلام نداد ، او در ميان ما نشست و براست و چپ نگريست و فرمود شما ميدانيد كه ابو عبد الله امام ششم در دعاى الحاح چه مىگفت ؟ گفتيم چه ميگفت ؟ فرمود ميگفت :\r\nبار خدايا من از تو خواهش دارم بدان نام تو كه آسمان بدان برپا است و زمين بدان بر جا است و بدان حقرا از باطل جدا كنى و بدان جداها را گرد آورى و گرد شده را پريشان سازى و بدان ريگها را بشمارى و كوه‌ها را بسنجى و دريا را پيمانه گيرى كه بر محمد و خاندانش رحمت فرستى و در هر كارم به من فرج و گشايش بدهى سپس برخاست بطواف رفت و ما همه باحترامش به پا ايستاديم تا برگشت و فراموش كرديم بپرسيم تو كيستى ؟\r\nچون فردا همين وقت شد باز از صف طواف جدا شد و نزد ما آمد و چون روز گذشته باحترام او بر پا ايستاديم و باز در ميان ما نشست و براست و چپ نگريست و فرمود آيا ميدانيد امير المؤمنين ( ع ) پس از نماز فريضه چه ميگفت ؟\r\nعرضكرديم چه ميگفت ؟ فرمود ميگفت :\r\nبار خدايا آوازها بسوى تو بلند است و صورتها بر آستان تو به خاك است و گردنها براى تو فرود است محاكمه اعمال با تو است ، اى بهترين سؤال شده و بهترين عطابخش اى راستگو ، اى آفريننده ، اى\r\n","description":"","footnote":"","page_name":" 145 ","page_number":153},
  {"content":"\r\nكسى كه دستور دعا دادى و ضامن اجابت شدى ، اى كسى كه فرمودى مرا بخوانيد تا پاسخ گويم ، اى كسى كه فرمودى چون بندگانم مرا بخوانند من نزديك و جوابگويم دعاى خواننده را چون مرا بخواند و بايست از من جواب خواهند و به من معتقد باشند تا شايد رهبرى شوند ، اى كسى كه گفتى اى بندگان من كه اسراف و خلاف كرديد خودتان از رحمت خدا نوميد مباشيد بدرستى كه خدا همهء گناهان را مىآمرزد بدرستى كه او آمرزنده و مهربان است سپس بعد از ذكر اين دعا براست و چپ نگريست و فرمود ميدانيد امير المؤمنين در سجد شكر چه ميفرمود ؟ عرضكرديم چه ميفرمود فرمود عادت داشت كه ميگفت :\r\nاى كسى كه اصرار اصراركننده‌ها جز جود و كرم او نيفزايد ، اى كسى كه خزينه‌هاى آسمانها و زمين از آن او است ، اى كسى كه خزينه هر كم و بيش از او است . بد كردارى من تو را از خوشرفتارى با من باز ندارد . من از تو خواهش دارم كه با من چنان كنى كه شايسته تو است تو اهل جود و كرم و گذشتى پروردگارا خدايا با من آن كن كه شايستهء آنى تو بر كيفر توانائى و من در خور آنم نه در برابرت دفاعى دارم و نه پوزشى ، من از گناهانم بيزارم و رو بسوى تو دارم . من بگناهان خود اعتراف مىكنم تا از من درگذرى . تو بهتر از من آنها را ميدانى به حضرت تو برگشتم از هر خطائى كه كردم . از هر بدى كه نمودم پروردگارا مرا بيامرز . به من مهربانى كن و از آنچه ميدانى در گذر زيرا تو عزيزتر و كريمترى و برخاست و بطواف رفت و ما هم باحترام او برخاستيم . باز فردا همين وقت برگشت و ما هم چو نگذشته بپيشواز او بپاخاستيم و در ميان ما نشست و براست و چپ نگريست و فرمود على بن الحسين ( امام چهارم ) را شيوه اين بود كه در اينجا ( با دست خود اشاره بحجر وزير ميزاب طلا كرد ) به سجده ميرفت و ميگفت :\r\nكوچك بنده ات در آستان تو است . مستمندت بر آستانه تو است . از تو خواهشى دارد كه جز تو بر آن توانائى ندارد ، سپس براست و چپ نگريست و رو بمحمد بن قاسم علوى كرد و فرمود اى محمد بن\r\n","description":"","footnote":"","page_name":" 146 ","page_number":154},
  {"content":"\r\nقاسم تو عاقبت بخيرى ان شاء الله و برخاست و بطواف رفت . همه ماها آنچه از دعا بما آموخت ياد گرفتيم و همه فراموش كرديم كه از حال او يادآور شويم تا روز آخر اقامت در مكه روز آخر محمودى بماها رو كرد و گفت شناختيد اين جوان را ؟\r\nگفتيم نه گفت به خدا اين صاحب الزمان بود ، گفتيم اى ابو على از كجا ميگوئى ؟ گفت من هفت سال است كه از درگاه خدا خواهش داشتم كه صاحب الزمان را به من بنمايد ، گويد يك شب عرفه بود كه همين جوان را بعينه ديدم كه دعاى شب عرفه را ميخواند از او پرسيدم از چه مردمى هستى ؟\r\nگفت از اين مردم از كدام قسم مردم از عرب يا از موالى ؟\r\nاز مردم عرب از كدام تيره عربها از شريفترين و بزرگوارترين آنان شريفترين و بزرگوارترين آنان كيانند ؟\r\nبنو هاشم از كدام خاندان بنى هاشم ؟\r\nاز صاحب برترين مقام و بلندترين درجهء آنها كدام خاندان بنى هاشمند آنان كه سرها را شكافتند و مردم را اطعام كردند و در دل شب كه مردم بخوابند نماز گزارند من دانستم كه او علوى نژاد است و او را براى آنكه از نژاد على است دوست داشتم ولى يكباره از نظرم پنهان شد و ندانستم به آسمان بالا رفت يا به زمين فرو شد ، از آن مردمى كه اطرافش بودند پرسيدم شما اين علوى را ميشناسيد ؟\r\n","description":"","footnote":"","page_name":" 147 ","page_number":155},
  {"content":"\r\nآرى او هر سال با ما پياده به مكه مىآيد ، گفتم سبحان الله به خدا من در او اثر پياده روى نديدم سپس از عرفه با دلى از فراقش پر غم و سينه پر هم بمزدلفه برگشتم و در آنجا خوابيدم و در خواب رسول خدا ( ص ) را ديدم و به من فرمود اى محمد مقصود خود را ديدى عرضكردم اى آقاى من كدام بود ؟ فرمود آن را كه در سر شب ديدى صاحب الزمان شما بود چون اين داستان را از او شنيديم همه او را بباد سرزنش گرفتيم كه چرا پيش از اين موضوع خبر نداد گفت من تاكنون به هيچ وجه يادم نبود\r\n25 - عمار بن حسين بن اسحق اشروسى هم همين حديث را بسند خود از سليمان بن ابو نعيم انصارى روايت كرده است\r\n26 - ابو بكر محمد بن محمد بن على بن محمد بن حاتم هم آن را بسند مفصل خود روايت كرده است .\r\n27 - ابو الحسن بن وجناء بواسطه پدرش از جدش روايت كرده است كه گويد در خانه حسن بن على ( امام يازدهم ) بوديم كه سواران خليفه بهمراهى جعفر بن على كذاب ما را در ميان گرفتند و مشغول چپاول و غارت شدند و همه توجه من به حضرت قائم عليه السلام و حفاظت او بود گويد بناگاه ديدم آن حضرت آمد و در ميان آنان پيش چشم من از در خانه بيرون رفت و او شش سال داشت و كسى او را نديد\r\n","description":"","footnote":"","page_name":" 148 ","page_number":156},
  {"content":"\r\nتا پنهان شد .\r\n28 - در بعضى از كتب تاريخ نوشته ديدم و از كسى نشنيدم كه محمد بن حسن بن عباد روايت كرده است كه ابو محمد عليه السلام روز جمعه وقت نماز بامداد در گذشت و در آن شب كه هشت روز از شهر ربيع الاول دويست و شصت و شش هجرى بود نامه‌هاى بسيارى براى مدينه بدست خود نوشته بود و كسى جز صيقل كنيز و عقيد خادم و ديگران كه خداى عز و جل ميداند و بس حضور او نبوده است عقيد گويد از ما آب جوشيده مصطكى خواست و برايش حاضر كرديم فرمود اول نماز ميخوانم مرا آماده نماز كنيد براى او آب وضوء آورديم و دستمالى در دامنش گسترديم آب را از دست صيقل گرفت روى دو دست را تا مرفق يك بار يك بار شست و بسر و دو پايش مسحى كرد و نماز صبح را در همان بستر خود بجا آورد و قدح را گرفت تا بنوشد ، چون بلب مبارك برد لرزه داشت و بدندانهاى پيشين او مىخورد و دستش ميلرزيد ، صيقل قدح را از دست او گرفت و همان ساعت در گذشت و در خانه خود در سر من راى كنار پدرش به خاك سپرده شد و غريق كرامت حق جلاله گرديد و عمرش بيست و نه سال تمام بود ، عباد در اين حديث براى خود من گفت . چون خبر وفات ابى محمد به گوش مادرش رسيد بسر من راى آمد و داستانهاى بسيار مفصل با برادر آن حضرت جعفر دارد كه از او طلب ارث نمود و پيش خليفه از او سعايت كرد و كشف ستر او نمود كه خدا دستور حفظ او را داده است . صيقل در اين وقت ادعا كرد كه آبستن است و او را به خانه معتمد عباسى بردند و زنان معتمد و خدام او و زنان موفق و خدام و زنان قاضى ابن ابى الشوارب همه در حال مامور بازرسى او شدند و او را مراقبت ميكردند تا حوادث زير بر سر\r\n","description":"","footnote":"","page_name":" 149 ","page_number":157},
  {"content":"\r\nآنها ريخت\r\n1 - حادثه خروج صفاريان در خراسان 2 - مرگ ناگهانى عبيد الله بن يحيى بن خاقان و بيرون رفتن آنها از سر من رأى 3 - شورش صاحب الزنج و قرمطيان در بصره و حوادث ديگر كه سبب شد آنها را از صيقل باز داشت .\r\n29 - ابو سهل بن نوبخت گويد عقيد خادم گفت ولى خدا حجت بن حسن بن على بن محمد بن على بن موسى بن جعفر بن محمد بن على بن حسين بن على بن ابى طالب صلوات الله عليهم شب جمعه غره رمضان سال دويست و پنجاه و چهار هجرى متولد شد كنيه او ابو القاسم بود و او را ابو جعفر هم ميگفتند لقبش مهدى بود و هم حجت خداى عز و جل بود در روى زمين بر همه خلق مادرش صيقل جاريه بود و مولدش سر من رأى در دار الرصافه ، همه مردم در وضع ولادتش اختلاف دارند . بعضى اظهار كنند و برخى كتمان نمايند و بعضى از ذكر خبر او قدغن كنند و برخى ذكر او را آشكار سازند و خدا داناتر است به او\r\n30 - ابو الاديان گويد من در خدمت امام يازدهم كار ميكردم و نوشته‌هاى او را بشهرها ميبردم در مرض موتش شرفياب حضور او شدم و نامه هائى نوشت و فرمود اينها را بمدائن برسان . چهارده روز سفرت طول ميكشد و روز پانزدهم وارد سرمنرأى ميشوى و وايلا از خانه من ميشنوى و مرا روى تخته\r\n","description":"","footnote":"","page_name":" 150 ","page_number":158},
  {"content":"\r\nغسل ميبينى ابو الاديان گويد عرض كردم اى آقاى من چون اين پيشامد واقع شود بجاى شما كيست ؟\r\nفرمود هر كس جواب نامه‌هاى مرا از تو خواست او بعد من قائم به امر امامتست ، عرضكردم نشانه اى بيفزائيد ، فرمود هر كس بر من نماز خواند او است قائم بعد از من . عرضكردم بيفزائيد فرمود هر كس به آنچه در هميانست خبر داد او است قائم بعد از من ، هيبت حضرت مانع شد كه من بپرسم در هميان چيست ؟\r\nمن نامه‌ها را بمدائن رسانيدم و جواب آنها را گرفتم و چنانچه فرموده بود روز پانزدهم بسر من رأى برگشتم و در خانه اش وا ويلا بود و خودش روى تخته غسل بود بناگاه ديدم جعفر كذاب پسر على برادرش بر در خانه است و شيعه گرد او جمعند و او را تسليت ميدهند و بامامت تهنيت ميگويند ، با خود گفتم اگر امام اينست امامت باطل است زيرا ميدانستم كه جعفر شراب مينوشد و در جوسق قمار مىكند و طنبور هم مىزند من نزديك او رفتم و تسليت گفتم و تهنيت دادم و چيزى از من نپرسيد سپس عقيد بيرون آمد و گفت يا سيدى برادرت كفن شده است برخيز و بر او نماز گذار ، جعفر بن على با شيعيان او كه اطرافش بودند وارد حياط شد و مقدم شيعه سمان بود و حسن بن على معروف بسلمه وقتى وارد صحن خانه شديم جنازه حسن بن على بر روى تابوت كفن كرده بود ، جعفر جلو ايستاد كه بر برادر نماز بخواند چون خواست الله اكبر گويد يك كودكى گندم گون و مجعد مو و پيوسته دندان از اطاق بيرون آمد و رداء جعفر را عقب كشيد و گفت اى عمو من سزاوارم كه به جنازه پدرم نماز گزارم عقب بايست . جعفر با روى درهم و رنگ زرد عقب ايستاد و آن كودك جلو ايستاد و بر او نماز خواند و در كنار قبر پدرش به خاك سپرده شد و سپس گفت اى بصرى جواب نامه‌ها را بياور كه با تو است آنها را بوى دادم و با خود گفتم اين دو نشانه باقى ماند هميان سپس نزد\r\n","description":"","footnote":"","page_name":" 151 ","page_number":159},
  {"content":"\r\nجعفر بن على رفتم كه داشت ناله و فرياد ميكرد و از دست آن كودك ميناليد حاجز وشاء گفت يا سيدى كيست آن كودك تا ما بر او اقامه دليل كنيم گفت به خدا من تا كنون نه او را ديدم و نه او را ميشناسم . ما هنوز نشسته بوديم كه چند نفر از قم آمدند و از حسن بن على ( ع ) پرسش كردند و دانستند كه فوت شده است گفتند بكه در جاى او است كه تعزيت گوئيم بجعفر بن على اشاره كردند بر او سلام كردند و او را تسليت دادند و بامامت تهنيت گفتند و اظهار داشتند كه نامه‌ها و اموالى با ما است بگو نامه‌ها از كيست و مال چند است ؟ جعفر از جا پريد و جامه‌هاى خود را تكانيد و گفت از ما علم غيب ميخواهيد ؟ ! خادمى از ميان خانه بيرون شد و به آنها گفت نامه هائى كه با شما است از فلان و فلانست و در هميان هزار اشرفى است و ده تاى آنها قلب است . آنها نامه‌ها و اموال را بدست او سپردند و گفتند آنكه ترا براى خاطر اينها فرستاده است او امام است . جعفر بن على نزد معتمد خليفه رفت و موضوع را به او گزارش داد معتمد خدام خود را فرستاد و صيقل جاريه را گرفتند و از او مطالبه كودك را نمودند . منكر او شد و مدعى شد آبستن است تا بدين وسيله كودك را از نظر آنها مخفى سازد او را بابن الشوارب قاضى سپردند و بناگهان عبيد الله بن يحيى بن خاقان بمرگ فجاءة درگذشت و صاحب الزنج در بصره شورش كرد و بدين سبب از آن كنيزك منصرف شدند و از دست آنها گريخت * ( وَالْحَمْدُ لِلَّه رَبِّ الْعالَمِينَ ) *\r\n31 - على بن سنان موصلى گويد پدرم براى من بازگفت كه چون سيد ما ابو محمد حسن بن على عسكرى وفات كرد از قم و بلاد كوهستان نمايندگانى كه معمولا اموال و وجوه را خدمت او مىآوردند وارد\r\n","description":"","footnote":"","page_name":" 152 ","page_number":160},
  {"content":"\r\nشدند و خبر و از وفات امام يازدهم نداشتند چون بسر من رأى رسيدند و به آنها گفتند وفات كرده گفتند وارث او كيست ؟ جواب شنيدند كه جعفر بن على برادرش ، از حال او خبر گرفتند گفته شد كه او امروز براى تفريح بيرون رفته سوار زورقى شده با دسته خواننده روى دجله بگردش پرداخته است و ميخوارى مىكند گفت آن جمع با هم شورى كردند و گفتند اين وضعيت امام نيست و با يك ديگر گفتند خوبست برگرديم اين اموال را بدست صاحبانش برسانيم . ابو العباس محمد بن جعفر حميرى گفت بمانيد تا اين مرد برگردد و او را بدرستى امتحان كنيم گفت چون برگشت حضور او رفتند و بر او سلام دادند و گفتند اى آقا ما از قم آمديم و جمعى شيعه و ديگران با ما هستند . و ما خدمت سيد خود ابو محمد حسن بن على اموالى مىآورديم گفت آن اموال كجا است ؟ گفتند همراه ما است . گفت آنها را نزد من آريد گفتند هلا اين اموال داستان خوشمزه اى دارد . گفت آن داستان چيست ؟\r\nگفتند اين اموال از عموم شيعه جمع آورى مىشود بسا يك دينار يا دو دينار از كسى در ميان آنها است همه را در يك كيسه ميكنند و بر آن مهر ميزنند و هر گاه اين مال را خدمت سيد خود ابى محمد مىآورديم مىفرمود همه آن اين قدر دينار است و چند دينار از كى است و چند دينار از كيست نام همه صاحبان آنها ميگفت و نقش مهرها را هم برميشمرد جعفر گفت شما ببرادرم دروغ مىبنديد . اين علم غيب است و جز خدا آن را نميداند گويد چون آن جمع سخن جعفر را شنيدند به يكديگر نگاه كردند و جعفر گفت اين مال را نزد من بياوريد . گفتند ما مردمى هستيم اجير و وكيل صاحبان اين مال و آن را به كسى تسليم نكنيم جز به همان علامات و نشانه هائى كه از سيد خود حسن بن على عليه السلام ميدانيم اگر تو امامى براى ما دليلى بياور و گر نه اموال را به صاحبانش برميگردانيم تا در باره آن راى بدهند خليفه در اين موقع\r\n","description":"","footnote":"","page_name":" 153 ","page_number":161},
  {"content":"\r\nدر سر من رأى بود جعفر رفت نزد او از دست آنان شكايت كرد و آنها را احضار كردند چون حضور خليفه رسيدند به آنها گفت اين اموال را بجعفر بدهيد گفتند اصلح الله امير المؤمنين ما مردمى هستيم اجير و وكيل صاحبان اين اموال و اين اموال نزد ما امانت است و ماموريم كه جز با علامت و نشانه معين به كسى ندهيم و با ابو محمد هم همين عادت جارى بود و او بما نشانى ميداد . خليفه گفت ابو محمد بشما چه علامت و نشانى ميداد . آن جمع گفتند اشرفيها و صاحبانش و مقدارش را براى ما شرح ميداد و مىگفت چه اندازه است و چون اين كار را براى ما كرد به او تسليم ميكرديم ما چند بار حضور او آمديم و اين نشانه و علامت ميان ما بود اكنون مرده است و اگر اين مرد صاحب امر امامت باشد بايد همان دليلى را كه برادرش براى ما مىآورد بياورد و گر نه بايد اين اموال را به صاحبانش برگردانيم جعفر گفت يا امير المؤمنين اين مردم قومى دروغگو هستند و بر برادرم دروغ مىبندند اين علم غيب است ، خليفه گفت اينها رسول و ايلچى هستند و بر رسول وظيفه نيست جز ابلاغ دستور جعفر مبهوت شد و نتوانست جوابى گويد آن جمع گفتند خوب است امير المؤمنين اظهار لطف كند و بدرقه خود را با ما بفرستد تا از اين شهر بيرون رويم خليفه كدخدائى را با آنها كرد و چون از شهر بيرون شدند غلامى كه از همهء مردم خوشروتر بود و به صورت خادمى بود آمد و فرياد زد اى فلان اى فلان مولاى خود را اجابت كنيد گفتند تو مولاى ما هستى ؟ گفت معاذ الله من بنده مولاى شما هستم نزد او بيائيد ما با او رفتيم تا وارد خانه مولاى\r\n","description":"","footnote":"","page_name":" 154 ","page_number":162},
  {"content":"\r\nخود حسن بن على عليه السلام شديم بناگاه ديديم فرزندش سيد ما و قائم عليه السلام بر تختى نشسته و گويا ماه پاره ايست و جامه سبزى در بردارد بر او سلام كرديم و جواب داد و فرمود همه مال اين قدر است و اين قدر دينار از فلانست و اين قدر از فلان و يكى يكى وصف كرد تا همه را شرح داد سپس جامه‌هاى ما و مردان ما و چهارپايان ما را شرح داد و ما براى خدا سجده كرديم كه امام خود را شناختيم زمين را جلو او بوسه زديم و از آنچه خواستيم پرسيديم و جواب گرفتيم و اموال را با ورد كرديم و قائم عليه السلام بما دستور داد كه بعد از آن مالى بسر من رأى نبريم و در بغداد نائبى معين كرد كه اموال را دريافت كند و توقيعات بدست او خارج شود گويد از نزد او بيرون آمديم و مقدارى حنوط و كفن به ابو العباس محمد بن جعفر قمى حميرى داد و گفت خدا به تو اجر دهد در باره خودت و گويد ابو العباس بگردنه همدان نرسيد كه وفات كرد رحمه الله و بعد از آن اموال ببغداد برده ميشد و بدست نوابى كه از طرف امام منصوب بودند و توقيعات امام از دست آنها بيرون مىآمد تسليم ميگرديد مصنف اين كتاب گويد از اينخبر معلوم مىشود كه خود خليفه موضوع امر امامت را ميدانسته است كه چگونه است و كجا است و در چه محلى است از اين جهت از اين قوم و از اموالى كه با آنها بود دفاع كرد و جعفر كذاب را از مطالبه آنها بازداشت و آنها را الزام نكرد كه اموال را بجعفر بدهند جز اين كه او ميخواست اين امر پنهان باشد منتشر نشود تا مردم آن را ندانند و نشناسند و چون امام يازدهم وفات كرد جعفر كذاب بيست هزار اشرفى نزد خليفه برد و گفت يا امير المؤمنين مقام و منزلت برادرم را براى من قرار بده خليفه به او گفت مقام برادرت بدست ما نبود با خداى عز و جل بود و ما كوششها كرديم كه مقام\r\n","description":"","footnote":"","page_name":" 155 ","page_number":163},
  {"content":"\r\nاو را پست كنيم و او را ساقط كنيم و خداى عز و جل ابا كرد جز آنكه او را بيفزايد و هر روز بالاتر برد چون خوددارى و خوشرفتارى و دانش و پرستش خدا داشت . اگر تو نزد شيعيان برادرت آن مقام را دارى حاجتى بما ندارى و اگر مقام او را ندارى و آن چه در برادرت بود در تو نيست ما براى تو كارى نتوانيم كرد .\r\n\r\nباب چهل و نهم - در علت غيبت\r\n1 - امام ششم فرمود صاحب الامر ولادتش بر اين خلق پنهان است تا چون ظهور كند بيعت احدى در گردنش نباشد\r\n2 - امام ششم فرمود قائم ( ع ) ظهور كند و بيعت احدى در گردنش نباشد\r\n3 - هشام بن سالم مضمون حديث دوم را روايت كرده است\r\n4 - على بن فضال از على بن موسى الرضا ( ع ) فرمود گويا شيعه را مىبينم كه در وقتى سومين\r\n","description":"","footnote":"","page_name":" 156 ","page_number":164},
  {"content":"\r\nفرزند مرا از دست بدهند مانند چهارپايان چراگاه ميجويند و نمىيابند به او عرضكردم يا ابن رسول الله براى چه ؟ فرمود براى آنكه امامشان از آنها پنهان است ، عرضكردم براى چه ؟ فرمود براى آنكه چون با شمشير قيام كند بيعت كسى در گردنش نباشد\r\n5 - مضمون حديث يكم است باضافه اين جمله - خداى عز و جل كارش را در يك شب اصلاح كند\r\n6 - سدير از امام ششم روايت كرده است كه فرمود قائم ما غيبتى دارد كه طولانى است ، به او عرضكردم يا ابن رسول الله براى چه ؟ فرمود براى آنكه خداى عز و جل ابا كرده است جز اينكه روش در غيبت پيغمبران را در باره او مجرى دارد و ناچار است اى سدير كه مدت غيبت همه پيغمبران را بسر برد ، خداى تعالى فرموده است ( در سوره انشقاق آيه 19 ) هر آينه طبقه طبقه بر يك ديگر سوار شويد يعنى روش كسانى كه پيش از شما بوده‌اند\r\n7 - زراره گويد امام ششم فرمود ناچار است قائم غيبت كند ، عرضكردم چرا ؟ فرمود بر جان خود ميترسد و اشاره بشكمش كرد\r\n8 - زراره همين مضمون را از امام پنجم نقل كرده است\r\n","description":"","footnote":"","page_name":" 157 ","page_number":165},
  {"content":"\r\n9 - عين همين مضمون از امام پنجم باضافه اينكه زراره گفت مقصود كشتن است\r\n10 - زراره از امام ششم روايت كرده است كه فرمود براستى قائم ما پيش از قيام خود غيبتى دارد ، گفتم چرا ؟ فرمود ميترسد سرش را ببرند\r\n11 - عبيد الله بن فضل هاشمى گويد از امام ششم شنيدم مىفرمود صاحب الامر غيبتى دارد كه از آن ناچار است كه هر باطلجوئى در آن به شك مىافتد گفتم قربانت چرا ؟ فرمود براى علتى كه ما ماذون نيستيم آن را بيان كنيم براى شما ؟ گفتم حكمت در غيبت او چيست ؟ فرمود سبب حكمت در غيبت او همان سبب حكمت در غيبت كسانى از حجتهاى خداست كه پيش از او بودند بدرستى كه وجه حكمت در اين باره منكشف نشود مگر پس از ظهورش چنانچه وجه حكمت كارهاى خضر از شكستن كشتى و كشتن پسربچه و برپاداشتن ديوار شكسته به موسى هويدا نشد مگر بعد از آنكه از هم جدا شدند اى پسر فضل اين امر امريست از امور خداى تعالى و سريست از اسرار او و غيبتى است از غيوب او و چون دانستيم كه خداى عز و جل حكيم است تصديق داريم كه همه افعال او حكيمانه است و اگر چه\r\n","description":"","footnote":"","page_name":" 158 ","page_number":166},
  {"content":"\r\nوجه آن براى ما منكشف نباشد\r\n\r\nباب پنجاهم در توقيعاتى كه از ناحيه قائم رسيده است « 1 »\r\n1 - على بن عاصم كوفى گويد در ضمن توقيعات صاحب الزمان بيرون آمد : ملعونست ملعون كسى كه در انجمنى از مردم مرا نام برد\r\n2 - محمد بن صالح همدانى گويد نوشتم به صاحب الزمان ( ع ) كه خاندان مرا آزار ميدهند و سركوفت ميزنند بمضمون حديثى كه از پدرانت ( ع ) روايت شده است كه فرموده‌اند ، خدام و وكلاى ما بدترين خلق خدايند . در جواب نوشت واى بر شما نميخوانيد آنچه را خداى عز و جل در كتاب خود فرموده است ( در سوره سبا آيه 18 ) و قرار داديم ميان ايشان و قريه هائى كه اطراف آنها را بركت داديم قريه‌هاى پشت در هم به خدا مائيم قريه هائى كه خدا در آنها بركت نهاده و شمائيد قريه‌هاى ظاهر و پى در هم - بروايت عبد الله بن جعفر هم اين حديث روايت شده است\r\n\r\n","description":"","footnote":"\r\n« 1 » توقيع در اصطلاح تاريخ و ادب آن دستورات و جواباتى بوده است كه خلفاى وقت يا دبير مخصوص آنها در حاشيه نامه‌ها و كتب صادره ثبت ميكردند و فن نگارش توقيع يكى از فنون مهم ادبيت بشمار ميرفته است و بعضى از ادبا منتخبات توقيعات را جمع آورى كرده‌اند و به اين مناسبت دستوراتى كه در زمان غيبت صغرى از ناحيه امام صادر ميشده و بيشتر آنها جواب نامه‌هاى مراجعين بوده است توقيعات گفته شده است و معنى ساده آن حاشيه نويسى است\r\n","page_name":" 159 ","page_number":167},
  {"content":"\r\n3 - محمد بن عثمان عمرى قدس الله روحه ميگفت توقيعى به خط او كه ما ميشناختيم بيرون آمد كه « هر كس در مجمع مردم مرا بنامم نامبرد بر او باد لعنت خدا ابو على محمد بن همام راوى حديث هم گفت من به او نوشتم و پرسيدم فرج چه وقت است ؟ براى من جواب بيرون آمد كه وقتگذاران دروغگويانند\r\n4 - اسحق بن يعقوب گويد از محمد بن عثمان عمرى خواهش كردم يك نامه اى كه در آن از مسائل مشكلى پرسيدم برساند توقيعى به خط صاحب الزمان ( ع ) براى من بيرون آمد به اين مضمون 1 - اما در باره اينكه از من پرسيدى ( خدايت رهبرى كند و پايدار دارد ) راجع بامر منكران من از خاندان و عموزادگان خودم بدان كه ميان خدا و كسى خويشاوندى نيست و هر كس مرا منكر باشد از من نيست و روش او روش زاده نوح عليه السلام است 2 - روش عمويم جعفر و فرزندانش روش برادران يوسف عليه السلام است 3 - نوشيدن آبجو حرام است و شلمك يا سلمك ( گياهى مدر و داراى مواد مسكر ) عيب ندارد اموال شما را ما براى آن مىپذيريم كه شما پاك شويد هر كه خواهد بفرستد هر كه خواهد بفرستد هر كه خواهد قطع كند ؛ آنچه خدا به من داده بهتر است از آنچه بشما داده است 4 - اما ظهور فرج با خداست و وقتگذاران دروغگويانند 5 - اما گفتار كسى كه گويد حسين ( ع ) كشته نشد كفر و تكذيب و گمراهى است\r\n","description":"","footnote":"","page_name":" 160 ","page_number":168},
  {"content":"\r\n6 - اما در حكم پيشآمدهاى تازه براويان حديث ما رجوع كنيد زيرا آنها حجت بر شمايند و من حجت بر آنهايم 7 - اما محمد بن عثمان عمرى رضى الله عنه و عن ابيه در قبل مورد وثوق من است و نوشته او نوشته من است 8 - اما محمد بن مهزيار اهوازى به زودى خدا دلش را اصلاح كند و شكش را بر طرف سازد و اما آنچه را براى ما ميفرستى همان را بپذيريم كه پاك و حلالست و بهاى كنيز خواننده حرامست 9 - محمد بن شاذان بن نعيم مرديست از شيعيان ما خاندان 10 - و اما ابو الخطاب محمد بن ابى زينب اجدع ملعونست و اصحابش هم ملعونند با هم عقيده‌هاى آنان منشين زيرا من از آنها بيزارم و پدرانم ( ع ) از آنها بيزارند 11 - و اما كسانى كه اموال ما را در دست دارند هر كس چيزى از آنها را بر خود حلال شمارد همانا آتش خورده است 12 - و اما خمس بر شيعيان ما مباح شده است و تا هنگام ظهور از آن معافند تا حلالزاده باشند و حرامزاده نگردند 13 - اينكه جمعى در دين خداى عز و جل شك كردند از آنچه بما دادند پشيمانند ما از هر كس فسخ عمل بيعت خواهد بيعت را برداشتيم و نيازى بصله شكاكان نداريم 14 - اما علت وقوع غيبتى كه پديد شده است بدرستى كه خداى عز و جل ميفرمايد ( در سوره مائده آيه 101 ) اى آن كسانى كه ايمان داريد از چيزهائى نپرسيد كه اگر براى شما هويدا گردد بدتان آيد هيچ كدام از پدران من نبود جز آنكه در گردنش بيعت يكى از سركشانش واقع گرديده بود و براستى من\r\n","description":"","footnote":"","page_name":" 161 ","page_number":169},
  {"content":"\r\nظهور ميكنم و هنگام ظهور بيعت احدى از سركشان بگردنم نيست\r\n15 - وجه بهره ورى از من در پنهانى من مانند بهره ورى از آفتاب است كه ابر آن را از ديده‌ها نهان كرده و براستى من امان اهل زمينم چنانچه ستاره‌ها امان اهل آسمانند ، پرسش از آنچه براى شما سودى ندارد موقوف كنيد و دنبال دانستن آنچه را كه از شما صرف نظر شده نباشيد و براى تعجيل فرج بسيار دعا كنيد كه همان فرج و گشايش شما است درود بر تو اى پسر اسحق و بر هر كس پيرو هدايت است\r\n5 - محمد بن شاذان بن نعيم در نيشابور باز گفته است كه مقدارى مال براى قائم عليه السلام پيش من جمع شد و از پانصد درهم بيست درهم كم بود من به داشتم كه آن را ناقص بفرستم آن را از مال خود تتميم كردم و براى محمد بن جعفر فرستادم و ننوشتم كه بيست درهم آن از خود من است محمد بن جعفر قبض آن را براى من فرستاد و در آن نوشته بود پانصد درهم كه بيست درهمش از خودت بوده است رسيد .\r\n6 - اسحق بن يعقوب گويد از شيخ عمرى ( رضي الله عنه ) شنيدم ميگفت از مرديكه از اهل سواد بود شنيدم كه مالى از بابت حق قائم خدمت آن حضرت فرستاده و او را برگردانيده و به او اعلام شده كه بايد حق عموزادگان خود را كه چهار صد درهم است از آن بيرون كنى ، آن مرد متحير و مبهوت شده است و به حساب مال خود رسيدگى كرده ، مزرعه اى از عموزادگان وى در دستش بوده كه مقدارى از آن را به آنها رد كرده و برخى را براى خود نگهداشته و چون ملاحظه كرده آنچه از حق آنها كم داده است همان چهار صد درهم بوده است كه امام عليه السلام خبر داده و آن را از ميان آن بيرون كرد و باقى\r\n","description":"","footnote":"","page_name":" 162 ","page_number":170},
  {"content":"\r\nرا فرستاد و آن حضرت آن را پذيرفت\r\n7 - جمعى از اصحاب ما روايت كرده‌اند كه يك بنده اى به حساب سهم امام نزد ابى عبد الله بن جنيد بواسطه فرستادند و به او دستور داد آن را بفروشد آن را فروخت و بهايش را گرفت و چون سنجيد هيجده قيراط از اشرفىها كم بود و از مال خود هيجده قيراط و يكحبه بر آن افزود و فرستاد و يك اشرفى از آن برگشت كه وزنش هيجده قيراط و يكحبه بود\r\n8 - محمد بن ابراهيم بن مهزيار در حال شك و ترديد و جستجو وارد عراق شد و اين توقيع براى او صادر شد « بمهزيارى بگو آنچه را از دوستان هم ناحيه خود حكايت كردى فهميديم به آنها بگو مگر نشنيديد كه خداى عز و جل ( در سوره نسا آيه 59 ) ميفرمايد » اى آن كسانى كه گرويديد خدا را اطاعت كنيد و رسول خدا و اولو الامر خود را اطاعت كنيد « آيا اين دستور تا روز قيامت نيست ؟ آيا نميدانيد كه خداى عز و جل براى شما پناهگاههائى ساخته كه بدان پناهنده شويد و از زمان آدم عليه السلام تا زمان امام گذشته پيشوايانى داشته كه بدان رهبرى ميشديد هر گاه پيشوائى از ميان برخاسته پيشواى ديگر بجاى او نشسته و هر گاه ستاره اى فرو شده ستاره ديگر بر آمده و چون خدا امام يازدهم را برگرفت گمان برديد كه خداى عز و جل وسيله ميان خود و خلقش را بريد ، هرگز نه چنين بوده است و نخواهد بود تا رستخيز برپا شود و بايد دستور خدا آشكار گردد و اگر چه آنها را بد آمد ، اى محمد بن ابراهيم نسبت بدان چه پيش داشتى ترديدى به خود راه مده زيرا خداى عز و جل زمين را بيحجت خود نگذارد آيا نبود كه پدرت پيش از مردنش به تو گفت هم اكنون كسى را بايد حاضر كنى تا اين اشرفيها كه نزد من\r\n","description":"","footnote":"","page_name":" 163 ","page_number":171},
  {"content":"\r\nاست وزن كند و چون دور شد و شيخ بر جان خود ترسيد كه بميرد به تو گفت تو آنها را به عهده خود و زن كن يك كيسه بزرك براى تو بيرون آورد و تو هم سه كيسه سبز رنگ با يك بسته در آن اشرفيهاى مختلف بود نزد خود داشتى همه آنها را عيار كردى و شيخ با مهر خود آن را مهر نهاد و گفت تو هم آن را مهر كن و اگر من زنده ماندم خودم بدان سزاوارترم و اگر مردم تو اولا در باره خود از خدا بپرهيز و ثانيا در باره من و مرا خلاص كن و چنان باش كه من به تو گمان دارم ، تو آن اشرفيهاى زيادى را كه ده و چند تا است از ميان اشرفىهاى نقدى كه به حساب ما است بيرون كن و باقيرا بما رد كن كه زمانه بسيار سخت است و * ( حَسْبُنَا الله وَنِعْمَ الْوَكِيلُ ) * محمد بن ابراهيم گويد من براى ديدار او به محل عسكر رفتم و قصد ناحيه داشتم زنى به من برخورد كرد و گفت تو محمد بن ابراهيم هستى ؟ گفتم آرى گفت برگرد در اين موقع به مقصود نميرسى شب بيا كه در براى تو باز است وارد حياط شو و آن اطاقى كه چراغ دارد در نظر بگير من اين كار كردم و قصد در نمودم باز بود وارد حياط شدم و قصد اتاقى كردم كه براى من وصف كرده بود در اين ميان كه وسط دو قبر گريه و ناله ميكردم آوازى شنيدم كه گفت اى محمد از خدا بترس و از آنچه در سردارى توبه كن تو كار بزرگى را به عهده گرفتى\r\n6 - على بن محمد رازى گويد نصر بن صباح بلخى گفت در مرو براى خوزستانى نويسنده اى بود ( نصر نام او را به من گفت ) هزار اشرفى براى ناحيه نزد او جمع شده بود با من در باره آن مشورت كرد گفتم آنها\r\n","description":"","footnote":"","page_name":" 164 ","page_number":172},
  {"content":"\r\nرا نزد حاجزى بفرست گفت اگر روز قيامت خدا از من بازخواست به گردن تو باشد ؟ گفتم آرى نصر گويد از او جدا شدم بعد از دو سال نزد او برگشتم و او را ديدار كردم از آن مال پرسش نمودم گفت دويست اشرفى آن را بتوسط حاجزى فرستادم و رسيد و دعاى خير آن براى من آمد به او نوشته بود وجه هزار دينار است و تو دويست دينار آن را فرستادى و اگر دوست دارى با كسى معامله كنى با اسدى در رى معامله كن ، نصر گويد در اين حال خبر مرگ حاجزى رسيد و بسيار بيتابى كرديم و اندوهناك شديم من به او گفتم چرا بيتابى كنى و غمخورى خدا به تو با دو دليل منت گذاشته است 1 - اندازه مال را به تو خبر داده است 2 - از مرگ حاجزى بدون پرسش براى تو پيشگوئى كرده است\r\n10 - نصر بن صباح گويد مردى از اهل بلخ پنج اشرفى بتوسط حاجزى فرستاد و نامه اى نوشت و نام خود را در آن عوضى نوشت ، رسيد بنام و نسب خودش با دعاى در حق او برايش رسيد\r\n11 - محمد بن شاذان ابن نعيم گويد مردى از اهل بلخ مالى فرستاد با نامه اى كه نوشته نداشت و با انگشت خود در آن چيزى را كه در دل داشت مانند خط دور گردانيده بود و بفرستاده خود دستور داده بود اين مال را با اين نامه ببر هر كس داستان مرا به تو گفت و جواب نامه را نوشت مال را به او بده آن مرد مال به محل عسكر سر من رأى برده بود و به خانه جعفر رفته بود موضوع را به او اظهار كرده بود جعفر به او گفته بود توبه بداء معتقدى ؟ گفته بود آرى به او گفته بود براى رفيق تو بداء حاصل شده و به تو دستور داده كه اين مال را به من بدهى فرستاده گفته بود اين جواب مرا قانع نميكند از نزد او بيرون آمده بود و ميان\r\n","description":"","footnote":"","page_name":" 165 ","page_number":173},
  {"content":"\r\nياران ما ميگرديد اين رقعه براى او صادر شد « اين مال از خطر گذشته بالاى صندوقى بوده است كه دزد وارد خانه شده و هر چه در صندوق بوده برده اين مال سالم مانده و جواب نامه در همان رقعه نوشته شده بود و به او برگشت چنانچه انگشت خود را دور دادى التماس دعا داشتى و خدا براى تو چنين و چنين كند\r\n12 - محمد بن صالح گويد باداشاله بزندان عبد العزيز افتاد من به آن حضرت نوشتم كه در باره او دعا كند ، و از او اجازه خواستم كه كنيزى را براى فرزند انتخاب كنم جواب رسيد آن كنيز را براى فرزند انتخاب كن و خدا هر چه خواهد مىكند و زندانى آزاد مىشود گويد آن كنيز را هم بستر خود كردم زائيد و مرد و همان روز كه توقيع رسيد زندانى هم آزاد شد گويد ابو جعفر براى من باز گفت كه خدا به من فرزندى داد و من به او نوشتم و اجازه خواستم كه روز هفتم يا هشتم او را ختنه كنم جوابى به من نداد و روز هشتم آن نوزاد مرد و من از مرگش به او خبر دادم به من جواب رسيد كه ديگرى و ديگرى بجاى او مىآيد و نامش را احمد بگذار و بعد از احمد جعفر و چنانچه فرموده بود شد ، گفت با زنى محرمانه ازدواج كردم و چون دخول كردم آبستن شد و دخترى زائيد و غمگين شدم و حوصله‌ام تنك شد به او نوشتم شكايت كردم از اين موضوع جواب وارد شد كه به زودى از آن كفايت ميشوى چهار سال زنده بود و مرد و به من نامهء رسيد كه خدا صابر است و شما شتابزده‌ايد ، گويد چون خبر مرگ ابن هلال لعنه الله رسيد ، شيخى نزد من آمد و گفت آن كيسه كه نزد تو است بيرون آور من او را براى او بيرون آوردم ، او رقعه در آورد كه در آن نوشته بود و اما آنچه راجع بصوفى ظاهر ساز نقل كردى يعنى هلالى خدا عمرش را بريد و پس از مرگش رسيد اين مضمون » او بما سوء قصد داشت و ما صبر كرديم بر او و خداى تعالى به نفرين ما عمرش را قطع كرد «\r\n","description":"","footnote":"","page_name":" 166 ","page_number":174},
  {"content":"\r\n14 - فضل يمانى گويد من به سر من رأى رفتم يك كيسه براى من بيرون آمد كه در آن چند اشرفى و دو جامه بود آن را برگردانيدم و با خود گفتم من نزد آنها اين مقام را دارم عزت نفس مرا گرفت و بعد از آن پشيمان شدم و نامه اى نوشتم و از آن عذر خواستم و استغفار كردم و در خلوت با خود ميگفتم به خدا اگر آن كيسه به من برگردد باز نكنم و از آن خرج نكنم تا آن را نزد پدرم برم او از من بدان داناتر است ، به كسى كه آن را از من دريافت كرد هيچ اشاره اى نشده بود و مرا هم نهى نكرده بود از رد آن در اينجا نامه اى به من رسيد كه نوشته بود رسول خطا كرده است كه آن را اعلام نداشتى ما بسا اين كار را با دوستان خود مينمائيم و بسا خود آنها از ما خواهش ميكنند و مقصود از آن تبرك است و به من اعلام شد كه در رد احسان ما خطا كردى و از خداى عز و جل آمرزش طلب كه تو را مىآمرزد و اگر قصد تو اينست كه بوجه مأخوذ دست نزنى و در راه خرج نكنى ما آن را از تو دريغ كرديم ولى آن دو جامه براى تو لازمست كه در آنها محرم شوى .\r\nگويد در باره دو موضوع به او نامه نوشتم و موضوع سومى هم در نظرم بود و ننوشتم و با خود گفتم شايد بدش آيد ، جواب آن دو معنى رسيد و جواب موضوع سوم هم كه ننوشته بودم در ضمن آن بود مقدارى طيب خواستم در يك بسته سفيد برايم فرستاد و در محمل با من بود ، در عسفان شترم رم كرد و محمل را انداخت و هر چه در آن بود پاشيده شد من همه كالاى خود را جمع كردم آن بسته مفقود شد و هر چه كوشش كردم نيافتم تا يكى از همراهان گفت براى چه اين قدر جستجو ميكنى ؟\r\nگفتم بسته اى همراهم بوده ؟ گفت چه در آن بوده ؟ گفتم هزينه‌ام . گفت من ديدم كسى آن را برد و\r\n","description":"","footnote":"","page_name":" 167 ","page_number":175},
  {"content":"\r\nاز آن پرسش كردم تا نوميد شدم ، چون به مكه رسيدم و جامه دان خود را گشودم اول چيزى كه از آن پديد شد همان بسته طيب بود با آنكه آن بسته در جامه دان نبود و بيرون از آن در ميان محمل بود و با اثاث از آن بيرون ريخته بود .\r\nگويد در بغداد از طول اقامت دلتنگ شدم و با خود گفتم ميترسم امسال نه به حج برسم و نه به خانه خود برگردم و رفتم نزد ابو جعفر تا جواب نامه اى كه بوسيله او نوشته بودم دريافت كنم گفت برو در فلان مسجد و مردى مىآيد آنجا و هر حاجتى دارى به تو خبر ميدهد ، ميگويد رفتم در آن مسجد ، در آنجا بودم كه مردى وارد شد و چون مرا ديد سلام كرد و خنديد و گفت مژده باد كه تو امسال به حج ميروى و سالم بخانواده خود بر ميكردى ان شاء الله .\r\nگويد نزد ابن وجنا رفتم كه از او خواهش كنم براى من شترى كرايه كند و هم كجاوه اى فراهم كند ، ديدم بدش آمد و بعد از چند روز او را ديدم و گفت چند روز است كه من دنبال تو ميكردم و بىسابقه گفت به من نوشته و دستور داده كه شتر براى تو كرايه كنم و هم كجاوه اى انتخاب كنم حسن براى من باز گفته كه در اين سال بده دليل مطلع شده بود * ( الْحَمْدُ لِلَّه رَبِّ الْعالَمِينَ ) * .\r\n15 - على بن محمد شمشاطى فرستاده جعفر بن ابراهيم يمانى گويد من در بغداد اقامت داشتم و كاروان يمنيها آماده مسافرت شد من نوشتم و از ناحيه اجازه مسافرت با آنها را خواستم ، جواب بيرون آمد كه با آنها بيرون مرو كه براى تو در اين مسافرت خيرى نيست در كوفه اقامت كن كاروان آنها بيرون رفت و بنو حنظلة بر آنها تاخت و آن را غارت كردند .\r\nگويد بار ديگر نوشتم و اجازه خواستم كه از راه آب مسافرت كنم جواب آمد مكن ، در آن\r\n","description":"","footnote":"","page_name":" 168 ","page_number":176},
  {"content":"\r\nسال هر كشتى سفر كرد كشتيهاى دزدان راهش را گرفتند و غارتش كردند .\r\nگويد من بمحله عسكر براى زيارت رفتم وقت مغرب در مسجد جامع بودم كه غلامى نزد من آمد و گفت برخيز ؛ گفتم من كيستم و براى كجا برخيزم ؟ به من گفت تو على بن محمد فرستاده جعفر بن ابراهيم يمانى هستى برخيز برويم منزل ، گويد هيچ كدام از اصحاب ما ورود مرا نميدانست من با او بمنزلش رفتم و اجازه خواستم از داخل او را زيارت كنم به من اجازه داد .\r\n16 - رجاء مصرى گويد بعد از وفات امام يازدهم من دو سال براى جستجوى از امام بيرون شدم و چيزى بدست نياوردم در سال سوم موقعى كه در مدينه بودم و دنبال فرزند امام يازدهم ميگرديدم و ابو غانم از من خواسته بود كه شام را نزد او بخورم و من نشسته بودم و فكر ميكردم و با خود ميگفتم اگر چيزى بود بعد از سه سال معلوم ميشد بناگاه هاتفى كه او را نديدم و آوازش را شنيدم ميگفت اى نصر بن عبد الله بگو شما كه برسول خدا ( ص ) ايمان داريد . آيا او را ديديد . نصر گويد من خودم هم نام پدرم را نميدانستم براى آنكه من در مدائن متولد شده بودم و پدرم مرده بود نوفلى مرا با خود بمصر برده بود و در آنجا بزرك شده بودم گويد چون اين آواز را شنيدم برخاستم و دويدم و ديگر به خانه ابو غانم هم نرفتم و راه مصر را در پيش گرفتم .\r\nگويد دو مرد مصرى راجع به دو فرزند خود نوشته بودند و التماس دعا كرده بودند جواب رسيد اما تو اى فلانى خدا اجرت بدهد و براى ديگرى دعا كرده بود و پسر آنكه بوى تسليت گفته بود مرد\r\n17 - ابو محمد و جايى گويد چون كار مردم پريشان شد و آشوب برخاست من تصميم گرفتم هشتاد\r\n","description":"","footnote":"","page_name":" 169 ","page_number":177},
  {"content":"\r\nروز در بغداد بمانم شيخى نزد من آمد و گفت به شهر خود برگرد من بناخواه از بغداد بيرون آمدم و بسر من رأى كه رسيدم قصد كردم آنجا بمانم چون به من خبر رسيده بود كه در بلد شورش است ، من هنوز به منزل نرسيده بودم كه همان شيخ آمد و نامه اى از كسان من آورد كه نوشته بودند بلد امن شده و شورش بر طرف گرديده و رفتن مرا خواسته بودند\r\n18 - محمد بن هرون گويد مبلغ پانصد اشرفى از مال امام قائم نزد من بود و يك شبى كه طوفان و ظلمت بغداد را فرا گرفته بود در بغداد بودم و در هراس سختى افتادم و در انديشه دينى كه در عهده دارم فرو رفتم و با خود گفتم چند دكان دارم كه بپانصد اشرفى خريدم آنها را به حضرت قائم واميگذارم گويد كسى آمد و آن دكانها را به حساب حضرت از من تحويل گرفت با آنكه نه به كسى گفته بودم و نه به زبانم آمده بود\r\n19 - القاسم بن ابو حليس گويد من عادت داشتم هر شب نيمه شعبان به زيارت امام حسين ميرفتم يك سال پيش از شعبان در سر من رأى محل عسكر بودم و قصد داشتم كه شعبان را به زيارت نروم و چون شعبان رسيد گفتم عادت زيارت خود را ترك نميكنم و براى زيارت بيرون شدم و هر وقت من به محل عسكر براى زيارت ميرفتم با نامه يا رقعه اى ورود خود را به آنها اطلاع ميدادم ولى ايندفعه به ابو القاسم حسن بن احمد وكيل سپردم كه ورود مرا به آنها اطلاع ندهد تا اين زيارت من خالصانه باشد گويد ابو القاسم تبسم كنان نزد من آمد و گفت اين دو اشرفى را براى من فرستادند و گفته‌اند آنها را بحليسى بده و بگو هر كس در كار خداى عز و جل باشد خدا در كار او است .\r\n","description":"","footnote":"","page_name":" 170 ","page_number":178},
  {"content":"\r\nگويد در سر من رأى سخت بيمار شدم كه از خود ترسيدم و نوره كشيدم و آماده مرگ شدم براى من يك صفوفى آوردند كه بنفشه داشت و دستور رسيد كه آن را به كار برم هنوز تمام نشده بود كه از بيمارى خود به حال آمدم * ( وَالْحَمْدُ لِلَّه رَبِّ الْعالَمِينَ ) * گويد يك بدهكارى داشتم مر دو نوشتم و اجازه خواستم كه نزد ورثهء او بروم كه در واسط بودند و بگويم آمدم تسليت گويم شايد به حق خود برسم به من اجازه نداد دوباره نوشتم و اجازه نرسيد ولى بعد از دو سال بدون سابقه نوشته آمد كه نزد آنها برو من نزد آنها رفتم و به حق خود رسيدم ابو القاسم گويد ابو رمسيس ده اشرفى بوسيله حاجز فرستاده بود و حاجز فراموش كرده بود آن را برساند به من نوشتند كه بايد اشرفيهاى ابو رمسيس برسد بدون سابقه گويد هرون بن موسى از فرات چيزهائى نوشته بود و بىمركب نوشته بود و دعا خواسته بود براى دو برادرزاده اش كه زندانى بودند . جواب نامه اش رسيد و در باره آن زندانى دعا شده بود گويد مردى از رئيس حميد نوشته بود و براى جنين خود دعا خواسته بود كه ( پسر باشد ) جواب رسيد دعا در باره حمل بايد پيش از چهار ماه باشد و زود است كه دخترى زايد و چنانچه فرموده بود واقع شد گويد محمد بن محمد بصرى نوشته بود كه دعا كند براى آنكه دخترانش كفالت شوند و حج روزى او گردد و مالش به او برگردد جواب رسيد كه حوائجش رواست در همان سال حج رفت و چهار تن از دخترانش مردند و او شش دختر داشت و مالش برگشت گفت محمد بن يزداد نوشت و دعا در باره پدر و مادرش خواهش كرد جواب رسيد خدا ترا و پدر و مادرت را آمرزيد و خواهر متوفاتت كه ملقب بكلكى بود آمرزيد و او زنى صالحه بود كه بيك زارعى شوهر كرده بود من نوشتم براى فرستادن پنجاه اشرفى از عده اى از مؤمنين كه ده اشرفى آن از دختر عمويم كه\r\n","description":"","footnote":"","page_name":" 171 ","page_number":179},
  {"content":"\r\nبه چيزى ايمان نداشت و نامش را در آخر و تفصيلات نوشتم و بدين وسيله خواهش كردم كه براى او دعا كند جواب راجع بفصلهاى مؤمنين رسيد كه « خدا از آنها قبول كند و به آنها احسان كند و به تو اجر دهد و براى دختر عمم هيچ دعا نكرده بود گويد باز اشرفيهائى كه از جمعى مؤمنين بود فرستادم و مردى بنام محمد بن سعيد چند اشرفى داد و آنها را عمدا بنام پدرش فرستادم كه هيچ عقيده بدين خدا نداشت و وصول آن بنام خود محمد رسيد گويد درهمين سال كه اين دليل آشكار شد هزار دينار طلا با خود بردم كه ابو جعفر فرستاده بود و ابو الحسن محمد بن محمد خلف و اسحق بن جنيد هم با من بودند ، ابو الحسن خورجينها را به خانه برد تا براى ما سه راس الاغ كرايه كند و چون به قاطول ( موضعى كنار دجله ) رسيد الاغى وجود نداشت من بابى الحسين گفتم آن خرجينى كه پولها در آنست بردار و با قافله برو تا من بمانم بلكه يك الاغى براى اسحق بن جنيد فراهم كنم كه سوار شود زيرا او پيرمرد است من براى او الاغى كرايه كردم و حير ( قصرى بوده در سرمنرأى و آغل و غرقگاه را هم گويند ) موقعى كه بسر من رأى رسيده بود ، من با او راه ميرفتم و به او ميگفتم حمد خدا را بر اين عقيده كه تو دارى گفت آرزومندم كه اين روش ما بپايد ، ما بسر من رأى رسيديم و آنچه همراه داشتيم تحويل داديم ، وكيل آن را در حضور من تحويل گرفت در كيسهء گذاشت و با غلام سياهى فرستاد و چون عصر شد يك بسته كوچكى براى ما آورد چون صبح شد ابو القاسم با من خلوت كرد و ابو الحسن و اسحق پيش افتادند ابو القاسم گفت غلامى كه آن بسته كوچك را آورد چند درهم هم براى من آورد بواسطهء بده كه بسته كوچك را آورده من آنها را از او گرفتم و چون از در خانه بيرون آمدم ابو الحسين پيش از آنكه سخنى بگويم يا بداند كه با من\r\n","description":"","footnote":"","page_name":" 172 ","page_number":180},
  {"content":"\r\nچيزيست . براى آن خيرى كه با تو است من آرزو دارم كه از طرف او چند درهمى بيايد تا بدان تبرك جويم و همچنين بود سال اول كه من با تو در عسكر بودم گفتم بگير خدا به تو داده است * ( وَالْحَمْدُ لِلَّه رَبِّ الْعالَمِينَ ) * گفت محمد بن كشمر نامه اى نوشت و خواهش كرد كه دعا كند كه پسرش احمد از بابت ام - ولدش آزاد باشد جواب رسيد راجع بصقرى خدا براى تو هلال كرد آن را و با اين عبارت اعلام كرد كه كنيه اش ابو الصقر است گويد ابن بشير از غنائم ابو سعيد هندى حكايت كرده و جمعى هم بوسيله محمد بن محمد اشعرى از همان غانم حكايت كرده‌اند كه من با پادشاه هند در كشمير داخلى بودم - ترجمه باقى اين روايت در حديث ششم باب كسانى كه قائم عليه السلام را مشاهده كردند عينا گذشت و در اين جا تكرار شده است\r\n","description":"","footnote":"","page_name":" 173 ","page_number":181},
  {"content":"\r\n20 - محمد بن اسحق اشعرى گويد من يك زنى از كنيزكان آزاد شده داشتم و مدتى بود او را متاركه كرده بودم نزد من آمد و گفت اگر مرا طلاق دادى بگو به او گفتم تو را طلاق ندادم و آن روز با او هم بستر شدم و بعد از چند ماه به من نوشت كه آبستن هستم من :\r\n1 - در باره او و گفتارش\r\n","description":"","footnote":"","page_name":" 174 ","page_number":182},
  {"content":"\r\n2 - در باره خانه اى كه دامادم براى حضرت حجت عليه السلام وصيت كرده بود و در خواست كردم آن را به من بفروشد و پولش را باقساط بگيرد جواب رسيد در باره خانه خواهشت برآورده است ولى نام آن زن و حمل او را نياور ؛ خود آن زن هم بعد به من نوشت كه دروغ نوشته بود و آن حمل اصلى نداشته\r\n21 - ابو على نيلى گويد ابو جعفر آمد و مرا بعباسيه برد و در ويرانه كشاند و نامه اى در آورد و براى من خواند در آن نامه حوادث و فجائعى بود كه براى خانهء امام يازدهم پيش آمد ميشد بود ؛ در ضمن نوشته بود كه فلانه را مقصود ام عبد الله بوده است موى او را بگيرند و او را بيرون كشند و به بغداد فرود برند و پيش خليفه بنشيند و مطالبى ديگر هم داشت به من گفت آنها را حفظ كن و اصل نامه را پاره كرد و اين مدتى پيش از وقوع آن حوادث بود و ابو جعفر مروزى از جعفر بن عمرو روايت كرده است كه گويد در زمان حيات مادر امام يازدهم با جمعى به محل عسكر رفتيم و رفقا نامه اى نوشتند بنام هر شخصى اجازه خواستند كه از درون خانه زيارت كنند ، من گفتم نام مرا ننويسيد من اجازه نمىخواهم ، جواب رسيد همه اجازه داريد و آن هم كه ابا داشت اجازه دارد گويد ابو الحسن جعفر بن احمد گفت كه ابراهيم بن محمد فرج رخجى در باره مطالبى نامه نوشت و در باره نوزادى كه داشت نامش را چه بگذارد ، جواب همهء مطالب او داده شد و جوابى راجع بفرزندش نرسيد كه نامش چه باشد و آن فرزند مرد و * ( الْحَمْدُ لِلَّه رَبِّ الْعالَمِينَ ) * گويد ميان جمعى از اصحاب ما در مجلسى سخنى در باره موضوعى رد و بدل شد و بيكى از آنها جميع\r\n","description":"","footnote":"","page_name":" 175 ","page_number":183},
  {"content":"\r\nشرح ماجرا را نوشت كه در آن مجلس اتفاق افتاده بود\r\n22 - عاصمى بازگفته است كه مردى در انديشه بود براى آنكه حق لازم صاحب الزمان را بكه برساند و دلتنگ شده بود آوازها تفى را شنيد گه گفت آنچه با تو است بحاجز بپرداز گويد ابو محمد سروى بسر من رأى آمد و با او مالى بود بدون سابقه نامه اى براى وى بيرون آمد كه در باره ما شكى نيست و در باره كسى كه قائم مقام ما است آنچه با خوددارى بحاجز رد كن گويد ابو جعفر به من باز گفت كه ما با يكى از موثقين از برادران خود چيزى به محل عسكر بفرستاديم آن مرد تعمد كرده بود و نامه اى هم با آنچه داشت ضميمه كرده بود و آن نامه بيجواب به او برگشته بود\r\n23 - ابو عبد الله حسين بن اسماعيل كندى گفت كه ابو طاهر بلالى به من گفت آن توقيع و دستخطى كه از امام يازدهم ابو محمد براى من آمده در باره جانشين بعد از او در خانه خود بياوريد ، من گفتم خواهش دارم لفظ آن دستخط را براى من استنساخ كنى او ابو طاهر را از خواهش من خبر دار كرد گفت او را نزد خودم بياور تا وسائط ميان من او ساقط گردد و دستخطى از امام يازدهم دو سال پيش از وفاتش به من رسيد كه از جانشين خود به من خبر داده بود . پس سه روز بعد از وفاتش دستخطى رسيد كه مرا به اين مضمون خبر داد « خدا لعنت كند كسانى كه حقوق اولياء خدا را منكرند و مردم را بدوش خود سوار ميكنند و الحمد لله كثيرا گويد جعفر بن حمدان نامه اى نوشت و اين مسائل برايش بيرون آمد :\r\nمن كنيزى براى خود تحليل كردم و با او شرط كردم كه از او اولاد نخواهم و او را الزام بسكونت در منزل خود نكنم چون مدتى گذشت به من گفت آبستنم به او گفتم چگونه آبستن شدى با آنكه من از\r\n","description":"","footnote":"","page_name":" 176 ","page_number":184},
  {"content":"\r\nتو اولاد نخواستم « 1 » سپس مسافرت كردم و برگشتم و پسرى زائيده بود من او را منكر نشدم مخارج و اجرت او را قطع نكردم ، من مزرعه اى دارم كه پيش از آنكه اين زن را بگيرم آن را مورد وصايا و سهم اولادم قرار دادم و شرط كرده‌ام كه تا زنده‌ام كم كردن و زياد كردنش باخودم باشد اكنون اين فرزند را زائيده و در وقف مؤبد پيش وارد نيست ، من وصيت كردم كه اگر مردم تا صغير است خرج او را بدهند و چون كبير شد از مجموع اين مزرعه دويست اشرفى به او بدهند و ديگر براى او و نسلش بعد از دريافت اين مبلغ حقى در وقف نباشد اكنون رأى شما را اعزك الله در موضوع اين فرزند براى ارشاد خود خواستارم و امتثال مينمايم و التماس دعا براى عافيت و خير دنيا و آخرت دارم جواب : مرديكه كنيز را بر خود حلال كرده و با او شرط كرده كه فرزندش را نخواهد و پاك است آن خدائى كه در قدرت خود شريكى ندارد اين شرط با كنيز شرط بر خدا است عز و جل اين شرط تحت اختيار نيست و از وجود فرزند بطور اطمينان نميشود جلوگيرى كرد و با اينكه اين شرط را كرده و ترديدى در ميان آمده و موعد و مدتى كه در آن فرزند آمده است معين نيست تا آنكه به اين قرينه وضع او معلوم شود در اين صورت نمىتوان از الحاق فرزندى بيزارى جست و بر كنار شد و اما راجع باينكه وصيت كند دويست دينار به او بدهند و خودش و نسلش حقى بوقف نداشته باشند اختيار با او است و مال مال او است و هر چه خواسته عمل كرده است ابو الحسن گويد چون حساب دقيق كردند فرزند روى حساب صحيح به دنيا آمده بود گويد در نسخهء ابو الحسن همدانى يافتم « نامه شما » ( تبارك الله ) به من رسيد و نامه اى كه فرستاده بوديد\r\n\r\n","description":"","footnote":"\r\n« 1 » اين نخواستن اولاد كنايه از عمليه بوده كه با آن معمولا اولاد نميشود مانند آنكه نطفه را بيرون ريزد و عزل كند يا وضع ديگرى چون دخول از دبر ولى هيچ يك از نظر شرع مانع از الحاق ولد نيست\r\n","page_name":" 177 ","page_number":185},
  {"content":"\r\nعلى بن محمد صيمرى نوشته بود و كفنى خواسته بود و جواب رسيده بود كه در سال هشتاد يا هشتاد يك بدان محتاج است و در آن وقتى كه معين كرده بود وفات كرد و چند ماه پيش از مرگش كفن براى او فرستاده شده بود\r\n24 - احمد بن ابراهيم گويد من شرفياب حضور حكيمه دختر محمد بن على ( امام نهم ) خواهر ابو الحسن عسكرى ( امام دهم ) گرديدم سال دويست و شصت و دو بود و در مدينه بودم و از پشت پرده با او سخن گفتم و از دين وى پرسيدم كسى كه بايد امام بداند براى من نام برد و به من گفت فلان پسر حسن عسكرى عليه السلام است نام او را گفت ، گفتم قربانت او را معاينه كردى يا خبر او را شنيدى گفت خبر او را از امام يازدهم شنيدم و براى مادرش نوشته بود ، گفتم آن مولود كجا است ؟ گفت پنهانست گفتم شيعه بكه مراجعه كنند ؟ گفت بجده او مادر امام يازدهم ، گفتم وصيت خود را بزنى واگذاشته ؟\r\nگفت پيروى از حسين بن على بن ابى طالب ( ع ) كرده است زيرا حسين بن على بحسب ظاهر وصاياى خود را بخواهرش زينب دختر على بن ابى طالب ( ع ) سپرد براى پنهان كردن امامت پسرش على بن الحسين سپس فرمود شما مردمى هستيد مطلع از اخبار آيا در روايات بشما نرسيده است كه نهمين فرزند حسين ع زنده است و ميراثش تقسيم مىشود\r\n25 - ابو جعفر محمد بن على اسود گفت من اموالى كه وقف امام بود به ابو جعفر محمد بن عثمان\r\n","description":"","footnote":"","page_name":" 178 ","page_number":186},
  {"content":"\r\nعمرى ميرسانيدم يك روز در اواخر عمرش كه دو سه سال پيش از وفاتش بود بعضى از اموال نزد او بردم به من دستور داد كه آن را به ابو القاسم روحى بپردازم و از او مطالبهء قبوض كردم به ابو جعفر شكايت كرد و او دستور داد كه قبض از او نخواهم و گفت هر چه بدست ابو القاسم برسد بدست ما ميرسد بعد از اين اموال را نزد او ببر و از او مطالبهء قبض مكن مصنف اين كتاب گويد دليلى كه از اين حديث استفاده مىشود اينست كه ميدانستند چه مقدارى حمل شده و محتاج قبض نبوده‌اند و اين برهبرى از طرف خداى عز و جل بوده است\r\n26 - محمد بن على اسود گويد ابو جعفر عمرى براى خود قبرى كنده بود و با تخته ساخته بود من در باره اين از وى پرسش كردم ، گفت من مامور شدم كه كار و بار خود را جمع كنم و دو ماه بعد از آن مرد\r\n27 - محمد بن على اسود گويد يك سالى از سالها زنى جامه اى به من داد و گفت آن را نزد عمرى ببر و آن را با جامه‌هاى بسيارى نزد عمرى بردم و چون ببغداد رسيدم دستور داد همه را به محمد بن عباس قمى تحويل بدهم همه را به او تسليم كردم جز جامهء همان زن عمرى كسى نزد من فرستاد و دستور داد كه جامه آن زن را هم به او بده بعد از آن به او گفتم كه زنى جامه اى به من داد ولى هر چه گرديدم آن را نيافتم ، گفت غم مخور بعد آن را خواهى يافت و بعد آن را يافتم و صورت جامه هائى كه برده بود نزد عمرى نبود\r\n","description":"","footnote":"","page_name":" 179 ","page_number":187},
  {"content":"\r\n28 - محمد بن اسود گويد على بن حسين بن موسى بن بابويه ره بعد از مرگ محمد بن عثمان عمرى از من خواهش كرد كه از ابو القاسم روحى بخواهم كه از مولاى ما صاحب الزمان ( ع ) بخواهد در باره او دعا كند كه خدا پسرى به او عطا كند ، گويد از او خواهش كردم و آن را به امام رسانيد و پس از سه روز خبر داد كه براى على بن الحسين دعا كرد و به زودى خداى عز و جل به او پسر با بركتى بدهد كه سودمند باشد و بعد از او هم اولادى باشد\r\n29 - ابو جعفر محمد بن على اسود گويد من براى خود درخواست كردم كه دعا كند خدا پسرى به من روزى كند جوابى به من نداد و گفت راهى ندارد گويد در آن سال براى على بن الحسين پسرش محمد بن على متولد شد و بعد از او هم اولاد ديگرى و براى من پسرى نيامد مصنف اين كتاب گويد بسيارى از اوقات ميشد كه محمد بن على اسود ( رضي الله عنه ) مرا ميديد كه به مجلس درس استاد خود محمد بن احمد بن حسن بن وليد ميرفتم و در كتب علم و حفظ آنها اشتياق داشتم و به من ميگفت اين رغبت در علم و تحصيل از تو عجب نيست زيرا تو بدعاى امام عليه السلام به دنيا آمدى\r\n30 - احمد بن ابراهيم بن مخلد گويد من در بغداد بحضور مشايخ رسيدم و شيخ ابو الحسن على بن محمد سمرى قدس الله روحه بدون سابقه به من گفت خدا على بن حسين بن موسى بن بابويه قمى را بيامرزد ، كويد مشايخ آن روز را تاريخ برداشتند و خبر رسيد كه در همان روز مرده است و بعد از آن\r\n","description":"","footnote":"","page_name":" 180 ","page_number":188},
  {"content":"\r\nابو الحسن سمرى ره در نيمه شعبان سال سيصد و بيست و هشت از دنيا رفت\r\n31 - جعفر بن احمد بن متيل گويد در حال احتضار ابو جعفر محمد بن عثمان عمرى من بالاى سرش نشسته بودم با او سؤال و جواب ميكردم و با او صحبت ميداشتم و ابو القاسم حسين بن روح ( رضي الله عنه ) پائين پايش نشسته بود پس به من متوجه شد و گفت من دستور دادم كه به ابو القاسم حسين بن روح وصيت كنم گويد من از بالاى سرش برخاستم و دست ابو القاسم را گرفتم و بجاى خود نشانيدم و خودم پائين پاى او رفتم محمد بن متيل بما گزارش داد و گفت زنى بود زينب نام از اهل آبه و همسر محمد بن عبديل آبى بود و سيصد اشرفى همراه داشت و نزد عمويم جعفر بن احمد بن متيل رفت و گفت من ميخواهم اين مال از دست خودم بدست ابى القاسم بن روح برسد ، گويد مرا با او فرستاد تا ترجمان او باشم ؛ چون خدمت ابى القاسم ( رضي الله عنه ) رفتيم با زبان فصيح به او خوش آمد گفت و زينب به او گفت چونى چونا چويدا اگواندا چون هسته و معنايش اينست كه حالت چطور است و چگونه هستى و دخترانت چطورند ؟ گويد من اين عبارت را ترجمه نكردم و مال را تحويل داد و برگشت على بن محمد بن متيل گويد عمويم جعفر بن احمد گفت كه ابو جعفر محمد بن عثمان سمان معروف به عمرى ( رضي الله عنه ) مرا خواست و چند جامهء راه راه با كيسه اى ريال نقره به من داد و گفت لازمست هم اكنون خودت بواسط به روى و اينها كه به تو دادم به اول كسى كه موقع بالا رفتن تو از مركب بشط در واسط تو را برخورد كرد بدهى ، گويد مرا از اين ماموريت اندوه سختى در گرفت ، گفتم چون منى را بچنين ماموريتى ميفرستند و اين چيز اندك و ناقابل را با او روانه ميكنند گويد من به واسط رفتم و از مركب\r\n","description":"","footnote":"","page_name":" 181 ","page_number":189},
  {"content":"\r\nبالا رفتم گويد اول كسى كه به من برخورد كرد از او احوال حسن بن محمد قطاة صيدلانى وكيل وقف را در واسط پرسش كردم ، گفت من او هستم . تو كيستى ؟ گفتم منهم جعفر بن محمد بن متيل هستم گويد مرا بنام مىشناخت بر من سلام داد و من بر او سلام دادم و همديگر را در آغوش كشيديم و به او گفتم ابو جعفر عمرى به تو سلام مىرساند و اين چند جامه و اين كيسه را به من داده كه بشما تحويل دهم گفت حمد خدا را محمد بن عبد الله حائرى مرده است و من براى اصلاح و تهيه كفن او بيرون آمده‌ام جامه دان را گشود و بناگاه در آن همه لوازم كفن وجود داشت از سرتاسرى و پارچه‌هاى كفن و كافور در كيسه هم كرايه حمالها و اجرت گور كندن بود ؛ جنازه او را تشييع كرديم و من برگشتم\r\n32 - ابو محمد حسن بن يحيى علوى ابن اخى طاهر در خانه خودش كه در بغداد سمت بازار پنبه بود بما خبر داد كه ابو الحسن على بن احمد بن على عقيقى سال دويست و نود و هشت ببغداد آمد و نزد على بن عيسى بن جراح كه آن روز وزير بود رفت و در باره مزرعه خود از او خواهشى كرد در جوابش گفت فاميل تو در اين شهر بسيارند و اگر بخواهيم تقاضاى همهء آنها را برآوريم دنباله دارد و جواب مساعدى به او نداد ، عقيقى گفت من از كسى خواهش ميكنم كه قضاى حاجتم بدست او است على بن عيسى گفت او كيست ؟ گفت خداى عز و جل و خشمناك بيرون آمد ، گفت من بيرون آمدم و ميگفتم خدا تسليت بخش هر هالك و جبران هر درديست گويد برگشتم و فرستاده اى از طرف حسين بن روح نزد من آمد و به او حال خود را شكايت كردم ، او رفت و بوى گزارش داد و آن فرستاده صد درهم تمام با يك دستمالى براى من آورد و قدرى حنوط و چند پارچه كفن و به من گفت مولايت سلام مىرساند و ميفرمايد هر گاه هم دشمن\r\n","description":"","footnote":"","page_name":" 182 ","page_number":190},
  {"content":"\r\nبرايت آمد اين دستمال را برويت بكش زيرا آن دستمال مولايت مىباشد و اين دراهم و اين حنوط و اين پارچه‌هاى كفن را هم بگير و امشب حاجت خود را بخواه كه برآورده است و چون بمصر رفتى محمد بن اسماعيل ده روز پيش از تو بميرد و تو هم بعد او خواهى مرد و اين حنوط تو است و اين هم كفن تو و اين هم خرج خاك سپردن تو ، گويد آنها را گرفتم و حفظ كردم و آن فرستاده برگشت و من دم در مشاغلى انجام ميدادم و در را زدند من بغلامم خير گفتم خير است ببين چه خبر است ؟ خير رفت و برگشت اين غلام احمد بن محمد كاتب پسر عموى وزير است ، او را نزد من آورد ، گفت وزير تو را خواسته و مولايم احمد گفته است سوار شو نزد من بيا گويد من سوار شدم و خيابان و كوچه‌ها را بريدم و آمدم بخيابان ترازوداران ديدم احمد نشسته و منتظر من است چون مرا ديد دست مرا فشرد و سوار شديم و رفتم خدمت وزير ، وزير به من گفت ايشيخ بتحقيق خدا حاجت تو را بر آورد و از من عذر خواست و نوشته‌هاى با مهر و امضاء به من داد كه تمام بود ، گويد من آنها را گرفتم و بيرون آمدم ابو محمد حسن بن محمد بن محمد گويد على بن احمد عقيقى رحمه الله اين حديث را در نصيبين براى ما نقل كرد و بما گفت اين حنوط به كسى داده نشده مگر بعمه‌ام فلانه و نام او را نبرد و خبر مرگم را به من داده‌اند و حسين بن روح گفت من مالك مزرعه ميشوم و آنچه خواستم براى من نوشته‌اند ، من برخاستم و سر و چشمانش را بوسه دادم و گفتم اى آقاى من آن كفن را با حنوط و دراهم به من بنما گويد پارچه‌هاى كفن را براى من بيرون آورد يك برد حبر حاشيه دار يمن بود و سه پارچه كفن مروى و يك عمامه و حنوط در دستمالى بود و درهمها را شمردم صد عدد به وزن صد درهم بود ، گفتم سيدى يكى از آنها\r\n","description":"","footnote":"","page_name":" 183 ","page_number":191},
  {"content":"\r\nرا به من ببخش تا انگشتر كنم گفت چطور ممكنست ؟ از مال خودم هر چه خواهى به تو مىدهم گفتم نه از همين ميخواهم و اصرار كردم و سر و چشمش را بوسيدم يكدرهم به من داد و آن را در دستمالى پيچيدم و در آستينم گذاشتم و چون بكاروانسرا رفتم جامه دانى كه همراهم بود باز كردم و دستمالى كه آن درهم در آن بسته بود در جامه دان گذاشتم و كتب و دفاتر خود را روى آن نهادم و چند روزى اقامت كردم و آمدم دنبال آن درهم ديدم آن دستمال بسته است و درهمى در آن نيست ، وسواس مرا گرفت و رفتم خانه عقيقى و بغلامش خير گفتم ميخواهم خدمت شيخ برسم مرا نزد او برد . به من گفت چكار دارى ؟ گفتم درهمى كه به من عطا كردى در بسته نيست جامه دان خود را خواست و درمها را در آورد و شمرد و صد درهم بود در عدد و وزن با من هم كسى نبود كه مورد بدگمانى باشد من باز خواهش كردم كه آن را به من باز دهد و نپذيرفت سپس بمصر رفت و مزرعه را گرفت و محمد بن اسماعيل ده روز پيش از او مرد و چنانچه گفته شده بود و سپس او مرد و در آن پارچه كفن كه به او داده بودند كفن شد\r\n33 - احمد بن ابراهيم گويد من خدمت حكيمه خواهر امام دهم رفتم و همان حديث احمد بن ابراهيم گذشته را عينا روايت كرد\r\n34 - محمد بن ابراهيم بن اسحق طالقانى ره گويد من خدمت شيخ ابو القاسم حسين بن روح قدس الله روحه بودم با جمعى كه على بن عيسى قصرى با آنها بود مردى به او رو كرد و گفت من ميخواهم از شما چيزى بپرسم فرمود بپرس هر چه خواهى آن مرد گفت به من بگو حسين بن على ( ع ) ولى خدا بود ؟\r\n","description":"","footnote":"","page_name":" 184 ","page_number":192},
  {"content":"\r\nگفت آرى گفت بگو بدانم قاتلش دشمن خدا بود ؟ گفت آرى آن مرد گفت رواست كه خداى عز و جل دشمن خود را بر دوست خود مسلط سازد ، ابو القاسم بن روح به او گفت آنچه من به تو ميگويم بفهم :\r\nبدان كه خداى عز و جل مردم را با مشاهده ديدار طرف خطاب نميسازد و روبرو به آنها سخن نميگويد ولى خداى جل جلاله رسولانى از جنس و صنف خودشان بر آنها مبعوث مىكند كه مانند آنها بشرند و اگر رسولانى غير از جنس بشر و به صورت ديگر بر آنها فرستد از او بگريزند و از او نپذيرند چون رسولان خدا نزد آنان آمدند و از جنس خود آنها بودند طعام ميخوردند و در بازارها ميگرديدند باز هم گفتند شما چون ما بشر هستيد و از شما نپذيريم تا معجزه اى بياوريد كه ما آن را نتوانيم آورد و بدانيم كه شما از ميان ما اختصاص برسالت خدا داريد بعملى كه ما بر آن توانائى نداريم و خدا براى آنها معجزاتى قرار داد كه بشر از آنها عاجز است يكى از آنها بعد از تبليغ دعوت طوفان آورد و همه كسانى كه طغيان و تمرد كرده بودند غرق كرد و يكى را در آتش انداختند و آتش بر او سرد و سلامت شد و يكى از ميان سنك خارا ماده شتر بيرون آورد و از پستانش شير روان كرد و براى يكى دريا شكافت و از سنك چشمه‌ها روان گرديد و عصاى خشك او اژدهائى شد كه سحر آنها را بلعيد و يكى از آنها كور و برص دار را بهبود كرد و باذن خدا مرده را زنده كرد و از آنچه ميخوردند و در خانه‌هاى خود ذخيره ميكردند به آنها خبر ميداد و براى يكى از آنها ماه شكافت و جاندارانى چون شتر و گرگ با او سخن گفتند چون اين كارها را كردند و خلق از آنها عاجز بودند و نتوانستند مانند آن را بياورند خداى عز و جل از لطفى\r\n","description":"","footnote":"","page_name":" 185 ","page_number":193},
  {"content":"\r\nكه ببندگانش دارد و حكمت خود مقدر كرد كه پيغمبران با اين قدرت و معجزات خود گاهى غالب باشند و گاهى مغلوب ، گاهى قاهر و گاهى مقهور و اگر خدا در همه حال آنها را غالب و قاهر مينمود و گرفتارى نداشتند و خوارى نمىديدند :\r\n1 - مردم در برابر خداى عز و جل آنها را مىپرستيدند 2 - فضيلت صبرشان بر بلا و محنت و امتحان شناخته نميشد ولى خداى عز و جل احوال آنها را در اين باره چون ديگران قرار داد تا در حال محنت و گرفتارى صبر كنند و در حال عافيت و غلبه بر دشمن شكر كنند و در هر حال متواضع باشند و گردن فرازى و تكبر نورزند و مردم بدانند كه آنها هم معبودى دارند كه او آفريننده و مدبر آنها است و او را بپرستند و از رسولان او فرمانبرند و حجت خدا در باره كسانى كه حسد آنها را فرا برد و ادعاى خدائى آنها كند يا از طرف ديگر عناد ورزد و مخالفت و عصيان كند و منكر دستوراتى شود كه انبياء و رسل آوردند تمام گردد تا هر كس هلاك شود از روى بينه باشد و هر كس زنده هدايت شود از روى بينه باشد محمد بن ابراهيم بن اسحق گويد فردا دوباره خدمت شيخ ابو القاسم رفتم و با خود ميگفتم آيا آنچه ديروز براى ما گفت از پيش خود گفت بدون پرسش به من رو كرد و گفت اى محمد بن ابراهيم اگر از آسمان پرتاب شوم و مرا پرنده بربايد و باد مرا در دره عميق افكند دوستتر دارم تا در دين خداى عز و جل براى خود از پيش خود چيزى بگويم بلكه اين گفتار من مأخوذ از اصل است و مسموع از امام است صلوات الله و سلامه عليه\r\n","description":"","footnote":"","page_name":" 186 ","page_number":194},
  {"content":"\r\n35 - محمد بن شاذان بن نعيم گويد نزد من پانصد درهم ( اين قسمت اول تكرار است و گذشت ) محمد بن شاذان گويد بعد از آن مالى فرستادم و شرح ندادم كه از كيست ، جواب رسيد اين قدر پول و اصل شد ، اين مقدارش از كيست و اين مبلغش از كيست گويد ابو العباس كوفى گفت مالى براى مردى برد كه برساند و ميخواست بر دليلى واقف شود جواب رسيد اگر رهبرى خواهى رهبرى شوى و اگر جويا باشى دريابى مولايت به تو گويد آنچه با خوددارى حمل كن آن مرد گويد از آنچه با من بود شش دينار نسنجيده بيرون كردم و باقى را تحويل دادم توقيع رسيد كه اى فلانى آن شش دينار نكشيده را كه برداشتى و زنش شش دينار و پنج دانك و يك حبه و نيم است آنها را برگردان و چنانچه بود كه او فرموده بود\r\n36 - خجندى گويد كه براى او از صاحب الزمان ( ع ) دستخطى رسيد بعد از آنكه بسيار گرديد و جستجو كرد و از وطنش مسافرت كرد تا بر او روشن شود كه چه بايدش كرد نسخه توقيع اينست « هر كس كاوش كند جويا شده هر كس جويا شود او را نشان داده ، هر كس او را نشان دهد در خونش همكارى كرده و مشرك شده گويد از جستجو دست كشيد و برگشت از ابو القاسم بن روح قدس الله روحه حكايت شده است در تفسير حديثى كه در باره ابى طالب رسيده كه به حساب جمل اسلام آورد و به دستش شصت و شش عدد شمرد كه معنايش إله احد\r\n","description":"","footnote":"","page_name":" 187 ","page_number":195},
  {"content":"\r\nجواد مىباشد\r\n37 - اسحق بن حامد كاتب گويد در قم مردى معتقد بامامت بزاز بود و شريكى داشت سنى مذهب يك جامه خوبى بدست آنها افتاد آن معتقد گفت اين براى مولايم خوبست و سنى گفت من مولايت را نميشناسم ولى هر چه خواهى با اين جامه بكن و چون آن جامه بدست امام رسيد آن را سرتاسر دو نصف كرد و نصفش را برداشت و نصفش را رد كرد و گفت ما حاجتى بمال سنى نداريم\r\n38 - توقيعى راجع بتسليت محمد بن عثمان عمرى در باره پدرش رسيد در يك فصلش نوشته بود * ( إِنَّا لِلَّه وَإِنَّا إِلَيْه راجِعُونَ ) * تسليم امر او باش و قضايش را بپسند پدرت با سعادت زندگى كرد و خوش نام مرد خدايش رحمت كند و او را بدوستان و مواليانش برساند و هميشه در كار خود كوشا بود و در آنچه وسيله تقرب به خدا بود سعى داشت خدا رويش را خرم كند و از لغزش بگذرد در فصل ديگر - خدا پاداش فراوانت دهد و سر سلامتى نيكوتر سوگوار شدى و ما هم سوگوار شديم جدائيش تو را بهراس انداخت و ما را هم بهراس افكند خدا او را در بازگشتش خرسند كند ، از كمال سعادت او است كه خداى عز و جلش فرزندى چون تو روزى كرده است كه پس از وى جانشينش باشد و در كار او قائم مقام او گردد و براى او طلب رحمت كند و من گويم حمد خدا را كه دلها بمنزلت تو خوش است و بدان چه خدا براى تو و در باره تو مقرر كرده خدايت يار باشد و توانائى بخشد و تاييد كند و توفيق دهد و براى تو دوست و نگهبان و رعايتكننده و كافى و معين باشد\r\n","description":"","footnote":"","page_name":" 188 ","page_number":196},
  {"content":"\r\nتوقيعى كه براى عمرى و پسرش از طرف صاحب الزمان رسيده\r\n39 - شيخ ابو جعفر گويد به خط سعد بن عبد الله ثبت بود « خدا شما هر دو را توفيق طاعت دهد و بر دين خود پايدار كند و بمرضات خود سعادتمند سازد بما رسيد آنچه شما ذكر كرده بوديد كه ميسمى بشما خبر داده است از مختار و مناظره او با كسانى كه بر خورد كند و احتجاج او براى اثبات اينكه بعد از امام يازدهم جانشينى جز جعفر بن على نيست و اينكه او را تصديق كرده است و همه آنچه را نوشتى در باره ياران خودتان مورد مطالعه قرار دادم و من به خدا پناه ميبرم از كورى بعد از بينائى و از گمراهى بعد از راه يا بى و از كارهاى هلاكتكننده و از فتنه‌هاى نابودكننده زيرا خداى عز و جل فرمايد الم آيا گمان برند مردم كه واگذار شوند بمحض اينكه گفتند ما ايمان آورديم و آنان آزمايش نشوند چگونه در فتنه افتند و در سرگردانى ترديد دچار آنان گردد و از چپ براست بروند و از ديانت بر كنار شوند آيا شك كردند يا با حق عناد ورزيدند ، يا آنچه در روايات درست و اخبار صحيحه آمده است ندانستند ، يا دانستند و با هم رقابت كردند ، ندانند كه زمين بىحجت نماند كه آن حجت يا آشكار است و يا نهان آيا نميدانند كه امامان آنها پس از پيغمبرشان پى در پى و منظم بودند و يكى پس از ديگرى آمد تا نوبت امامت بدستور خداى عز و جل به امام گذشته حسن بن على عليه السلام رسيد و بجاى پدران خود نشست و بدرستى رهبرى كرد و به راه راست ، نورى بود تابنده و ستاره اى بود فروزنده و ماهى بود آشكار سپس خداى عز و جل عترت خود را براى وى برگزيد و بروش پدرانش عليهما السلام در گذشت خذوا النعل بالنعل طبق و عهدى كه تعهد كرده بود و وصايتى كه در دست داشت بوصى خود سپرد كه خداى عز و جل او را پنهان كرد تا مدتى كه دارد و باقتضاى خواست نافذ و تقدير سابق جايش را نهان داشت\r\n","description":"","footnote":"","page_name":" 189 ","page_number":197},
  {"content":"\r\nو مقامش ميان ما است و فضيلتش براى ما است و اگر خداى عز و جل اجازه دهد در آنچه او را قدغن كرده است و زائل كند از او آنچه را حكم وى بدان جارى شده هر آينه حقرا آشكارا بدانها مينمود ببهترين وسيله و روشنترين دليل و هويداترين نشانه و هر آينه خويش را عيان ميكرد و حجت را اقامه مينمود ولى بر مقدرات خداى عز و جل چيره نتوان شد و اراده او را ردى نيست و نگارش او را عقب نتوان زد بايد پيروى هواى نفس را از سر بگذارند و بر اساسى كه داشتند و بر آن بودند بر سر پا بايستند و از آنچه بر آنها پوشيده شده است كاوش نكنند و پرده اى كه خداى عز و جل افكنده بالا نزنند ناپشيمان شوند و بايد بدانند كه حق با ماست و در ما است و ديگرى اين را نگويد جز آنكه دروغزن و بىبنياد باشد و هر كس اين دعوى را بنمايد گمراه و سرگردانست بايد از طرف ما به همين جمله اكتفا كنند و توضيح بيشترى نخواهند و به اشاره قناعت كنند و دنبال تصريح نگردند ان شاء الله\r\n40 - ابو على بن همام گويد شيخ عمرى قدس الله روحه اين دعا را براى من ديكته كرد و من نوشتم و به من دستور داد كه بدان دعا كنم و اين دعا در غيبت قائم عليه السلام است اصل دعا در متن كتاب مندرج است\r\n","description":"","footnote":"","page_name":" 190 ","page_number":198},
  {"content":"\r\n\r\n","description":"","footnote":"","page_name":" 191 ","page_number":199},
  {"content":"\r\n\r\n","description":"","footnote":"","page_name":" 192 ","page_number":200},
  {"content":"\r\n40 - ابو محمد حسن بن احمد مكتب گويد سالى كه شيخ على بن محمد سمرى وفات كرد من در بغداد بودم چند روز پيش از مرگش نزد او حاضر شدم ؛ دستخطى براى مردم بيرون آمد كه اين نسخه آنست :\r\n* ( بِسْمِ الله الرَّحْمنِ الرَّحِيمِ ) * اى على بن محمد سمرى خدا اجر برادرانت را در باره تو بزرك گرداند ، تو در فاصله شش روز ديگر خواهى مرد كارهاى خود را جمع آورى كن و باحدى وصيت مكن كه بجايت بنشيند بعد از مرگت بتحقيق غيبت كامل واقع شد و ظهورى نيست مگر پس از اجازه خداى عز و جل و و اين پس از مدت دراز و سختى و تيرگى دلها است و به زودى زمين پر از جور گردد كسانى نزد شيعيان من آيند كه كه مدعى مشاهده امام گردند هلا هر كه پيش از خروج سفيانى و صيحه آسمانى دعوى مشاهده كند دروغزن و افتراء گو است و لا حول و لا قوة الا با لله العلى العظيم ، گويد اين توقيع را رو نويس كرديم و از نزد او بيرون شديم و روز ششم نزد او برگشتيم و داشت جان ميداد به او گفتند وصى تو پس از تو كيست ؟ گفت براى خدا امريست كه او خود رساننده آنست و در گذشت رضى الله عنه و اين آخر سخنى بود كه از او شنيده شد رحمة حق و رضوانش بر او باد\r\n41 - محمد بن حسن صيرفى دورمى كه در بلخ مقيم بوده ميگويد من قصد حج كردم و پول طلا و و نقره اى همراه داشتم ، طلاها را شمش كردم و نقره‌ها را تخته و اين پول بايد بشيخ ابو القاسم حسين بن روح تحويل شود گويد چون بسرخس رسيدم چادر خود را در ريگزارى زدم و اين طلا و نقره‌ها را صرافى ميكردم و يك شمش طلا از دستم افتاد و در ميان ريگها فرو رفت و من نفهميدم چون بهمدان رسيدم بار ديگر شمشهاى طلا و تخته‌هاى نقره را بازرسى كردم براى آنكه در حفظ آنها كوشا بودم و ديدم\r\n","description":"","footnote":"","page_name":" 193 ","page_number":201},
  {"content":"\r\nيك شمش طلاى صد مثقالى يا گفت نود و سه مثقالى مفقود شده است و من از مال خود به وزن آن شمشى تهيه كردم و بجاى آن گذاشتم چون ببغداد رسيدم و شرفياب حضور شيخ ابو القاسم حسين بن روح قدس الله روحه گرديدم و آنچه شمش طلا و نقره با خود داشتم بوى تحويل دادم دست برد همان شمشى كه از مال خود تهيه كرده بودم بجاى آنكه گم شده بود برداشت و نزد من انداخت ؛ گفت اين شمش از ما نيست و شمش طلاى ما را در سرخس آنجا كه چادر زده بودى گم كردى برگرد و همان جا منزل كن و آن شمش را در زير ريگها جستجو كن و آن را پيدا ميكنى و بر ميگردى اينجا و مرا نخواهى ديد گويد بسرخس برگشتم و در همان جا منزل كردم و آن شمش را زير ريگها جستم و ريگ به آن چسبيده بود و آن را برداشتم و به شهر خود رفتم و در حج بعدى ببغداد آمدم شيخ ابو القاسم بن روح رضى الله عنه مرده بود و ابا الحسن على بن محمد سمرى را ديدار كردم و شمش را به او دادم\r\n42 - محمد بن على بن احمد برزخى گويد در سرمنراى مرد جوانى را در مسجد معروف به مسجد زبيده واقع در شارع السوق ديدار كردم گفت هاشمى است و از فرزندان موسى بن عيسى است از جعفر نام او را ذكر نكرده است ) من نماز ميخواندم و چون سلام دادم گفت تو قمى هستى يا رازى ؟ گفتم من\r\n","description":"","footnote":"","page_name":" 194 ","page_number":202},
  {"content":"\r\nقمى هستم در مسجد امير المؤمنين كه در كوفه است مجاور شده‌ام ، گفت خانه موسى بن عيسى را در كوفه ميشناسى ؟ گفتم آرى گفت من از اولاد اويم . گفت من پدرى داشتم كه چند برادر داشت و او خود برادر بزرگتر بود ثروتمند بود و برادر كوچك چيزى نداشت و به منزل برادر بزرك رفته بود و ششصد اشرفى از او دزديده بود برادر بزرك به من گفت برو خدمت حسن بن على بن محمد الرضا ( امام يازدهم ) و از او خواهش كن كه به زبان ملاطفت آن كوچك را وادارد شايد مال مرا برگرداند زيرا او گفتار شيرين و مؤثرى دارد ، گويد چون وقت شد من از مراجعه به امام يازدهم پشيمان شدم و گفتم ميروم نزد اشناس تركى ( داروغه شهر ) صاحب سلطان شكايت ميكنم ، چون به منزل اشناس رفتم ديدم تخته نردى جلو او است و بازى مىكند ، نشستم تا فارغ شود در اين ميان فرستاده حسن بن على دنبال من آمد و گفت اجابت كن من برخاستم با او رفتم و چون خدمت حسن بن على ( ع ) رسيدم فرمود تو را چه شد كه اول شب بما حاجتى داشتى و وقت سحر پشيمان شدى ، برگرد آن كيسه اى كه از مالت مفقود شده بود مسترد شد و از برادرت هم شكايت مكن با او نيكى كن و به او خرجى بده و اگر به او نميدهى او را نزد ما فرست تا به او عطا كنيم و چون بيرون آمد غلامش او را ديدار كرد و از پيدا شدن كيسه اشرفى به او خبر داد .\r\nابو جعفر برزخى گويد چون فردا شد آن هاشمى مرا به منزل خود برد و مهمان كرد و كنيزى را فرياد زد يا غزال يا گفت يا زلال كنيز پيرى آمد به او گفت براى مولاى خود حديث ميل و مولود را حكايت كن .\r\nگفت ما كودكى دردمند داشتيم خانمم به من گفت برو در خانه حسن بن على ( ع ) و بحكيمة بگو\r\n","description":"","footnote":"","page_name":" 195 ","page_number":203},
  {"content":"\r\nچيزى براى شفا بما عطا كنيد تا كودك ما شفا يابد و چون رفتم و پيغام خانم را رسانيدم حكيمه گفت آن ميلى كه ديشب با آن چشم نوزاد را سرمه كشيديم بياوريد و مقصودش پسر حسن بن على ( ع ) بود ، ميلى براى او آوردند و او هم به من داد و نزد خانم آوردم و نوزاد را با آن سرمه كشيدند و بهبودى يافت و آن ميل نزد ما بود و بدان استشفا ميكرديم و سپس آن را گم كرديم .\r\nابو جعفر برزخى گفت من ابو الحسن بن برهون رسى را در مسجد كوفه ديدم و حديث هاشمى را براى او باز گفتم او گفت اين حكايت را من از خود هاشمى عينا شنيده‌ام بدون كم و زياد .\r\n43 - حسين بن على بن محمد قمى معروف بابى على بغدادى گويد من در بخارى بودم و شخصى معروف بابن جاوشير ده شمش طلا به من داد و دستور داد كه آنها را در بغداد بشيخ ابو القاسم حسين بن روح قدس الله روحه تحويل بدهم من آنها را با خود آوردم و چون به آمويه رسيدم يكى از آن شمشها گم شد و من نفهميدم تا وارد بغداد شدم و شمشها را در آوردم كه تحويل بدهم ديدم يكى از آنها كم است ، يك شمش به وزن آن خريدم و جاى آن گذاشتم و به آن نه شمش افزودم و رفتم نزد شيخ ابو القاسم روحى قدس الله روحه و شمشها را پيش او گذاشتم به من گفت آن شمشى كه خودت خريدى بردار و با دست خود بدان اشاره كرد و گفت آن شمشى را كه گم كردى بما رسيد و آن اينست و آن شمش را بيرون آورد كه من در آمويه گم كرده بودم بدان نگاه كردم و آن را شناختم .\r\n","description":"","footnote":"","page_name":" 196 ","page_number":204},
  {"content":"\r\nحسين بن على بن معروف بابى على بغدادى گويد در همين سال من زنى را در بغداد ديدم او از من پرسيد وكيل مولاى ما عليه السلام كيست ؟ يكى از قميها به او خبر داد كه ابو القاسم بن روح است و نشانى او را به او داد آن زن نزد وى آمد و من در خدمت او بودم به او گفت ايشيخ همراه من چيست ؟\r\nفرمود هر چه با خوددارى در دجله انداز و نزد من بيا تا به تو بگويم ، گويد آن زن رفت و آنچه با خود داشت در دجله انداخت و برگشت خدمت شيخ ابو القاسم روحى ، ابو القاسم بخدمتكار خود گفت آن حقه را نزد من بياور و به آن زن گفت اين همان حقه ايست كه با تو بود و در دجله انداختى من به تو بگويم در آن چيست ؟ يا تو به من ميگوئى عرضكرد بلكه شما بفرمائيد فرمود صورت آنچه در اين حقه است .\r\n1 - يك جفت دستبند طلا .\r\n2 - يك حلقه بزرك كه گوهرى بر آن نصب است .\r\n3 - دو حلقه كوچك كه در آنها دو گوهر است .\r\n4 - دو انگشتر . يكى فيروزه و ديگرى عقيق .\r\nو مطلب همان بود كه شيخ گفته بود و چيزى از آن كم نگذارده بود سپس سر حقه را باز كرد و هر چه در آن بود بمعرض نمايش گذاشت و آن زن بدان نگريست و گفت اين خود همانست كه من آوردم و در دجله انداختم من و آن زن هر دو از دهشت و خرمى بيهوش شديم بواسطه مشاهده اين دلالت صادقه و درست .\r\nسپس بعد از آنكه حسين اين حديث را براى من نقل كرد به من گفت روز قيامت نزد خداى عز و جل گواهى مىدهم كه امر همانست كه گفتم نه در آن افزودم و نه كم كردم و به دوازده امام قسم خورد كه راست گفته و كم و زياد نكرده\r\n","description":"","footnote":"","page_name":" 197 ","page_number":205},
  {"content":"\r\n45 - ابو المحسن محمد بن احمد داودى از پدرش روايت كرده كه گفت من نزد ابى القاسم حسين بن روح قدس الله روحه بودم مردى از او پرسيد گفتار عباس براى پيغمبر ( ص ) كه عمويت ابو طالب به حساب جمل اظهار ايمان كرد و بدست خود شصت و سه عدد شمرد چه معنى دارد ؟ گفت مقصودش از اين الله احد جواد بوده است .\r\nتفسيرش اينست كه :\r\nالف - 1 لام - 40 هاء - 5 الف - 1 ح - 8 د - 4 ج - 3 و - 6 الف - 1 د - 4 جمع كل - 63\r\n46 - محمد بن جعفر اسدى ( رضي الله عنه ) گويد در جواب سؤالات من بوسيله شيخ ابى جعفر محمد بن عثمان قدس الله روحه از طرف صاحب الزمان عليه السلام اين جوابها رسيد :\r\n1 - اما آنچه پرسيدى از نماز خواندن وقت آفتاب زدن و آفتاب غروب اگر آنچه گويند كه\r\n","description":"","footnote":"","page_name":" 198 ","page_number":206},
  {"content":"\r\nآفتاب ميان دو شاخ شيطان طلوع و غروب دارد راست باشد . هيچ كردارى چون نماز بهتر بينى شيطان را به خاك نميمالد نمازگزار و بينى شيطان را به خاك بمال .\r\n2 - اما راجع به آنچه وقف ناحيه ما شده است و براى ما قرار داده‌اند و سپس صاحبش بدان نيازمند شده است هر آنچه تحويل داده نشده باشد صاحبش اختيار دارد و آنچه تسليم شده است ديگر صاحبش اختيارى ندارد نيازمند او باشد يا نيازمند او نباشد بدان حاجت داشته باشد يا از آن مستغنى باشد .\r\n3 - اما راجع به كسى كه اموال ما را كه در تصرف دارد حلال ميشمارد و چون مال خود در آن تصرف مىكند بدون اجازه ما هر كس چنين كند او ملعونست و ما در روز قيامت خصم او هستيم ، پيغمبر ( ص ) فرمود كسى كه آنچه از خاندان من محترم است حلال شمارد ملعونست به زبان من و زبان هر پيغمبر مستجاب الدعوه هر كس بما ستم كند در زمره ستمكاران ما خواهد بود و لعنت خدا بر او است براى گفته خداى تعالى ( در سوره هود آيه 18 ) هلا لعنت خدا بر ستمكاران .\r\n4 - اما راجع بامر نوزادى كه بعد از ختنه دوباره پوست غلفه او برويد آيا بار ديگر ختنه گردد پس بدرستى كه واجب است غلفه او بريده شود زيرا زمين بخداى عز و جل ناله مىكند از شاش نبريده تا چهل بامداد .\r\n5 - آنچه راجع بامر نمازگزار رو به روى آتش و صورت و چراغ جلو روى او باشد آيا جائز است نماز او بدرستى كه مردم از پيش در اين باره اختلاف دارند و براى كسى كه زاده بت پرستان و آتش پرستان نباشد رواست نماز بخواند و جلو رويش آتش يا صورت يا چراغ باشد ولى براى اولاد بت پرستان و آتش پرستان جائز نيست .\r\n6 - آنچه راجع بامر مزارعى پرسيدى كه از آن ناحيه ما است كه آيا جائز است آنها را عمران\r\n","description":"","footnote":"","page_name":" 199 ","page_number":207},
  {"content":"\r\nكرد و خراج آنها را داد و هر چه بيش باشد از در آمدش بناحيه فرستاد براى دريافت ثواب و تقرب بما بدان كه تصرف در مال احدى بدون اذن او جائز نيست و چگونه در مال ما جائز باشد هر كس بىاجازه ما اين كار را بكند آنچه بر او حرامست از ما بر خود حلال شمرده و هر كس چيزى از حق ما را بخورد همانا در شكمش آتش خورده است و بدوزخ افكنده و سوخته شود .\r\n7 - آنچه در باره مردى پرسش كردى كه مزرعه اى وقف ناحيه مىكند و آن را بسرپرست و متولى تسليم مينمايد تا آن را نگهدارى و معمور نمايد و از در آمدش خراج و هزينه آن را بپردازد و آنچه بماند بناحيه ما برساند ، اين كار براى كسى كه صاحب مزرعه او را متولى نموده جائز است و براى ديگرى جائز نيست .\r\n8 - و اما آنچه پرسيدى راجع بميوه اموال ما كه ما ره بدان عبور مىكند و از آن برميدارد مىخورد آيا براى او جائز است ؟ بدان كه جائز است آنچه بخورد و حرامست آنچه با خود ببرد .\r\n47 - ابو بصير گويد به امام پنجم عرضكردم آسانتر چيزى كه بنده بدان بدوزخ ميرود چيست ؟\r\nفرمود كسى كه از مال يتيم يكدرهم بخورد يتيم ما هستيم .\r\nمصنف اين كتاب گويد معنى يتيم در اينجا بىقرين است و پيغمبر را هم به همين معنى يتيم ميگفتند و همچنين هر امامى بعد از او يتيم است و آيه 10 سوره نساء در باره خوردن اموال يتيمان بظلم و ستم در باره آنان نازل شده است و بعدا در باره سائر ايتام هم مجرى گرديده است .\r\nگويند در يتيم و در را يتيم توصيف كنند براى خاطر آنكه بىقرين و نظير است .\r\n","description":"","footnote":"","page_name":" 200 ","page_number":208},
  {"content":"\r\n48 - ابو على بن ابى الحسين اسدى از پدرش روايت كرده است كه گفت دستخطى از طرف شيخ ابو جعفر بن عثمان عمرى بدون سابقه و درخواست و تقديم سؤال به من رسيد به اين مضمون * ( بِسْمِ الله الرَّحْمنِ الرَّحِيمِ ) * لعنت خدا و فرشتگان و همه مردم بر كسى كه از مال ما يكدرهم بر خود حلال شمارد ابو الحسن اسدى گويد من از اين نامه چنين استفاده كردم كه مقصود كسى است كه از مال ناحيه درهمى را بر خود حلال داند نه كسى كه آن را حلال نداند ولى از آن بخورد و با خود گفتم اين لعنت براى همه اشخاصى است كه هر گونه حرامى را حلال شمارند و بر خلاف حكم خدا نظر دهند و در اين باره چه فضيلتى براى حجت عليه السلام بر ديگرانست گويد به حق آنكه محمد را براى مردم پيغمبر مژده بخشى فرستاده است بار ديگر در آن توقيع نظر كردم ديدم بدان مضمونى كه در دلم افتاده بود درآمده است .\r\n* ( بِسْمِ الله الرَّحْمنِ الرَّحِيمِ ) * لعنت خدا و فرشتگان و همه مردم بر كسى كه يك درم از مال ما بحرامى بخورد ابو جعفر محمد بن محمد خزاعى گفته است ابو على اسدى و محمد بن يعقوب اين توقيع را در آوردند و ما در آن نگاه كرديم و آن را خوانديم .\r\n49 - محمد بن عيسى بن عبيد الله يقطينى گويد به امام على بن محمد بن على عليه السلام نوشتم قربانت مردى براى شما چيزى از مال خودش را قرار داد كرده است و سپس بدان نيازمند شده است آيا آن را براى خود بردارد يا براى شما بفرستد ؟ فرمود اختيار با اوست تا زمانى كه آن را از دست\r\n","description":"","footnote":"","page_name":" 201 ","page_number":209},
  {"content":"\r\nخود بيرون نكرده است و اگر بدست ما هم رسيده باشد ما نظر داريم كه اگر بدان محتاج شود با او همراهى كنيم بدان مال .\r\n\r\nباب پنجاه و يكم - آنچه در درازى عمر رسيده است\r\n1 - امام صادق فرمود نوح ( ع ) دو هزار و پانصد سال زندگانى كرد بدين شرح 1 - پيش از بعثت 850 سال 2 - پس از بعثت ميان قوم خود 950 سال 3 - پس از نزول از كشتى كه آب طوفان فرو كشيد و شهرسازى كرد و اولاد خود را در شهر هاجا داد 700 سال سپس ملك الموت آمد و او در آفتاب بود و عرضكرد السلام عليك جواب سلامش را داد و به او گفت اى ملك الموت براى چه آمدى ؟\r\nآمدم جانت را بستانم .\r\nبه من مهلت ميدهى از ميان آفتاب زير سايه بروم ؟\r\nآرى اين اندازه مهلت دارى ، نوح نقل مكان كرد و سپس گفت اى ملك الموت بدرستى كه آنچه از عمر من در دنيا گذشته است مثل همين يك لحظه است كه از آفتاب بسايه آمدم اكنون بدستورى كه دارى عمل كن و جان او را گرفت .\r\n2 - امام صادق فرمود عمرهاى قوم نوح سيصد سال بود .\r\n","description":"","footnote":"","page_name":" 202 ","page_number":210},
  {"content":"\r\n3 - رسول خدا فرمود :\r\n1 - آدم ابو البشر نهصد و سى سال زندگانى كرد 2 - نوح عليه السلام دو هزار و چهار صد و پنجاه سال 3 - اسماعيل بن ابراهيم يك صد و بيست سال 4 - اسحق بن ابراهيم يك صد و هشتاد سال 5 - يعقوب بن اسحق يك صد و چهل سال 6 - يوسف بن يعقوب يك صد و بيست سال 7 - موسى ( ع ) يك صد و سى و شش سال 8 - هرون يك صد و سى و سه سال 9 - داود ( ع ) صد سال كه چهل سال آن سلطنت كرد 10 - سليمان بن داود هفتصد و دوازده سال\r\n4 - محمد بن صالح بزاز گويد از حسن بن على بن محمد عسكرى عليه السلام شنيدم ميفرمود براستى قائم بعد از من همان پسر من است و او است كه طول عمر و غيبت او بروش پيغمبرانست تا آنكه براى طول مدت دلها سخت ميگردد و در عقيده بامامت او ثابت نماند مگر كسى كه خداى عز و جل ايمان را در دلش نقش كرده و او را با روح از طرف خود تاييد كرده\r\n","description":"","footnote":"","page_name":" 203 ","page_number":211},
  {"content":"\r\n5 - سعيد بن جبير گويد از امام زين العابدين شنيدم مىفرمود در امام قائم ( ع ) روشى است از نوح كه آن طول عمر است\r\n6 - امام صادق در حديث داستان داود فرمود داود بيرون شد و زبور را ميخواند و شيوه اين بود كه هر گاه زبور ميخواند هيچ كوه و سنك و پرنده نمىماند مگر آنكه او را جواب ميگفت رسيد بيك كوهى و در آن كوه پيغمبر عابدى بود كه او را حزقيل ميگفتند و چون بانك كوه و آواز درندگان و پرندگان را شنيد دانست كه او داود است داود بحزقيل گفت به من اجازه ميدهى تا نزد تو برايم ؟ گفت نه داود گريست خدا به او وحى كرد اى حزقيل داود را سرزنش مكن و از من عافيت بخواه ، گويد حزقيل داود را گرفت و او را بالا برد ، داود گفت اى حزقيل هيچ قصد گناه كردى ؟ گفت نه گفت از اين همه عبادت كه ميكنى هيچ گرفتار خود پسندى شدى ؟ گفت نه ، گفت هيچ دل به دنيا دادى و از شهوات و لذات آن دوست داشتى ؟ گفت آرى بسا شده است كه اين موضوع بدلم راه يافته ، گفت چون چنين خاطرى براى تو بيايد چه ميكنى ؟ گفت در اين دره برو و عبرت گير از آنچه در آنست گويد داود وارد آن دره شد ، ديد تختى از آهن نهاده است و استخوان سرى بر آنست و استخوانهاى پوسيده ديگر و لوحى\r\n","description":"","footnote":"","page_name":" 204 ","page_number":212},
  {"content":"\r\nاز آهن نزد آنست كه نوشته اى دارد داود آن را چنين خواند : من اروى بن سلم هستم هزار سال سلطنت كردم . هزار شهر ساختم . هزار دوشيزه را عروس كردم آخر كارم اينست كه خاك بستر من است ، سنك پشتى و بالين منست و كرمها و مارها همسايگان من هرگز به دنيا فريب مخور\r\n\r\nباب پنجاه و دوم - حديث دجال\r\n1 - نزال بن سبره گويد امير المؤمنين على بن ابى طالب ( ع ) براى ما خطبه خواند ، حمد خداى عز و جل كرد و بر او ثنا فرستاد و بر پيغمبر و آل صلوات فرستاد و سه بار فرمود اى مردم از من بپرسيد پيش از آنكه مرا از دست بدهيد ، صعصعة بن صوحان برخاست و عرضكرد اى امير المؤمنين دجال كى خروج كند ؟ فرمود بنشين خدا سخنت را شنيد و قصدت را دانست و سؤال شده از سئوالكننده به اين موضوع داناتر نيست ولى براى آن نشانه‌ها و آمادگىها است كه دنبال يك ديگر ميايند چون دو تاى كفش اگر خواهى به تو خبر دهم ؟\r\nعرضكرد آرى يا امير المؤمنين - آن حضرت فرمود نشانه اش اينها است .\r\n1 - نماز را بميرانند 2 - امانت را خيانت كنند 3 - دروغ را حلال شمارند 4 - ربا بخورند و رشوه بگيرند 5 - ساختمانها را محكم و نيكو بسازند و دين را به دنيا بفروشند 6 - سفيهان را به كار گمارند با زنان مشورت كنند ، قطع رحم كنند ؛ پيرو هوس گردند ، خون ريزى را آسان دانند\r\n","description":"","footnote":"","page_name":" 205 ","page_number":213},
  {"content":"\r\n7 - حلم ناتوانى باشد ، ستم افتخار باشد 8 - فرماندهان زناكار باشند ، وزيران ستمكار ، كدخدايان خيانت كار ، قرآنخوانان فاسق 9 - گواهى دروغ پديد شود و زناكارى آشكارا باشد و گفتار تهمت و خلاف معمول گردد 10 - قرآنها را زيور بندى كنند و مسجدها را نقاشى كنند و مناره‌ها را بلند سازند 11 - اشرار را احترام كنند و در صفوف مزاحمت نمايند و دلها باهم مخالف باشند و عهد را بشكنند و موعود نزديك گردد 12 - زنها با شوهران خود در بازرگانى شركت كنند براى حرص دنيا 13 - آواز بيدينها برترى يابد و از آنها گوش كنند 14 - سرپرست هر قومى رذلتر آنها باشد و از هرزه‌ها براى كناره گيرى از شرشان پرهيز كنند 15 - دروغگو را تصديق كنند و خائن را امين شمارند 16 - كنيزان خواننده تهيه كنند و نگهدارند و ساز و آواز فراهم سازند .\r\n17 - آخر كسان امت اول آنها را لعن كنند 18 - زنها سوار بر زين شوند و زنان شبيه مردان گردند و مردان شبيه زنان 19 - گواه نطلبيده گواهى دهد و گواه ديگرى بدون اطلاع براى طرفدارى گواهى دهد 20 - براى دنيا فقه آموزند و كار دنيا را بر آخرت مقدم دارند و پوست ميشها را بر دل گرگها بپوشند 21 - دلهايشان گندتر از مردار باشد و تلختر از صبر ، در اين وقت زود زود و شتاب و شتاب در آن روز بهترين جاى بيت المقدس باشد و زمانى بر مردم آيد كه هر كدام آرزو دارند كه ساكن آن باشند اصبغ بن بناته برخاست و عرضكرد يا امير المؤمنين دجال كيست ؟\r\n","description":"","footnote":"","page_name":" 206 ","page_number":214},
  {"content":"\r\nدجال صائد بن صائد است بدبخت كسى است كه او را تصديق كند و خوشبخت آنست كه او را تكذيب كند از شهرى برآيد كه آن را اصفهان نامند از دهى كه آن را يهوديه گويند ، چشم راستش ممسوح است و چشم ديگرش در پيشانى است و مانند ستاره صبح ميدرخشد ، در آن قطعه خونى است گويا ممزوج با خونست ، ميان دو چشمش نوشته است اين كافر است هر خواننده و بيسواد آن را ميخواند در درياها فرود مىشود و آفتاب با او ميگردد و جلوش كوهى از دود است و عقبش كوه سپيديست كه مردم تصور كنند نانست در زمان قحطى سختى خروج كند بر خر سپيدى سوار است ، هر گام خرش يك ميل است و زمين آبگاه بآبگاه زير پايش نورديده شود و بر آبى نگذرد جز آنكه فرو رود تا روز قيامت بآوازى كه همه جن و انس از مشرق تا مغرب بشنوند فرياد كند :\r\nاى دوستان من نزد من آئيد منم آنكه آفريدم و درست كردم و تقدير كردم و رهبرى نمودم ، منم پروردگار والاى شما دشمن خدا دروغ ميگويد او يك چشم است غذا مىخورد و در بازارها راه ميرود براستى پروردگار شما نه يك چشم است نه راه ميرود و نه زوال دارد و برتر است خدا از اين اوصاف برترى بزرگى هلا بيشتر پيروانش در آن روز زنازادگانند و صاحبان پوستينهاى سبز ، خدا او را در شام بكشد بر سر گردنه اى كه آن را افيق نامند و سه ساعت از روز جمعه گذشته باشد بدست كسى كه مسيح عيسى بن مريم پشت سرش نماز بخواند هلا بعد از آن طامه كبرى باشد عرضكرديم آن ديگر چيست يا امير المؤمنين ؟\r\nفرمود دابة الارض است كه از كوه صفا برآيد و انگشتر سليمان و عصاى موسى با او باشد آن انگشتر را به روى هر مؤمنى گذارد نقش گيرد اين مؤمن است حقا و به روى هر كافرى گزارد نقش\r\n","description":"","footnote":"","page_name":" 207 ","page_number":215},
  {"content":"\r\nگيرد اين كافر است حقا تا به جائى كه مؤمن فرياد كشد واى بر تو اى كافر و كافر فرياد زند خوشا بر تو اى مؤمن من دوست داشتم چون تو باشم و بفوز بزرك برسم ، سپس دابه سر بلند كند و باذن خدا همه مردم از مشرق تا مغرب او را ببينند و اين پس از آنست كه آفتاب از مغرب خود برآيد در اين وقت تو به برداشته شود ، نه توبه پذيرفته است و نه عمل سود دهد و سود ندهد كسى را ايمانش در صورتى كه پيش از آن ايمان نداشته و با ايمان كسب خيرى نكرده ، سپس فرمود ديگر از من نپرسيد كه بعد از آن چه خواهد بود زيرا دوستم پيغمبر ( ص ) از من تعهد گرفته آن را جز بخاندانم نگويم نزال بن سبره گويد بصعصعة بن صوحان گفتم اى صعصعه مقصود امير المؤمنين از اين جمله چه بود ؟\r\nصعصعه گفت يا بن سبره آنكه عيسى بن مريم پشت سرش نماز ميخواند دوازدهمين از عترت و و نهمين فرزند حسين ( ع ) و او است آفتابى كه از مغرب خود برميآيد و نزد ركن و مقام ظاهر مىشود و زمين را پاك مىكند و ترازوى عدل مينهد و ديگر كسى به كسى ستم نميكند امير المؤمنين بما خبر داد كه دوستش رسول خدا ( ص ) به او سفارش كرده كه از حوادث بعد از او به كسى جز عترتش خبر ندهد\r\n2 - اين حديث را ابو بكر محمد بن عمرو بن عثمان بن فضل عقيلى فقيه بسند خود عينا نقل كرده است از قول ابن عمر\r\n","description":"","footnote":"","page_name":" 208 ","page_number":216},
  {"content":"\r\n3 - ابن عمر گويد يك روز رسول خدا ( ص ) نماز بامداد را با اصحابش خواند و با اصحابش برخاست و آمد در مدينه بدر خانه اى رسيد در را زد و زنى بيرون آمد و عرضكرد يا ابو القاسم چه ميخواهى ؟\r\nفرمود اى مادر عبد الله براى من از عبد الله اجازه بگير ، عرضكرد يا ابو القاسم با عبد الله چه كار دارى ؟\r\nبه خدا او عقل خود را از دست داده و در جامه خود ميشاشد و از من كار زشتى را ميخواهد ، فرمود براى من از او اجازه بگير ، عرضكرد بر عهده خودت ؟ فرمود آرى ، عرضكرد وارد شو حضرت وارد شد و او در قطيفه اى بود و همهمه اى داشت مادرش گفت خاموش باش و مؤدب بنشين اين محمد است كه بديدار تو آمده است ، خاموش شد و نشست و سپس رو به پيغمبر كرد و گفت چه بود براى اين مادرم كه خدايش لعنت كند اگر مرا ميگذاشت ميگفتم كه اين همان پيغمبر آخر الزمان است يا نه ؟\r\nپيغمبر به او گفت :\r\nچه مىبينى ؟\r\nمن حقى مىبينم و باطلى و تختى مىبينم بر روى آب بگو اشهد ان لا إله الا الله و گواهى بده كه من رسول خدايم بلكه من تو بگو اشهد ان لا إله الا الله بگو كه من رسول خدايم خدا تو را سزاوارتر به رسالت از من ندانسته است .\r\n","description":"","footnote":"","page_name":" 209 ","page_number":217},
  {"content":"\r\nچون روز دوم شد با اصحاب خود نماز صبح را خواند و برخاست و با او برخاستند و آمدند و همان در را زد و مادرش گفت بفرمائيد و پيغمبر وارد شد و او در سر نخل خرمائى خوانندگى ميكرد ، مادرش گفت خاموش باش و فرود آى محمد نزد تو آمده است خاموش شد و به پيغمبر عرضكرد چه براى اوست خدايش بكشد اگر اين مادر ميگذاشت ميگفتم آيا او است آن پيغمبر يا نه ؟\r\nروز سوم باز پيغمبر نماز صبح را خواند و برخاست و برخاستند و به همان جا آمدند و ديدند او در ميان گوسفندانى است و آنها را ميراند ، مادرش گفت خاموش باش و بنشين اين محمد است كه آمده است خاموش شد و نشست .\r\nدر آن روز آياتى از سوره دخان نازل شده بود كه پيغمبر در نماز صبح براى آنان خوانده بود سپس به او گفت آيا گواهى ميدهى كه خداوند معبود بر حقى جز خدا نيست و گواهى ميدهى كه من رسول خدايم ؟\r\nگفت بلكه گواهم كه معبود بر حقى جز خدا نيست و گواهم كه من خود رسول خدايم خدا تو را بدان سزاوارتر از من قرار نداده است .\r\nپيغمبر فرمود من چيزى براى تو پنهان كرده‌ام آن چيست ؟\r\nگفت الدخ الدخ پيغمبر به او گفت گم شو تو از مدت خود فراتر نروى و بآرزوى خود نرسى و بجز بدان چه برايت مقدر شده دست نيابى .\r\nسپس رو باصحاب خود كرد و فرمود اى مردم خدا هيچ پيغمبرى نفرستاده است جز آنكه قوم خود را از دجال ترسانيده و حذر داده است و خداى عز و جل او را تا امروز بشما تاخير انداخته و اگر كار او بر شما اشتباه شود بدانيد كه پروردگار شما يك چشم نيست براستى او سوار بر خرى خروج كند كه پهناى ميان دو گوشش ميلى باشد ، خروج كند و با او بهشت باشد و دوزخ و كوهى از نان و نهرى از آب بيشتر پيروانش يهود باشند و زنان و اعراب ، بر همه آفاق زمين در آيد جز مكه و دو كوهش و مدينه و دو تپه اش .\r\nمصنف اين كتاب گويد اهل عناد و انكار به مثل اين خبر تصديق ميكنند و آن را در باره دجال و غيبت او و بقاى او در مدتى طولانى و خروج او در آخر الزمان روايت مينمايند و تصديق بامر قائم ( ع )\r\n","description":"","footnote":"","page_name":" 210 ","page_number":218},
  {"content":"\r\nندارند كه مدتى طولانى غائب گردد و سپس ظهور كند و زمين را پر از عدل و داد كند چنانچه پر از جور و ستم شده است با اينكه پيغمبر و امامان بعد از او بوجود او تصريح كرده‌اند و نام و غيبت و نسب او را بيان كرده‌اند و خبر از طولانى بودن دوران غيبت او داده‌اند و مقصود آنها اطفاء نور خدا و ابطال امر ولى خدا است و خدا ابا دارد جز آنكه نور خود را كامل كند و اگر چه مشركان را بد آيد و بيشتر دليلشان همين است كه ميگويند ما اين اخبار را در باره او روايت نكرديم و آنها را نشناسيم و كسى كه نبوت پيغمبر ما را منكر است از ملحدان و برهمنان و يهود و نصارى و گبران هم همين را ميگويند و اعتراض آنها اينست كه آنچه شما مسلمانان در باره معجزات پيغمبر خود روايت ميكنيد نزد ما صحيح نيست و دلائل شما را قبول نداريم و نميدانيم و بطلان امر نبوت او را از اين راه ميدانند و اگر دليل منكران امر غيبت بر ما لازم الاتباع باشد دليل منكران نبوت هم بر آنها لازم الاتباع است چون كه عدد آنها از ايشان برتر است و ميگويند بعقل ما نميگنجد كه كسى در اين زمان بيش از عمر معمولى زنده بماند .\r\nدر جواب آنها گوئيم شما تجويز ميكنيد كه دجال بيش از حد معمول زنده بماند و غائب باشد و شيطان نيز هزارها سال زنده و غائب باشد و براى حضرت قائم آن را تجويز نميكنيد با همه آن رواياتى كه در باره غيبت و طول عمر او رسيده است و دلالت بر ظهور او دارد با آنكه اخبارى در اين كتاب از پيغمبر نقل كرديم كه آنچه در امتهاى گذشته بوده است طبق النعل بالنعل در اين امت\r\n","description":"","footnote":"","page_name":" 211 ","page_number":219},
  {"content":"\r\nهم خواهد بود و در ميان پيغمبران گذشته و حجتهاى خداى عز و جل معمرينى بوده‌اند و حضرت نوح دو هزار و پانصد سال عمر كرده است و قرآن ميگويد نهصد و پنجاه سال در ميان قوم خود بوده است و روايتى كه با سند در اين كتاب ذكر كرديم ميگويد در قائم روشى است از حضرت نوح ( ع ) كه آن طول عمر است و چگونه امر او انكار شود و آنچه مانند آنست از امور ديگر انكار نشود كه همه بر خلاف معمول و ظاهر عقول است بلكه اعتراف بدان لازم باشد چون كه از پيغمبر ( ص ) نقل شده است و همچنان اعتراف به حضرت قائم از طريق نقل اخبار لازمست .\r\nدر كدام عقل روا باشد كه اصحاب كهف در ميان غار خود سيصد و نه سال بمانند آيا جز قرآن بر آن دلالت دارد پس چرا در امر قائم از راه نقل اعتراف نشود چگونه باخبارىكه از وهب بن منبه و كعب الاحبار راجع بمحالاتى كه نتوان نسبت به پيغمبر ( ص ) داد تصديق ميكنند و به آنچه از پيغمبر و ائمه راجع بامر قائم و غيبت و ظهور او روايت شده تصديق ندارند با آنكه تصريح دارد ظهور او بعد از شك اكثر مردم و برگشت آنها از قول بامامت او است چنانچه اخبار صحيحه در باره آن رسيده است آيا اين جز مكابره و روگردانى از حق علتى دارد ؟ و چرا نميگويند چون در اهل زمان كسى كه عمر طولانى كند وجود ندارد لازم است كه عمر دراز در جنس مشهور بشر باشد براى تصديق گفتار صاحب شريعت و جنسى معروفتر از حضرت قائم نباشد زيرا او در شرق و غرب عالم در زبان دوست و دشمن خود معروفيت دارد و اگر غيبت امام دوازدهم دروغ باشد با اين همه روايات صحيح قطعى كه از پيغمبر رسيده است و خبر بوقوع آن داده است نبوت او باطل باشد زيرا او اخبار از وقوع غيبت كرده است و دروغ در آمده است و اگر در يك موضوع دروغ او محقق باشد پيغمبر نباشد و چگونه\r\n","description":"","footnote":"","page_name":" 212 ","page_number":220},
  {"content":"\r\nميتوان او را در باره اخبار ديگر چون خبر دادن از اينكه عمار را گروه شورشيان اسلام ميكشند و اينكه ريش امير المؤمنين از خون سرش خضاب شود و اينكه حسن بن على مقتول باسم است و در اينكه حسين بن على مقتول با سيف است و او را نبايد راجع بامر قائم و وقوع غيبت راستگو دانست با اينكه شخص او را بنام و نسب معين كرده است بلكه پيغمبر ( ص ) در همه گفتارش راستگو است و در همه اصولش درست است و ايمان هيچ بنده درست نباشد تا در دل خود ترديدى و حرجى نسبت به آنچه پيغمبر قضاوت كند راه ندهد و در همه امور بدرستى تسليم او باشد و شك و ترديد نداشته باشد اسلام اينست اسلام قبول و انقياد است ، هر كس جز اسلام دينى بجويد از او پذيرفته نيست و در آخرت از زيانكارانست .\r\nو از اعجب عجائب كه مخالفين ما روايت كرده‌اند عيسى بن مريم به زمين كربلا عبور كرد ، ديد جمعى آهو در آنجا جمع شدند بسوى آنها رفت و آن آهوها ميگريستند او هم با حواريون خود نشست و گريست و گريستند و آنها نميدانستند كه چرا عيسى آنجا نشست و چرا گريست عرضكردند يا روح الله و كلمته چه باعث گريه شما است ؟ فرمود :\r\nميدانيد اينجا چه سرزمينى است ؟\r\nنه نميدانيم فرمود اينجا زمينى است كه سبط رسول احمد و جگر گوشه حره طاهره بتول همانند مادرم كشته مىشود و در تربتى خوشبوتر از مشك به خاك سپرده مىشود زيرا آن تربت سبط شهيد است و تربت\r\n","description":"","footnote":"","page_name":" 213 ","page_number":221},
  {"content":"\r\nپيغمبران همچنين است ، اين آهوان با من سخن كنند و گويند ما از شوق تربت سبط مبارك و شهيد در اين زمين ميچريم و بعقيده خود اينجا از هر درنده و صيادى در امن هستند سپس پشك يكى از آن آهوها را برداشت و بوئيد و فرمود بار خدايا آن را هميشه باقى دار تا پدرش آن را ببويد و براى او تسليت و دل آرامى باشد و آن پشك تا روزگار امير المؤمنين بجا ماند و آن را بوئيد و گريست و چون بكربلا عبور كرد داستان آن را نقل كرد ، باور كنند كه پشك آن آهوان بيش از پانصد سال ميماند و گذشت زمان و باد و باران و گذشت ايام و ليالى و تابش آفتاب آن را تغيير نميدهد و باور ندارند كه قائم آل محمد ( ع ) ميماند تا با شمشير ظهور كند و دشمنان خدا را عز و جل نابود سازد و دين خدا را آشكار كند با همه اخبارى كه از پيغمبر و ائمه ( ع ) در نص بر او بنام و نسب و غيبت طولانى وارد شده است و در اينكه روش گذشتگان از نظر طول عمر در او جارى شده است ، اين جز عناد و انكار حق چيز ديگرى هست ؟\r\nنعوذ با لله من الخذلان . سياق اين خبر در لفظ و مفهوم\r\n4 - ابن عباس گويد من در خروج امير المؤمنين بصفين با او بودم ، چون به نينوى در كنار شط فرات نزول كرد بآواز بلند فرمود اى پسر عباس اينجا را ميشناسى ؟ عرضكردم نه يا امير المؤمنين ، فرمود اگر مثل من آن را ميشناختى بىگريه از آن نميگذشتى ؟ چون من گريه ميكردى و حضرت گريست تا ريش مباركش تر شد و اشك بر گونه هايش روان شد و ما هم با او گريستيم و ميفرمود آه آه مرا با آل ابى سفيان چكار است ؟ و مرا با آل حرب و حزب شيطان و اولياء كفر چكار است ، اى ابو عبد الله\r\n","description":"","footnote":"","page_name":" 214 ","page_number":222},
  {"content":"\r\nصبر كن پدرت آنچه را تو ميبينى ديده است سپس آبى خواست و وضوء ساخت و هر چه خواست نماز خواند و همان سخن سابق را پس از نماز تكرار كرد و اندكى خوابيد و بيدار شد و فرمود اى پسر عباس عرضكرد من اينجا هستم فرمود برايت باز نگويم كه الساعه چه در خواب ديدم ، عرضكرد چشمانت بخواب رفت و خواب خوشى ديدى يا امير المؤمنين ، فرمود در خواب ديدم كه مردان سفيد روئى با بيرقهاى سفيد از آسمان فرود آمدند و شمشيرانى بكمر دارند كه سپيد است و ميدرخشد و در اطراف ابن زمين خطى كشيدند ، سپس ديدم اين نخلهاى خرما برگهاى خود را به يكديگر زدند و پريشان گرديدند و خون تازه از آنها فرو ميچكد و ديدم فرزندم و جگر گوشه‌ام حسين در ميان اين خونها غرق است و استغاثه مىكند و كسى بفرياد او نميرسد و اين مردان سپيد رو كه از آسمان فرود شدند او را ندا كنند و گويند صبر كنيد اى آل رسول كه شما بر دست اشرار مردم كشته ميشويد اى ابا عبد الله اين بهشت است كه كه به تو مشتاق است ، سپس مرا سر سلامتى دادند و ميگفتند اى ابو الحسن مژده بادت كه خدا روز قيامت كه مردم در برابر پروردگار جهانيان قيام ميكنند خدا چشمت را روشن مىكند سپس بيدار شدم و به آنكه جانم بقبضه قدرت او است هر آينه صادق مصدق ابو القاسم احمد به من گفته است كه من در مسافرتم بسوى شورشيان بر ما آن را خواهم ديد و اين سرزمين كرب است و بلا و نوزده مرد در آن دفن شوند كه فرزندان من و فاطمه باشند و آن در آسمانها معروف است آن را ارض كرب و بلا خوانند چنانچه بقعه حرمين و بقعه بيت المقدس را ذكر كنند سپس فرمود اى پسر عباس بگرد و پشك آهو براى من بجو من هرگز دروغ نگفته و دروغ نشنيدم و آن پشكها زرد است و هم رنگ زعفران است\r\n","description":"","footnote":"","page_name":" 215 ","page_number":223},
  {"content":"\r\nابن عباس گويد از آنها جويا شدم و آنها را گرد آورده يافتم و فرياد كردم يا امير المؤمنين بدانها بر همان وضعى كه گفتى دست يافتم فرمود خدا و رسولش راستگفتارند برخاست و دويد و آنها را برداشت و بوئيد و فرمود اينها همان خودشان است اى پسر عباس ميدانى اين پشكها چيستند اينها را عيسى بن مريم بوئيده است براى آنكه با حواريون خود بدانها عبور كرده است و اين آهوها را گردهم ديده است و آن آهوان پيش او رفته‌اند و ميگريستند و او هم نشسته و گريسته و حواريون هم با او نشستند و گريستند و نميدانستند براى چه نشسته و براى چه گريسته ، گفتند يا روح الله و كلمته چه چيز تو را ميگرياند فرموده است ميدانيد اين چه زمينى است ؟\r\nگفتند نه نميدانيم فرموده است اين زمينى است كه سبط رسول ( ص ) احمد مرسل در آن كشته مىشود كه جگر گوشه حره طاهره بتول شبيه مادرم مىباشد و در همين زمين به خاك سپرده مىشود و اين زمين از مشك خوشبوتر است و آن تربت سبط شهيد است و تربت ابناء و اولاد انبياء چنين باشد ؛ اين آهوها با من سخن كنند و گويند كه براى اشتياق بتربت سبط مبارك در اينجا مىچرند و معتقدند كه از هر آسيبى در امانند سپس دست بدينها زد و بوئيد و فرمود اينها پشك آهوانست كه چنين خوشبو است براى خاطر گياهى كه از اين زمين ميرويد بار خدايا آنها را باقى بدار تا پدرش آنها را ببويد و از آن تسليت يابد و آرامش خاطر جويد فرمود تا اين روزگار ما مانده‌اند و براى طول زمانه اى كه گذرانيده‌اند زرد شده‌اند ، اين زمين گرفتارى و مصيبت است و باعلا صوت خود فرياد زد اى پروردگار عيسى بن مريم بكشندگانش بركت مده و به حمله كنندگان بر او و كمككاران آنها و كسانى كه از ياريش دست بكشند سپس گريه اى طولانى كرد و ما هم با او گريستيم تا آنكه برو در افتاد زمانى طولانى از هوش رفت و\r\n","description":"","footnote":"","page_name":" 216 ","page_number":224},
  {"content":"\r\nبه هوش آمد و عبا پهن كرد و آن پشكها را در عباى خود بست و به من هم دستور داد از آنها بسته اى برداشتم و فرمود اى پسر عباس هر گاه ديدى خون تازه از آنها بتراود بدان كه ابو عبد الله در اينجا كشته شده است و دفن شده است ابن عباس گويد به خدا من آنها را از واجبات الهيه بيشتر حفظ ميكردم و از گوشه آستين خود باز نميكردم در اين ميان كه يك روز در خانه خوابيده بودم بيدار شدم و ديدم خون تازه از آنها روانست و آستين من پر از خون شده نشستم و گريستم و گفتم به خدا حسين كشته شد به خدا هرگز على حديث دروغ به من نگفته است و از وقوع چيزى خبر نداده است مگر آنكه شده است زيرا رسول خدا به او خبرهائى ميداد كه به ديگران نميداد من هراسيدم و از خانه سپيده دم بيرون آمدم و ديدم سراسر مدينه مه آلود است و تاريك است و چشم چشم را نمىبيند و آفتاب برآمد و ديدم بىنور است و گويا گرفته است و بر ديوارهاى مدينه خون تازه نمايان است من نشستم و گريستم و گفتم به خدا حسين كشته شده و از گوشه خانه آوازى شنيدم كه ميگفت اى آل رسول شكيبا باشيد ، سبط مظلوم كشته شد روح الامين از آسمان فرود شد ، و بانك ناله و زارى داشت سپس صاحب آن آواز باعلا صوت خود گريست و منهم گريستم و آن شب را تاريخ برداشتم ماه محرم بود و روز عاشورا دهم روز محرم و چون خبر قتل حسين و تاريخش بما رسيد با آن مطابق بود\r\n","description":"","footnote":"","page_name":" 217 ","page_number":225},
  {"content":"\r\nراوى گويد من اين حديث را براى كسانى كه با او بودند نقل كردم و همه گفتند آنچه تو شنيدى ما هم شنيديم ولى در حال نبرد بوديم ندانستيم او كيست ؟ و گفتيم شايد خضر است يا على بن الحسين است خدا كشنده او و كمككننده و پيروان او را لعنت كند\r\n\r\nباب پنجاه و سوم - در حديث حبابه والبيه\r\nجمعى روايت كرده‌اند كه حبابه والبيه امير المؤمنين ( ع ) را درك كرده است و بعد از او يك بيك ائمه را ملاقات كرده و تا روزگار حضرت رضا زنده بود و طول عمر او را كسى منكر نشده است و چرا بايد منكر قائم ( ع ) شد\r\n1 - حبابه والبيه گويد در شرطة الخميس على ( ع ) را ديدم كه تازيانه اى بدست داشت و كسانى كه جرى ، مار ماهى ، از مار و طافى ميفروختند ميزد و به آنها ميفرمود اى فروشندگان مسخشده‌هاى بنى - اسرائيل و جند بنى مروان ، فرات بن اخنف نزد او ايستاد و گفت جند بنى مروان چيست ؟ گويد كه در جوابش فرمود مردمانى بودند كه ريشها را ميتراشيدند و سبلها را ميتابيدند گويد من سخنورى بهتر از او نديدم و دنبال او افتادم و از عقب او رفتم تا در جلو خان مسجد نشست به او عرضكردم يا امير المؤمنين رحمت الله دليل امامت چيست ؟ به من فرمود اين سنگريزه را بياور ( با دست خود بيك سنگريزه اشارت كرد ) من آن را نزد او آوردم و با انگشتر خود بر آن نقشى زد و نقش بست و به من فرمود اى حبابه هر كس مدعى امامت شد و توانست چنانچه ديد سنك مهر زندى بدان كه او امام مفترض الطاعة است و امام هر چه را خواهد از او پوشيده نماند ، گويد من برگشتم تا امير المؤمنين درگذشت و خدمت امام حسن رسيدم كه در جاى امير المؤمنين\r\n","description":"","footnote":"","page_name":" 218 ","page_number":226},
  {"content":"\r\nنشسته بود و مردم از او سؤال ميكردند به من فرمود اى حبابه والبيه عرضكردم لبيك يا مولاى فرمود آنچه با خوددارى بياور گويد آن سنگريزه را به او دادم و بر آن مهرى نهاد چنانچه امير المؤمنين بر آن مهر نهاده بود سپس در مسجد پيغمبر ( ص ) خدمت امام حسين رسيدم مرا نزديك خود خواند و به من مرحبا گفت و سپس فرمود براى امامت چنانچه تو خواهى دليلى هست آيا نشانه امامت را ميخواهى عرضكردم آرى اى آقاى من ، فرمود آنچه با خوددارى بياور آن سنگريزه را بوى دادم و بر آن مهرى نهاد ، گويد در پيرى خدمت على بن الحسين ( ع ) رسيدم و ناتوان بودم و آن روز صد و سيزده سال براى خود ميشمردم او را ديدم كه در ركوع و سجود بود و چنان بعبادت اشتغال داشت كه من نوميد شدم با انگشت سبابه به من اشاره كرد و جوانى من برگشت گفتم اى آقاى من چقدر از عمر دنيا گذشته و چه مانده است ؟ فرمود آنچه گذشته است آرى و آنچه مانده است نه گويد سپس فرمود آنچه با خوددارى بياور من آن سنگريزه را به او دادم و بر آن مهرى نهاد سپس خدمت ابو جعفر رسيدم و براى من آن را مهر كرد سپس نزد امام صادق آمدم و آن را براى من مهر كرد سپس خدمت ابو الحسن موسى بن جعفر رسيدم براى من بر آن مهرى نهاد سپس خدمت امام رضا رسيدم و آن را براى من مهر كرد ، حبابه والبيه بعد از آن هم بروايت عبد الله بن هشام نه ماه ديگر زنده بود\r\n2 - از امام پنجم روايت شده است كه امام زين العابدين در باره حبابه والبيه دعا كرد و خدا جوانى ويرا بوى باز گردانيد و با انگشت مبارك به دو اشارت كرد و في الفور حيض ديد و در آن روزه يك صد و سيزده سال داشت\r\n","description":"","footnote":"","page_name":" 219 ","page_number":227},
  {"content":"\r\nمصنف اين كتاب گويد در صورتى كه روا باشد كه خدا در سال صد و سيزدهم از عمر جوانى حبابه والبيه را به او برگرداند و او تا زمان حضرت رضا بماند و او را ملاقات كند و بعد هم نه ماه زنده باشد ببركت دعاى على بن الحسين ( ع ) چگونه روا نباشد كه خدا از خود امام منتظر ( ع ) پيرى را ببرد و جوانى او را حفظ كند و او را نگهدارد تا ظهور كند و زمين را پر از عدل و داد كند چنانچه پر از ظلم و جور شده است با وجود اخبار صحيحه كه در اين باب از پيغمبر و ائمه ( ص ) رسيده است مخالفين تصديق دارند كه ابو الدنيا معروف بمعمر مغربى بنام على بن عثمان بن خطاب بن مرة بن مزيد در زمان وفات پيغمبر سى سال داشته و امير المؤمنين را خدمت كرده است و پادشاهان بسيارى او را خواستند و از علت طول عمر او پرسش كردند و از آنچه ديده است خبر گرفته‌اند و او خبر داده است كه از چشمه آب حيات نوشيده است و از اين جهت عمرش طولانى شده است و او تا دوره خلافت مقتدر عباسى زنده بوده و براى ايشان در باره مرگ او تا كنون خبر صحيح نرسيده است و اين مخالفين منكر او نيستند و براى طول عمر فقط منكر امام قائم ميشوند\r\n\r\nباب پنجاه و چهارم - نقل حديث معمر مغربى ابو الدنيا على بن عثمان بن خطاب بن مرة بن مزيد\r\n1 - محمد بن فتح مرجى و على بن حسن اشكى گويند ما در مكه مردى را از اهل مغرب ديدار كرديم با جمعى اصحاب حديث بر او وارد شديم كه در آن سال كه سال سيصد و نه هجرى قمرى بود در موسم حج حاضر شده بودند\r\n","description":"","footnote":"","page_name":" 220 ","page_number":228},
  {"content":"\r\nمردى ديديم كه هنوز موى سر و ريشش سياه بود و چون مشك پوسيده اى شده بود و اطرافش جمعى از فرزندان و نوه و نبيره او بودند و مشايخى از همشهريانش و گفتند ما از مغرب بسيار دوريم كه آن را باهره عليا خوانند و همهء آن مشايخ گواهى دادند كه ما از پدران خود شنيديم كه از پدران و اجداد خود حكايت ميكردند كه اين شيخ معروف به ابو الدنياى معمر را ديدار كرده‌اند و نامش على بن عثمان بن خطاب بن مرة بن مزيد است و گفتند از قبيله همدان است و اصلا از صعيد يمن است ما به او گفتيم تو على بن ابى طالب را ديدى دست بلند كرد و بكمك دست ابروانش را كه روى چشمانش ريخته بود بالا كرد و چشمان خود را گشود و مانند دو چراغ ميدرخشيدند و گفت من با اين دو چشم او را ديدم و خدمتكار او بودم و در جنك صفين در ركاب او بودم و اين شكست اثر مركب على عليه السلام و ما ديديم كه برابر وى راستش از آن هويدا است و آن جمعى كه از مشايخ مغرب و نوه‌ها و نبيره هايش كه اطراف او بودند به طول عمر او شهادت دادند و گفتند از وقتى به دنيا آمدند او را به همين حال ديدند و از پدران و اجداد خود هم همين معنا را شنيدند سپس ما با او آغاز سخن كرديم و از داستان او و حال و سبب طول عمرش پرسش كرديم و ديديم عقلش بجا است هر چه به او گفته شود ميفهمد و با كمال عقل و شعور جواب ميدهد گفت پدرى داشته كه كتابهاى قديمى را خوانده بود و در آن ذكر چشمه آب حيات را ديده بود كه در ظلمات جاريست و هر كس از آن بنوشد عمرش طولانى شود حرص او را بدخول در ظلمات وادار كرد بار و بست و آنچه ميتوانست و كفايت او را ميكرد توشه برگرفت و مرا هم با خود برداشت و دو تن\r\n","description":"","footnote":"","page_name":" 221 ","page_number":229},
  {"content":"\r\nخدمتكار چابك و عدهء شتران تنومند آبكش و توشه كش و من در آن روز سيزده ساله بودم ما را برد تا بسرحد ظلمات رسيديم و درون ظلمات وارد شديم و شش شبانه روز در آن پيش رفتيم و ميان شب و روز همين اندازه فرق ميگذاشتيم كه روز قدرى روشنتر بود و تاريكيش از شب كمتر ميشد ، ما در ميان كوهها و واديها و تلهائى بار انداختيم و پدرم در اين بقعه بجستجوى نهر آب زندگانى بود ، زيرا در كتب يافته بود كه مجراى آن نهر در اينجا است ، در آنجا مانديم تا آب تمام شد و از شتران خود سيراب ميشديم و اگر شتران ما لبون نبودند از عطش تلف شده بوديم پدرم در اطراف آنجا متصل براى جستن نهر گردش ميكرد و بما دستور داده بود كه آتش افروزيم تا بر اثر آن رهبرى شود و برگردد بسوى ما مدت پنج روز در آن مكان مانديم و پدرم دنبال نهر گشت و آن را نجست و چون نوميد شد بناچار قصد برگشت كرد براى ترس از هلاكت چون كه آب و توشه تمام شده بود و خدمتكاران ما هم بتنگ آمده بودند و بر جان خود مىترسيدند و بپدرم دنبال نهر گشت و آن را نجست و چون نوميد شد بناچار قصد برگشت كرد براى ترس از هلاكت چون كه آب و توشه تمام شده بود و خدمتكاران ما هم بتنگ آمده بودند و بر جان خود مىترسيدند و بپدرم اصرار داشتند كه از ظلمات بيرون شوند ولى من يك روز از ميان بنه بيرون آمدم براى قضاى حاجت و به اندازه يك تير پرتاب دور شدم و بيك نهر آب سفيد خوشگوار و خوشمزه اى رسيدم كه نه بسيار بزرك بود و نه بسيار كوچك و به نرمى روان بود من نزديك شدم و دو سه كف از آن نوشيدم و ديدم بسيار سرد و خوشگوار است و شتابانه سر بنه برگشتم و بخدام خبر دادم كه من آب پيدا كردم آنها هر چه مشك و ادوات داشتند برداشتند و آوردند كه پر از آب كنند و من نميدانستم كه پدرم دنبال اين نهر ميگردد و من بسيار از وجود اين نهر خرسند بودم چون آب ما تمام شده بود و پدرم هم\r\n","description":"","footnote":"","page_name":" 222 ","page_number":230},
  {"content":"\r\nدر اين موقع غايب بود و مشغول جستجو بود ما يك ساعت كوشش كرديم و گشتيم كه آن نهر را پيدا كنيم و بدان راه نيافتيم و خدام مرا تكذيب كردند و گفتند تو راست نميگوئى و چون بر سر بنه برگشتيم و پدرم هم برگشت و داستان را به او گفتم گفت اى پسرجان آنچه مرا باينجا آورد و بتحمل خطر واداشت براى خاطر اين نهر بود و مرا روزى نشد و تو را روزى بود و عمر تو آنقدر طولانى شود كه از زندگانى افسرده شوى و ما كوچ كرديم و برگشتيم به وطن و شهر خود و پدرم چند سالى بعد از آن زنده بود و مرد و چون عمر من بحدود سى سال رسيد و خبر وفات پيغمبر و دو خليفه بعد از او را شنيديم من براى حج بيرون آمدم و آخر روزگار عثمان را درك كردم و دلم از ميان همه اصحاب پيغمبر شيفته على بن ابى طالب ( ع ) گرديد و با او اقامت كردم و به خدمت او در آمدم و در وقائع او در ركاب او بودم و در جنك صفين از مركبش اين شكست بسر من رسيد و با او بودم تا درگذشت و بعد از او اولاد و خانواده اش به من اصرار كردند كه با آنها بمانم من نماندم با آنها و به شهر برگشتم و در روزگار بنى مروان براى حج بيرون شدم و با همشهريانم برگشتم و ديگر تا كنون سفرى نكردم مگر براى آنكه ملوك مغرب زمين از نظر ديدار من مرا احضار كرده‌اند تا مرا به بينند و از سبب طول عمر من بپرسند و از مشاهدات من خبر گيرند و آرزو داشتم و دلم ميخواست يك بار ديگر به حج آيم و اين نوه و نبيره هائى كه ملاحظه ميكنيد اطراف من هستند مرا با خود به حج آوردند و گفت تا كنون دو يا سه بار دندانهاى من ريخته است ما از او خواهش كرديم كه آنچه را از زبان امير المؤمنين ( ع ) شنيده است براى ما روايت كند ، گفت من آن روزها كه در خدمت امير المؤمنين بودم و اصحاب و ياران فراوان داشت از شدت شوق و\r\n","description":"","footnote":"","page_name":" 223 ","page_number":231},
  {"content":"\r\nارادتى كه به آن حضرت داشتم حرص و همتى بضبط حديث و جمع آورى فرمايشات او نداشتم و همه وقت خود را صرف خدمت او ميكردم و آنچه را از او شنيدم و در يادم مانده است بسيارى از محدثان و علماى بلاد مغرب و مصر و حجاز از من شنيدند و همه منقرض شدند و از ميان رفتند و اين افراد خاندان و نبيره هايم آن را نوشته‌اند آنها نسخه احاديث او را بيرون آوردند و او هم در حافظه خود براى ما اين احاديث را ديكته كرد\r\n\r\nباب پنجاه و پنجم - ذكر احاديثى كه از ابى الدنيا معمر مغربى على بن عثمان بن خطاب بن مره وارد شده است\r\n1 - ابى الدنيا گويد على بن ابى طالب براى من بازگفت كه رسول خدا ( ص ) فرمود هر كس اهل يمن را دوست دارد مرا دوست داشته و هر كس اهل يمن را دشمن دارد مرا دشمن داشته\r\n2 - على بن ابى طالب ( ع ) گفت رسول خدا ( ص ) فرمود هر كس بداد بيچاره اى رسد خدا ده حسنه در نامه او او بنويسد و ده گناه از نامه اش محو كند و ده درجه براى او بالا برد\r\n3 - رسول خدا ( ص ) فرمود هر كس در حاجت برادر مؤمن خود كوشش كند پسند خداى عز و جل و صلاح خود او است و گويا هزار سال خدا را خدمت كرده و يك چشم بهم زدن او را گناه نكرده\r\n4 - گويد از على بن ابى طالب ( ع ) شنيدم مىفرمود كه پيغمبر در منزل فاطمه ( ع ) بود و بسيار\r\n","description":"","footnote":"","page_name":" 224 ","page_number":232},
  {"content":"\r\nگرسنه بود على ( ع ) گفت پيغمبر ( ص ) به من فرمود يا على خوان را بياور من خوان را گستردم در آن نان و گوشت كباب بود\r\n5 - گويد از امير المؤمنين ( ع ) شنيدم مىفرمود من در جنك خيبر بيست و پنج زخم برداشتم و خدمت پيغمبر آمدم چون زخمهاى مرا ديد گريست و از اشك چشم خود گرفت و بر زخمهاى من ماليد و فورا راحت شدم\r\n6 - گويد على بن ابى طالب به من باز گفت كه رسول خدا ( ص ) فرمود هر كس * ( قُلْ هُوَ الله أَحَدٌ ) * را يك بار بخواند چنانست كه يك سوم قرآن را خوانده است و هر كس دو بار آن را بخواند گويا دو سوم قرآن را خوانده و هر كس سه بار بخواند گويا همه قرآن را خوانده است\r\n7 - گويد شنيدم على بن ابى طالب مىفرمود رسول خدا ( ص ) گفت من گوسفند ميچرانيدم و ناگاه گرگى را بر سر راه ديدم به او گفتم اينجا چه ميكنى ؟ گفت تو چه ميكنى ؟ گفتم گوسفند مىچرانم به من گفت بگذر يا گفت اين راه است فرمود من گوسفندان را راندم و چون آن گرگ ميان گوسفندان قرار گرفت ديدم بر گوسفندى حمله برد و آن را كشت گويد من آمدم پشت گردن او را گرفتم و سرش را بريدم و او را روى دست داشتم و گوسفندها را ميراندم بناگاه سه فرشته ديدم جبرئيل و ميكائيل و ملك الموت چون مرا ديدند گفتند اين محمد است و خدايش مبارك كند مرا گرفتند و خوابانيدند و شكمم را با كاردى كه همراه داشتند دريدند و دلم را در آوردند و درونم را با آب سردى كه در شيشه اى همراه\r\n","description":"","footnote":"","page_name":" 225 ","page_number":233},
  {"content":"\r\nداشتند شستشو كردند تا از خون پاك شد سپس دلم را بجاى خودش گذاشتند و دست بر روى دريدگى كشيدند و باذن خداى عز و جل آن دريدگى بهم آمد و من دردى از كارد و اين عمل احساس نكردم فرمود برخاستم و نزد مادرم حليمه ( دايه پيغمبر ) دويدم ، گفت گوسفندها كجاست ؟ اين واقعه را به او گزارش دادم ، گفت براى تو در بهشت مقام بزرگى خواهد بود :\r\n2 - محمد كرخى و ديگران گفته‌اند چون در مكه خبر ابو الدنيا به گوش امير حاج رسيد او را خواست و گفت بايد من تو را با خود ببغداد خدمت حضرت امير المؤمنين مقتدر خليفه برم زيرا اگر نبرم ميترسم از من گله كند حجاج مغرب و شام و مصر درخواست كردند كه او را معاف كند زيرا پيره مرد ناتوانى است و از خطر مرگ مصون نيست و او را معاف داشت .\r\nابو سعيد راوى اين حديث گويد اگر من در آن سال به حج رفته بودم او را ديدار كرده بودم زيرا خبر او در همه شهرها مشهور و شايع شده بود و هر كس در موسم حج بود و خبر اين پيرمرد را شنيده بود دوست داشت او را ببيند و احاديث او را بنويسد خدا ما و آنها را بدان احاديث سود بخشد ابو محمد حسن بن محمد بن يحيى اين حديث را برسم اجازه براى من روايت كرده است و ابو عبد الله شريف محمد بن حسن بن اسحق هم گويد من در سال 313 به حج رفتم و در آن سال قشورى حاجب مقتدر با لله عباسى با عبد الله بن حمدان مكنى به ابو الهيجاء به حج آمده بود ، در ذى قعده وارد\r\n","description":"","footnote":"","page_name":" 226 ","page_number":234},
  {"content":"\r\nمدينة الرسول شدم و بكاروان مصريان كه محمد بن على ما ذرانى همراه آن با مردى از اهل مغرب برخورد كردم و گفته شد كه او مردى از اصحاب رسول خدا را ديدار كرده و مردم گرد او را گرفتند و دست بسر و بار او ميكشيدند و ازدحام كردند و نزديك بود او را خفه كنند ، عمويم ابو القاسم طاهر بن يحيى دستور به جوانان و غلامانش داد تا مردم را از دورش برانند و عمل كردند و او را به خانه ابو سهيل لطفى بردند كه عمويم در آن منزل كرده بود او را وارد كردند و بمردم اجازه داد براى ديدار وارد شوند همراه او پنج نفر بودند و ميگفتند اينها اولاد اولاد او هستند و در ميان آنها پيره مردى بود كه هشتاد و چند سال سال داشت از او در باره وى پرسيديم گفت اين پسر پسر من است و ديگرى هفتاد سال داشت گفت اين هم نبيره من است و دو نفر ديگر شصت و پنجاه سال داشتيد و يكى هم هفده سال داشت و گفت اين پسر نواده منست و از او كوچكتر نداشتند و اگر تو خود او را ميديدى ميگفتى سى تا چهل سال دارد سر و ريشش هنوز سياه بود و به صورت جوان لاغر اندامى گندم گون و ميانه بالا و تنك ريش بود ابو محمد علوى گويد نام اين مرد على بن عثمان بن خطاب بن مزيد بود و همه آنچه را از او نوشتيم براى ما حديث گفت و از لفظ او شنيديم و ديديم كه موى زير گلويش وقت سيرى سياه بود و چون گرسنه شد سفيد گرديد و چون از طعام سير شد باز سياه شد ابو محمد علوى گويد اگر نه بود كه جمعى از اهل مدينه از سادات و حجاج و از اهل بغداد و ديگران از اهل بلاد آنچه را من از او نقل كنم نشنيده بودند و روايت نميكردند منهم از او روايت نميكردم و من هم در مدينه از او حديث شنيدم و هم در مكه در دار السهمين كه معروف به مكتريه است و آن خانه على بن\r\n","description":"","footnote":"","page_name":" 227 ","page_number":235},
  {"content":"\r\nعيسى بن جراح است و از او استماع كردم در خيمه گاه قشورى و خيمه گاه مادرانى و موقعى كه ميخواست از مكه برگردد نزد كوه صفا در خانه مادرانى از او استماع كردم قشورى ميخواست كه او را با اولادش ببرد بغداد و خدمت مقتدر عباسى فقهاء اهل مكه نزد او آمدند و گفتند ايد الله الاستاد و ما رواياتى از سلف در دست داريم كه چون معمر مغربى وارد بغداد گردد بغداد فانى مىشود و ويران ميگردد و سلطنت از دست مىرود او را ببغداد مبر و به همان مغرب برگردان ما از مشايخ مغربى و مصرى در باره او پرسش كرديم گفتند ما هميشه از پدران و اساتيد خود شنيديم كه از اين مرد ياد ميكردند و نام شهرى كه وى در آن اقامت دارد طنجه است و ميگفتند كه او احاديثى براى آنها گفته است كه برخى از آن را در كتب خود نوشته‌ايم .\r\nابو محمد علوى گويد اين على بن عثمان معمر آغاز خروج خود را از شهرش حضر موت براى ما چنين شرح داد گفت پدر و عمويش محمد او را برداشتند و به قصد حج و زيارت پيغمبر از حضر موت بيرون رفتند و چند روز كه راه بريدند راه را گم كردند و سرگردان شدند و سه روز بيراهه رفتند و بكوهستانهاى ريگ رسيدند كه آن را رمل عالج مينامند و متصل است برمل * ( إِرَمَ ذاتِ الْعِمادِ ) * گويد در اين سرگردانى ما بجاى پاى بلندى برخورديم و دنبال آن رفتيم تا بيك وادى رسيديم و بناگاه ديديم دو مرد بر سر چاهى و چشمه اى نشسته‌اند گويد چون ما را ديدند يكى از آنها برخاست و دلوى آب از آن چشمه يا چاه كشيد و بجلو ما آمد و دلو آب را بپدرم تعارف كرد و او گفت ما امشب بر سر اين آب منزل ميكنيم و با آن ان شاء الله افطار ميكنيم و نزد عمويم رفت و به او گفت بنوش او هم\r\n","description":"","footnote":"","page_name":" 228 ","page_number":236},
  {"content":"\r\nجواب پدرم را به او داد او دلو آب را به من داد و گفت بنوش من نوشيدم ، گفت بر تو گوارا باد تو به زودى على بن ابى طالب را ديدار خواهى كرد اى پسر به او خبر بده و بگو خضر و الياس به تو سلام ميرسانند و تو زنده ميمانى تا آنكه مهدى و عيسى بن مريم عليهما السلام را درك كنى و چون آنها را ديدار كردى سلام ما را به آنها برسان سپس گفتند اين دو كس با تو چه نسبتى دارند ؟ گفتم پدر و عموى من هستند ، گفتند اما عمويت به مكه نميرسد ولى تو با پدرت به مكه مىرسيد و پدرت ميميرد و تو زنده ميمانى و پيغمبر را درك نميكنيد زيرا مرگش نزديك است سپس از ما گذشتند و به خدا ندانستيم به آسمان رفتند يا زمين و نگاه كرديم نه چاهى بود و نه چشمه اى و نه آبى و با تعجب گذشتيم و راه طى كرديم تا رسيديم بنجران و عمويم در آنجا بيمار شد و مرد و من و پدرم حج خود را تمام كرديم و بمدينه رسيديم ، در آنجا پدرم بيمار شد و مرد و مرا بعلى بن ابى طالب ( ع ) سپرد او مرا گرفت و سرپرستى كرد و در خدمت او بودم تا ابى بكر و عمر و عثمان درگذشتند و ايام خلافت او منقضى شد و ابن ملجم آن حضرت را شهيد كرد .\r\nيادآور شد كه چون عثمان بن عفان در خانه اش محاصره شد مرا خواست يك نامه با اسب تند رفتارى به من داد و گفت برو نزد على بن ابى طالب ( ع ) و آن حضرت در نخلستانهاى ينتبع بسر ميبرد و در مدينه نبود ، من نامه را گرفتم و رفتم تا چون به جائى رسيدم كه آن را جدار ابى عبايه ميگفتند قرآنى بگوشم رسيد و چون متوجه شدم على بن ابى طالب را ديدم كه از ينبع مىآيد و اين آيه را تلاوت مىكند ( در سوره مؤمنون آيه 115 ) آيا گمان بريد كه ما شما را بيهوده آفريديم و شما بما باز نميگرديد ؟\r\n","description":"","footnote":"","page_name":" 229 ","page_number":237},
  {"content":"\r\nچون نظرش به من افتاد گفت اى ابو الدنيا در مدينه چه خبر است ؟ گفتم اين نامه امير المؤمنين عثمانست آن را گرفت و خواند ، اين شعر در آن نوشته بود .\r\nاگر من خوردنيم تو خورنده من باش ، و گر نه پيش از آنكه پاره پاره شوم مرا درياب چون آن را خواند فرمود زود زود بيا و در همان ساعت كه عثمان كشته شد وارد مدينه گرديد و بباغ بنى النجار رفت و مردم جاى او را فهميدند و دوان دوان نزد او آمدند با آنكه قصد داشتند با طلحه بيعت كنند ولى چون او را ديدند مانند گوسفندى كه گرگ به او زده دور او جمع شدند و طلحه با او بيعت كرد و سپس زبير و سپس مهاجر و انصار ، من با آن حضرت اقامت گزيدم و او را خدمت كردم و با او در جبهه جمل و صفين حاضر شدم گفت من ميان دو صف سمت راستش ايستاده بودم كه تازيانه از دستش به زمين افتاد من خم شدم و آن را برداشتم به او دادم و لگام اسبش آهن طوقه دارى بود سر خود را بلند كرد اين شكست را بر سر من وارد كرد كه در بالاى ابروى من است ، امير المؤمنين مرا خواست بر آن آب دهان انداخت و قدرى خاك بر آن پاشيد به خدا من ديگر دردى و سوزشى حس نكردم سپس با او بودم تا شهيد شد و در خدمت حسن بن على در آمدم تا در ساباط مدائن ضربت خورد و با او در مدينه اقامت كردم و او را و حسين ( ع ) را خدمت ميكردم تا امام حسن ( ع ) وفات كرد بوسيله زهرى كه جعده بنت اشعث بن قيس كندى به او خورانيد بدسيسه معاويه سپس با امام حسين ( ع ) بيرون شدم و در وقعه كربلا حضور داشتم و آن حضرت شهيد شد و من براى حفظ دين خود از دست بنى اميه گريختم و اكنون در مغرب اقامت كردم و منتظر خروج مهدى و عيسى بن مريم عليهما السلام هستم\r\n","description":"","footnote":"","page_name":" 230 ","page_number":238},
  {"content":"\r\nابو محمد علوى رضى گويد عجبتر چيزى كه از اين شيخ على بن عثمان وقتى در خانه عمويم طاهر بن يحيى بود ديدم و اين احاديث عجيب را با آغاز خروج خود نقل ميكرد اين بود كه نگاه كردم موى زير چانه اش سرخ شد و بعد سفيد شد من بسيار در آن نگاه كردم چون در سر و ريش و زير چانه اش موى سفيدى نبود او متوجه شد كه من بريش و موى زير چانه اش نگاه ميكنم . گفت بچه نگاه ميكنيد ، من چون گرسنه شوم اين حالت به من عارض مىشود و چون سير شوم بسياهى بر ميگردد ، عمويم دستور غذا داد و سه خوان از خانه اش آوردند و يكى را نزد شيخ گذاشتند و من آخر كسى بودم كه سر سفره نشستم و با او غذا خوردم و دو خوان ديگر را وسط اتاق چيدند و عمويم بمردم گفت قسم به حق من بر شما همه غذا بخوريد و نمك خواره من شويد جمعى خوردند و جمعى نخوردند و عمويم سمت راست آن شيخ نشسته بود و غذا براى او ميكشيد و او جوانانه غذا مىخورد و عمويم سوگندش ميداد كه بخورد و من به او نگاه ميكردم موى زير چانه اش كم كم سياه ميشد تا وقتى سير شد بسياهى برگشت و اين حديث را براى ما از پيغمبر روايت كرد كه رسول خدا فرمود هر كس اهل يمن را دوست دارد مرا دوست داشته و هر كس آنها را دشمن دارد مرا دشمن داشته .\r\n\r\nباب پنجاه و ششم - حديث عبيد بن شريد جرهمى\r\n1 - ابو سعيد سميرى گويد در كتاب برادرم ابى الحسين اين داستان را به خط خودش ديدم .\r\nاز بعضى دانشمندان و خوانندگان كتب و شنوندگان اخبار شنيدم كه .\r\nعبيد بن شريد جرهمى معروف سيصد و پنجاه سال عمر كرد و پيغمبر را ادراك كرد و با عقيده\r\n","description":"","footnote":"","page_name":" 231 ","page_number":239},
  {"content":"\r\nاسلام آورد و بعد از پيغمبر هم زنده ماند تا در ايام تسلط معاويه بر او وارد شد ، معاويه به او گفت اى عبيد به من بگو چه ديدى و چه شنيدى و كه را درك كردى ؟ و روزگار را چگونه ديدى ؟\r\nگفت راجع بروزگار كه هر شبى را چون شب گذشته ديدم و هر روزى را چون روز گذشته نوزادى به دنيا آيد و زنده اى از دنيا بيرون رود اهل هر زمانى از دوره خود بد گويند و كسى را ديدم كه هزار سال زندگانى كرده بود و براى من از كسى حديث ميكرد كه او دو هزار سال زنده بوده اما راجع به آنچه شنيدم ، يكى از پادشاهان حمير براى من نقل كرد كه يكى از پادشاهان مقتدر تبابعه را ذو سرح ميگفتند در دوره جوانى بپادشاهى رسيد و در اهل كشورش خوش رفتارى داشت و با سخاوت و مطاع بود و هفتصد سال سلطنت كرد و بسيارى از اوقات با مخصوصان خود به شكار و تفريح ميرفت يك روز كه بتفريح رفته بود به دو مار رسيد كه يكى از آنها چون سيم سفيد بود و ديگرى چون ذغال سياه و با هم در جنگ بودند و آن سياه بر سفيد زور بود و نزديك بود او را بكشد پادشاه دستور داد آن مار سياه را كشتند و آن مار سفيد را برداشتند و سرچشمه آبى زير سايه درخت آوردند و دستور داد آب بر او پاشيدند و نوشانيدند تا به هوش آمد و بپاخاست و او را رها كرد آن مار به راه خود رفت و آن شاه روز خود را در شكار و تفريح گذرانيد و چون شب بمنزلش برگشت و در محل خصوصى خود كه حاجب و دربانى هم به آنجا راه نداشت بر تخت خود استراحت گرد بناگاه ديد جوانى دو لنگه در اطاق را گرفته است و جوانى و زيبائى او بحديست كه نتوان توصيف كرد آن جوان بشاه سلام كرد ولى او بسيار ترسيد و گفت نو كيستى و كى به تو اجازه داد كه در اين جا نزد من بيائى كه حاجب و دربان هم در آن\r\n","description":"","footnote":"","page_name":" 232 ","page_number":240},
  {"content":"\r\nراه ندارد ؟ ! ! ! آن جوان گفت اى پادشاه نترس من از جنس انسان نيستم من جوانى جنى هستم آمدم تو را در برابر احسانى كه به من كردى پاداش دهم پادشاه گفت من به تو چه احسانى كردم ؟\r\nگفت من همان مارى هستم كه امروز تو مرا احيا ، كردى و آن مار سياهى كه كشتى يكى از غلامان من بود كه تمرد كرده بود و او چند تن از خاندان مرا كه تنها غافلگير كرده بود كشته بود تو دشمن مرا كشتى و مرا زنده كردى و من آمدم بشما پاداش بدهم و ما اى پادشاه جن هستيم و الجن نيستيم پادشاه از او پرسيد فرق ميان جن و الجن چيست ؟\r\nدر اينجا حديث در آن اصلى كه من از روى آن نوشتم قطع شده است و دنباله اش در آن جا مذكور نيست\r\n\r\nباب پنجاه و هفتم حديث ربيع بن ضبع فزارى\r\nمحمد بن حسن گويد ابن دريد ازدى عمانى جميع اخبار و كتبى كه تصنيف كرده بود براى من روايت كرد و در ضمن اخبار او اين داستان بود گويد :\r\nچون مردم بدربار عبد الملك بن مروان بار يافتند در ميان آنان ربيع بن ضبع فزارى وارد شد و او يكى از معمرين دوران خود بود و پسر پسرش وهب بن عبد الله بن ربيع كه پيره مردى فرسوده بود با وى بود كه ابروانش روى دو چشمش ريخته بود و آنها را با دستمالى بسته بود چون دربانان او را ديدند و روى حساب سن بمردم اجازه ورود ميدادند به او گفتند وارد شو ، در حالى كه تكيه بعصا زده بود و ريشش روى زانويش ريخته بود وارد شد چون نظر عبد الملك به او افتاد براى او رقت كرد و گفت اى پيره\r\n","description":"","footnote":"","page_name":" 233 ","page_number":241},
  {"content":"\r\nمرد بنشين بعرض رسانيد كه آيا پيره مرد بنشيند و جدش پشت در معطل باشد عبد الملك گفت معلوم مىشود تو از اولاد ربيع بن ضبيع هستى گفت آرى من وهب بن عبد الله بن ربيعم عبد الملك بدربان گفت برو و ربيع را وارد كن دربان بيرون آمد و او را نشناخت تا فرياد زد ربيع كجا است گفت منم برخاست و دويد و چون وارد بر عبد الملك شد سلام داد ، عبد الملك بنديمانش گفت واى بر شما او از نوه خود جوانتر است اى ربيع به من بگو چند سال عمر كردى و در عمر خود چه حوادثى ديدى ؟ گفت همانا منم كه گفته‌ام اين شعر را آهاى اين منم كه اميد و آرزوى زندگى جاويد دارم و بتحقيق ، عمر و مولد من آبادى حجر را درك كرده است « 1 » منم امرأ القيس كه آن را شنيدى ، هيهات هيهات كه عمرم بدراز كشيد عبد الملك گفت من كودك بودم كه اين شعر تو براى من روايت شد گفت من باز هم شعرى گفته‌ام هر گاه جوان دويست سال عمر كند بتحقيق لذت و بهاى زندگانى از دست رفته است عبد الملك گفت من بچه بودم كه اين شعر برايم روايت شد اى ربيع بخت بلندى داشتى زندگانى خود را براى من شرح بده گفت من دويست سال در دوران فترة ميان عيسى و محمد زندگانى كردم و يك صد و بيست سال در دوران جاهليت زيستم و شصت سال هم در مسلمانى بسر بردم گفت مرا از آن جوانان\r\n\r\n","description":"","footnote":"\r\n« 1 » حجر شهر يمامه بوده است و نام محلى است در بلاد بنى عقيل\r\n","page_name":" 234 ","page_number":242},
  {"content":"\r\nقريش خبر ده كه هم نامند گفت از هر كدام خواهى بپرس گفت از عبد الله بن عباس بگو ، گفت فهم است و دانش است و عطاء است و حلم است و مهمان پذير بزرگواريست گفت از عبد الله بن عمر بگو ، گفت حلم است و علم است و توانائى و كظم غيظ و دورى از ظلم .\r\nگفتند از عبد الله بن جعفر بگو ، گفت گلى است كه بويش خوش و بسيدنش نرم و ضررش براى مسلمانان اندك است گفت از عبد الله بن زبير بگو ، گفت كوهى است سخت كه از آن سنك مىبارد گفت آفرين از كجا به حال آنها مطلع شدى ؟ گفت از قرب جوار و كثرت استخبار « 1 »\r\n\r\nباب پنجاه و هشتم حديث شق كاهن\r\nابى الكلينى از پدرش روايت كرده است كه از شيوخ قبيله بجيله كه چون آنان خرم و خوش هيئت نديدم شنيدم گزارش ميدادند كه شق كاهن سيصد سال عمر كرد و چون وفاتش رسيد قومش بر گرد او جمع شدند گفتند بما وصيت كن كه اكنون روزگار تو را از دست ما ميربايد گفت : با يك ديگر\r\n\r\n","description":"","footnote":"\r\n« 1 » سيد مرتضى درر غرر خود كه معروف بامالى سيد مرتضى است گفته است اگر اين خبر درست باشد بايد پرسش عبد الملك از ربيع در دوران معاويه اتفاق افتاده باشد نه در زمان حكومت خودش زيرا ربيع در ضمن كلامش گويد من شصت سال است در اسلام زندگى كرده‌ام و عبد الملك در سال شصت و پنجم هجرى بخلافت رسيده است و اگر هم درست باشد بايد چنان باشد كه ما گفتيم\r\n","page_name":" 235 ","page_number":243},
  {"content":"\r\nپيوند شويد و از هم مگسليد ، با يك ديگر كمك كنيد و بهم پشت نكنيد ، صله رحم كنيد و عهد نگهداريد شخص بردبار را آقاى خود سازيد ؛ كريم را تجليل كنيد و ريش سفيدان را احترام نهيد و پست فطرت را خوار كنيد ، در موقع جدا ز شوخى بر كنار باشيد ، بخشش خود را بمنت كدر نكنيد ، چون قدرت يافتيد عفو كنيد و چون ناتوان بوديد صلح كنيد و چون با شما مكر كردند شما احسان كنيد از بزرگان خود سخن بشنويد در سختى دشمن راه صلح را باقى گذاريد زيرا نهايت شكنجه زخمى است كه به زودى بهبود نگردد برحذر باشيد از طعن در نژاد مردم ، از بديهاى خود جستجو نكنيد ، دختران خود را بغيرهم كفو خود ندهيد ، زيرا كه اين سفارشى است قادح و حكمى است واضح ، نرمى نرمى نه سختگيرى كه سختگيرى سرانجام پشيمانى دارد و گله مندى بار آرد ، صبر كلمه مؤثريست ، قناعت بهترين مال است و مردم پيروان طمع و همعنان حرص و حمالان بيتابى و جزعند ، همديگر را واگذاشتن جان خواريست تا اميدوار بمال خود هستيد و ترس از محل زندگى داريد هميشه با ديدگان خواب آلود نگاه ميكنيد سپس گفت چه اندرز خوبى است كه از زبان شيرين و شيوائى چكيده اگر دلى كه در آن جاى كند محكم و جايگاهش منيع و مستحكم باشد ، سپس جان داد مصنف اين كتاب گويد مخالفان ما چنين احاديثى را نقل كنند و باور دارند و حديث شداد بن عاد بن ارم را روايت كنند و گويند نهصد سال عمر كرد و صفت بهشت او را روايت كنند كه از چشم مردم غائب است و با آنكه در روى زمين است كسى آن را نبيند ولى بقائم آل محمد ( ص ) تصديق ندارند و اخبارى كه در باره او رسيده تكذيب كنند بمحض انكار حق و عناد با اهل آن\r\n","description":"","footnote":"","page_name":" 236 ","page_number":244},
  {"content":"\r\n\r\nباب پنجاه و نهم - حديث شداد بن عادم بن ارم و وصف ذات العماد كه مانند آن در بلاد ايجاد نشده\r\nابى وايل گويد مردى بود بنام عبد الله بن قلابه دنبال شتر فرارى خود ميرفت و در اين ميان كه در بيابانهاى عدن گردش ميكرد بشهرى رسيد كه سورى داشت و در اطراف آن سور كاخهائى بسيار و ستونهاى بلندى نمايان بود چون نزديك آن رسيد گمان برد كسى در آنست و ميتواند از شتر گمشده خبرى بگيرد ولى كسى كه درون رود يا برون آيد نديد از شتر پياده شد و شمشير كشيد از در آن سور بدرون آن رفت ديد دو در بسيار بزرك دارد كه در دنيا ساختمانى بزرگتر از آنها نديده از خوش بوترين چوبى نجارى شدند و ستاره هائى از ياقوت زرد و سرخ بر آنها كوبيده است كه پرتو آنها همه آنجا را پر كرده است از ديدار آنها در شگفت شد و يكى از دو در را گشود و بدرون رفت شهرى ديد كه هرگز چشمى مانند آن نديده كاخهاى بلندى كه هر كاخى بر ستونهاى زبرجد و ياقوت برآويخته و بر هر كدام درهائى است كه هر لنگهء آن چون دروازه شهر از عود خوشبو است و دانه‌هاى ياقوت بر آن نصب شده است و اين كاخها همه با لؤلؤ و گلولهاى مشك و زعفران مفروش است از ديدار آنها تعجب كرد و كسى را نديد كه از او بهراسد ، سپس بتماشاى كوچه‌ها و خيابانها پرداخت ديد در هر كوچه درختهاى ميوه باردار است و نهرهاى آب زير آنها روانست با خود گفت اين همان بهشتى\r\n","description":"","footnote":"","page_name":" 237 ","page_number":245},
  {"content":"\r\nاست كه خداى عز و جل در دنيا براى بندگان خود وصف كرده حمد از آن خدا است كه مرا در آن وارد كرد از لؤلؤ و گلولهاى مشك و زعفران با خود برداشت ولى از زبرجد و ياقوت آن نتوانست بكند زيرا در در و ديوار آن كوبيده شده بود اما لؤلؤ و گلولهاى مشك و زعفرانش مانند ريگ در كاخها و اطاقها ريخته بوده از آنها هر چه خواست برداشت و بيرون شد و سوار شتر خود گرديد و دنبال شتر گمشده خود بيمن برگشت و آنچه با خود آورده بود آشكار كرد و مردم از وضع او خبر شدند و برخى از آن لؤلؤها را فروخت و از طول گذشت شب و روز رنگ آنها زرد شده بود خبر او شايع شد و به گوش معاويه بن ابو سفيان رسيد و كسى را نزد حاكم صنعا فرستاد و دستور داد كه او را بفرستند او نزد معاويه آمد و با او خلوت كرد و از آنچه ديده بود محرمانه از او پرسيد ، او وضع آن شهر و آنچه در آن ديده بود شرح داد و مقدارى از لؤلؤ و گلوله‌هاى مشك و زعفرانش به او نشان داد گفت به خدا سليمان بن داود همچنين شهرى نداشته كه با طلا ساختمان شده باشد معاويه فرستاد كعب الاحبار را خواست و به او گفت اى ابو اسحق بشما رسيده است كه در دنيا شهريست كه با طلا و نقره ساخته شده و ستونهايش از زبرجد و ياقوت است و ريگ كاخها و اطاقهايش لؤلؤ است و در كوچه هايش درختها بر كنار جويبار است ؟\r\nگفت صاحب اين شهر شداد بن عاد است كه آن را ساخته و آن شهر * ( إِرَمَ ذاتِ الْعِمادِ ) * است كه خداى عز و جل در كتاب منزل خود وصف كرده و فرموده كه مانند آن در همه بلاد ايجاد نشده معاويه گفت داستان آن را براى ما بيان كن ، گفت :\r\n","description":"","footnote":"","page_name":" 238 ","page_number":246},
  {"content":"\r\nعاد اول نه آن عادى كه قوم هود عليه السلام بودند دو پسر داشت يكى شديد ناميد و ديگرى را شداد خود عاد مرد پسرانش ماندند و پادشاه زوردارى شدند و مردم شرق و غرب فرمانبر آنها گرديدند شديد مرد و شداد تنها پادشاه گرديد و كسى با او ياراى طرفيت نداشت و اشتياق به خواندن كتابها داشت و چون نام بهشت و آنچه در آنست از ساختمان و ياقوت و زبرجد و لؤلؤ را شنيد ميل كرد كه مانند آن را در دنيا بسازد براى گردنكشى و رقابت با خداى عز و جل صد مرد را براى مهندسى آن برگماشت و با هر يك هزار تن معاون مقرر كرد و گفت برويد پاكيزه ترين و وسيعترين جاى زمين را معين كنيد و در آن براى من شهرى از طلا و نقره و ياقوت و زبرجد و لؤلؤ بسازيد . ستونهائى از زبرجد بپاداريد و بر آنها كاخها فراز آريد و بركاخها غرفه‌ها بناكنيد و به روى آنها غرفه‌هاى ديگر و زير كاخها در كوچه و خيابان آن انواع درختهاى ميوه بكاريد و جويها را زير آن درختها روان سازيد زيرا من در كتب وصف بهشت را خواندم و دوست دارم مانند آن را در دنيا بسازم به او گفتند اين قدر جواهر و طلا و نقره كه براى ما وصف كردى از كجا فراهم ميكنى تا ما بتوانيم براى تو شهرى بسازيم شداد گفت نميدانيد سلطنت جهان با من است ؟\r\nگفتند چرا ؛ گفت برويد همهء معادن جواهر و طلا و نقره را كنترل كنيد و بر آنها كارگرانى بگماريد تا هر اندازه نياز داريد از آنها گرد آورند و هر چه هم طلا و نقره در دست مردم يافتيد بگيريد دستورى بهمهء پادشاهان مغرب و مشرق نوشت و آنها شروع كردند بگردآورى انواع جواهر در مدت ده سال و اين شهر را در مدت سيصد سال براى او ساختند و شداد نهصد سال عمر كرد چون به او\r\n","description":"","footnote":"","page_name":" 239 ","page_number":247},
  {"content":"\r\nخبر دادند كه ساختمان شهر تمام است گفت برويد سورى گرداگرد شهر بسازيد و اطراف آن سور هزار كاخ بسازيد و بر هر كاخى هزار پرچم برافرازيد تا در هر يك از اين كاخها يكى از وزيران من نشيمن كند برگشتند و همهء اينها را بجا آوردند و به او خبر دادند كه از تمام دستورات فارغ شدند ، بمردم اعلام كرد كه براى تماشاى * ( إِرَمَ ذاتِ الْعِمادِ ) * آماده شوند تا ده سال خود را آماده آن نمودند و پادشاه براى ورود به آن حركت كرد و يك شبانه روز ديگر به آن شهر داشت كه خداى عز و جل بر او و همراهانش عذابى از آسمان فرو فرستاد و همه را نابود كرد و نه او و نه ديگرى كه با او بود وارد ارم نگرديد ، اينست وصف * ( إِرَمَ ذاتِ الْعِمادِ ) * كه ماند آن در بلاد ايجاد نگرديده است و من در كتب خوانده‌ام كه يك مردى وارد آن مىشود و آنچه در آنست مىبيند و از آن بيرون مىآيد و آنچه را ديده باز ميگويد و كسى از او نمىپذيرد ولى دينداران در آخر الزمان به آن وارد ميشوند مصنف اين كتاب گويد اگر روا باشد كه در زمين بهشتى باشد و از ديده مردم نهان باشد واحدى از مردم بدان راه نبرند و آن را بوسيله اخبار بدانند و وجودش را بفهمند چرا از راه اخبار معتقد نشوند كه اكنون قائم عليه السلام در پشت پرده غيبت است و اگر روا باشد كه شداد بن عاد نهصد سال عمر كند چرا روا نباشد كه قائم عليه السلام به آن اندازه يا بيشتر عمر كند با آنكه خبر شداد بن عاد را ابى وائل گفته و اخبار قائم را پيغمبر و ائمه گفته‌اند آيا اين جز مكابره در انكار حق و حقيقت است من در كتاب معمرين ديدم كه هشام بن سعيد جهانگرد گفته ما در اسكندريه سنگى يافتيم كه در آن نوشته بود من شداد بن عادم منم كه ستونهائى ساختم كه مانند آن در بلاد ايجاد نشده و لشكرها\r\n","description":"","footnote":"","page_name":" 240 ","page_number":248},
  {"content":"\r\nكردم و گردن كشان را ببازوى تواناى خود بستم و در جايى منزل دادم كه نه پيريست و نه مرگ ، سنك در نرمى براى من چون گل بود ، گنجى در زير زمين نهادم كه دوازده منزل درازى دارد كسى آن را نجويد تا قائم آل محمد عليه السلام بيايد اوس بن ربيعة بن كعب بن اميه اسلمى دويست و چهارده سال زنده بود و اين شعر را سرود 1 - من عمر كردم تا خاندانم دلتنگ شدند از ماندن من نزد آنها و از عمرم سير شدم 2 - حق دارد كسى كه دويست سال بر او گذشته و بعد از آن هم چهارده سال بر او گذشته 3 - كه از زندگى سير شود بعد از آنكه روز با او دشمن است و هم شب بعد از آن كه بر او آسان بود 4 - توان من پوسيده شد و بىدست و پا ماندم و در درون سينه‌ام با كسى كه زير خاك پنهان است نجوى دارد ابو زبيد بنام منذر بن حرمله طائى نصرانى صد و پنجاه سال عمر كرد نضر بن دهمان بن سليم بن اشجع بن ريث بن غطفان صد و نود سال عمر كرد تا دندانهايش ريخت و خودش زائل شد و سرش سفيد شد و مشكلى براى قوم او پديد گرديد كه برأى او نيازمند شدند و از خدا خواستند خرد و جوانيش به او برگرداند و عقل و جوانيش به او برگشت و مويش سياه شد و سلمة بن حرث انمارى يا عباس بن مرداس سلمى اين شعر را در باره او سرود 1 - نضر بن دهمان دويست سال زندگى كرد - و نود سال و سپس جوان شد و برپاخاست\r\n","description":"","footnote":"","page_name":" 241 ","page_number":249},
  {"content":"\r\n2 - و سياهى موى سرش برگشت بعد از آنكه سفيد شده بود - و به او خرمى جوانى كه از دست او رفته بود برگرديد 3 - و خردمند شد پس از آنكه خودش مرده بود - ولى او پس از همه اينها مرد ايوب بن حداد عبدى دويست سال زنده بود جعشم بن عوف بن خزيمه روزگار درازى گذرانيد و اين شعر را گفت 1 - تا كى جعشم در ميان زنده‌ها است 2 - ديگر نه توانى دارد و نه فائده اى دارد 3 - هيهات كه براى مرگ درمانى نيست ثعلبة بن كعب بن عبد الاشهل بن اشوش دويست سال زنده بود و اين شعر را سرود 1 - من با مردمى هم صحبت بودم كه شام كردند - خاموشان و دعايشان جوابى ندارد 2 - از راه درست رفتند و مرا بجا گذاشتند - و پس از آنها بر من اقامت در اين دنيا طولانى شد .\r\n3 - و من در گرو غم و اندوه خود صبح ميكنم - و بجاى مرگ براى من آرزو مانده است رداد بن كعب بن ذهل بن قيس نخعى سيصد سال زنده بود و اين شعر را سرود :\r\n1 - اى خديه ديگر از همزادان من كسى بجا نيست 2 - نه پدر پسران و نه پدر دختران\r\n","description":"","footnote":"","page_name":" 242 ","page_number":250},
  {"content":"\r\n3 - و نه نازادى كه اثاث خانه اى ندارد 4 - آيا امروز ديگر من در شماره مرده‌ها نيستم عدى بن حاتم طى صد و بيست سال زنده بود اما تاه بن قيس بن حرث بن سنان كندى صد و شصت سال زنده بود عمير بن جرير بن عمير بن عبد العز بن قيس صد و هفتاد سال زنده بود و اين شعر را سرود 1 - كهنه شدم و زمانه مرا فانى كرد و گرديدم دويست ساله و بعد از آن هم ده سال ماندم « 1 » 2 - مانند جوجه اى شدم نه ديگر مرده‌ام كه پوسيده شوم و نه زنده‌ام كه كارى از من ساخته شود 3 - من روزگارى زندگى مىكردم كه عشيره‌ام هيچ مرده اى به خاك نسپردند مگر آنكه من گورش را نقشه كشيدم عوام بن منذر بن زبيد بن قيس بن حارث بن لادم روزگار درازى زنده بود و عمر بن عبد العزيز را درك كرد و بر او وارد شد و ديگر استخوانهاى گلوگاهش پائين و بالا شده بود و ابروانش روى چشمانش ريخته بود و اين شعر را سرود 1 - به خدا نميدانم كه امت دوران ذو القرنين را ادراك كرده يا پيش از او را 2 - آنگاه كه پيراهنم بكنيد آشكار شود استخوانهائى كه نه گوشت دارد و نه خون سيف بن وهب بن خزيمه طائى دويست سال زنده بود و اين شعر را سرود 1 - هلا من جاموس پيرى شدم گمان مبريد كه من دروغگويم\r\n\r\n","description":"","footnote":"\r\n« 1 » در ترجمه گويد كه صد و شصت سال زنده بود ولى لفظ هنيده كه در شعر او آمده دويست سال معنى ميدهد\r\n","page_name":" 243 ","page_number":251},
  {"content":"\r\n2 - من جامه جوانى بتن كردم و آن را نابود كردم و قدر بر من چيره شد 3 - من دشمن را راندم و دوست را نوازش كردم تا آنكه بوى بازگشت شود ارطاة بن اميه مزنى صد و بيست سال زنده بود و او را ابو الوليد ميگفتند عبد الملك بن مروان از او پرسيد اى ارطاة از شعر تو چه مانده است جواب گفت من ديگر نه مىنوشم ، نه بوجد و طرب آيم و نه غضب كنم و شعر جز بر اين احساسات پديد نگردد با اين حال باز شعر ميگويم 1 - من ديدم كه گذشت شبها مرد را ميخورند چنانچه زمين ريزه آهن را مىخورد 2 - مرگ وقتى آمد نميگذارد بر جان پسر آدم چيزى را 3 - من ميدانم كه مرگ زشتروئى و ناشناسى كند تا نذر خود را در باره ابو الوليد هم وفا كند .\r\nعبد الملك از استماع اين شعر بر خود لرزيد و گفت اى ارطاة چه گفتى ؟ ارطاة گفت يا امير - المؤمنين من خود ابو الوليد كنيه دارم عبيد بن ابرس سيصد سال زندگى كرد و اين شعر را سرود 1 - نابود شدم ، گذشت زمان مرا نابود كرد و گرديدند همسالان من چون بنات نعش در پشت ستاره فروزان سپس نعمان بن منذر در روز غضب خود او را گرفت و كشت شريح بن هانى صد و بيست سال زنده بود و در زمان حجاج بن يوسف كشته شد در زمان پيرى و ناتوانى اين شعر را سرود\r\n","description":"","footnote":"","page_name":" 244 ","page_number":252},
  {"content":"\r\n1 - من اندوهناك شدم و با پيرى در كشاكش رنجم 2 - من با مشركان روزگارهائى زندگى كردم 3 - سپس دوران پيغمبر منذر را دريافتم 4 - و بعد از او دوره صديق و عمر را ديدم 5 - روز جنك مهران و روز جنك شوشتر را دريافتم 6 - جمع دو لشكر را در جنك صفين و نهروان ديدم 7 - هيهات چه قدر اين عمر طولانى است مردى از بنى ضبه بنام مساح بن سباع ضبى روزگار درازى زنده بود و اين شعر را سرود 1 - هر آينه من در آفاق گردش كردم تا پوسيدم و زمان نابوديم رسيد 2 - و مرا نابود كرد و اگر روز و شب خود فانى شوند هر گاه بروند برگردند 3 - و ماهى كه آغاز شود پس از ماهى و سالى كه پديد آيد دنبال سال تازه اى لقمان عادى كبير پانصد و شصت سال زنده بود ، عمر هفت كركس را داشت كه هر كركسى هشتاد سال عمر كند و از باقى ماندگان عاد اول بود و روايت شده است كه سه هزار و پانصد سال زنده بود و جزء نمايندگان عاد بود كه آنها را به مكه فرستادند تا براى باران دعا كنند و عمر هفت كركس به او عطا شده بود و او يك جوجه كركس نر ميگرفت و آن را بر سر كوهى كه پاى آن منزل داشت پرورش ميداد و آن كركس تا دوران خود زنده بود و چون ميمرد و جوجه ديگرى ميگرفت و مىپروريد تا آخرين آنها كركس لبد بود و از همه عمرش درازتر شد و در باره او گفت روزگار لبد طولانى شد و\r\n","description":"","footnote":"","page_name":" 245 ","page_number":253},
  {"content":"\r\nدر باره او اشعار معروفى گفته شده است و قوت و قدرت شنوائى و بينائيش هم به همين اندازه بود و براى او احاديث بسياريست زهير بن عتاب بن هبل بن عبد الله بن بكر بن عوف بن عذرة بن زيد بن عبد الله بن رفيدة بن ثور بن كلب كلبى هم سيصد سال عمر كرد مريقا كه نامش عمرو بن عامر ماء السماء بود چون هر جا منزل ميكرد آنجا زنده ميشد و او را مريقيا گويند براى آنكه هشتصد سال زنده بود چهار صد سالش مرد معمولى بود و چهار صد سال پادشاهى كرد هر روز دو جامه زيبا مىپوشيد و دستور ميداد آن را پاره كنند تا ديگرى نپوشد ابو هبل بن عبد الله بن كنانه ششصد سال زنده بود ابو طحان قبيسى صد و پنجاه سال عمر كرد مستوعز بن ربيعة بن كعب بن زيد مناة بن تميم سيصد و سى سال زنده بود و دوره اسلام را درك كرد و اسلام نياورد و شعر معروفى دارد دريد بن زيد بن مهد چهار صد و پنجاه سال زنده بود و اين شعر را سرود 1 - روزگار دست و پاى خود را بر من افكنده است 2 - روزگار هر چه را روزى اصلاح كند روز ديگر تباه نمايد 3 - امروز اصلاح كند و فردا تباه سازد چون مرگش رسيد پسران خود را جمع كرد و گفت بشما وصيت ميكنم كه بمردم بد كنيد و\r\n","description":"","footnote":"","page_name":" 246 ","page_number":254},
  {"content":"\r\nعذرى از آنها نپذيريد و از لغزش آنها نگذريد تيم الله بن ثعلبة بن عكايه دويست سال زنده بود ربيع بن ضبع بن وهب بن تعيض بن مالك بن سعيد بن عدى بن فزارة دويست و چهل سال زنده بود و اسلام را درك كرد و مسلمان نشد معدى بن كرب حميرى از آل ذو رعين صد و پنجاه سال زنده بود شرية بن عبد الله جعفى سيصد سال زنده بود و در مدينه آمد نزد عمر بن خطاب و گفت من اين وادى كه شما در آنيد ديدم بيابانى بود نه قطره آبى داشت و نه تلى و نه درختى و من آخر مردمى را درك كردم كه شهادت شما را كه * ( لا إِله إِلَّا الله ) * است ادا ميكردند پسرش همراهش بود كه از پيرى خرف شده بود و ميلرزيد عمر به او گفت اى شريه پسرت خرف شده و تو هنوز بقيه عقلى دارى ؟ گفت به خدا مادرم او را در هفتاد سالگى خود ازدواج گرفتم ولى زن پارسا و پرده دارى بود اگر از او خرسند بودم از او چشم روشنى داشتم و اگر برو خشمناك ميشدم نزد من مىآمد و از من دلجوئى ميكرد تا خشنود ميشدم ولى اين پسرم زنى گرفت بى جا و هرزه اگر وسيله چشم روشنى و دلخوشى برايش فراهم ميشد متعرض او مىگرديد تا او را بخشم مىآورد و دلتنگ ميكرد و اگر دلتنگ ميشد او را تا به هلاكت برخورد ميكرد\r\n2 - محمد بن قاسم مصرى گويد ابو جيش حماروية بن احمد بن طولون آنقدر از گنجهاى مصر را كشف كرد كه براى احدى پيش از او بدست نيامده بود و در هرمين بغزوه رفت و قاضيان و اطرافيان و محرمانش به او سفارش كردند كه متعرض اهرام نشود زيرا هر كس متعرض آنها شده عمرش كوتاه\r\n","description":"","footnote":"","page_name":" 247 ","page_number":255},
  {"content":"\r\nگرديده او در اين باره اصرار كرد و هزار كارگر را واداشت كه در آنها كار كنند و در آن را پيدا كنند مدت يك سال اطراف آن كار كردند تا تنك آمدند و خسته شدند ، چون نوميد شد و خواست دست بكشد يك زيرزمينى كشف كردند و گمان كردند كه در آنست كه ميجستند و چون به آخر آن رسيدند ديدند سرسراى مرمرى دارد و چاره جوئى كردند تا آن را زيرورو نمودند و بيرون آوردند و محمد بن مظفر گويد پشت آن ساختمان ميان پرى بود و بر شكستن آن توانا نبودند و آن را يك جا بيرون آوردند و پاك كردند و بر آن نوشته اى به زبان يونانى ظاهر شد و حكماء و دانشمندان مصر را از اهل دين جمع كردند و هيچ كدام نتوانستند آن را بخوانند در ميان مردم شخصى بنام عبد الله مدنى بود كه از اهل تتبع و دانشمند دنيا بود او به ابو جيش حمارويه خبر داد كه در شهر حبشه يك كشيشى است كه عمر درازى كرده و سيصد و شصت سال زندگانى گذرانيده و اين خط را ميداند و ميخواست آن را به من بياموزد و چون شوق علوم عربى داشتم دنبال نكردم و او تا كنون زنده است ابو الجيش بپادشاه حبشه نوشت و از او درخواست كرد كه آن كشيش را نزد او بفرستد به او جواب داد كه اين پيره مرديست سالخورده و شكست زمانه ديده و آب و هواى اين سرزمين و اقليم او را نگهدارى مىكند و اگر به آب و هواى سر زمين و اقليم ديگر منتقل شود و حركت و مشقت سفر بيند خطر دارد و ممكن است تلف شود و وجود او براى ما باعث شرافت و خرمى و آرامش خاطر است اگر شما چيزى داريد كه ميخواهيد بخواند يا پرسشى از او داريد براى او بنويسيد آن سر سرا را با كشتى از سعيد باسوان اعلى بردند و با عربه به شهر حبشه رسانيدند و آن نوشته را به عربى ترجمه كردند و در آن نوشته بود كه :\r\n","description":"","footnote":"","page_name":" 248 ","page_number":256},
  {"content":"\r\nمن ريان بن دوسع هستم ( از ابو عبد الله مدنى سئوالشد كه ريان كيست ؟ گفت پدر عزيز مصر است آن پادشاهى كه معاصر يوسف پيغمبر بود و نامش وليد بن ريان بن دوسع بود و عمر عزيز هفتصد سال بود و عمر پدرش ريان هزار و هفتصد سال بود و عمر دوسع سه هزار سال بود و در آن نوشته بود كه :\r\nمن ريان بن دوسع هستم براى بررسى سرچشمه نيل اعظم بيرون شدم تا منبع آن را بدانم ، با خود چهار هزار هزار مرد برداشتم و هشتاد سال راه طى كردم تا بظلمات و بحر محيط به دنيا رسيدم و ديدم رود نيل بحر محيط را قطع مىكند و در آن عبور مىكند و براى من راهى در دنبال كردن آن نبود ياران من مردند و فقط چهار هزار كس براى من ماند و من بر سلطنت خود ترسيدم و بمصر برگشتم و اهرام را ساختم و برانى را و دو هرم بنا كردم و گنجهاى خود را با پس اندازهاى خود در آنها سپردم و اين شعر را سرودم 1 - علم من بعضى از آنچه مىباشد درك كرده است - و من علم غيب ندارم و خدا داناتر است 2 - آنچه را خواستم استوار نمودم از روى صنعت و آن را محكم كردم و خدا اقوى و احكم است 3 - خواستم سرچشمه نيل را بدانم و بفهمم از كجا جاريست - من درمانده شدم و درماندگى مهار انسان است 4 - من هشتاد سال راه بريدم و مسافتها طى كردم - در گرد من بنى حجر بودند و لشكرى فراوان\r\n","description":"","footnote":"","page_name":" 249 ","page_number":257},
  {"content":"\r\n5 - از همه طوائف جن و انس گذشتم - و دريائى عميق و تاريك سر را هم درآمد 6 - و يقين كردم كه پس از اين منزل راه نيست - براى هيچ طماع و صاحب همتى بعد از من 7 - من به كشور خود برگشتم و بار اقامت افكندم - در مصر و اين روزگار تنگى دارد و نعمت 8 - من در همهء مصر صاحب اهرامم - و سازنده ظرفهاى سفالين و پيش قدم 9 - آثار دست و حكمت خود را در آن واگذاردم كه در روزگار كهنه نگردد و ويران نشود 10 - در آن گنجهاى انبوه و عجائبى است و روزگار تلخى و حمله سخت دارد 11 - ميگشايد قفلهاى من و عجائب مرا ولى پروردگارم كه در آخر الزمان ظهور كند 12 - در اطراف خانه خدا امورش پديدگردد و بناچار برترى يابد و نام او بلند شود 13 - هشت و نه و دو و چهار و نود ديگر از شهيد جفاى ابن ملجم 14 - بعد از آن هفتاد سال مكرر شود - و اين برانى از هم بريزد و ويران گردد 15 - و همه گنجهاى من آشكار شود جز اينكه من مانند . اين پيش آمد را جدائى و پشيمانى ميدانم 16 - گفتار خود را نوشتم در باره سنگهائى كه بريدم - و محققا فانى ميشوند و من هم بعد از آنها فانى ميشوم و نابود ميگردم چون ابو الجيش حمارويه ابن احمد از اين مضمون مطلع شد گفت اين چيزيست كه احدى را در آن\r\n","description":"","footnote":"","page_name":" 250 ","page_number":258},
  {"content":"\r\nچاره جوئى نيست مگر قائم آل محمد ( ص ) و آن سر سرارا چنانچه بود به محل خود نقل كردند و يك سال بعد ابو الجيش كشته شد ، طاهر خادم او را در حال مستى در بستر خود سربريد ، از آن تاريخ خبر هرمين و كسى كه آنها را ساخته است معلوم شد ، اين درستترين گفتاريست در باره نيل و هرمين صبرة بن سعد بن سهم قرشى صد و هشتاد سال زنده بود و اسلام را درك كرد و بموت فجأه درگذشت لبيد بن ربيعه جعفرى صد و چهل سال زنده بود اسلام را درك كرد و مسلمان شد چون هفتاد سال از عمرش گذشته بود اين شعر را سرود 1 - گويا من كه از هفتاد سال گذشتم در اين دنيا رداى خود را از سر شانه هايم دور كرده‌ام و چون هفتاد و هفت سالش شد اين شعر را سرود 1 - مىبينم كه جانم خروشان به من شكوه دارد با اينكه هفتاد و هفت سال است بار او را كشيدم 2 - اگر سه سال ديگر بيفزائى باز زود رسيدى در سنه ديگر تمامى هشتاد است چون بنود سال رسيد اين شعر را سرود 1 - من كه بنود سال رسيدم گويا مهار را از خود گسيختم 2 - پيشامدهاى روزگار از راهى كه نبينم مرا هدف كردند چگونه است حال كسى كه به او تير اندازند و او تيرانداز نباشد 3 - اگر از آن قبيل تيرى كه داشتم به من پرتاب ميشد من آن را ميديدم ولى تيرى به من پرتاب مىشود كه از تيرهاى خودم نيست\r\n","description":"","footnote":"","page_name":" 251 ","page_number":259},
  {"content":"\r\nچون به صد و بيست سال رسيد اين شعر را سرود 1 - من روزگارى زنده بودم پيش از آن كه تباهى آيد - كاش اين جان لجباز من هميشه و جاويد بود چون به صد و چهل رسيد اين شعر را سرود 1 - من از زندگانى و درازى آن دلتنگ شدم و از اين كه مردم مىپرسند حال لبيد چطور است 2 - يك قهرمانى كه هرگز مغلوب نشود و بر مردان غالب آيد كه آن روزگار دراز و دائم و دنباله دار است 3 - يك روز است كه بر سر من ميگذرد و يك شب ولى اين هر دو پى در پى ميروند و برميگردند چون مرگش رسيد بپسرش گفت پسر جانم پدرت نمرده است بلكه فانى شده ، چون پدرت جان داد چشمانش را ببند و بسوى قبله اش بكش و در جامه اش او را بپيچ و من خود هم ندانم كه زنى بر او جيغ زند يا كسى بر او بگريد و آن سفره مهمانى كه من ترتيب ميدادم بساز و خوب بساز و آن را ببر به مسجد خود و براى كسانى كه سر آن سفره بر من وارد ميشدند چون امام جماعت سلام نماز را گفت آن سفره را براى آنها بگستران تا بخورند و چون فارغ شدند بگو اكنون بر سر جنازه برادر خود لبيد بن ربيعه حاضر شويد كه خداى عز و جل جانش را گرفته سپس اين شعر را سرود 1 - چون پدرت را به خاك سپردى روى او چوب و گل بريز\r\n","description":"","footnote":"","page_name":" 252 ","page_number":260},
  {"content":"\r\n2 - و سنگهاى سخت بر او بنه كه روزنه‌هاى آن بسته شود و شكافهاى آن 3 - تا آن خاكهاى نرم روى او را نگهدارى كنند و هرگز ما را نخواهند نگهداشت در احوال لبيد بن ربيعه حكايت شده است كه :\r\nكه نذر كرده بود هر وقت باد شمال ميوزد يك شتر بكشد و كاسه مهمانى را پركند جز آنكه در اول حديثش گذشت چون وليد بن عقبة بن ابن معيط والى كوفه شد براى مردم خطبه خواند حمد خدا را كرد و ثنا بر او نمود و صلوات بر پيغمبر ( ص ) فرستاد گفت اى مردم شما ميدانيد وضع حال لبيد بن ربيعه جعفرى و شرافت و مردانگى او را ميدانيد كه بر خود نذر كرده هر وقت باد شمال بوزد يك شتر بكشد ، بجوان مردى ابو عقيل كمك كنيد سپس از منبر به زير آمد و پنج شتر و چند بيت شعر بر او فرستاد كه در آن سروده بود 1 - مىبينم كه قصاب كارد خود را تيز مىكند هر گاه بادهاى ابو عقيل بوزد 2 - مرديست با سخاوت و فروزنده و جعفرى كريمنيا مانند شمشير درخشان 3 - جعفرى با هر چه دارد به نذر خود وفادار است با گرفتاريها و كمى مال دنيا بعضى گفته‌اند بيست شتر براى او فرستاده است چون هديه امير به او رسيد گفت خدا بامير جزاى خير دهد او ميداند كه من شعر نميگويم و نميدانم ولى اى دخترك بيرون بيا ، دخترك پنج ساله اى نزد او بيرون آمد به او گفت تو شعر امير را پاسخ بگو ، پيش آمد و پس رفت و گفت به چشم و اين شعر را سرود 1 - چون بادهاى ابى عقيل بوزد - وقت وزيدن آن وليد را ميخوانيم\r\n","description":"","footnote":"","page_name":" 253 ","page_number":261},
  {"content":"\r\n2 - كه مردى سخاوتمند و فروزنده و بزرگوار است و از روى مردانگى خود به لبيد كمك كرده است 3 - شترهاى كوه پيكر براى او فرستاده كه گويا بنى حام بر پشت آنها نشسته‌اند 4 - اى ابو وهب خدايت جزاى خير دهد ما آنها را نحر كرديم و با تريد مهمانى كرديم 5 - باز هم عطا كن كه مرد كريم برگشتى داشت و عقيده من اينست كه زاده اروى هم برگشت ببخشش دارد لبيد گفت دختر جانم خب گفتى جز آنكه در ضمن آن سؤال درج كردى و گدائى كردى گفت پدر جان گدائى و سؤال از پادشاهان خجالت ندارد ، گفت دختر جانم تو شاعرتر هستى ذو الإصبع عدوانى كه نامش حرثان بن حرث بن محرث بن ربيعة بن هبيرة بن ثعلبة بن طرب بن عثمان است سيصد سال زنده بود و اسلام را درك نمود عامر بن طرب عدوانى سيصد سال زنده بود محصن بن غسان بن ظالم بن عمرو بن قطيعة بن حرث بن سلمه بن مازن زبيدى دويست و پنجاه سال زنده بود و اين شعر را سرود 1 - هلا اى سلم من از شما نيستم ولى مردى هستم كه قوم من طوائف بشرند 2 - مرا دو دعوتكننده بسوى خود خواندند گفتمها چه مىگوئيد گفتند هر كس دعوت شود اجابت مىكند هلا اى سلم من برخاستن مرا عاجز كرده كسب و گناه مرا عاجز كرده است\r\n","description":"","footnote":"","page_name":" 254 ","page_number":262},
  {"content":"\r\n4 - من ديگر مصيبت خانه شدم و با دوش خانواده‌ام - دوران و نزديكان از من در آزارند 5 - زمانه و روزگار چنين خيانتكارند - براى آنها در هر چرنده اى بهره ايست عوف بن كنانه كلبى سيصد سال عمر كرد و چون مرگش رسيد فرزندانش را جمع كرد و به آنها وصيت كرد او عوف بن كنانة بن عذرة بن زيد بن ثور بن كليب است به آنها گفت اى پسران من وصيت مرا حفظ كنيد ، اگر آن را عمل كنيد بعد از من سادات قوم خود باشيد ، خداى خود را پرهيزكار باشيد اندوه مخوريد ، خيانت نكنيد ، درندگان را از خوابگاه آنان انگيخته نكنيد تا پشيمانى بكشيد ، چشم پوشى از بديهاى مردم را جائزه آنها قرار دهيد تا سالم باشيد و سازش كنيد ، از آنها درخواستى نكنيد تا بر آنها گران بار گرديد ، خاموشى را شيوه خود سازيد مگر از گفتار حق تا پسنديده باشيد با مردم دوستى كنيد تا سينه آنها براى شما سلامت اندوزد ، جلو نفع مردم را نگيريد تا از شما شكوه كنند ، خود را از مردم در پرده نگهداريد تا آرامش خاطر داشته باشيد ، با آنها بسيار منشينيد تا سبك شمرده شويد ، چون مشكلى پيش آمد كرد بردبارى كنيد ، بروزگار جامه مناسب او را بپوشيد نام خوش باوقار و احترام بهتر است از بدنامى كه خوشى داشته باشد ، هر كس براى شما تواضع كرد به او تواضع كنيد زيرا نزديكترين وسيله دوستى است و بدترين جدائى و آشوب دشمنى است ؛ بر شما باد بوفادارى ، عهدشكنى را زير پا گذاريد تا كله‌هاى شما امن باشد ، حسب خود را با ترك دروغ زنده كنيد زيرا آفت مردانگى دروغ است و خلف وعده ، مردم را از خويشان خود آگاه نكنيد تا خوار شويد ، تجمل را از دست ندهيد ، از غربت بپرهيزيد كه خواريست ، دختران خود را بغيرهم كفو\r\n","description":"","footnote":"","page_name":" 255 ","page_number":263},
  {"content":"\r\nهم كفو شوهر ندهيد در مقام كسب بزرگوارى و اخلاق عاليه باشيد ، زيبائى زنان را مانع نصيحت و تاديب آنان ندانيد زيرا ازدواج با زنان با شرافت موجب درك مدارج شرف است . با قوم خود فروتن باشيد و بر آنها ستم روا مداريد تا بآروزها برسيد در آنچه مورد اتفاق آنها است با آنها مخالفت نكنيد زيرا خلاف رئيس مطاع را پست مىكند ، احسان شما براى ديگران بعد از احسان با قوم خودتان باشد استان خود را نسبت باهل آن وحشتناك نكنيد زيرا وحشتناك كردن خاموش كردن اجاق و جلوگيرى از حقوق است ، ميان خود سخن چينى را ترك كنيد و موقع بروز حوادث با هم كمك كنيد تا غلبه جوئيد ، كوچ نكنيد مگر براى سودى كه در وطن به آن نرسيد ، پناهنده را پذيرائى كنيد تا آستان شما با بركت باشد ، مهمان را بر خود مقدم داريد با سفيهان بردبارى را بيشه كنيد تا اندوه شما كم باشد از تفرقه برحذر باشيد كه خوارى است ، بر خود بيش از توان تحمل نكنيد مگر بردبارى بيچارگى زيرا وقتى عذر شما هويدا گردد ملامتى نداريد اگر قوتى داشته باشيد بهتر از آنست كه ستم كشيد و ناچار بعذر خواهى گرديد ، كوشش كنيد و جدى باشيد زيرا جد مانع ستم كشيدنست ؛ بايد سخن شما يكى باشد تا عزيز باشيد و از لشكر شما نرس برده شود ، آبروى خود را نزد بىكرامتان عرضه نكنيد تا آن را بريزيد ، از مردم پست حساب نبريد تا در باره آنها تقصيركار باشيد ، بهم حسد نورزيد تا هلاك شويد ، از بخل كناره گيرى كنيد كه خود درديست بزرگوارى را با جود و ادب و همدستى اهل فضل ساختمان كنيد . نام نيك را با بخشش بخريد و اهل فضل را احترام كنيد از كسانى كه تجربه آموخته‌اند فراگيريد . از احسان كم هم صرف نظر نكنيد كه آن هم ثوابى دارد مردان را كوچك مشماريد كه خود پست شويد زيرا مردى به دو عضو كوچك است دل هوشمند و زبان گويا ، چون حادثه وحشتناكى شما را ترسانيد بر شما باد كه كاوش كنيد پيش از آنكه شتاب كنيد با اظهار دوستى نزد پادشاهان مقام خواهش كنيد زيرا هر كس آنها پست كنند پست شود و هر كسرا بالا ببرند بالا رود ، بكردار بزرگوارى كنيد\r\n","description":"","footnote":"","page_name":" 256 ","page_number":264},
  {"content":"\r\nتا ديده‌ها بشما نگران شوند بوفاداران تواضع كنيد تا پروردگارتان شما را دوست دارد سپس اين شعر را سرود 1 - هر خردمندى به تو اندرز نميدهد و هر اندرز دهى خرمند نيست 2 - ولى اگر خرمندى و اندرز دادن در كس جمع شوند او حق دارد كه از اطاعت بهره مند باشد صيفى بن رياح بن اكثم بكى از بنى اسد بن عمرو بن تميم دويست و هفتاد سال زنده بود و ميگفت تو بر برادرت در هر حال تسلط دارى مگر در جنك و چون مرد شمشير برداشت ديگر بر او تسلطى نتوان داشت ، شمشير بران خوب پند دهنده ايست ، ترك مجادله بهتر جلب ثناء كند ؟ احتياط فورى عقوبت ستمكار است . يارى او تجاوز محسوبست اخلاق پستتر همان خرده گيرتر آنها است . گله فراوان بىادبى است . و او در موقع اين وصايا سر عصا را به زمين ميكوبيد و اين ضرب المثل شد شعر براى شخص بردبار پيش از چنين روزى عصا نكوبند انسان براى آن آموزد كه بداند عاد بن شداد يربوعى صد و پنجاه سال زنده بود اكثم بن صيفى سيصد و شصت سال و بعضى گفته‌اند صد و نود سال و اسلام را درك كرد و با مسلمانان رفت و آمد داشت ولى بيشتر معتقدند كه بشرف اسلام مشرف نشد و در باره عمر خود اين شعر را سرود 1 - و براستى مردى كه نود سال زندگى كرده تا صد سال و از زندگى دلتنگ نيست نادان است .\r\n","description":"","footnote":"","page_name":" 257 ","page_number":265},
  {"content":"\r\n2 - دويست جز شش و چهار گذشته و اين از شماره شبها كم به حساب آيد محمد بن مسلمه گويد اكثم بن صيفى به قصد اسلام بيرون آمد و پسرش او را از تشنگى كشت من شنيدم كه اين آيه 100 سوره نساء « هر كس از خانه اش بيرون شود براى هجرت بسوى خدا و رسولش و مرگش برسد اجرش بر خداست در حق او نازل شده و عرب كسى را در حكمت بر او پيش ندارد و چون بعثت رسول خدا را شنيده پسرش حبيش را براى تحقيق خدمت آن حضرت فرستاد به او چنين دستور داد :\r\nپسر جانم من به تو چند كلمه پند مىدهم آنها را از من درياب و از اينجا كه از نزد من ميروى تا نزد من برگردى بكاربند :\r\n1 - حق شهر رجب را ادا كن و آن را حلال مشمر تا خون و مال تو را در آن حلال شمارند حرمت ماه براى خود او نيست بلكه براى اهل او است 2 - بهر قومى رسيدى نزد عزيزترين ايشان وارد شو با شريف آنان پيوند كن و از ذليل برحذر باش زيرا او خود را خوار كرده است و اگر عزيز ميداشت قومش را او را عزيز ميداشتند 3 - چون بر اين مرد ( پيغمبر اسلام ) وارد شدى من شخص او را و نژاد او را خوب ميشناسم او از خاندان قريش و اعز عرب است اين مرد يكى از دو مرد خواهد بود ، يا شخصيت دارد و مقصودش اينست كه پادشاه عرب شود و براى پادشاهى خروج كرده است و او را احترام كن و گرامى دار و پيش او برپا بايست و بىاجازه او منشين و هرجا اشاره كرد بنشين اگر واقعا قصد پادشاهى دارد رعايت اين ادب بهتر شر او را از تو ميگرداند و تو را از خير او بهره مند مىكند و اگر پيغمبر است خدا كسى كه به پيغمبران بدى كند دوست ندارد و او اهل بزرگى كردن نيست تا براى خود حشمتى در نظر گيرد او در هر جا دنبال خير است خطا كار نيست كه از او گله شود كارش چنانت كه دوست دارد و تو همه كارش را شايسته خواهى ديد و همه گفتارش راست خواهى فهميد و او نظر به خود متواضع است و در برابر پروردگارش خوار و ذليل است تو\r\n","description":"","footnote":"","page_name":" 258 ","page_number":266},
  {"content":"\r\nهم در برابر او تواضع پيشه كن و بىاجازه من هيچ عملى در اين زمينه انجام مده فرستاده اگر سرخود كارى كرد كار از دست آنكه وى را فرستاده بيرون رود و چون تو را برگرداند هر چه گفت خوب حفظ كن و كم و زياد نكن اگر غلط يا خطايا فراموش كنى مرا برنج رسول ديگرى مياندازى و اين نامه را هم با او فرستاد بنام تو بار خدايا ، از بنده اى بسوى بنده اى ، اما بعد آنچه به تو رسيده بما برسان از تو بما گزارشى رسيده كه حقيقت آن را نميدانيم اگر تو ديده اى بما بنما و اگر دانسته اى بما بياموز و ما را در گنج خود شريك كن و السلام چنانچه ياد كرده‌اند رسول خدا ( ص ) در پاسخش نگاشت : از محمد رسول خدا به اكثم بن صيفى خدا را بسوى تو ستايش كنم براستى خداى تعالى به من دستور داده است كه بگويم * ( لا إِله إِلَّا الله ) * آن را ميگويم و مردم را به گفتن آن دستور مىدهم همهء خلق آفريده خداى عز و جل هستند و همه كار از آن خدا است آنها را آفريده و ميرانيده و آنها را مبعوث مىكند و بسوى او است برگشت مردم ، من شما را به آداب رسولان خدا تاديب مىكنم و هر آينه از خبر بزرك پرسش ميشويد و محققا بعد از مدتى خبر آن را خواهيد دانست چون نامه رسول خدا به او رسيد به پسرش گفت بسر جانم از او چه ديدى ؟ گفت ديدم دستور به خوش اخلاقى ميدهد و از اخلاق پست آنها را بازمىدارد اكثم بن صيفى بنى تميم را گرد آورد و سپس گفت اى بنى تميم در حضرت من سفيهانه انجمن نكنيد زيرا هر كه شنود در خيال افتد هر كس براى خود نظرى دارد ولى شخص سفيه سست راى است و اگر چه تنش نيرومند باشد كسى كه عقل ندارد خير در او نيست ، اى بنى تميم من بسيار پير شده‌ام و دچار لغزش پيرانم اگر از خوب من ديديد عمل كنيد و اگر رفتار زشتى ملاحظه كرديد مرا براستى بياوريد تا بران استوار گردم بدرستى كه پسرم از نزد او برگشته است و با او رو برو شده است و ديده است كه امر بمعروف مىكند و نهى از منكر و باخلاق خوب وادار مىكند و از اخلاق پست قدغن مىكند و دعوت مىكند بپرسش خداى\r\n","description":"","footnote":"","page_name":" 259 ","page_number":267},
  {"content":"\r\nيگانه و ترك بتها و ترك سوگند به آتش و ميگويد من فرستاده خدايم و پيش از او هم رسولانى بودند كه كتابها داشتند و من هم رسولى را پيش از او ميشناسم كه بپرستش خداى يگانه دعوت ميكرد سزاوارتر مردم به يارى محمد و كمك او شمائيد ، اگر آنچه بدان دعوت مىكند حق است اين حق براى شما است و اگر هم ناحق است شما از همهء مردم سزاوارتريد كه از او دفاع كنيد و بر او پرده پوشى كنيد اسقف نجران وصف او را ميكرد و سفيان بن مجاشع پيش از او حديث پيدايش چنين پيغمبرى را ميگفت و پسر خود را هم محمد ناميد فضيلت داران شما ميدانند كه فضيلت همانست كه بدان دعوت مىكند و دستور ميدهد در نشر دعوت او پيش قدم باشيد و دنباله رو نباشيد پيرو او گرديد تا شرافت پيدا كنيد و در عرب برترى يابيد بدلخواه دنبال او برويد پيش از آنكه به پيروى او وادار شويد من موضوعى را مىبينم كه بىاساس نيست و بر هر بلند و پستى خود را مىرساند اين مسلكى كه بدان دعوت مىكند اگر هم دين نباشد يك دستور اخلاقى پسنديده است از من اطاعت كنيد و پيرو دستور من گرديد تا من براى شما خواهشى كنم كه تا هميشه از ميان شما بدر نرود شما امروزه از همه قبائل عرب بيشتر هستيد و بلاد شما وسيعتر است من امرى را ملاحظه ميكنم كه هر ذليلى دنبالش برود عزيز مىشود و هر عزيزى بدان پشت كند ذليل و خوار مىشود . شما خود عزيز هستيد از او پيروى كنيد تا بر عزت شما افزوده شود و كسى مانند شما نباشد آنكه پيشى گرفت براى آيندگان چيزى نميگذارد و اين موضوعى است كه ما بعدى دارد آنكه در آن سبقت جويد بجاى او ميماند و ديگران بايد پيرو او باشند از ترديد بيرون آئيد و نظر قطعى بگيريد كه تصميم توانائى است و احتياط كارى نشانه درماندگى است\r\n","description":"","footnote":"","page_name":" 260 ","page_number":268},
  {"content":"\r\nپس از او مالك بن نويره رشته سخن را بدست گرفت گفت شيخ شما دچار خرافت شده است او باز بگفتار خود ادامه داد و گفت واى بر دل سوخته از فارغ البال و بيغم اى مردم چرا خاموشيد آفت پند رو گردانى از آنست واى بر تو اى مالك براستى تو نابودى چون حق قيام كرد هر كس با آن قيام كند بلند مىشود هر كس به آن بستيزد به خاك هلاك مىافتد اى مالك مبادا از آنها باشى و اگر از من پيش افتيد و برأى خود عمل كنيد برويد شتر مرا بياوريد تا سوار شوم و از شما كناره گيرم شتر خود را خواست و سوار شد و پسرانش و برادرزادگانش دنبال او رفتند گفت من تاسف ميخورم بر امرى كه همه شما آن را درك ميكنيد و بر من پيشى نميگيريد قبيله طى كه اخوال اكثم بودند به او نوشتند و بعضى گويند بنو مره كه اخوال ديگرش بودند به او نوشتند و درخواست كردند كه براى آنها دستوراتى بنويسد كه با آن زندگانى كنند ، اين دستور نامه را براى آنها نوشت :\r\nاما بعد بدرستى كه من بشما سفارش ميكنم بتقواى خدا و صله رحم كه اصلش را ثابت ميدارد و فرعش را ميروياند و شما را باز ميدارم از نافرمانى خدا و قطع رحم كه نه اصل را بجا مىگذارد و نه فرع را ميروياند ، از زناشوئى زنان احمق خوددارى كنيد كه هم بسترى با آنها كثافتكاريست و اولادشان ضايع مىشود بر شما لازمست شتر دارى از شتر نگهدارى كنيد كه دژهاى عرب هستند و گردن آنها را جز در موقع لزوم قطع نكنيد زيرا مهر دختران و حفظ خون بوسيله آنها مىشود شيرشان براى سالمندان تحفه است و براى خردسالان غذا و اگر شتر را بآسيا كردن وادارند آسيا هم مىكند مرديكه قدر خود را بداند هلاك نشود ندارى و فقر همان بيخرديست مرد شايسته و خردمند هرگز بىمال نماند بسا يك مرد كه از صد مرد بهتر است و بسا صد مرد كه از يك لشكر بهترند و بسا يك لشكر كه من از دو قبيله دوستتر دارم . هر كس از روزگار گله دارد گله او بدراز كشد هر كس\r\n","description":"","footnote":"","page_name":" 261 ","page_number":269},
  {"content":"\r\nبدان چه قسمت است راضى باشد زندگانيش خوش است آفت رأى هواى نفس است و عادت زمام ادب را بدست دارد ، درويش محبوب به از توانگر مبغوض است دنيا گردش دارد آنچه از آن تست در ناتوانى هم بدست تو ميرسد و اگر چه در طلب آن كوتاهى كنى و آنچه بر زيان تو است با قدرت خود نتوانى جلو گرفت بىتابى در تنكدستى شرف را ميبرد و حسد درديست كه درمانى ندارد و شماتت و سرزنش بدنبال خود شماتت دارد ، هر كس روز بدى براى ديگرى ديد براى خود هم خواهد ديد سرزنش از سفاهت است و ستون خرد بردباريست و سررشته هر كارى صبر است ، بهترين سرانجام هر كارى درگذشت است . احوال پرسى از يك ديگر به نيكى دوستى را پايدار كند و هر كس نوبه بنوبه بديدار دوستان رود محبت را بيفزايد وصيت اكثم بن صيفى اكثم هنگام مردن فرزندانش را گرد آورد و گفت :\r\nپسران من روزگار درازى بر من گذشته من از خود پيش از آنكه بميرم توشه آنچه از زندگى آموخته‌ام بشما مىدهم بشما سفارش ميكنم كه تقواى خدا را پيشه كنيد و صله رحم نمائيد نيكى را از دست ندهيد كه شماره را بيفزايد و بنياد را ويران نسازد و فروع را در هم نشكند ، نافرمانى خدا و قطع رحم را بر شما قدغن مىنمايم كه بنياد بر آن استوار نماند و شاخه اى بر آن نرويد ، زبان خود را نگهداريد كه سر مرد را بر باد مىدهد گفتار حق دوستى براى من بجا نگذاشته است گردن شتران را منظور داريد و بيهوده آنها را نبريد در شتران مهر دخترانست و ديه خونها است از ازدواج با زنان احمق كناره كنيد كه هم بسترى با آنها آلودگيست و فرزندانش ضايع است ؛ اقتصاد در مسافرت ذخيره قوت است هر كس از آنچه از دستش رفته نوميد نگردد و صرف نظر نكند هر دو دست خود را گرو گذاشته هر كس بدان چه دارد قناعت كند چشمش روشن است ، پيش از پشيمانى بايد پيشروى كرد كسى كه در كارى پيش قدم باشد نزد من به است از آنكه دنباله آن را بگيرد مرديكه اندازه خود را بشناسد هلاك نگردد ، بيتابى در گرفتارى آفت بردباريست ، مالى كه بدان پندى بگيرى از\r\n","description":"","footnote":"","page_name":" 262 ","page_number":270},
  {"content":"\r\nاز دستت نرفته است واى بر دانشمندى كه از نادان در حذر نباشد ، رفتن بزرگان مايه هراس است ، پيشامد كارها مايه اشتباه است عقب آن را زيرك و احمق هر دو ميشناسند ولخرجى در موقع وفور نعمت حماقت است ، عزت در طلب مقامات عاليه است از سود كم خشمناك نشويد كه سود بسيار را زنده مىكند از آنچه پرسش نشويد پاسخ ندهيد . بر چيزى كه خنده ندارد نخنديد در دنيا باهم نيكى كنيد و دشمنى نكنيد . حسد از نزديكى خيزد . كسانى كه با هم جمع شوند نهادشان به جوش آيد با يك ديگر در دوستى فرد باشيد به حساب اينكه با هم خويش هستيد ترك مراوده نكنيد خويش بايد خودش را نزديك كند . در اصلاح مال خود بكوشيد . مال بنگهدارى و اصلاح برجا ميماند . هيچ كس به دارائى برادرش اعتماد نكند و آن را حاجت روا كن خود نداند كسى كه چنين كند آب در غربال كرده است هر كس بىنيازى پيشه كند نزد كسان خود گرامى شود ، اسب را گرامى داريد ، سرگرمى با آزادان غزل خوان خوب است . صبر چاره بيچارگان است فروة بن ثقالة بن فقايه سلولى صد و سى سال در زمان جاهليت زندگى كرد و اسلام را درك كرد و مسلمان شد مضار بن حباب بن مزاده از بنى عمرو بن يربوع بن حنظلة بن زيد بن منات صد و چهل سال زندگى كرد قس بن ساعده ايادى ششصد سال زندگى كرد و او است كه اين شعر را ميگويد 1 - آيا باران امنيت ميدهد وقتى نازل شود به حال بدرفتار و خوش كردار\r\n","description":"","footnote":"","page_name":" 263 ","page_number":271},
  {"content":"\r\n2 - آنچه پشت كرد و رفت رفته است - آيا ديگر سودى دارد كاشكه من و اگر من لبيد هم در اين باره گويد 1 - قس ليتنى و لو أنني بجا گذاشته و در انديشه و تدبر را بر لقمان هم بسته حارث بن كعب مذحجى صد و شصت سال زندگى كرده است مصنف اين كتاب گويد اين اخباريست كه در باره معمرين ذكر كردم و مخالفين ما آنها را در كتب خود ذكر كرده‌اند و نيز از طريق محمد سائب كلبى و محمد بن اسحق بن بشار و عوانة بن حكم و عيسى بن زيد بن ذاب و هيثم بن عدى طائى روايت كرده‌اند از پيغمبر ( ص ) هم روايت شده است كه هر چه در امتهاى گذشته بوده بعينه در اين امت خواهد بود اين عمرهاى دراز در امتهاى پيشين به صحت پيوسته است و بعلاوه غيبت حجتهاى الهيه در قرون گذشته محققا واقع شده و هيچ راهى ندارد كه بواسطه غيبت و طول عمر كسى حضرت قائم عليه السلام را انكار نمايد با آن همه اخبارى كه از پيغمبر و ائمه در باره او رسيده است و ما آنها را با سند آنها در اين كتاب نقل كرديم\r\n1 - رسول خدا فرمود هر چه در امتهاى گذشته بوده است تمام مطابق هم در اين امت هم خواهد بود\r\n2 - رسول خدا ( ص ) فرمود سوگند به آن كه مرا براستى فرستاده تا مژده بخش باشم امتم بروش امتان گذشته باشند طبق النعل بالنعل تا آن جا كه اگر در بنى اسرائيل مارى بسوراخى رفته در اين امتم مانند آن مار بسوراخ رود\r\n","description":"","footnote":"","page_name":" 264 ","page_number":272},
  {"content":"\r\n3 - امام چهارم زين العابدين ( ع ) فرمود در قائم ما از پيغمبران روشهائى است روشى از نوح ، روشى از ابراهيم . روشى از موسى . روشى از عيسى . روشى از ايوب و روشى از محمد ( ص ) اما از نوح طول عمر است و اما از ابراهيم نهانى ولادت است و بركنارى از مردم . از موسى خوف است و غيبت و از عيسى اختلاف مردم در باره او و اما از ايوب فرج بعد از گرفتارى و اما از محمد ( ص ) خروج با شمشير در صورتى كه عمرهاى طولانى در كسانى كه پيش از ما بوده‌اند درست است و خبر صحيح آمده است كه سنت بدان جاريست در حضرت قائم ( ع ) كه دوازدهمين امام است چاره اى نيست جز اعتقاد به آن كه اگر تا هر وقت در پشت پرده غيبت بماند جز او قائمى نباشد و اگر از دنيا جز يك روز نماند خدا همان يك روز را طولانى كند تا ظهور كند و زمين را پر از عدل و داد كند چنانچه پر از ظلم و جور شده باشد چنانچه از پيغمبر ( ص ) روايت شده است و از ائمه ( ص ) بعد از او اسلام ما درست نباشد مگر به تسليم و پذيرش براى آنان در آن چه از آنها رسيده و به صحت پيوسته و لا حول و لا قوة الا با لله العلى العظيم\r\n","description":"","footnote":"","page_name":" 265 ","page_number":273},
  {"content":"\r\nدر دوره‌هاى گذشته هم هميشه اهل دين و زهد و ورع اشخاص خود را نهان ميكردند و كار خود را زير پرده انجام ميدادند ، در موقع امكان و امن آشكار بودند و وقت خوف و ناتوانى نهان ميشدند ، روش جهان از آغاز آن تا كنون چنين بوده و اين انكار قائم و غيبت او ميان همه اين اوضاع جهانى همانا بواسطه كفر و ضلالتى است كه در نفوس منكران جا دارد و براى دشمن داشتن دين و دينداران است و بعضى امامان صلوات الله عليهم اجمعين\r\n[ داستان بلوهر و يوذاسف 
  ]\r\n[ فصل اول 
  ]\r\nبه من رسيده است كه در هندوستان پادشاهى بود لشكر بسيارى داشت و كشور پهناورى مردم همه از او ترس داشتند و بر دشمنان خود پيروز بود با اين حال مردى بود شهوت پرست و اهل عيش و نوش پيرو هوا و هوس هر كس از اين شيوه دنياپرستى او تمجيد ميگفت پيش او عزيز و گرامى بود و هر كس به او دستور ديگرى ميداد و با وى مخالف بود دشمن و فريبكار خود ميدانست . در آغاز عمر و دوران جوانى بپادشاهى رسيده بود و بسيار هوشمند و شيرين زبان و بتدبير و نظم كار مردم عارف بود و عموم مردم هم او را بدين صفت شناخته بودند و منقاد و فرمانبر او شده و هر سخت و آسانى در برابر او زانو زده بود مستى جوانى و مستى پادشاهى و شهوت و خودبينى در او جمع شده بود و پيروزى بر دشمنان و تسلط بر مردم كشور و فرماندهى عموم هم با آن افزوده و به هيچ كس اعتناء نميكرد و مردم را خوار و بىاعتبار ميشمرد و چون مردم او را ستودند روش او را پيش او تمجيد كردند جز دنيا همتى نداشت و دنيا هم به او رو آورده بود هر چه ميخواست به آن ميرسيد و فقط نقصان كارش اين بود كه فرزندش دختر ميشد\r\n","description":"","footnote":"","page_name":" 266 ","page_number":274},
  {"content":"\r\nو پسرى نمياورد ، در كشور او پيش از آن كه وى بسلطنت رسد دين رواج يافته بود و اهل دين فراوان شده بودند ، شيطان دشمن دين و دينداران را به نظر او جلوه داد و از پيشروى دين براى سلطنت خود حس خطر كرد و اهل دين را در فشار گذاشت و آنها را از خود دور كرد و بتپرستان را مورد عنايت خود قرار داد و براى آنها بتهاى طلا و نقره ساخت و آنها را محترم نمود و براى بتهاى آنها سجده كرد چون مردم چنين ديدند بپرستش بتها شتافتند و دينداران را خوار شمردند يك روز اين پادشاه احوال يكى از مردان همشهرى و مورد عنايت و صاحب مقامان دربار خود را پرسيد و ميخواست او را بكارى وادارد و به او بخشش و احترام كند ، به او گفتند پادشاها او دنيا را رها كرده و به زاهدان پيوسته اين گزارش به او گران آمد و فرستاد او را آوردند و چون او را در لباس اهل زهد و رياضت ديد به او بد گفت و تندى كرد گفت در صورتى كه تو از چاكران آستان من و از رجال كشور و اشراف مملكت منى خود را رسوا كردى و خاندان و مالت را ضايع نمودى و دنبال زيانكاران و بيكاران را گرفتى تا خنده دار و ضرب المثل شدى ، من تو را براى كارهاى مهم كشور و كمك در پيشامدهاى مهم آماده كرده بودم در پاسخ او گفت پادشاها اگر من به تو حقى ندارم عقل تو بر تو حقى دارد ، بدون غضب گفته مرا گوش كن و پس از فهم و وارسى بهر چه خواهى فرمان كن زيرا غضب دشمن عقل است و ميان فهم و صاحبش حائل مىشود پادشاه گفت هر چه خواهى بگو ، ناسك گفت تو مرا سرزنش ميكنى كه بر خود گناهى كردم يا بر تو سابقه گناهى دارم\r\n","description":"","footnote":"","page_name":" 267 ","page_number":275},
  {"content":"\r\nملك گفت گناهى كه بر خود كردى نزد من بزرگترين گناهان است كسى از رعاياى من حق ندارد خود را هلاك كند و من از او صرف نظر كنم تو خود را هلاك كنى مثل اينست كه يكى از اهل كشور مرا كه مسئول حفظ او هستم هلاك كردى و از تو بازخواست ميكنم ناسك - پادشاها تو نبايد بىدليل بر عليه من حكم كنى و دليل قاضى لازم دارد و كسى در مردم نيست كه بتواند بر تو قضاوت كند ، لكن در وجود خودت قاضيانى هستند كه من بقضاوت برخى از آنها راضى هستم و از قضاوت ديگران نگرانم ملك - آن قاضيان كيانند ؟\r\nناسك - آنكه من بقضاوت او راضيم عقل تو است و آن كه از قضاوت او نگرانم هواى نفس تو است ملك - هر چه خواهى بگو و راست گزارش بده كه از كى اين عقيده را پيدا كردى و چه كسى تو را از راه بدر برده است ؟\r\nناسك - گزارش من اينست كه در جوانى سخنى شنيدم كه بدلم جا كرد و چون دانه اى كه بكارند سبز شد و نمو كرد تا درختى شد و بارى آورد كه مىبينى . من شنيدم كسى ميگفت آدم نادان ناچيز را چيز حساب مىكند و چيز را ناچيز كسى كه ناچيز را وانگذارد به آنچه حقيقت دارد نميرسد و تا كسى حقيقت را نبيند ناچيز را از دست نميدهد آنچه حقيقت دارد آخرتست و آنچه ناچيز و بىحقيقت است دنيا است ، من اين سخن را پسنديدم چون ديدم زندگى دنيا مرگست و غناى آن فقر است و خوشيش ناخوشى است و تندرستيش بيماريست و توانش ناتوانيست و عزتش ذلت است چون كه زندگى در دنيا\r\n","description":"","footnote":"","page_name":" 268 ","page_number":276},
  {"content":"\r\nبراى مردن است و هر چه در دنيا بدست آيد سبب احتياج به چيز ديگريست كه آن را نگهدارد و اشياء ديگرى لازم دارد ، فرض كن كسى محتاج مركب سواريست و چون بدست آورد محتاج علف و پرستار و افسار و ابزار مىشود و هر كدام آنها چيز ديگر و چيزهاى ديگر مىخواهد اين حاجت تمامى ندارد خوشيش ناخوشى است زيرا هر كس يك وسيله شادى يافت دچار چند برابر اندوه مىشود ، اگر به فرزند شاد است در انتظار غم بيمارى و مرگ و آسيب او است اگر بمال شاد است هراس تلف او را دارد كه بر آن شادى فزون است چون چنين است بهتر است كسى خود را بدان آلوده نسازد راجع بتندرستى دنيا بايد گفت تندرستى دنيا از اخلاط است و نزديكترين اخلاط بزندگى خون است و خون خودش مايه مرگ ناگهانى و خفه گى و طاعون و آكله و سرسام است توانائى مايه جمع مضراتست كه هر عزتى ذلتى در دنبال دارد ، دوران عزت كوتاه است و دوران ذلت دراز و احق مردم بمذلت دنيا كسى است كه بساط دنياى او گسترده است و حاجت دنياى او برآورده است و هر آنى توقع دارد مالش از ميان برود و محتاج گردد و خويشش ربوده شود و آنچه جمع كرده غارت گردد و آنچه ساخته از بن ويران شود و مرگ بجمع او راه يابد و به همه عزيزان خود داغدار گردد ، ملكا من دنيا را به حق نزد تو نكوهش كنم و دنيائى كه :\r\n1 - آنچه بدهد ميگيرد و عقوبت آن را بجا ميگذارد 2 - هر كرا پوشانيده لخت مىكند و برهنگى را برايش بجا مىگذارد\r\n","description":"","footnote":"","page_name":" 269 ","page_number":277},
  {"content":"\r\n3 - آن را كه بلند كرده به زمين مىزند و بىتابى و حسرت بجا ميگذارد 4 - كسى را كه عاشق اوست رها مىكند و شهوت سوزانى بجا ميگذارد 5 - كسى كه فرمانشبرد و بدان فريفته گردد از راه بدر ميبرد 6 - كسى كه او را امين شمارد و بدان اطمينان كند با او عهدشكنى نمايد 7 - او است مركب سركش و يار خيانتكار و راه لغزان و فرودگاه پرتگاه 8 - او گرامى دارنده ايست كه هر كس را گرامى دارد خوار كند ، محبوبيست كه كسى را دوست نگيرد و با هيچ وفادارى وفا نكند براى او وفادارى شود و او عهد شكند باور است گويند او دروغ گويد براى او عمل كنند و او تخلف كند ؛ كج كشند براى آنكه با وى راستى كند و هر كس به دو بچسبد با او بازى كند در اين ميان كه خوراكش دهد خوراك ديگرانش سازد و در اين ميان كه خدمتش كند خادم ديگرانش گرداند و در اين ميان كه ميخندانش خندهء زارش كند و در اين ميان كه مدحش كند دشنامش دهد در اين ميان كه برايش ميگريد او را بگريه اندازد ، در اين ميان ميان كه دست عطا بخش به او دهد دست گدائى از آستينش در آورد . در اين ميان كه عزيز است خوارش كند . در اين ميان كه گرامى است خوارش سازد . در اين ميان كه سير است گرسنه اش نمايد در اين بين كه بزرگوار است كوچكش دارد .\r\nدر اين ميان كه و الا است پستش سازد . در اين ميان كه فرمان براو است نافرمانى او كند در اين ميان خرم است اندوهناكش سازد . در اين ميان كه زنده است او را بميراند بد خانه ايست كه كارش اينست و شعارش چنين بامدادش تاج بر سر نهد و شامش گونه بر خاك لحد گذارد . شامگاهش دستبند طلا بخشد و صبحگاهش دربند كشد . بامداد مرد را بر تخت نشاند و شامش در زندان افكند . شش بستر ديبا\r\n","description":"","footnote":"","page_name":" 270 ","page_number":278},
  {"content":"\r\nگستراند و صبحش بر خاك سياه نشاند . بامدادان ساز و آوازش فراهم كند و شامگاهان نوحه خوانان بر نعش او گمارد . شامش همنشين خاندانش شيرين دارد و صبحش آنها را بدورى از وى برگمارد . بامدادش بوى عنبرين كند و شامش بوى گند از وى پراكنده سازد . هر آن منتظر سيلى قهر او است و دمى از فتنه و بلاى او در امان نيست . در شام از داستانهاى شيرين و شگفت انگيزش بهره مند است و دستش پر از شكر و قند و فردايش تهى دست و چشم بسته آنچه بوده است از دست رفته و برباد شده و هر كس مرده است مرده . هر ساعت يار نوينى گزيند و دست به گردن ديگرى اندازد . هر زمانى در خانه خود همنشينى نشاند و نيم خورده مردمى را به ديگران خوراند . اراذل را جانشين افاضل كند و بدكاران را بجاى نيكان نشاند ؛ مردمى را از تنگى بفراوانى كشاند و از پيادگى بسوارى و از تنگدستى بتوانگرى و از سختى بارزانى و از بدبختى بخوشى و آرامش و بمحض آنكه انگشتى بدان فرو بردند كار وارونه سازد نعمت را از آنها بربايد و توان آنها را ببرد و ببدترين تنگى و درويشى و قحطى دچارشان كند .\r\nملكا - تو مرا متهم كردى كه اهل خود را ضايع كردم واگذاردم خير ؟ من آنها را رها نكردم بلكه به آنها پيوستم و از ديگران رستم من در دوران گذشته با چشم بسته و جادو شده نگاه مىكردم و خويشان را از بيگانگان و دوستان را از دشمنان نميشناختم . چون جادويم بر طرف كردم و با چشم درست و باز نگريستم دشمن و دوست و خويش و بيگانه بر من روشن شد و ديدم آنها را كه خاندان و خويشان و برادران و ياران مىپنداشتم درندگان خطرناكند و هم و همتى ندارند جز آن كه مرا بخورند و مرا وسيله خوردن ديگران كنند و هر كدام به اندازه توانائى از من بهره ميبردند يكى\r\n","description":"","footnote":"","page_name":" 271 ","page_number":279},
  {"content":"\r\nچون شير جهش ميكرد و ديگرى چون گرگ ميربود . يكى چون سگ زوزه ميكشيد و تملق مىگفت و ديگرى چون روباه نيرنگ ميباخت و ميدزديد همه را روش يكى بود و دل دو . ملكا اگر تو هم با اين همه توانائى و سلطنت و پيروان و خاندان و لشكر و اطرافى و فرمان بر در كار خود نظر كنى ميدانى كه تنها و بىكس و از همه مردم روى زمين يكى هم با تو نيست زيرا تو خود ميدانى كه عموم مردم با تو دشمنند و هم اينها كه اهل كشور تواند بيشترشان با تو بددلند و نيرنگ بازند و دشمنى درونى آنها با تو از درندگان بيابان بيشتر و كينه آنها از بيگانگان ريشه دارتر است و چون ملاحظه فرمان بران و ياران و خويشان خود را بنمائى مىبينى اينها مزدور تواند و براى تو كارى ميكنند كه مزدى ببرند و هميشه ميخواهند از كار خود بدزدند و به مزد خود بيفزايند و چون بمخصوصان و خويشان برگردى مردمى را در نظر آرى دسترنج تو را براى خود بردارند و آنچه تو بكارى آنها بد روند و تو ماليات پرداز آنهائى و اگر همه دارائى خود را بيكى از آنها بدهى باز از تو راضى نيست و و اگر آنچه دارى از آنها دريغ دارى كه دشمن جانى تو باشند ملكا ببين كه تو تنهائى نه اهل دارى و نه مال ولى من ياران و برادران و دوستانى دارم نه مرا ميخورند و نه مرا وسيله خوردن ميدانند دوستم دارند و دوستشان دارم و دوستى ما از ميان رفتنى نيست اندرزم ميدهند و اندرزشان مىدهم و نيرنگ و گولى در ميان نيست به من راست ميگويند و به آنها راست ميگويم به يكديگر دروغ نگوئيم ياريم كنند و ياريشان كنم و يك ديگر را وانگذاريم آنها هم خيرى را جويند كه من جويم ترس ندارند كه من بر آنها غالب شوم يا بر آنها تقدم جويم و آن را از دستشان بگيرم ، ميان ما فساد و حسد نيست ، من براى آنها كار ميكنم و آنها براى من بدون ستم هميشه\r\n","description":"","footnote":"","page_name":" 272 ","page_number":280},
  {"content":"\r\nكار ما در جريان است ، آنان در گمراهى رهبران منند و در كورى نور چشم من و در برابر دشمن پناهگاه من و اگر هدف تير شوم سپر من باشند و در هراس ياران منند ؛ ما از خانه و آشيانه كناره كرده‌ايم و آن را نميخواهيم ، پسانداز و كسب را به دنيا طلبان واگذارديم فزونطلبى و تجاوز و دشمنى و فساد و حسد و نفرت در ميان ما نيست ملكا - اينهايند خويشان و برادران و نزديكان و دوستان من آنها را دوست دارم بدانها دل بستم و آنان كه با چشم بسته و جادو شده به آنها نگاه ميكردم رها كردم و از دست آنها بسلامت جستم ملكا اين شرح دنيا است كه گفتم ناچيز است كه من آن را ترك كردم چون حقيقت آن را شناختم و پى بامرى بردم كه آن خير است و حقيقت دارد اگر ميخواهى آنچه را از امر آخرت كه حقيقت دارد براى تو شرح دهم تا بشنوى آنچه را تاكنون نشنيدى ؟\r\nپادشاه بيش از اين به او جواب نداد كه تو دروغ ميگوئى چيزى بدست نياوردى و جز بدبختى و رنج بهره نبردى زود از نزد من بيرون رو و در كشور من حق اقامت ندارى زيرا تو فاسد و مفسدى\r\nفصل دوم تولد پسرى براى پادشاه\r\nبعد از آن كه پادشاه از پسر نوميد شده بود در همين ايام پسرى براى او متولد شد كه در زيبائى و جمال كسى چون او نديده بود و به اندازه اى بوجود او شاد شد كه نزديك بود از شادى بميرد و گمان برد بتهائى كه آنها را ميپرستد اين پسر را به او بخشيده‌اند و هر چه در خزانه داشت به بتخانه‌ها پخش كرد و دستور داد مردم يك سال جشن بگيرند و نام آن پسر را يوذاسف نهاد و دانشمندان و ستاره شناسان\r\n","description":"","footnote":"","page_name":" 273 ","page_number":281},
  {"content":"\r\nرا جمع كرد تا طالع آن پسر را به بينند منجمين به او گزارش دادند كه اين پسر طالع بلندى دارد و بمقامى ميرسد كه در سرزمين هند كس بدان مقام نرسيده و همه بر اين قول اتفاق داشتند . جز اينكه يكى از آنها كه بيشتر مورد وثوق آن پادشاه بود گفت بگمانم اين مقام ارجمندى كه اين اين پسر بدان ميرسد شرافت اخروى و معنويست و او رهبر دينى و زاهد بزرگى خواهد شد و بدرجات عاليه اخروى خواهد رسيد زيرا اين شرفى كه من براى او در طالعش ديدم مانند شرف دنيوى نيست و بشرف اخروى مانند است اين گفتار در مزاج پادشاه اثر بدى كرد و او را نسبت بدان فرزند دلخور نمود چون آن ستاره شناسى كه اظهار اين عقيده را كرد از ديگران دانشمندتر و راستگوتر بود پادشاه دستور داد كاخى مخصوص آن پسر آماده كردند و شهريرا به او اختصاص داد و براى او تخليه نمود و يك عده دايه و پرستار مورد وثوق براى او گماشت و دستور داد كه به هيچ وجه نام مرگ و آخرت و اندوه و بيمارى و فناء و زهد نبرند تا زبانشان بدان عادت كند و به كلى اين امور از ياد آنها برود و دستور داد كه چون آن پسر چيز فهم شود به هيچ وجه نامى از اين امور نزد او نبرند تا دلش بدان آشنا نشود و بفكر دين و عبادت نيفتد و به هيچ وجه توجه به اين مطالب پيدا نكند و آنها را بازرس يك ديگر كرد از اين تاريخ خشم ملك بر نساك افزوده شد از ترس پسرش و براى آن ملك وزيرى بود كه همه امور او را كفايت ميكرد و به او خيانت نميكرد و دروغ نميگفت و چيزى از او پنهان نميداشت و در هيچ كارى از كارهاى او سستى نميكرد و اهمال روا نميداشت با اين حال مردى بود با محبت و خوش اخلاق و خير محبوبيت عامه داشت ولى اطرافيان شاه و خويشانش به او حسد ميبردند و از او بد ميگفتند و او را كران ميشماردند يك روز پادشاه براى شكار رفت و اين وزير هم با او بود در يكى از دره هاى\r\n","description":"","footnote":"","page_name":" 274 ","page_number":282},
  {"content":"\r\nكوه بمرد زمينگيرى برخورد كه زير سايه درختى افتاده بود و تواناى جنبش نداشت وزير احوال او را پرسيد گفت درندگان ار را آسيب رسانيده‌اند و باينحال افتاده وزير دلس براى او سوخت آن مرد گفت مرا بردار و با خود بمنزلت ببر من براى تو سودمندم وزير گفت سود هم كه نداشته باشى من اين كار را ميكنم ولى چه كارى از تو ساخته است ؟\r\nكارى توانى كرد يا صنعتى دارى ؟ آن مرد گفت سخن پردازم گفت سخن پردازى چيست ؟\r\nگفت هر گاه در آن رخنه اى باشد آن را پرداخت ميكنم تا از آن مفسده اى پديد نگردد . وزير از گفتار او چيزى نفهميد ولى دستور داد او را بمنزلش بردند و وسائل راحت او را فراهم كردند\r\nفصل سوم - در گرفتارى وزير\r\nاطرافيان شاه براى وزير در فكر بودند و نقشه سقوط او را ميكشيدند وزير و روى كار را مىسنجنديدند و چنين توطئه چيدند كه يكى از آنها محرمانه شاه را ملاقات كند . او نزد شاه رفت و گفت ملكا اين وزير در سلطنت تو چشم طمع دارد و در مقام است زمينه چينى كند و بعد از تو سلطنت تو را ضبط كند و اولاد تو را محروم سازد و براى همين است كه با مردم ساخت و ساز مىكند و جدى دنبال كارها را گرفته است اگر ميخواهى كه بدانى كه ما راست ميگوئيم به او اظهار كن كه من ميخواهم دست از سلطنت بكشم و باهل زهد و تاركين دنيا پيوندم و ببين چگونه خرسند مىشود و از اين اظهار استقبال مىكند در اين صورت صدق گفتار ما بر پادشاه روشن مىشود . توطئه چينها از حال وزير بدست آورده بودند كه قلبا با زاهدين و آخرت طلبان سر و كار دارد و وقتى مرگ و فناء دنيا را ميشنود رقت مىكند و با نساك لطف دارد و آنها را دوست دارد و روى اين نظر اين توطئه را چيدند كه بر او پيروز شوند . پادشاه گفت اگر همين موضوع را از او مشاهده كنم كافى است و ديگر چيزى از\r\n","description":"","footnote":"","page_name":" 275 ","page_number":283},
  {"content":"\r\nاو نخواهم پرسيد اين بار چون وزير نزد شاه آمد به او گفت تو ميدانى كه من چه اندازه حرص به دنيا داشتم و دنبال سلطنت بودم و در عمرى كه در اين باره صرف كردم تامل كردم و ديدم فائده اى ندارد و حساب كردم آنچه هم از عمرم مانده مثل همانى است كه گذشته و به زودى عمرم تمام مىشود و بر دستم چيزى نميماند ديگر در مقام برآمدم كه براى آخرت مردانه كار كنم به اندازه اى كه براى دنيا كار كردم و در نظر گرفته‌ام كه خود به نساك پيوندم و سلطنت را باهل آن واگذارم نظر تو در اين باره چيست ؟\r\nوزير بطورى تحت تاثير اين پيشنهاد واقع شد كه از رخساره او هويدا بود و گفت ملكا چيزى كه باقى است بايد جست و اگر چه كمياب است و فانى را بايد دور انداخت و گرچه ميان چنك باشد . بسيار خوب نظرى اتخاذ كردى من اميدوارم كه خدا شرف دنيا و آخرت هر دو را براى شما فراهم سازد . اين حسن استقبال وزير بر پادشاه گران آمد و در دل او سوء تاثير كرد و وزير را متهم ساخت ولى چيزى نگفت وزير دانست كه شاه نسبت به او بدبين شد و چهره درهم كشيد ، اندوهناك و گرفته خاطر نزد خاندان خود برگشت و نميدانست از چه راهى گرفتار شده و چه كسى براى او توطئه چيده و اين بدبينى كه از شاه در باره خود ملاحظه كرده چگونه درمان كند در اين انديشه همه شب را بيدار بود و به ياد مرد سخن پرداز افتاد و فرستاد او را آوردند و به او گفت تو براى من نامى از سخن پردازى بردى ، گفت مگر احتياج بسخن پردازى پيدا كردى ؟ وزير گفت آرى من با اين پادشاه پيش از آن كه بمقام سلطنت برسد تا ديروز گذشته مصاحبت و سابقه خدمت داشتم و نظر بدى از او نسبت به خود نديده بودم چون معتقد بود خيرخواه او هستم و فداكار او هستم و او را بر همه مردم مقدم ميدارم ولى امروز يك نگاه\r\n","description":"","footnote":"","page_name":" 276 ","page_number":284},
  {"content":"\r\nبدى از او ديدم كه اميد ندارم ديگر خيرى از او به بينم ، سخن پرداز گفت هيچ سببى براى سوء نظر او در ميان هست ؟ گفت آرى ديروز مرا خواست و چنين و چنان گفت و منهم چنين و چنان گفتم گفت رخنه از اين جا پيدا شده است و من آن را پرداخت ميكنم ان شاء الله بدان كه شاه گمان كرده است كه تو ميخواهى او از سلطنت كنار برود تو بجاى او بنشينى چاره اين است كه صبح جامه وزارت را از تن بيرون كنى و نشانهاى مقام را از خود دور كنى و جامه هر چه كهنه تر بپوشى و معروفترين جامه‌هاى نساك را بتن كنى و سرت را بتراشى و بدربار شاه به روى بناچار شاه تو را ميخواهد و مىپرسد چرا چنين كردى بگو چون شما مرا به اين وضع دعوت كرديد لازم بود من پيش قدم باشم تا تقديم خدمت كرده باشم و معتقدم كه موضوع دعوت شما بهتر است از وضعى كه داريم و اگر شما هم ميل داريد بفرمائيد چون وزير چنين كرد شاه از او صرف نظر كرد و خاطرش از بابت او آرام شد\r\nفصل چهارم - سختگيرى بر دينداران و كشتار و تبعيد آنان\r\nپادشاه دستور داد نساك را از همه شهرها بيرون كنند و آنها را تهديد بكشتن كرد و بر اثر انتشار اين خبر پا بگريز نهادند و خود را در گوشه و كنار پنهان كردند يك روز پادشاه به شكار رفت و چشمش به دو كس افتاد كه دور از او در حركت بودند دستور داد آنها را احضار كردند و چون نزد او آمدند دو تن از ناسكان بودند گفت چرا شما از كشور من بيرون نرفتيد ، گفتند دستور تو بما رسيد و ما هم اكنون در حال رفتن هستيم گفت چرا تا كنون تاخير انداختيد ؟\r\nگفتند ما مردمى ناتوانيم و مركب و توشه نداريم و بناچار بايد كم كم طى مسافت كنيم ، شاه گفت كسى كه از مرگ ميهراسد بايد بىپاكش و زاد و توشه شتاب كند گفتند ما از مرگ هراسى نداريم ،\r\n","description":"","footnote":"","page_name":" 277 ","page_number":285},
  {"content":"\r\nمرگ روشنى ديده ما است گفت چگونه از مرگ نميترسيد و اظهار ميداريد كه فرمان من بشما رسيده است و شما در حال گريز هستيد مگر اين گريز از مرگ نيست ؟ گفتند ما از مرگ نگريزيم بلكه براى آن ميخواهيم بيرون برويم كه اگر در اين جا بمانيم در كشتن خود با تو همراهى كرديم و مسئوليت داريم شاه بر صراحت لهجه آنها تاسف خورد و فورا دستور داد آنها را به آتش سوختند و در كشور خود اعلان كرد كه نساك را بگيرند و آتش بزنند ، پيشوايان بتپرستى اين فرصت را غنيمت شمرده و بدنبال خدا پرستان افتادند و بسيارى از آنها گرفتند و آتش زدند و از اين رو است كه سوختن با آتش در هند يك روش و قانون عمومى شده است و تا كنون باقى است و در همهء كشور تنى چند از نساك باقى ماندند كه نخواستند از آنجا بيرون شده باشند و اين عده هم خود را پنهان كردند و در نظر داشتند وسيله هدايت كسانى باشند كه محرمانه با آنها آشنا شود\r\nفصل پنجم دوران زندانى و محصورى پسر پادشاه\r\nپسر پادشاه بهترين پرورش را يافت و در جسم و عقل و رأى و دانش پيشرفت خوبى كرد ولى چيزى از مرگ و زوال و فناء دنيا به او آموخته نشد همان آداب دنيادارى و رعيت پرورى شاهان را به او آموختند و اين پسر در دانش و حفظ نزد مردم اعجوبه زمان بشمار ميرفت پدرش نميدانست از اين استعداد فوق العاده و پيشرفت علمى پسرش شاد باشد يا نه زيرا ميترسيد كه اين وفور استعداد او را بدان مرحله اى برساند كه ستاره شناس معروف در باره او گفته بود و علو همت او را به اين دنياى فانى قانع نكند چون اين پسر به هوش آمد و دريافت كه او را در يك شهرى بازداشت كرده‌اند و نميگذارند بطور آزاد بيرون رود با مردم آشنا شود و سخنهاى آنها را بشنود و فهميد كه از او نگهدارى ميكنند در شك افتاد ولى خود را قانع كرد و در دل گفت اينها خيرخواه منند و صلاح مرا\r\n","description":"","footnote":"","page_name":" 278 ","page_number":286},
  {"content":"\r\nبهتر ميدانند ولى چون سن و تحصيلاتش بيشتر شد با خود گفت اينها بر من برترى ندارند و شايسته نيست كه من همه كارم را به آنها بسپارم و در نظر گرفت كه وقتى پدرش بديدن او آمد از دست پاسبانان خود به او شكايت كند و بپرسد چرا او را محصور كرده‌اند باز با خود گفت بطور حتم اين وضع بدستور خود او است و اگر از او بپرسم به من راست نخواهد گفت و بايد از راهى در مقام تحقيق برايم كه نتيجه درستى بدست آرم ، در ميان خدمتكارانش مردى بود كه از ديگران به او مهربانتر بود و او هم بيشتر با او انس و الفت داشت و آن پسر در نظر گرفت كه وسيله او از وضع خود تحقيق كند و از آن پاسبان خود مطلب را بفهمد و بيشتر به او اظهار لطف كرد و خود را به او نزديك ساخت يك شب با او بسيار نرم سخن گفت و به او اظهار داشت كه از ميان همهء خدمتكاران من بجاى پدر من هستى و از همه نسبت به من لايقترى و در مقام ترغيب و تشويق و هم تهديد و توعيد او برآمد گفت بناچار سلطنت پدر به من خواهد رسيد و چون من بجاى پدر نشستم تو يكى از دو حال را خواهى داشت يا بزرگترين مردم خواهى شد يا بدبختترين مردم ، گفت علت بدبختى من در دوران سلطنت شما چيست گفت از اين راه كه امروز چيزى را از من نهان دارى كه آن را از ديگرى دريافت كنم و از تو بسخت ترين وجهى انتقام بكشم آن شخص پاسبان احساس كرد كه راست ميگويد و اگر با او از در راستى درآيد با او وفادارى خواهد كرد و راز محاصره او را با او در ميان گذاشت و پيشگوئى منجمان را در باره او بوى خبر داد و گفت پدرت چرا در باره تو احتياط مىكند و تو را محصور كرده است پسر از او تشكر كرد و مطلب را در دل نگهداشت تا پدرش نزد او آمد گفت اى پدر جان من اگر چه كودكى هستم ولى خود را در تغييرات حال خود درك ميكنم كه گوياتر و معروفترند براى من از آنچه را كه براى من ذكر نميشود و تعريف نميشود من به خوبى مىفهمم كه به اين حال نبودم و تو هم بر اين\r\n","description":"","footnote":"","page_name":" 279 ","page_number":287},
  {"content":"\r\nحالى كه هستى نبودى و بر اين حال هم تا هميشه نخواهى بود و روزگار تو را ديگر گونه خواهد نمود ، اگر مقصودت اينست كه زوال را از من پنهان دارى كه زوال و مرگ بر من پوشيده نيست و اگر مرا زندانى كردى و از مردم بر كنار داشتى كه دلم بجز آنچه در آن هستم توجه نكند بدان كه بوسيله اين محاصره و ممانعت بيشتر به وضع ديگر علاقمند شدم تا به جائى كه جز آن همى ندارم و جز آن وضع ممنوع را نميخواهم و از وضع موجود خود خسته شده‌ام و از آن بهره و سودى نميبرم ، تو مرا آزاد كن و به من بگو از چه بر من ميترسى تا من خود از آن كناره كنم و موافقت و پسند خاطر تو را بر غير آنها مقدم دارم ، چون شاه اين سخن را از پسرش شنيد دانست كه آن چه را كه براى او بد ميدانسته فهميده است و ديگر جلوگيرى او و محاصره او بيشتر باعث حرص و رغبت او بدان خواهد شد و نتيجه معكوس خواهد داد ، گفت پدر جان مقصود من از محاصره تو دفع آزار بوده است و براى آن بوده كه به تو آسيبى نرسد براى آنكه جز آنچه موافق تو است نبينى و جز آنچه بدان شاد شوى نشنوى و اگر جز آن را دوست دارى منهم همان را خواهانم كه تو بپسندى و بخواهى\r\nفصل ششم آزادى يوزاسف\r\nپادشاه باطرافيان خود دستور داد كه بهترين مركب را براى او فراهم سازند و او را سوار كنند و از راه هر منظره زشت و بدى را بر كنار سازند و دسته‌هاى موزيك و خوانندگان را همراه او كنند و او را بدربار بياورند و آزادانه زندگى كند ، يوزاسف بعد از آزادى بسيارى از اوقات سوار ميشد و بگردش ميرفت يك روز بى خبر از راهى كه پاسبانان سابقه نداشتند گذشت و به دو مرد گدا برخورد كه يكى از آنها كه ورم آورده بود و گوشت بدنش آب شده و طراوت رويش رفته و بسيار بد منظر شده بود و ديگرى كورى بود كه عصا كش داشت از مشاهده آنها لرزه بر اندامش\r\n","description":"","footnote":"","page_name":" 280 ","page_number":288},
  {"content":"\r\nافتاد و پرسيد چرا اين دو نفر اين طور شده‌اند ؟ به او گفتند اينكه باد آورده درد درونى دارد و اينكه كور شده بر اثر بيماريست پسر پادشاه گفت اين دردها به ديگرى هم عارض مىشود ؟ گفتند ممكن است گفت آيا كسى هست كه از اين گونه بيماريها در امان است ؟ گفتند نه آن روز برگشت ولى غمگين و اندوهناك و سنگين حال و گريان بود و مقام خود و سلطنت پدرش نزد او سبك و خوار و بيمقدار بود و چند روز به اين حال ماند و بار ديگر سوار شد و بگردش رفت و به پير مردى رسيد كه پشتش خميده و خلقتش ديگرگون شده و مويش سپيد و رويش سياه شده و پوستش چروك خورده و گامش كوتاه شده از او عجب كرد و از سببش پرسيد ، گفتند اين از پيريست گفت انسان در چند سالگى به اين شكل مىشود ؟ گفتند در صد سالگى و مانند آن ، گفت پس از آن چيست ؟ گفتند مرگ است گفت پس انسان آزاد نيست كه هر چه ميخواهد لذت برد و خوش باشد ؟ گفتند نه در مدت كمى به اين روزگار ميرسد كه ديدى ، گفت ماه سى روز است و سال دوازده ماه و عمر حد اكثر صد سال روزهاى ماه چه زود گذر است و ماه‌هاى سال چه زودگذر است و سال عمر چه شتابان است و اين جملات ورد زبانش بود پى در پى آنها را تكرار ميكرد و آن شب را خوابش نبرد و تا صبح بيدار ماند دلى زنده و باهوش و خردمند داشت و نميتوانست فراموش كند و غفلت ورزد اندوه و غم او را فرا گرفت و از دنيا و شهوات دنيا منصرف شد ولى با پدرش مدارا ميكرد و به نرمى رفتار مينمود و بهر گوينده اى گوش ميداد كه بلكه خبرى از عالم ديگرى بشنود بيكى از محرمانش كه راز خود را به او گفته بود خلوت كرد و گفت كسى را ميشناسى كه در عالم ديگر جز اين وضعى كه ما داريم سير كند ؟ گفت آرى جمعى\r\n","description":"","footnote":"","page_name":" 281 ","page_number":289},
  {"content":"\r\nاز نساك هستند كه تارك دنيايند و طالب آخرت و سخنانى دارند و علمى دارند كه نميدانم چيست ؟\r\nجز آن كه مردم با آنها دشمنى كردند و آنها را به آتش سوختند و پادشاه آنها را از اين كشور بيرون كرد و كسى از آنها در اين بلاد ما معلوم نيست زيرا خود را پنهان كرده‌اند و در انتظار فرجند و اين روشى است كه در دوستان خدا قديمى است و در دولتهاى باطل آن را پيشه خود ميكنند از اين خبر دلش فشرده شد و بدان توجه كامل كرد و گويا گمشده خود را كه ميخواست جست . خبر آخرتجوئى او در آفاق پيچيد و تفكر و جمال و كمال و فهم و عقل و زهد او در همه جا منتشر گرديد و به گوش يكى از نساك رسيد كه او را بلوهر ميگفتند و در سرزمين سرانديب ميزيست\r\nفصل هفتم ملاقات بلوهر و يوزاسف\r\nو مرد ناسك و حكيمى بود سوار كشتى شد و بسولابط آمد و بدر خانه پسر پادشاه رفت جامه نساك را از تن افكند و جامه بازرگانى پوشيد و ملازم در خانه پسر پادشاه شد تا دوستان و اطرافيان و واردين او را شناخت و براو روشن شد كه يكى از آنان پرستار و پيشخدمت مخصوص پسر پادشاه است و او را دنبال كرد تا در جاى خلوتى به او دست يافت به او گفت من يكى از بازرگانان سرانديب هستم و چند روز است اين جا آمده‌ام و يك جنس مهم گرانقيمت باخود دارم و دنبال يك امينى بودم كه خبر به او بدهم و شما را پسنديدم متاع من از كبريت احمر بهتر است ، كورها را بينا مىكند و كرها را شنوا مىكند و شفاى هر درديست و دواى پيرى و حافظ از ديوانگى و سبب پيروزى بر دشمن است و كسى را از اين جوان كه در خدمت او هستى سزاوارتر به آن نميدانم اگر نظر دارى به او ياد آورى كن و اگر طالب باشد او را به او نشان دهم و چون آن را ببيند قدر و قيمت جنس را خواهد شناخت پرستار به او گفت تو از جنسى\r\n","description":"","footnote":"","page_name":" 282 ","page_number":290},
  {"content":"\r\nوصف ميكنى كه هرگز از كسى پيش از تو نشنيديم من تو را مرد خوبى ميدانم ولى نميتوانم چيزى را كه نديدم بعرض او برسانم تو متاع خود را به من بنما اگر چيز قابلى است به او بگويم بلوهر گفت من مردى طبيبم و تشخيص مىدهم كه ديده تو ضعف دارد و ميترسم اگر بمتاع من نگاه كنى چشمت كور شود ولى پسر پادشاه جوان است و ديده اش سالم است و براى او ديدار متاع من خطرى ندارد اگر ديد و پسنديد كه هرطور دلش خواست به او مىدهم و اگر نخواست كه شما خرجى و زحمتى نكشيديد ؛ اين مطلب بسيار مهم است و نميتوانى او را از آن محروم كنى و از او بپوشانى پرستار نزد پسر پادشاه رفت و گزارش آن مرد را بعرض او رسانيد و دل پسر پادشاه دريافت كه بمراد خود رسيده است ، گفت همين امشب آن مرد را بياور ولى بايد محرمانه باشد زيرا اين موضوع را نميشود سست گرفت پرستار به بلوهر دستور داد كه آماده شرفيابى باشد او با خود جامه دانى كتاب برداشت و گفت متاع من در اين است و هر گاه خواهى مرا نزد او ببر او را برداشت و نزد او برد و چون وارد شد بلوهر سلام گفت و پسر پادشاه جواب خوبى به او داد و پرستار از اتاق بيرون آمد و حكيم نزد پسر پادشاه نشست بلوهر سخن را از اين جا آغاز كرد كه اى شاهزاده ديدم كه خوش باش مرا نسبت بدان چه با دانشمندان و اشراف كشور خوددارى افزودى پسر پادشاه گفت اين براى اميد بزرگى است كه به تو دارم گفت اگر تو با من چنين كردى يكى از پادشاهان بوده است كه در كشور خود خيرمند معروف بوده و قبله اميد بوده است روزى در مركب خود بگردش رفته بود و در ميان راه به دو مرد پياده برخورد كه جامه كهنه بتن داشتند و آثار تنگدستى و رياضت در آنها بود تا چشم پادشاه به آنها افتاد نتوانست خوددارى كند فورا از اسب پياده شد و به آنها سلام داد و با آنها مصافحه كرد چون وزراء چنين ديدند\r\n","description":"","footnote":"","page_name":" 283 ","page_number":291},
  {"content":"\r\nبيتابى كردند و بر اين كار پادشاه خرد گرفتند و رفتند پيش برادرش كه نسبت به او جراتى داشت و گفتند پادشاه امروز خود را خوار كرد و اهل كشور را رسوا كرد و از مركب خود براى خاطر دو انسان پست فرود آمد او را سرزنش كن كه ديگر چنين كارى نكند و برادر پادشاه چنين كرد و او في المجلس جوابى به او داد كه نفهميد براو خشم گرفته يا از او رضايت دارد و به منزل خود برگشت چند روز گذشت و جارچى مرگ در آستانه خانه اش فرياد كشيد و هر كس را ميخواستند اعدام كنند با او چنين رفتار ميكردند در خانه برادر پادشاه نوحه و زارى برپا شد و خودش كفن پوشيد و بدربار پادشاه رفت و مويه ميكشيد و مو مىكند چون خبر بپادشاه دادند او را خواست و چون نزد او وارد شد به خاك افتاد و فرياد وا ويلاه بلند كرد و زارى نمود پادشاه به او گفت اى كم عقل به من نزديك شو تو از فرياد جارچى برادرت كه مخلوقى است ناتوان ناله ميكنى با اينكه ميدانى گناهى نداريكه موجب اعدام باشد و آن وقت مرا سرزنش ميكنيد كه بخاطر جارچى پروردگارم از اسب فرود شدم و بر خاك افتادم و خود ميدانم كه چه گناهانى دارم برو من ميدانم كه وزيران من تو را تحريك كردند و به زودى بر اشتباه خود واقف گردند پادشاه محرمانه دستور داد چهار صندوق چوبى ساختند و دو تاى آنها را طلا كارى كرد و دو ديگر را قير اندود نمود و دو صندوق قير اندود را پر از طلا و ياقوت زبرجد ساخت و دو صندوق طلا كارى را پر از مردار و خون و عذره و مو سپس وزيران و اشراف خود را كه احترام آن دو مرد ناسك بيچاره را زشت شمرده‌اند احضار كرد و آن چهار صندوق را جلو آنها نهاد و دستور داد آنها را ارزيابى كنند\r\n","description":"","footnote":"","page_name":" 284 ","page_number":292},
  {"content":"\r\nگفتند بحسب ظاهر اين دو صندوق طلا كارى از بس خوبند قيمت ندارند و آن دو صندوق قير از بس بداند بهائى ندارند شاه گفت آرى اين نتيجه ظاهر بينى شما است دستور داد صندوقهاى قير اندود را گشودند و اطاق از تابش جواهرات گرانبهاى آنها روشن شد گفت اين نمونه دو مرديست كه شما لباس و وضع ظاهر آنها را پست شمرديد ولى درون آنها پر از دانش و حكمت و راستى و نيكى و فضائل ديگر است كه برتر از ياقوت و گوهر و لؤلؤ و طلا است سپس دستور داد در دو صندوق طلا كارى را گشودند و آن جمع از زشتى منظره درون آنها بر خود لرزيدند و از بوى گند آنها آزار كشيدند شاه گفت اين نمونه مردميست كه سر و لباس خوب دارند و درونشان پر از نادانى و كورى و دروغ و جور و انواع اخلاق فاسده است كه زشتتر و بدنماتر و كثيفتر از مردار است گفتند اكنون موضوع را فهميديم و پند گرفتيم بلوهر گفت اى شاهزاده اين مثل را براى اين آوردم كه با اين همه خوشايند و درود با من برخورد كردى\r\nفصل هشتم - تعليمات بلوهر حكيم به يوزاسف\r\nتا اين جا يوزاسف بر پشتى تكيه زده بود ولى برخاست سر زانو نشست و گفت اى حكيم براى من مثلى ديگر بياور حكيم گفت زارعى بذر خوبى ميبرد بكارد مشت خود را پر بذر مىكند و ميپاشد يك دانه كنار راه مىافتد و پرنده آن را ميربايد ، يك دانه روى سنك سخت مىافتد و رطوبت و اندك خاكى روى آن مىنشيند و ميماند تا سبز مىشود و چون ريشه اش بسنك سخت رسيد ميميرد و خشك مىشود و يك دانه به زمين پر از خار مىافتد و ميرويد و رشد مىكند تا وقتى خوشه مىكند و نزديك بثمر ميرسد خار آن را\r\n","description":"","footnote":"","page_name":" 285 ","page_number":293},
  {"content":"\r\nميگردد نابود مىكند ولى آنچه در زمين خوب بيفتد اگر چه كم هم باشد سالم ميماند و بهره ميدهد زارع شخص حكيم است و سخن او بذريست كه ميافشاند آنچه بر كنار راه مىافتد كلامى است كه از گوش شنونده فراتر نميرود و بهدر مىشود و آن چه بر سنگ سخت مىافتد سخن شيرينى است كه شنونده بدان دلداده و آن را دانسته ولى درست نفهميده و به كار نبسته و آنچه روئيده است و گياه و خار آن را خفه مىكند و نابود ميسازد سخنى است كه شنونده حفظ كرده و دانسته ولى هنگام عمل شهوات نفسانى مانع كار مىشود و آنكه پاك است و شيك است و سالم و سودمند آن سخن حكيمانه ايست كه شنونده حفظ كرده و تصميم به انجام آن نموده و با آن دستور خود را از شهوت بر كنار نموده و دل را پاك كرده پسر پادشاه گفت اى حكيم من اميدوارم آنچه تو در زمين وجود من بكارى نمو كند و سالم بماند و بهره مند شود اكنون مثلى براى دنيا و فريب خوردن دنيا طلبان بياور بلوهر گفت بما گزارش رسيده است كه مردى بود و يك فيل مستى او را تعقيب كرد و او پشت بگريز داد و آن فيل دنبالش دويد تا نزديك بود او را بگيرد و بيچاره شود خود را از ترس بچاهى سرازير كرد و به دو شاخه گياه كه بر كناره آن چاه روئيده بود چسبيد و نگاه كرد ديد دو پايش روى چند مار استوار شده و چون به آن دو شاخه كه دستآويزش بود خوب نگاه كرد ديد دو موش كه يكى سياه است و يكى سفيد اين ريشه‌ها را پى در پى ميجوند و چون به زير پاى خود نگريست ديد چهار افعى سر از سوراخ بيرون كرده‌اند و چون بتك چاه نظر افكند ديد يك اژدهائى دهن گشوده است و ميخواهد او را ببلعد در اين ميان سربلند كرد و ديد مقدارى عسل زنبور روى دو شاخه كه دست آويز\r\n","description":"","footnote":"","page_name":" 286 ","page_number":294},
  {"content":"\r\nاست ريخته و از آن عسل چشيد و به اندازه اى بدهانش مزه كرد كه از ياد مارها بيرون و مشغول خوردن عسل شد و از ياد مارها بيرون رفت با اينكه نميداند در چه ساعتى به او ميجهند و از ياد آن اژدها بيرون رفت كه ممكن است هر آن در كام آن بيفتد چاه دنيا است كه پر از شر و آفت و بلا است آن دو ريشه عمر آدمى است و آن دو موش شب و روزند كه ميچرخند و ميشتابند براى رساندن مرگ آدمى آن چهار افعى اخلاط اربعه تن آدمى هستند كه هر كدامى زهرى كشنده‌اند و آن صفرا است و سودا است و خونست و بلغم كه هر كدام هيجان كنند آدمى را ميكشند و آن اژدهائى كه دهان گشوده تا آدمى را ببلعد مرگ است كه در پى او است و عسلى كه آدمى بدان فريفته است لذت و شهوت و نعمت و آسايش موهوم دنيا است از خوردن و نوشيدن و بوئيدن و لاسيدن و شنيدن و ديدن .\r\nپسر شاه گفت بسيار مثل خوبيست و درستى است مثلى ديگر براى دنيا و فريفته گان آن بياور كه بخاطر آن از سود آخرت دست كشيده است بلوهر گفت مردى را سه يار بود كه براى يكى بسيار رنج مىبرد و فداكارى ميكرد و شب و روز خود را صرف آن مينمود علاقه او بدومى در درجه دوم قرار داشت و او را هم دوست ميداشت و فرمان مىبرد و احترام ميكرد و نوازش مينمود و خدمت ميكرد و به او بذل و بخشش داشت و از او غفلت نميكرد ولى نسبت بسومى بيميل بود و كمتر با او دوستى ميكرد تا آنكه پيشامدى براى اين مرد رخ داد كه بهر سه يار خود نيازمند شد دژخيمان شاه آمدند او را ببرند دست بدامن يار اول شد و گفت ميدانى فداكار تو بودم و جان خود را قربانت ميكردم و امروز من محتاج تو شدم براى من چه ميكنى ؟ گفت\r\n","description":"","footnote":"","page_name":" 287 ","page_number":295},
  {"content":"\r\nمن امروز بار تو نيستم من ياران تازه ترى دارم كه سر و كار من با آنها است فقط دو پارچه به تو مىدهم كه بدان بهره مند باش و برهنه نباش يار درجه دوم كه با او محبت و لطف داشت ديدار كرد و گفت ميدانى چقدر به تو احترام و ملاطفت كردم و شادى تو را مىجستم امروز من به تو محتاج شدم براى من چه دارى ؟ جوابداد من سرگرم خود هستم و نميتوانم به كار تو برسم و از امروز ميان من و تو از هم بريده مىشود و راه ما از هم جدا ميگردد فقط من چند گامى با تو همراهى ميكنم تا چه از آن بهره برى نزد يار سوم رفت كه روى خوش با او نداشت و نافرمانيش ميكرد و در روزگار خوش خود با او التفاتى نداشت و گفت من از تو شرمنده‌ام ولى حاجت مرا ناچار كرده و به تو رو آورده‌ام امروز براى من چه دارى ؟ ميگويد من همه گونه همراهى با تو دارم و از تو نگهدارى ميكنم و آنى غفلت ندارم مژده ات باد و چشمت روشن من يار وفادار توام كه تو را وانميگذارم و تسليم گرفتارى نميكنم و غم مدار كه كمتر به من توجه كردى و با من بدرفتارى كردى من همان اندك را براى تو نگهدارى كردم و آن را افزودم و به آن هم اكتفا نكردم و براى تو كسب كردم و سود بسيارى بدست آوردم امروز چند برابر آنچه نزد من گذاشتى براى تو آماده كردم مژده ات باد كه گمان دارم امروزه بتوان پادشاه را از تو راضى كرد و وسيله شاديت فراهم ساخت آن مرد گويد نميدانم بر كدام امر بيشتر حسرت برم بر كوتاهى در باره يار نيكوكار و مهربان يا تلاش براى يار بد و فريبكار . بلوهر گفت يار اول مال است و يار دوم خاندان و فرزند است و يار سوم عمل صالح است ، پسر پادشاه گفت اين مثل حق و روشنى است\r\n","description":"","footnote":"","page_name":" 288 ","page_number":296},
  {"content":"\r\nفصل نهم دنبالهء تعليمات بلوهر\r\nيوذاسف گفت مثل ديگر براى دنيا و دنيادار فريب خورده بدان بياور بلوهر گفت مردم شهريرا شيوه آن بود كه مرد نادان و بيگانه اى را فريب ميدادند و مىآوردند او را يك سال بر خود پادشاه ميكردند و او گمان ميكرد هميشه پادشاه است چون بشيوه آنها نادان بود چون يك سال از مدت پادشاهى او ميگذشت او را برهنه و لخت ميكردند و بدبخت و بيچاره اش ميساختند و از شهر خود بيرون ميكردند اگر هم از اين رنج و زحمت نميمرد آن چند روزه سلطنت براى او و بال و اندوه و مصيبت و آزار بود اهل اين شهر مردى را گرفتند و بر خود پادشاه كردند چون اين مرد ديد در ميان آنان غريب است با آنها انس نگرفت ، مردى از هموطنان خود را خواست و او را خبر كرد و دريافت و از راز اين مردم آگاهش ساخت و به او دستور داد تا هر چه دارائى در دست او است به ترتيب بيرون برد و در جايى كه او را بدان جا بيرون ميكنند بسپارد تا چون او را بيرون كردند وجه كفايت داشته باشد و از آنچه پيش داشته استفاده كند آن مرد بسفارش وى كار كرد بلوهر گفت اى شاهزاده من اميدوارم تو همان مرد باشى با غريبان اين ديار انس نگيرى و بسلطنت چند روز فريفته نگردى و من همان مردى هستم كه خواستى و تو را بنيكى رهبرى كنم و يارى نمايم پسر پادشاه گفت اى حكيم راست گفتى من همان مردم كه چون تو رهبرى مىجستم و يافتم اكنون امر آخر ترا براى من وصف كن بجان خودم در باره دنيا راست گفتى من خود نشانه‌هاى فناى آن را ديدم و از آن بد بردم و آن را كوچك شمردم بلوهر گفت بد بردن از دنيا اى شاهزاده كليد جستن آخرتست و هر كس آخرت را جويا شد و از\r\n","description":"","footnote":"","page_name":" 289 ","page_number":297},
  {"content":"\r\nدر آن درآمد در ملكوت وارد شده اى شاهزاده چگونه با اين عقلى كه خدا به تو داده به دنيا بىرغبت نباشى و ميدانى كه هر چه در دنيا جمع كنند براى اين اجساد فانيه است و تن دوامى ندارد گرما آبش مىكند و سرما خشكش مينمايد و آب غرقش ميسازد و آفتابش ميسوزاند و هوا بيمارش مىكند و درندگانش ميدرد و پرندگانش نوك مىزند و آهن آن را ميبرد و تصادف آن را خرد مىكند و گلش با درد و آزار و مرض خمير شده و در گرو آنها و در انتظار آنها است ترسانست و طمع در بقاء سلامت ندارد و هميشه هفت آفت در پيرامون آنست گرسنگى . تشنگى . گرما . سرما . درد . ترس . مرگ اما راجع به آخرت كه پرسش كردى اميدوارم كه دور آن را نزديك بيابى و سخت آن را آسان و آنچه گمان مىبردى كم است بسيار بدانى پسر پادشاه گفت راستى آن كسانى كه پدرم سوخت و تبعيد كرد رفيقان تو بودند ؟\r\nآرى آنها رفيقان عزيز من بودند .\r\nبه من رسيده است كه همه مردم در دشمنى و بدگوئى آنها متفق شدند آرى از سوء طالع چنين بود اى حكيم چه علت داشت ؟\r\nچه بدى از آنها ميتوان گفت كسانى كه راست ميگويند و دروغ ندارند و ميدانند و نادان نيستند و خوددارند و بكس آزار نميرسانند ، نماز ميخوانند و خواب ندارند ، روزه ميگيرند و خوراك ندارند ، در گرفتارى شكيبايند و انديشه دارند و پند ميگيرند و دلشان به دارائى و خاندان علاقه ندارد و آزاد است و مردم از جهت آنها نسبت بخاندان و دارائى خود ترس ندارند .\r\n","description":"","footnote":"","page_name":" 290 ","page_number":298},
  {"content":"\r\nپس چرا مردم با همه اختلافى كه دارند در دشمنى آنان متفق شدند ؟\r\nمردم در اين مورد مانند سگانى هستند كه گرد مردارى را گرفته و بهم پارس ميكنند و هم ديگر را ميگيرند و در اين ميان مردى از كنار آنها ميگذرد و با آنها كارى ندارد ولى همه دست از هم ميكشند و يك جا به او زوزه ميكنند و عوعو ميزنند با اينكه آن مرد بمردار آنها نيازى ندارد و با آنها ستيزه نميجويد ولى چون ناشناس است از او وحشت دارند و در خلاف او با هم الفت گيرند و اگر چه پيش از ديدن او خود با هم دشمنند و در ستيزه‌اند كالاى دنيا چون مردار است و دنيا داران چون سگان كه بر سر دنيا با هم در جنگند و خون هم ميريزند و هزينه مصرف ميكنند و مرد ديندار در نظر آنها چون مرديست كه از كنار مردار سگها عبور مىكند با اينكه بدنياى آنها كارى ندارد با او دشمنى ميكنند براى آنكه او را نسبت به خود بيگانه و ناشناس ميدانند .\r\nاز اين شگفت آورتر اينست كه مردم عادى همتى ندارند جز دنيا و و جمع مال دنيا و فزونطلبى و باليدن و چيرگى بر يكديگر با اين حال وقتى بدانند يكى دنيا را براى آنها گزارده و از آن كناره گرفته با او سختتر نبرد كنند و با او دشمنتر باشند از كسى كه سر امور دنيا با آنها زد و خورد مىكند چه دليلى از اين بهتر است كه اختلافكنندگان با هم در برابر كسى كه بر او حجتى ندارند همكارى ميكنند .\r\nپسر پادشاه گفت اكنون به كار من رسيدگى كن .\r\nبلوهر گفت پزشك ببيند كه اخلاط فاسد تن را تباه كرده و بخواهد آن را نيرومند كند و فربه سازد خوراك مقوى از گوشت و غذاى مولد خون به او نميدهد زيرا ميداند كه ورود اين خوراك روى\r\n","description":"","footnote":"","page_name":" 291 ","page_number":299},
  {"content":"\r\nاخلاط فاسده بتن زيان دارد نه سودى ميدهد و نه تقويت مىكند بايد اول به او دوا بدهد و او را از خوراك پرهيز بدهد تا اخلاط فاسده را ببرد و سپس به او خوراك مقوى بدهد تا مزه طعام را درك كند و فربه شود و تحمل ثقل غذا را بنمايد بخواست خداى عز و جل پسر پادشاه گفت اى حكيم چه اثرى از خوردنى و نوشيدنى به او ميرسد ؟\r\nگفت گمان دارند كه پادشاهى بزرك كه داراى لشكر بسيار و اموال بيشمار بود خواست با پادشاه ديگر بجنگند و كشور و دارائى او را بكشور و دارائى خود بيفزايد و با لشكر و ساز و برگ و زن و فرزند و بنه فراوان به او يورش برد مردم آن كشور جلو او آمدند و بر او پيروز شدند و لشكريانش را كشتند و تار و مار كردند خودش همراه فراريان گريخت و زن و فرزندان كوچك خود را همراه برد و دشمن در تعقيب او ميتاخت شب ناچار شد در نيزارى كه بر كنار نهرى بود پناهنده شود با زن و فرزندان خود در آن پنهان شد و مركبهاى خود را رها كرد تا مبادا بر اثر شيهه آنها بر او راه برند همه در ميان آن نيزار شب را گذرانيدند و آواز سم اسبهاى دشمن را از هر طرف ميشنيدند و صبح كه شد در محاصره سختى افتاده بود نميتوانست از نهر عبور كند و از ترس دشمن نميتوانست از راه بيابان سر بيرون كند ، در يك جاى بسيار تنگى مخفى بود و سرما و ترس از يكطرف و گرسنگى از يكطرف جان آنها را ميكاهيد خوراك و توشه اى با آنها نبود و كودكانش از گرسنگى ميگريستند دو روز به اين حال گذرانيد يكى از پسرانش مرد و او را در نهر انداخت و روز ديگر هم به اين وضع گذرانيد بزنش گفت ما همه در معرض هلاكت هستيم و اگر بعضى بمانيم و بعضى از ميان برويم بهتر است كه همه هلاك شويم ، من معتقدم كه هر چه زودتر يكى از اين بچه‌ها را سر ببريم و غذاى ديگران سازيم تا خداى عز و جل\r\n","description":"","footnote":"","page_name":" 292 ","page_number":300},
  {"content":"\r\nگشايشى بدهد اگر اين كار را بتأخير اندازيم هم بچه‌ها لاغر ميشوند و ديگر گوشتشان ما را سير نميكند و هم ما ديگر توان عمل نداريم كه در صورت امكان خود را از اينجا بيرون اندازيم نجات يابيم زنش با او موافقت كرد و سر يكى از فرزندانش را بريد و آن را در ميان نهادند و ميخوردند اى شاهزاده بعقيده تو اين بيچاره از روى ميل و حد اكثر اشتهاء از اين طعام مىخورد يا روى ناچارى و هر چه كمتر شاهزاده گفت از روى ناچارى و هر چه كمتر ؛ حكيم گفت وضع خوراك و نوشيدن من در اين دنيا چنين است پسر پادشاه گفت اين رياضت سخت كه مرا بدان دعوت ميكنى روشى است كه مردم بعقل و هوش خود درك كرده‌اند و آن را بروشهاى ديگر ترجيح داده‌اند يا خدا آنها را بدان دعوت كرده است و اجابت كرده‌اند ؟\r\nحكيم گفت اين موضوع دقيقتر از اينست كه مردم پيش خود بتوانند آن را بفهمند و برأى خود درك كنند مردم بطبع خود دنبال كار دنيا و آرايش و نگهدارى و رغبت و نعمت و لذت و لهو و لعب و شهوت ميروند ولى روش ما از دنيا بيگانه است و نوريست كه از طرف خداى عز و جل تابيده و راه راست هدايت است و كارهاى دنياداران را نقض مىكند و با آنها مخالفت دارد و بر آنها طعن مىزند و از هوس خود باطاعت پروردگار ميگرداند ، اين روش براى كسانى كه درست فهميده‌اند ثابت است و از ديگران كه نااهلند مكتوم است تا خدا آن را آشكار سازد و كلمه خود را فراز نمايد و كلمه نادانان را پست كند پسر پادشاه گفت اى حكيم درست گفتى .\r\nفصل دهم در تقرير مسلك خداپرستى\r\nحكيم فرمود بعضى مردم پيش از بعثت پيغمبران بفكر خود به حق رسيدند و برخى بر اثر دعوت پيغمبران كه آن را اجابت كردند و تو از كسانى هستى كه بعقل خود انديشيدى و درست دريافتى پسر\r\n","description":"","footnote":"","page_name":" 293 ","page_number":301},
  {"content":"\r\nپادشاه گفت جز شما كسان ديگر هم هستند كه بزهد از دنيا دعوت كنند ؟ حكيم گفت اما در كشور شما نه ولى ملتهاى ديگرى هستند كه دم از دين ميزنند و عمل به آن ندارند و راه ما با آنها جدا است .\r\nپسر پادشاه گفت از كجا حق با شما باشد با اينكه مأخذ مسلك شما و آنها يكى است ؟\r\nحكيم گفت حق و ديانت همه از طرف خدا آمده است و خداى تبارك و تعالى همه بندگان خود را بدان دعوت كرده است ولى جمعى حقيقت و تمام شرائط آن را پذيرفتند و حق باهلش رسانيدند نه ستم كردند ، نه خطا رفتند ، نه كم و زياد كردند و ديگران آن را سطحى پذيرفتند و بحقيقت و شرائط آن قيام نكردند و آن را باهلش نرسانيدند و در باره آن جدى نبودند و آن را ضايع كردند و بار بر دوش خود دانستند ، كمكننده چون نگهدارنده نيست ، مصلح و مفسد يكى نيست و صابر چون شخص بيتاب نيست از اينجا است كه ما بدان احقيم از آنها سپس حكيم گفت البته كليات دين و زهد و دعوت بآخرت كه در زبان آنها جاريست آن را از اهل حق گرفتند كه ما هم از آنها گرفتيم ولى بدعتهاى تازه كه در آوردند و دنياطلبى و اعتماد به دنيا ما را از آنها جدا كرد زيرا دعوت به حق هميشه بتوسط پيغمبران و رسولان خدا در ازمنه گذشته روى زمين ظاهر ميشد و بيان آن بزبانهاى مختلف بوده است ولى دين حق و دستور خداپرستى يكى است و در آن تفرقه و اختلافى نيست و چون دعوت پيغمبرى بپايان ميرسيد و حجت خدا را بر مردم تمام ميكرد و معالم و احكام دين را برقرار ميساخت خداى عز و جل او را در موعد مقرر و سر مدت\r\n","description":"","footnote":"","page_name":" 294 ","page_number":302},
  {"content":"\r\nمعين قبض روح ميكرد و امت او بعد از پيغمبر خود مدتى بدون تغيير و تبديل بشريعت او عمل ميكردند ولى كم كم بدعتها پديد ميشد و شهوت غلبه ميكرد و علم دين از ميان ميرفت و عالم حقيقى و بينا پنهان ميشد و بنام خود نميتوانست حقائق دين را اظهار كند و جاى او را نميدانستند و عالم نماها در دست مردم قرار ميگرفتند كه جهال آنها را سبك ميشمردند و چراغ علم خاموش ميشد و جهل آشكار ميگرديد و در قرنهاى آينده جز مظاهر جهل چيزى در ميان مردم نبود و پيشوايان جهالت برترى ميجستند و دانشمندان حقيقى كم ميشدند و گم ميشدند و سران جهل معالم دين خدا را وارونه ميكردند و مقاصد حقيقى آن را زيرپا ميگذاشتند و به اين حال خود را پيرو قرآن ميشمردند و آيات آن را بدلخواه خود تأويل ميكردند و ايجاد شبهه مينمودند و حقيقت آن را كنار ميگذاشتند و احكام آن را پشت سر ميانداختند ، در كلياتى كه پيغمبران بدان دعوت كرده‌اند ما با آنها موافقيم ولى در اجراء احكام و روش ديندارى با آنها مخالفيم و در مورد هر مخالفت دليل روشن و بينه آشكار داريم طبق بيانات كتبى كه در دست خود آنها است و طبق كتاب آسمانى مورد قبول همه هر كس از سخنگويان آنها كلام حكمتى دارد از ما اقتباس كرده است و اصل آن در دست ما است و موافق روش و تعليمات ما است و مخالف سنت و اعمال خود آنها است ، از كتاب جز وصفى نشنيده و از دين جز نامى ندارند و اهل حقيقت كتاب نيستند تا بتوانند آن را پا برجا دارند .\r\nپسر پادشاه گفت : چرا پيغمبران و رسولان خدا در يك زمانى مىآيند و در يك زمانى نمىآيند ؟\r\nحكيم گفت مثلش اينست كه شخصى زمين مواتى داشت و آثار آبادى در آن نبود خواست آن را\r\n","description":"","footnote":"","page_name":" 295 ","page_number":303},
  {"content":"\r\nآباد كند مرد امين و چابك و خيرخواهى بر سر آن فرستاد و دستور داد آن زمين را آباد كند و انواع درخت و زراعت در آن بكارد و آن صاحب زمين نام اقسامى از درختها و زراعتها را برد و دستور داد همانها را در آن زمين بكارد و از آنچه نام برده تجاوز نكند و از پيش خود عملى نكند و به او دستور داد نهرى در آن زمين جارى كند و ديوارى دور آن بكشد كه مانع از ورود و مداخله مفسدان باشد ، فرستاده او آمد و آن زمين خراب را آباد كرد و در آن زراعتهائى كه دستور داشت كشته و آب داد تا درختها روئيد و زراعت سبز شد ولى مدتى نشد كه مرد و كسى را گماشت كه جانشين او باشد و بعد از او كار او را انجام دهد ولى با نصب وصى او مخالفت كردند و او را مغلوب خود ساختند و آن آباديها را ويران كردند و نهرها را پركردند درختهاى نونهال همه خشك شد و زراعت از ميان رفت چون خبر به صاحب زمين رسيد كه با سرپرست او مخالفت شده است و زمينش ويران شده رسول ديگرى فرستاد تا آن را زنده كند و بآبادى برگرداند و اصلاح كند چنانچه بود همچنين خداى عز و جل پيغمبران و رسل را يكى بعد از ديگرى براى اصلاح امور فاسد شده مردم ميفرستد .\r\nپسر پادشاه گفت آيا اصلاح امر مردم وظيفه مخصوص پيغمبران و رسولانست ؟\r\nبلوهر گفت پيغمبران و رسولان چون مبعوث شوند همه مردم را دعوت ميكنند هر كس اطاعت آنان كند از آنانست و هر كس عصيان كند از آنان نيست و زمين هرگز از يك پيغمبر يا رسول فرمانبر خدايا وصى آنها خالى نيست و مثل آنها چون آن پرنده ايست كه در ساحل دريا زندگانى مىكند و او را\r\n","description":"","footnote":"","page_name":" 296 ","page_number":304},
  {"content":"\r\nقدم مينامند و بسيار تخم ميگذارد و جوجه‌هاى خود را دوست دارد و ميخواهد هر چه بيشتر باشند يكوقت مىشود كه نميتواند چنانچه ميخواهد همه جوجه‌هاى خود را پرورش دهد و ناچار است بسرزمين ديگرى برود تا مشكلات دوران او بر طرف شود و از ترس آنكه تخمهايش نابود نشود آنها را برميدارد و در آشيانه‌هاى پرندگان ديگر جابجا مىكند و آن پرندگان تخم او را با تخمهاى خود زير بال ميگيرند و جوجه او در مىآيد و چون جوجه قدم مدتى در آشيانه پرندگان ديگر ميماند بعضى از جوجه‌هاى آن پرندگان با آن انس ميگيرند و چون دوران آسايش ميرسد و قدم بآشيانه خود برميگردد و بلانه پرندگان ديگر عبور مىكند و بجوجه‌هاى خود آواز ميدهد و جوجه پرندگان ديگر هم آوازش را ميشنوند ، جوجه‌هاى او دنبال او ميروند و شماره اى هم از جوجه پرندگان ديگر به حكم الفت با آنها دنبال او ميروند ولى جوجه پرندگان ديگر كه با جوجه‌هاى او هم الفت ندارند او را اجابت و متابعت نميكنند و پرنده قدم هم همه جوجه هائى كه دنبالش آمدند از خودش كه نباشند نگهدارى مىكند پيغمبران همه مردم را به حق دعوت ميكنند و اهل حكمت و عقل بواسطه حكمت خود آنها را اجابت مينمايند مثل انبياء همان مرغ قدم است كه آوازش به گوش همه ميرسد و مثل تخمهاى پراكنده در لانه پرندگان مثل حكماء است و مثل جوجه‌هاى ديگر كه با جوجه قدم الفت گرفتند حكمت آموزها هستند كه پيش از آمدن رسل حكماء را اجابت كردند زيرا خداى عز و جل براى پيغمبران و رسولان خود فضيلت و نظرى قرار داده كه به ديگران نداده و حجت و نور و پرتوى به آنها بخشيده كه به ديگران نبخشيده براى آنكه بتوانند رسالت او را ادا كنند و حجتهاى او را تمام كنند و چون پيغمبران و رسولان مبعوث شوند\r\n","description":"","footnote":"","page_name":" 297 ","page_number":305},
  {"content":"\r\nعده اى از كسانى هم كه سر و كار با حكمت ندارند به آنها بگروند براى آن نور و تابش و برهانى كه خداى عز و جل به آنها داده است .\r\nفصل يازدهم - در تعليمات پيغمبرشناسى\r\nپسر پادشاه گفت به من بگو آنچه انبياء و رسل آوردند بعقيده آنها كلام مردم نيست و كلام خدا و كلام فرشتگان خدا و آيا كلام خدا و فرشتگان همين نسخ كلام بشر است ؟\r\nحكيم گفت نمىبينى كه وقتى مردم ميخواهند بعضى از پرندگان و حيوانات را سخن فهم كنند و به آنها تعليمات دهند كه جلو بروند و عقب بروند پيش آيند و پس روند مىدانند كه پرنده و حيوان زبان و لغت آدمى را درك نمىكند و براى تفاهم آنان علامات مخصوصى وضع كنند چون سوت زدن ، كيش دادن و آنچه در خور فهم آن حيوانات باشد ، مردم هم عاجزند كه كلام خداى عز و جل و كلام فرشتگان او را درك كنند و كنه و كمال و لطف و وصف آن را دريابند و آن الفاظى كه ميان مردم وسيله درك معانى حكمت است نسبت بكلام معنوى خدا مانند همان علاماتى است كه مردم براى فهمانيدن جانوران و پرندگان وضع ميكنند و اين آواز بشريكه بدان فهم معانى حكمت نميشود و جلوگير بيان حكمت الهيه نميشود كه با توانائى و شرافت و عظمت خود جلوه كند و معانى خود را ببخشد و حجت خداى عز و جل را بر بندگان تمام كند و صوت الفاظ بجسد و مكان ماند و معانى حكمت كه در قالب آنها در آيد روح و جان باشد مردم توانائى ندارند كه بعمق كلام حكمت برسند و بعقل كوتاه خود بحقيقت آن احاطه كنند و از اين جا است كه دانشمندان بر يك ديگر برترى جويند در علم خود و هر عالمى از عالم ديگر اخذ علم مينمايد تا علم بخداى عز و جل برگردد كه از او دريافت شده است و هر دانشمندى به اندازه استعداد خود كسب علم كند و از آن پند گيرد و هر كس اندازه اى دارد و بعمق آن نرسد\r\n","description":"","footnote":"","page_name":" 298 ","page_number":306},
  {"content":"\r\nچنانچه مردم از پرتو آفتاب در زندگى و جسم خود استفاده برند و نتوانند پديده خود در دل آفتاب نفوذ كنند دانش چون چشمه بسيار جوشانى است كه جريانش آشكار است و ماده اش پنهان مردم به آنچه از آبش پديد شود زنده شوند و باطنش را نيابند دانش چون ستاره درخشانى است كه مردم بنور آن رهبرى شوند و ندانند كجا فرود شود حكمت از آنچه ما گفتيم برتر و شريفتر و ارجمندتر است كليد در هر خيريست كه آرزو مىشود و وسيله نجات از هر شرى است كه از آن پرهيز شود همان آب زندگانى است كه هر كس بنوشد هرگز نميرد ، داروى شفا بخش هر درديست كه هر كس بدان شفا جويد هرگز بيمار نشود راه درست و راستى است كه هر كس بپويد هرگز گمراه نشود او رشته محكم خدا است كه تكرار و گذشت روزگار كهنه اش نسازد هر كس بدان چنك زند از كورى برهد و هر كس بدان پناه برد به مقصود رسد و هدايت شود و بعروة الوثقى دست يازد پسر پادشاه گفت پس چرا حكمتى كه بگفته تو اين همه فضل و شرافت و برترى و نيرو و سود و كمال و برهان دارد مورد استفاده همه مردم نيست حكيم گفت حكمت چون آفتابيست كه بطبع خود بر همه مردم مىتابد از سياه و سفيد و خرد و بزرك هر كس خواهد از آن انتفاع برد هيچ مانعى ندارد و نزديكتر جلو دور تر را نميگيرد و هر كس نخواهد از آن سود برد او را حجتى بر حكمت نيست آفتاب كسى را از بهره بردن باز ندارد و كسى مانع كسى نتواند شد حكمت همچنين است و وضع آن با مردم تا قيامت بر همين پايه است حكمت شامل حال همه مردم است ولى مردم در استفاده از آن متفاوتند آفتاب كه يك نواخت بر ديده مردم ميتابد مردم در استفاده از آن سه دسته ميشوند\r\n","description":"","footnote":"","page_name":" 299 ","page_number":307},
  {"content":"\r\n1 - بينايان درست ديده كه كاملا از پرتو آفتاب استفاده ميكنند 2 - كوران محروم از ادراك پرتو آفتاب كه اگر يك خورشيد يا هزار خورشيد بر او بتابد بحالش سودى ندارد 3 - معيوب ديدگان كه در زمره كورانند و نه در گروه چشمداران و حكمت هم آفتابيست كه بر دلها برميتابد و دلها در برابر تابش آن سه دسته ميشوند 1 - دلهاى بيدار كه حكمت را مىفهمند و اهليت آن را دارند و بدستورات آن كار ميكنند 2 - كوردلانى كه حكمت در دل آنها جا نكند زيرا از آن كنارگيرى كنند و درك حقائق آن را ننمايند چنانچه كوران پرتو آفتاب را درك نكنند 3 - دلهاى بيمار كه تابش حكمت در آنها كم اثر است و خوب و بد و حق و باطل را در آن بهم آميزند و بيشتر كسانى كه در پرتو آفتاب حكمت هستند همان كوردلانند كه از آن بىبهره مىمانند پسر پادشاه گفت ممكن است كسى كلام حكمت را بشنود و اجابت نكند و مدتى از آن روگردان باشد سپس برگردد و اجابت كند ؟\r\nبلوهر - بيشتر مردم راجع بحكمت چنين باشند يوذاسف - آيا پدرم هرگز از اين نوع سخنان شنيده است ؟\r\nبلوهر - گمان ندارم درست شنيده باشد و در دل او جا كرده باشد و شخص مهربان و خير خواهى در اين باره با او گفتگو كرده باشد\r\n","description":"","footnote":"","page_name":" 300 ","page_number":308},
  {"content":"\r\nيوذاسف - چگونه حكيمان با گذشت روزگار دراز ايشان از اين وظيفه غفلت كرده‌اند ؟\r\nبلوهر - براى اينكه آنها زمينه صحبت و طرف گفتگوى خود را خوب مىسنجند و بسا با كسانى كه از پدرت هم منصفتر و نرمتر و شنونده تر است وارد صحبت حكمت نميشوند تا آنجا كه ممكن است مرد حكيمى با ديگرى يكعمر معاشرت داشته باشد و با هم مانوس باشند و دوست باشند و رفت و آمد كنند و جز دين و حكمت فاصله اى ميان آنها نباشد و اين شخص حكيم نسبت بجهل و بيدينى آن رفيقش بسيار دردناك و متاسف باشد و با اين حال اسرار حكمت را به او افشاء نكند زيرا او را اهل آن نداند به من خبر رسيده است كه يك پادشاه مردم دوستى بود كه همش اصلاح كار مردم و نظارت و رعايت عدالت ميان آنها بود و يك وزير درست لائقى داشت كه با او در اصلاح امور مردم كمك مىكرد و و شخص اديب ديندار پرهيزكار زاهدى بود و با اهل دين برخورد كرده و سخن آنها را شنيده و فضل آنها را دانسته و اجابت كرده و به آنها پيوسته و دوستى و برادرى آنها را پيشه كرده بود و در نزد آن پادشاه مقام محبوبى داشت و محرم سر او بود و پادشاه هيچ امرى را از او كتمان نميكرد و وزير هم نسبت به او چنين بود ولى دين خود را به او اظهار نميكرد و اسرار حكمت را با او در ميان نميگذاشت روزگار درازى به همين وضع با هم بسر بردند و هر وقت وزير حضور آن پادشاه ميرسيد به بتها سجده ميكرد و آنها را احترام ميگذارد و از روى تقيه به راه جهالت و گمراهى ميرفت در نتيجه دل وزير به حال او سوخت و با ياران و دوستان دينى خود در موضوع تبليغ دين بپادشاه مشورت كرد آنها گفتند بايد تدبر كافى نسبت بجان خود و هم عقيده‌هاى خود بنمائى و اگر او را اهل تشخيص دادى با او در اين باره گفتگو كن و گر نه ويرا بكشتن خويش واداشتى و بر همدينان خود تحريك كردى زيرا نميشود بسلطان اطمينان داشت و از خشم او در امان بود وزير هميشه مراقب بود با او دوستانه و با اخلاص\r\n","description":"","footnote":"","page_name":" 301 ","page_number":309},
  {"content":"\r\nسلوك ميكرد تا بلكه فرصتى بدست آورد و او را نصيحت كند يا زمينه اى پيدا كند و با او در باره دين گفتگو نمايد و اين پادشاه با اين كه گمراه بود بسيار متواضع و ساده و نزديك و خوش رفتار با رعيت بود و براى اصلاح آنها تلاش ميكرد و از وضع آنها بررسى مينمود و روزگارى بر اين حال وزير در خدمت او گذرانيد در نيمه شبى كه همه چشمها بخواب رفته بودند پادشاه به اين وزير گفت ميل دارى سوار شوى و در شهر گردش كنى و از حال مردم بازرسى كنى و بدانى بارانهايى كه در اين چند روزه باريده با آنها چه كرده است ؟\r\nوزير - آرى بسيار مايلم هر دو سوار شدند و در اطراف شهر گردش ميكردند كه بيك كثافتدانى رسيدند و روشنى آتشى در يك گوشه آن ديدند وزير بعرض رسانيد كه بايد اين آتش داستانى داشته باشد خوبست پياده شويم و نزديك آن برويم و بدانيم چه خبر است چون بسوراخى رسيدند كه روشنى داشت نقبى مانند غار يافتند كه گدائى در آن جا نشيمن داشت و در پنهانى از او او را بازديد كردند شخصى بد تركيب بود و جامه كهنه اى دربرداشت كه از كهنه‌هاى آن كثافت دانى فراهم كرده بود و يك پشتى هم از آن كثافتها براى خود ساخته بود و يك كوزه سفالى مىجلو خود گذاشته و سازى در دست گرفته و مينواخت و زنش به همان زشتى و با همان جامه‌هاى كهنه نزد او بود و براى او ساقىگرى ميكرد هر وقت مىطلب ميكرد به او ميداد و هر وقت ساز ميزد براى او ميرقصيد و هر وقت مست ميشد به او ثناى پادشاهى ميگفت و او هم ويرا خانم زنها ميخواند و از حسن و زيبائى هم تمجيد ميكردند و بسيار خوش بودند و شادى ميكردند كه به وصف نميآيد\r\n","description":"","footnote":"","page_name":" 302 ","page_number":310},
  {"content":"\r\nپادشاه ايستاد و خوب نگاه ميكرد و وزير هم خوب نگاه ميكرد و از خوشى اينها در تعجب بودند و از خود بينى آنها در شگفت شدند پادشاه با وزير برگشتند ، پادشاه بوزير گفت گمانم من و تو در اين روزگار هرگز چنين خوش نبوده‌ايم كه اين دو تن امشب خوشند و گمانم كه هر شب به اين وضع ميگذرانند وزير اين توجه او را غنيمت شمرد و فرصت بدست آورد و گفت پادشاها من ميترسم دنياى ما هم همه اش فريب و ظاهر بينى باشد و اين سلطنت تو و آن خوشى و لذتى كه دارى در نظر كسانى كه بملكوت دائم آشنا هستند مانند همين مزبله و كثافتدانى باشد و ما هم در نظر واقع بين آنها مانند همين دو شخص باشيم و كاخها و خانه‌هاى ما هم در نظر كسانى كه اميدوار كاخ سعادت و ثواب آخرتند مثل اين غار باشد كه ما ديديم و اين جسم زيور كرده و آرايش شده ما در نظر كسانى كه طهارت اخلاق و نضارت باطن و خوش سيرتى و صحت درون را مينگرند مانند صورت زشت اينها است كه ما ملاحظه كرديم و آنها هم از سرگرمى به اين خوشىهاى فانى تعجب كنند چنانچه ما از خوشى اينها تعجب كرديم پادشاه - كسانى هم هستند كه داراى چنين مقامى باشند ؟\r\nوزير - آرى من آنها را ميشناسم پادشاه - اينها چه كسانى هستند ؟\r\nوزير - اينها مردم ديندارى هستند كه سلطنت آخرت را فهميدند و نعمت دائم آن را دانستند و آن را طالبند پادشاه - ملك و سلطنت آخرت چيست ؟\r\nوزير - آن ملكى است كه تنگدستى و ناخوشى دنبال آن نيست ، ثروتى است كه فقر ندارد ، دل\r\n","description":"","footnote":"","page_name":" 303 ","page_number":311},
  {"content":"\r\nدلخوشى است كه غم ندارد و صحتى است كه بيمارى ندارد و رضايتى است كه خشم ندارد و امنى است كه ترس ندارد و زندگى است كه مرگ ندارد و سلطنتى است كه زوال ندارد ، آن خانه باقى و خانه زندگى جاويد است و ديگر گونى ندارد و خداى عز و جل از ساكنان آن بيمارى و پيرى و بدبختى و رنج و ناسازى و گرسنگى و مرگ را برداشته ، اينوصف سلطنت آخرت و گزارش آنست پادشاها پادشاه - اين خانه وسيله جستن و راه ورود دارد ؟\r\nوزير - آرى براى هر كه بخواهد راه آماده است و هر كس آن را از درش بجويد بدان رسد پادشاه - چرا تا امروز از آن به من خبر ندادى ؟\r\nوزير - من از هيبت و جلال تو ترس داشتم پادشاه - راستى اگر اينكه تو ميگوئى يقينى است و درست است روانيست كه ما از آن صرف نظر كنيم و براى آن كار نكنيم و بايد بكوشيم تا درستى آن را درك كنيم وزير - اجازه مىفرمائيد كه من در اين باره مواظبت كنم و آن را مكرر براى شما ياد آور شوم پادشاه - من مخصوصا به تو دستور مىدهم كه شب و روز از ياد آورى آن دست برندارى و مرا راحت نگذارى و از ذكر آن خوددارى نكنى زيرا اين مطلب بسيار مهم است و سستى و غفلت از آن روانيست اين وزير و اين پادشاه هم عاقبت بخير شدند\r\nفصل دوازدهم آمادگى يوذاسف براى شاگردى و همرهى بلوهر\r\nيوزاسف - من ديگر از تحصيل امر آخرت و آموختن حكمت به كار ديگر نميپردازم و از راه برنميگردم و با خود فكر كردم كه به همراهى تو در اين شب بگريزم و هرجا بخواهى برويم بلوهر - تو چگونه ميتوانى با من به روى و همراه من صبر كنى من نه سوراخى دارم كه در آن جا\r\n","description":"","footnote":"","page_name":" 304 ","page_number":312},
  {"content":"\r\nبگيرم و نه پاكشى كه بر آن سوار شوم از طلا و نقره اى كه خرج كنم و چاشت كه ميخورم براى شام چيزى ندارم و جامه عوضى ندارم و در هر شهرى چند روز بيشتر نميمانم و از آن به شهر ديگر ميروم و براى سفر خود از سرزمينى بسرزمين ديگر گرده نانى با خود برنميدارم يوذاسف - گفت اميدوارم آنكه تو را نيرومند كرده مرا نيز نيرومند كند بلوهر - اگر جز همراهى من اختيار نمىكنى بايست چون آن توانگر باشى كه با درويشى زناشوئى كرد يوذاسف - بفرمائيد بدانم چطور بوده است بلوهر - چنين معتقدند كه جوانى فرزند توانگرى بود و پدرش خواست دختر عمويش را كه هم زيبا بود هم مال داشت بوى تزويج كند آن جوان موافقت نكرد و پدر خود را هم از كراهت خويش خبر نداد و بىاطلاع او بسرزمين ديگر مسافرت كرد در ميان راه دخترى را ديد جامه‌هاى كهنه پوشيده و بر در خانه درويشى ايستاده از آن دختر خوشش آمد و به او گفت اى دختر كيستى ؟ گفت من دختر پير مرديم كه در اين خانه است آن جوان پيرمرد را آواز كرد و او بيرون آمد گفت اين دخترت را به من ميدهى گفت تو با دختر فقيران ازدواج نميكنى و خود جوانى ثروتمندى ، گفت من از اين دختر خوشم آمده و با اينكه از ازدواج با زنى فاميل دار و مالدار كه ميخواستند آن را به من دهند گريختم خواهش دارم اين دختر را به من تزويج كنى و تو از من خيرخواهى ديد ان شاء الله گفت من آن را به تو مىدهم ولى دلم راضى نيست كه او را از خانه من ببرى و فاميل تو هم راضى نيستند كه او را به خانه خود نزد آنها ببرى ، جوان گفت ما با شما هستيم و در خانه شما زندگى ميكنيم ، پيره مرد گفت پس اين سر و پز و زيور ثروتمندان را از خود دور كن جوان پذيرفت و جامه‌هاى خود را كند و از لباس كهنه‌هاى آنها پوشيد و با آنها\r\n","description":"","footnote":"","page_name":" 305 ","page_number":313},
  {"content":"\r\nنشست و آن پيره مرد از كار و زندگى او پرسش كرد و با او وارد گفتگو شد و از خرد او وارسى كرد و ديد عقلش بجا است و از راه ديوانگى اين كار را نكرده است پيرمرد به او گفت حال كه ما را برگزيدى و بما راضى شدى برخيز با من به اين زير زمين برويم او را از يك راه زير زمين وارد منزل و دستگاه زندگى خود كرد ديد پشت آن منزل درويشانه خانه هائيست كه در وسعت و زيبائى مانند آن را نديده است و از همه نيازمنديهاى زندگانى انبارها و گنجينه‌ها دارد آن پيره مرد كليد همه آنها را بوى سپرد و گفت هر چه در اين جا است از آن تو است با آنها هر چه خواهى عمل كن تو بسيار خوب جوانى هستى و آنچه را كه آن جوان ميخواست بدست آورد يوذاسف - اميدوارم اين مثل از آن من باشد آن پيره مرد خود آن جوان را وارسيد و به او اعتماد كرد شايد شما هم خود مرا بازرسى كردى بفرما بدانم در اين باره چه بنظرت آمد ؟\r\nبلوهر - اگر اختيار با من بود به همان گفتگوى نخست با تو اكتفا كرده بودم ولى دستورى از پيشوايان هدايت بالاى سر من است كه در خصوص آزمايش نهائى شاگردان و دريافت اسرار درون ايشان من ميترسم كه اگر در باره تو شتاب كنم مخالفت با دستور كرده باشم و بدعتى پديد آورده باشم من امشب باز ميگردم و اين دستورات را به تو مىدهم 1 - هر شب در اين جا حاضر باش و آنچه گفتم ياد بياور و از آن پند گير و هوش خود را به كار بينداز 2 - هر چه در نظرت مىآيد به زودى باور مكن تا خوب در آن تامل كنى و آن را بفهمى 3 - بايد از هوا و هوس و ميل بشبهه و گمراهى بر كنار باشى 4 - در مسائلى كه گمان اشتباه دارى كوشش كن و در باره آنها با من گفتگو كن هر وقت قصد مسافرت كردى به من اطلاع بده آن شب را با پايان اين مذاكرات از هم جدا شدند و بار ديگر حكيم نزد\r\n","description":"","footnote":"","page_name":" 306 ","page_number":314},
  {"content":"\r\nاو آمد و بر او درود فرستاد و دعا كرد و نشست و در ضمن دعاى خود چنين گفت : خواستارم از آن خدائى كه آغاز هستى است و پيش از او چيزى نبوده و پايان هستى است و با او چيزى نيايد هميشه هست و فنا ندارد ، بزرك است و بىنهايت يكتا و يگانه و صمدى كه با او ديگرى نيست ، قاهرى كه شريك ندارد ، بديعى كه آفريننده اى با او نيست ، قادرى كه ضد ندارد صمدى كه همتا ندارد ، پادشاهى كه با او احدى نيست تا تو را پادشاهى عادل و پيشوائى رهبر به تقوى و بينائى بخش از گمراهى و زاهد در دنيا و دوستدار خردمندان و دشمن بدكاران نمايد تا سرانجام ما و شما را بدان جا رساند كه بدوستانش با زبان پيغمبرانش وعده داده است كه بهشت و رضوانست زيرا ما بدان اشتياق سوزانى داريم و از وى دل لرزانى چشم به آستان او دوخته و گردن در برابر او كج كرده و كار خود را به دو سپرده‌ايم يوذاسف تحت تاثير دعا قرار گرفت و دلش لرزيد و از روى تعجب گفت اى حكيم چند سال از عمر شما گذشته است ؟\r\nگفت دوازده سال ، يوذاسف هراس كرد و گفت دوازده سال كودك خردسال است و من با اين قيافه شما كه سرمه ميكشيد شما را شصت ساله بنظرم مىآورم ، بلوهر گفت از نظر ولادت همين طور است من در حدود شصت سال دارم ولى تو از عمر من پرسيدى ، عمر زندگى است و زندگى همانست كه با ديندارى و بركنارى از دنيا باشد و دوران آن در من همان دوازده سال بوده است و پيش از آن من در شمار مردگان بودم و آن را از عمر خود محسوب نميكنم\r\n","description":"","footnote":"","page_name":" 307 ","page_number":315},
  {"content":"\r\nيوذاسف - چگونه كسى كه مىخورد و مينوشد و براى آن تلاش مىكند مرده ميشمارى ؟\r\nبلوهر - براى آنكه در كورى و كرى و گنگى و بيچارگى و ناتوانى روحى با آنها شريك است و بايد او را مرده ناميد يوذاسف - اگر زندگى خود را در ترك دنيا ميدانى بايد مرگ را بد ندارى و آن را مرگ نشمارى بلوهر - اينكه من خود را در خطر انداختم با آن كه ميدانستم پدرت همكيشان مرا ميكشد و شكنجه مىكند بهترين دليل است كه من اين زندگى را زندگى نميدانم و از مرگ بدم نميآيد كسى كه لذتهاى اين زندگى را كنار گذاشته چه رغبتى در آن دارد و چرا از مرگ ميگريزد با آن كه با دست خود مرگ را فراهم كرده است اى شاهزاده نمىبينى كه مرد ديندار خاندان و مال را رها كرده و دنيا براى آنها خواسته مىشود و باندازهء خود را در رنج عبادت افكنده كه مرگ براى او آسايش است كسى كه از زندگى اين دنيا لذتى ندارد چه نيازى به آن زندگى دارد و كسى كه مرگ را آسايش ميداند چه گريز و بد آمدنى از مرگ دارد يوذاسف - اى حكيم درست فرمودى آيا خوش دارى كه فردا بميرى ؟\r\nبلوهر - من آرزو دارم كه همين امشب بميرم و بفردا نكشد زيرا كسى كه بد و خوب را دانست و پاداش آنها را از طرف خداى عز و جل فهميد و بدى را از ترس كيفر آن ترك كرد و خوبى را باميد ثوابش بجا آورد و بخداى يگانه معتقد است و وعده او را راست ميداند البته مرگ را دوست ميدارد زيرا پس از مرگ اميد راحت دارد و از زندگى اين دنيا ميهراسد چون ميترسد گرفتار شهوت دنيا و معصيت خدا گردد ؛ او مرگ را به همين جهت استقبال مىكند\r\n","description":"","footnote":"","page_name":" 308 ","page_number":316},
  {"content":"\r\nيوذاسف گفت اين شخص بايد خود را بگرداب هلاكت بيفكند چون در آن اميد نجات دارد اكنون مثلى براى دنياداران و بت پرستان بياور حكيم - مردى باغى داشت كه آبادش ميداشت و خوب به آن ميپرداخت يك روز ديد گنجشكى بر يكى از درختان باغ است و از ميوه‌هاى آن برميخورد از اين موضوع بخشم آمد و دامى گسترد و آن گنجشك را گرفت چون خواست سرش را ببرد بخواست خدا به زبان آمد و به صاحب باغ گفت ميخواهى سر مرا ببرى من نه گوشت دارم كه تو را سير كنم و نه روغنى كه تو را نيرو دهم بهتر از سربريدن مرا ميخواهى ؟\r\nمرد گفت آن چيست ؟ گنجشك گفت مرا آزاد كنى و من به تو سه پند مىدهم كه اگر آنها را نگهدارى از خاندان و دارائيت برايت بهتر است گفت بسيار خوب پندهاى خود را بگو ، گنجشك گفت خوب بخاطر بسپار 1 - بر آنچه از دست تو رفت اندوه مخور 2 - آنچه نشدنى است باور مكن 3 - آنچه را تاب ندارى مجو - چون سه پند را گفت او را رها كرد و پريد و بر سر درختى نشست و به آن مرد گفت اگر ميدانستى كه چه از دستت رفته است ميفهميدى كه بسيار بزرك بوده آن مرد گفت چه بوده ؟ گنجشك گفت اگر سر مرا بريده بودى در چينه دانم يك درى بود كه برابر يك تخم مرغابيست و ثروت روزگارى از آن بدستت مىآمد ، چون آن مرد اين سخن را از او شنيد انگشت ندامت بدندان گزيد و نيرنگى انديشيد و به او گفت گذشته را رها كن اكنون بفرما تا تو را به منزل خود برم و با تو به\r\n","description":"","footnote":"","page_name":" 309 ","page_number":317},
  {"content":"\r\nخوشى رفتار كنم و مقدمت را گرامى دارم گنجشك به او گفت اى نادان تو مرا گرفتى و نتوانستى نگهدارى و به آن پندها هم كه به تو دادم و خود را آزاد كردم سودى نبردى مگر به تو سفارش نكردم بدان چه از دستت رفته اندوه مخور و محال را باور مكن و آنچه را نيابى مجو ولى هم اكنون تو اندوه ميخورى كه مرا از دست دادى و خواستارى من نزد تو برگردم و اين آرزوئى است كه بدان نميرسى و باور كردى كه در چينه دان من درى است چون تخم مرغابى با آن كه همه جسم من از آن كوچكتر است و من سفارش كردم محال را باور مكن مردم شما بدست خود بت ميسازند و معتقدند كه آفريننده آنها است ، آن را نگهدارى ميكنند مبادا دزديده شود و معتقدند كه او است نگهدارنده آنها و از كسب و مال خود خرج آن ميكنند و معتقدند كه آن رازق آنها است ، از بت چيزى ميخواهند كه نيابند و محال را باور دارند همان سفاهت صاحب باغ بر آنها لازم گردد يوذاسف - بسيار درست فرموديد من هميشه بتها را ميشناختم و به آنها بيرغبت بودم و از بهره دهى آنها نوميد بودم اكنون مرا از آنكه خود بدان دعوت ميكنى و براى خود پسنديدى مطلع كن يوذاسف - من تو را دعوت مىكنم بخداى يكتا ، بيشريك ، هميشه يگانه و پروردگار بوده و هر چه جز او پديد آمده است و پروريده او است آفريننده است و هر چه جز او آفريده شده ، او قديم است و هر چه ديگر تازه است او صانع است و جز او مصنوع است ؛ او تدبيركننده و هر چه جز او تدبير شده ، او باقى است و هر چه جز او فانى او عزيز است و هر چه جز او دليل و او است كه خواب ندارد ، غفلت ندارد نميخورد و نمينوشد ، ناتوانى ندارد . مغلوب نيست ، درمانده نيست ، چيزى او را درمانده نكند . آسمان و زمين\r\n","description":"","footnote":"","page_name":" 310 ","page_number":318},
  {"content":"\r\nو بيابان و دريا جلوگير او نيست هر چيز را او از هيچ پديد آورده و هميشه بوده و خواهد بود ، در او تازه اى رخ ندهد . احوالش ديگر گون نشود . گذشت روزگارش زير و رو نكند . از حالى بحالى نگردد جايى نيست كه نباشد ، در مكانى جا ندارد به جائى از جاى ديگر نزديكتر نيست . چيزى از او نهان نيست . چيزى بىاو نيست . چيزى از او پنهان نگردد و توانا است چيزى از او فوت نشود .\r\nبايست او را بمهربانى و رحمت و عدالت بشناسى و بدانى كه براى فرمانبران خود ثواب آماده كرده است و براى گنهكاران خود عقاب برضاى او كار كنى و از خشم او بر كنار باشى يوذاسف - چه كارى يكتا آفريننده را پسند باشد بلوهر - اى شاهزاده پسند او اينست كه :\r\n1 - او را اطاعت كنى و نافرمانى نكنى 2 - با ديگرى آن كنى كه دوست دارى با تو كنند و از ديگران باز دارى آنچه دوستدارى از خودت باز دارند زيرا همين عدالت است و او عدالت پسند است 3 - بر روش پيغمبران و فرستادگان او باشى و خلاف رفتار آنان نروى يوذاسف - اى حكيم بيشتر مرا نسبت به دنيا بيرغبت كن و از حال دنيا مرا بهتر مطلع كن بلوهر - من مىبينم دنيا خانه ديگرگونى و نابوديست و اهل آن زير و بالا ميشوند ، در معرض آسيب و گرو از ميان رفتن هستند مىبينم دنبال تندرستى بيماريست و جوانى پس از خود مرگ دارد و توانگرى را در پى درويشى است ، شادى ناخوشى در پى دارد و خرسندى اندوه دارد و عزت را در پى\r\n","description":"","footnote":"","page_name":" 311 ","page_number":319},
  {"content":"\r\nخواريست و فراوانى را در پى تنگى است و آسايش را در پى هراس است و زندگى را در پى مرگ است ، مىبينم عمرها كوتاه و اجلها در كمين و تير بلا رها است و تنها ناتوان و تسليم پيشامدهايند نه جلو توانند گرفت و نه پناهگاهى دارند من دنيا را بىعاقبت و كهنه و فانى ميشناسم و آن چه از آن را شناختم و ديدم دليل آن قسمت كه نديدم مىباشد ، از برونش پى بدرونش بردم و از آسانش به مشكلش و از آشكارش بنهانش و از و رودش خروجش را دانستم چون آن را چنين شناختم از آن حذر كردم و از آن گريختم در اين ميان كه شخص در نعمت و مورد حسادت و پادشاهى خرم با آسايش و جوان و تازه سن و از همه شادتر و چشمش روشنتر است او را از سلطنت و عزت و راحت بيرون مىكند و او را در درهء خوارى و بدحالى و اندوه و سختى و درويشى و تنگدستى و پيرى و پستى و در نتيجه بمرگ مىكشاند و او را در گودالى تنك تاريك مياندازد تنها و بيكس و غريب از دوستان جدا شده و از او دست كشيده‌اند و برادرانش او را واگذاردند و از او حمايتى ندارند ، همگنانش او را فريبداده و از او دفاعى نميكنند عزت و ملك و مال اهلش چپاول ديگران شده گويا نه در دنيا بوده و نه نامى از او برده شده و نه اعتبارى داشته و نه يك وجب زمين مالك بوده ، اى شاهزاده در اين جا نه خانه اى داشته باش نه ملك و آبى اختيار كن\r\nفصل سيزدهم - پندهاى بلوهر در بىاعتبارى دنيا\r\nيوذاسف - تف بر اين دنيا و كسى كه فريفته آن گردد در صورتى كه چنين است و گريست و گفت اى حكيم بحديث خود بيفزا كه درد سينه مرا شفاء است بلوهر - عمر كوتاه است شب و روز درشتابند و كوچ از اين دنيا نزديك و جدى هر چه هم عمر\r\n","description":"","footnote":"","page_name":" 312 ","page_number":320},
  {"content":"\r\nدراز باشد مرگ ميرسد و كسى كه بار بسته بناچار ميكوچد هر چه گردآورده پراكنده مىشود و هر كارى كرده ناتمام ميماند و هر چه ساخته ويران مىشود نامش مجهول و يادش فراموش خواهد شد .\r\nخانوادگيش ناشناس و تنش پوسيده و شرفش زير پا و نعمتش و بال و كسبش زيان خواهد بود سلطنتش را ديگران مىبرند و نسلش خوار و حرمش مباح و عهودش شكسته و پناهش بىپناه و آثارش مندرس و محو مىشود ، مالش پخش شود و دستگاهش برچيده گردد و دشمنش شاد و ملكش برباد گردد تا حشرا ديگرى برسد و بر تختش جانشينى بر آيد و برهنه از خانه اش بيرون شود و بگورش برند و در آتش افكنند در حال تنهائى و غربت و ظلمت و وحشت و خوارى و بيچارگى از دوستان جدا شده و طرفدارانش او را تسليم مرگ كردند نه هرگز وحشتش را انس باشد و نه از غربت برگردد ، بدان كه بر مرد خردمند لازمست خود را تربيت كند مانند امام عادل و عاقبت انديشى كه عموم مردم را تايب مينمايد و رعيت را اصلاح مىكند و بدان چه مصلحت آنها است فرمان ميدهد و از آنچه تباهى دارد باز ميدارد و هر كس نافرمانى كرد كيفر ميدهد و هر كس فرمان برد گرامى ميدارد ، مرد خردمند بايد خود را از نظر اخلاق و هوسها و شهوات ادب كند و منظم نمايد و خويش را برعايت مصالح وادارد اگر چه بد دارد و از زيانها بر كنار دارد خود را با شادى در برابر عمل نيك ثواب بخشد و با سرزنش و بدحالى بر كردار بد كيفر دهد بر خردمند بايست است كه هر كارى پيش او آيد بسنجد و درست آن را بكند و خود را از ناشايست آن باز دارد و بدانش و رأى خود نبالد تا خودبين گردد خداى عز و جل خردمندان را ستوده و خودبينان و بيخردان را نكوهش نموده با خرد باذن خداى تبارك و تعالى ميتوان همه خوبها را دريافت و نادانى\r\n","description":"","footnote":"","page_name":" 313 ","page_number":321},
  {"content":"\r\nنابوديست ، خردمندان با تكيه بدرك خرد و تجربه و بصيرت هوسها و شهوات را ترك كنند ، شخص خردمند نبايد عمل نيك كوچكى را هم از نظر بيندازد و ترك كند در صورتى كه به بيشتر از آن دسترسى ندارد اين خود يكى از سلاحهاى غامض و برنده شيطان است و با تدبر بايد آن را ديد و با توفيق خدا از آن هراسيد سر آمد اسلحه شيطان دو چيز است 1 - انكار عقل و خود را بيخرد شمردن و گمان اين كه او هيچ تشخيصى ندارد و نميتواند خوب و بد را بفهمد و به اين وسيله او را از دوستى باز ميدارد و ببازيهاى دنيا ميگمارد اين راه اگر كسى پيرو او شد بر او پيروز شده است و اگر از اين راه او را نافرمانى كرد بسلاح ديگر دست ميبرد كه 2 - وقتى انسان كارى مىكند و قدمى در راه معرفت برميدارد مطالب نامعلوم و مبهمى را جلو او مىآورد تا او را گيج كند و دلتنگ نمايد بوسيله آنچه نميداند و آن رشته تحصيلى را كه پيش گرفته نزد او نمايد و خودش را سست شمارد و او را در شبهه اى كه بنظرش آورده خسته سازد و بگويد نمىبينى كه اين امر تمامى ندارد و تو را توان آن نيست چرا خود را در رنج مياندازى و بدبخت ميكنى ، اين سلاح بيشتر مردم را به خاك هلاك انداخته برحذر باش كه از تحصيل آنچه ندانى دست بردارى و به آنچه دانستى گول نخورى تو در جهان هستى كه شيطان بر بيشتر مردم آن چيره شده و انواع نيرنگ و طرق گمراهى را به كار بسته و برخى را به گوش و هوش و دل زده است و نه چيزى ميدانند و نه ميپرسند و چون حيواناتند مردم از نظر عمومى دينهاى مختلفى دارند و برخى در گمراهى بتلاش هستند تا به جائى\r\n","description":"","footnote":"","page_name":" 314 ","page_number":322},
  {"content":"\r\nكه خون يك ديگر را مباح شمرند و اموال يك ديگر را غارت كنند و گمراهى خود را صورت حق بدهند و نزد نادان اشتباهكارى كنند و ناتوان را بفريبند و از دين درست بازدارند شيطان و لشكرش هميشه در مقام گمراه كردن مردم و هلاكت آنهايند نه خستگى دارند و نه دست ميكشند و شماره آنها را جز خدا نداند و نيرنگهاى آنها را جز او دفع نتواند و بايد از خداى عز و جل يارى خواست و بدين او چسبيد ما از خدا توفيق طاعت و نصرت بر دشمن او را خواهانيم زيرا جنبش و توانائى نيست مگر به او يوذاسف - خدا را براى من چنان تعريف كن كه گويا او را ديده‌ام بلوهر - براستى خداى تقدس ذكره ديدار نشود و خرد كنه ذاتش نفهمد و زبان حق مدحش را نتواند بندگان بدانش او دست نيابند جز آنچه خودش به زبان پيغمبران بدانها آموخته و خود را بدان ستوده تو هم بشر بمقام عظمت او نرسد ذات او از آن بالاتر و برتر است و اعز و اعظم و انفع و الطف است آنچه را خواسته از دانش خود براى مردم مباح كرده و آنها را بصنعت خويش آشنا نموده است و بوسيله ايجاد آنچه نيست و نابود كردن آنچه هست خود را بمردم شناخته يوذاسف - دليل آن چگونه است ؟\r\nبلوهر - هر گاه فراورده صنعتى را بينى و سازنده آن را نبينى بعقل خود بدانى كه سازنده و صانعى داشته چنين است حال آسمان و زمين و آنچه در آنها است چه دليلى نيرومندتر از اين يوذاسف - اى حكيم به من بگو آنچه بيمارى و درد و فقر و بدى بمردم ميرسد بقدرت خدا است و يا به وضع ديگريست بلوهر - نه بلكه بقدرت خدا است\r\n","description":"","footnote":"","page_name":" 315 ","page_number":323},
  {"content":"\r\nيوذاسف - بدكاريها و نافرمانيهاى مردم را بگو بلوهر - خدا از كارهاى بد مردم بيزار است و بر كنار است زيرا خدا براى كسى كه فرمانش برد ثواب بزرك لازم دانسته و براى كسى كه نافرمانى كند عقاب سخت تعيين كرده يوذاسف - عادلترين مردم كيست و ستمكارترين آنان كيست بگو زيركتر كيست و احمق كيست و بدبختتر كيست و سعادتمندتر كيست ؟\r\nبلوهر - عادلترين مردم آنست كه حقرا بر خود اجرا كند و ستمكارترين مردم كسى است كه ستم خود را عدالت بشمارد و عدالت عادلان را ستم به حساب آرد ، زيركترين مردم كسى است كه آماده آخرت باشد و احمق كسى است كه هم او دنيا باشد و كار او خطا ، سعادتمندتر كسى است كه عاقبت بخير شود ، بدبختتر كسى است كه سرانجام گرفتار خشم خداى عز و جل گردد سپس گفت كسى كه با مردم آن معامله كند كه با او همان كنند هلاك شود او است كه خدا را خشمگين كرده و خلاف آنچه بايد نموده است و كسى كه با مردم آن كند كه اگر به او كنند نيكو باشد او است كه مطيع خدا است و آنچه دوست دارد عمل كرده است گفت نيكى را بد نشمار اگر چه از فاجران باشد و زشتى را خوش مدار اگر چه از نيكان سر زند يوذاسف - بگو به من كدام از مردم شايسته سعادتند و كدام لائق بدبختى و شقاوت ؟\r\nبلوهر - شايسته سعادت فرمان بر خداى عز و جل و كناره گير از قدغنهاى او است و لائق شقاوت مرتكب نافرمانى خدا و نافرمان او و برگزيننده دل خواه خود بر رضاى خداى عز و جل است يوذاسف - كدام از مردم پيروتر دستورات او است ؟\r\nبلوهر - آن كه ديندارتر است و از بدكاريها دور تر است\r\n","description":"","footnote":"","page_name":" 316 ","page_number":324},
  {"content":"\r\nيوذاسف - نيكى كدام است و بديها كدام ؟\r\nبلوهر - نيكى پندار نيك ، كردار نيك ، گفتار نيك ، بدىها ، پندار بد ، كردار بد ، گفتار بد .\r\nيوذاسف - پندار نيك كدام است بلوهر - پندار نيك همت عادلانه است\r\nفصل چهاردهم - دنبال مصاحبه يوذاسف و بلوهر\r\nيوذاسف - گفتار بد كدام است بلوهر - دروغ يوذاسف - كردار بد كدام است ؟\r\nبلوهر - نافرمانى خداى عز و جل يوذاسف - همت عادلانه چيست بلوهر - يادآورى زوال دنيا و تمام شدن امور آن و خوددارى از كارهائى كه در دنيا رنج دارد و در آخرت شكنجه يوذاسف - سخاوت چيست ؟\r\nبلوهر - صرف مال در راه خداى عز و جل يوذاسف - كرم كدام است بلوهر - تقوى پيشه كردن يوذاسف - بخل چيست ؟\r\nبلوهر - حقرا از اهلش دريغ كردن و از غير طريقه آن بدست آوردن يوذاسف - حرص كدام است ؟\r\nبلوهر - دنيا را قرارگاه ابدى دانستن و دنبال امورى رفتن كه فساد آرد و ثمرش عقوبت آخرت باشد يوذاسف - راستى چيست ؟\r\nبلوهر - روش راستى در ديانت اينست كه شخص خود را گول نزند و خود را تكذيب نكند\r\n","description":"","footnote":"","page_name":" 317 ","page_number":325},
  {"content":"\r\nيوذاسف - حماقت چيست ؟\r\nبلوهر - اطمينان به دنيا و ترك چيزى كه جاويدان و پايدار است يوذاسف - دروغ كدام است بلوهر - اينست كه شخص با خود دروغ گويد و هميشه دنبال هوس باشد و گناهش را سبك شمارد يوذاسف - كدام از مردم صلاحيت كاملتر دارند ؟\r\nبلوهر - آن كه خردمندتر و عاقبتبينتر و دشمنشناستر و بااحتياطتر است يوذاسف - به من بگو اين عاقبت چيست و آن دشمنانى كه خردمند آنها را ميشناسد و از آنها خود را نگه مىدارد كدامند ؟\r\nبلوهر - عاقبت آخرتست و فناء دنيا و دشمنان حرص است و غضب و حسد و تعصب و شهوت و رياء و لجبازى يوذاسف - كدام از اين دشمنان نيرومندتر و بيشتر بايد از آنها در سلامت بود ؟\r\nبلوهر - حرص كمرضاتر و تندخوتر است ، غضب ستمخيزتر و ناسپاستر و دشمنى انگيزتر است حسد بد پندارتر و بد گمانتر است ، تعصب لجبازتر و در نافرمانى بىآبروتر است ، كينه آتشينتر و كمرحمتر و سختحمله تر است ، رياء و نيرنگ بازتر و زيرپرده كنتر و دروغگوتر است ، لجبازى در ستيزه كورتر و عذر قطعكنتر است يوزاسف - كدام از دامهاى شيطان در هلاك مردم رساتر است ؟\r\nبلوهر - اين كه در مقام ارتكاب شهوت خوش كردارى و گناهكارى و درست و نادرست و عواقب امور را بر آنها مشتبه سازد و آنها را از تشخيص حقيقت كور كند يوزاسف - به من گزارش بده آن قوه اى را كه خداى عز و جل بندگان خود را بدان نيرومند كند تا بر بدكاريها و هوسهاى هلاكت بار فائق آيند ؟\r\n","description":"","footnote":"","page_name":" 318 ","page_number":326},
  {"content":"\r\nبلوهر - علم است و عمل و تعقل درست آنها و شكيبائى در برابر شهوات و اميد ثواب در ديندارى و يادآورى هر چه بيشتر فناء دنيا و نزديكى مرگ و محافظت بر آنچه باقى است به صرف آنچه فانى است و سنجش آينده امور با گذشته آنها و محافظت بر آنچه خردمندان دانند و خوددارى از شيوه‌هاى بد و مداومت بر شيوه‌هاى نيك و اخلاق پسنديده و اندازه گرفتن آرزو با مدت زندگانى كه معنى قناعت است و پيش گرفتن صبر كه عبارت از رضاى بگذران به اندازه رفع حاجت است و ملازمت قضاى الهى بتحمل مشقت و رنج و جدائى از دوستان و تسليت پذيرى از آنچه كه از دست رفته و خوشدل بودن بدان و دست برداشتن از كارى كه تمامى ندازد و بردبارى بر كارهائى كه به آنها بايد برگشت و اختيار راه هدايت بر ضلالت و دل نهادن بر اين كه كار نيك پاداش دارد و كار بد كيفر و دانستن حدود و حقوق با تقوى و اندرز به كار بستن و خوددارى از پيروى هوس و ارتكاب شهوات و خود سرى و پيشه كردن حزم و ايستادگى تا اگر بلائى به او رسد معذور باشد و سرزنش نكشد يوذاسف - كدام خلق گرامىتر و كميابتر است ؟\r\nبلوهر - تواضع و نرم سخن گفتن با برادران دينى يوذاسف - كدام عبادت نيكوتر است ؟\r\nبلوهر - وفادارى و دوستى يوذاسف - به من بگو كدام يك از اخلاق باطنى بهتر است ؟\r\nبلوهر - دوستى اشخاص صالح و خوش كردار يوذاسف - كدام ذكر بهتر است ؟\r\n","description":"","footnote":"","page_name":" 319 ","page_number":327},
  {"content":"\r\nبلوهر - آن گه در باره امر بمعروف و نهى از منكر باشد يوذاسف - كدام مقاومت شديدتر است ؟\r\nبلوهر - ترك گناهان يوذاسف - بگو به من كه كدام قسم اقتصاد و ميانه روى بهتر است ؟\r\nبلوهر - رضا به اندازه گذران روزمره زندگانى يوذاسف - به من بگو كدام ادب و تربيت بهتر است ؟\r\nبلوهر - ادب و تربيت دينى يوذاسف - كدام چيز جفاكارتر است ؟\r\nبلوهر - سلطان سركش و دل سخت يوذاسف - چه چيز ؟\r\nبلوهر - چشم دنيادار حريص كه هرگز از دنيا پر نشود يوذاسف - كدام كار سرانجام پليدتر دارد ؟\r\nبلوهر - جستن رضايت مردم در غضب پروردگار عز و جل يوذاسف - چه چيز است كه زودتر برميگردد و زير و رو مىشود بلوهر - دل پادشاهان دنيادار يوذاسف - بگو بدانم كدام هرزه گى بىآبروتر است ؟\r\nبلوهر - پيمان با خدا بستن و آن را شكستن يوذاسف - كدام چيز زودتر قطع مىشود ؟\r\nبلوهر - دوستى با فاسق يوذاسف - كدام چيز خيانتكارتر است ؟\r\nبلوهر - زبان دروغگو يوذاسف - كدام چيز بيشتر پنهان و زير پرده است ؟\r\nبلوهر - بد كردارى رياكار نيرنگ باز يوذاسف - كدام چيز به وضع دنيا مانندتر است ؟\r\nبلوهر - تصورات بيهوده شخص خواب\r\n","description":"","footnote":"","page_name":" 320 ","page_number":328},
  {"content":"\r\nيوذاسف - كدام اشخاص رضايتمندى بهترى دارند ؟\r\nبلوهر - آنكه بخداى عز و جل خوشبينتر و با تقوىتر و از ياد خدا و مرگ و بىعاقبتى دنيا كمتر غفلت دارد يوذاسف - كدام چيز دنيا ديده روشنكنتر است ؟\r\nبلوهر - فرزند با ادب و همسر هم آهنك و فرمانبر و كمك كار در سعادت آخرت يوذاسف - كدام درد دنيا مبرمتر است ؟\r\nبلوهر - فرزند بد و همسر بد كه چاره اى ندارد يوذاسف - كدام آسايش دلنشينتر است ؟\r\nبلوهر - رضايت بدان چه نصيب است و انس با مردمان صالح درستكار\r\nفصل پانزدهم - چاره جوئى يوذاسف براى هدايت پدر خود\r\nيوذاسف گفت اى فرزانه مرد خوب به من دل بده ميخواهم آنچه براى من از همه چيز مهمتر است با تو در ميان گذارم و اكنون كه خدا مرا با نادانى كه داشتم بينا كرد و با نوميدى اين سعادت را به من روزى كرد بايد به آن متوجه باشيم بلوهر - هر چه ميخواهى بپرس يوذاسف - بفرما به بينم كسى كه از كودكى بپادشاهى رسيده و عمر خود را به بتپرستى گذرانيد و از لذات دنيا خوراك كرده و به آنها معتاد شده و با آنها پرورش يافته تا مردى سالخورده شده و ساعتى از اين روش نادانى بخدايتعالى ذكره و از شهوترانى بر كنار نبوده و براى رسيدن بنهايت اين شهوات دنيويه آماده بوده و آن را پيشه خود ساخته و بر هر كارى برگزيده و در آن جسور گرديده تا به جائى كه همان را راه هدايت تصور كرده و گذشت ايام روز بروز او را بيشتر گرفتار دام آنها ساخته و فريفته تر كرده و آن را براى خود و ملت خود پسنديده و خود سرى را شعار خود ساخته و بصيرت او در اين باره او را از كار آخرت بازگرفته و آن را به هيچ وجه ندانسته\r\n","description":"","footnote":"","page_name":" 321 ","page_number":329},
  {"content":"\r\nو از آن غافل گرديده و آن را ناچيز شمرده و پشت سر انداخته براى آنكه دچار قساوت قلب و بد پندارى و سوء نظر شده است بعلاوه با دينداران سخت دشمنى دارد و آنها را ناچيز ميشمارد تا از ستم و ظلم او خود را پنهان نموده و در انتظار فرج ميباشند آيا ممكن است بر اثر طول عمر و پيرى به خود آيد و از اين راه برگردد و توبه كند و بدان روش گرود كه فضيلت او روشن و دليلش واضح و بهره اش فراوان است و آن روش دينداريست كه شخص تو بدان بينا است و دنبال كارهاى خيرى برود كه اميدوار شود گناهان گذشته او آمرزيده شده و مستحق ثواب گرديده است بلوهر - من ميدانم مقصودت از اين توصيف و تعريف كيست و براى چه اين پرسش را بميان آوردى يوذاسف - از فضل وافر و فهم و دانش عميقى كه بشما داده شده است دور نيست كه مقصود مرا فهميده باشى بلوهر - صاحب اين اوصافى كه گفتى پادشاه است و آنچه تو را وادار توجه به اين پرسش كرده است دلسوزى تو است براى پدر و رهانيدن او از عذابهاى سختى كه خدا ببدكارانى چون او تهيه كرده و در ضمن ميخواهى ثواب الهى را در اداى حق پدرى برده باشى و گمانم ميخواهى نهايت عذر در چاره جوئى براى نجات او و بيرون كشيدن او از هراس دائم و گرفتارى جاويدان عذاب خداى عز و جل نموده و وسيله سلامت و راحت ابدى در ملكوت آسمانها را برايش فراهم كرده باشى يوذاسف - يك كلمه از آنچه ميخواستم فروگزار نكردى اكنون نظر خود را راجع به كار پادشاه كه من بدان توجه اكيد دارم بفرما من ميترسم كه مرگش در اين حالت برسد و حسرت\r\n","description":"","footnote":"","page_name":" 322 ","page_number":330},
  {"content":"\r\nو ندامت ابد را بچشد لطف بفرمائيد در اين باره وسيله خرسندى مرا فراهم سازيد كه من در اينجا بيچاره‌ام بلوهر - نظر ما اينست كه هيچ آفريده اى از رحمت خداى عز و جل كه آفريننده اوست دور نيست و تا جان در تن دارد در باره او نوميد نميتوان بود هر چه هم سركش و طاغى و گمراه باشد چون خدا خود را بمهربانى و رحمت و رأفت توصيف و ستوده است و با دستور بايمان و استغفار و توبه بدان رهنمائى كرده و راه اميد به اين حاجت را براى تو باز نموده است ان شاء الله و معتقدند كه در روزگار گذشته پادشاهى بود كه آوازه دانشش به گوش همه رسيده بود و بسيار خوشرفتار و با سياست و دوستدار عدالت در ملت و اصلاح كار رعيت بود عمر خود را با اين وضع خوش بسر برد و مرد و ملتش بر او بيتابى كردند زنش آبستن بود و ستاره شناسان و كاهنان گفتند پسرى مىآورد آنكه در زندگى پادشاه بر سر كار اداره كشور بود بحكومت خود ادامه داد تا زن پادشاه زائيد و چنانچه ستاره شناسان و كاهنان پيشگوئى كرده بودند پسرى آورد و ملت يك سال تمام براى او جشن بر پا كردند ، رقصيدند و بازى كردند و نوشيدند و خوردند تا آنكه دانشمندان و فقهاء و ربانين ملت به آنها پيام فرستادند كه اين نوزاد را خدا بخشيده و شما شكر شيطان را ميكنيد و اگر به اعتقاد شما ديگرى جز خدا او را بخشيده است حق او را درست ادا كرديد مردم يك زبان جواب دادند نه جز خدا كسى او را نبخشيده و ديگرى در اين باره بر ما منتى ننهاده است فرزانگان گفتند اگر خداى عز و جل او را بخشيده است شما داريد رضايت ديگرى را بجا مىآوريد و خدا را بسخط مىآوريد كه او را بشما بخشيده است ، ملت گفتند اى دانشمندان پس\r\n","description":"","footnote":"","page_name":" 323 ","page_number":331},
  {"content":"\r\nبما دستور جشن را بدهيد ، اى علماء شما در برنامه آن ما را بينا كنيد تا گفتار شما را پيروى كنيم و اندرز شما را بپذيريم ما منتظر دستور شما هستيم . علما گفتند رأى ما اينست كه از پيروى رضايت شيطان برقص كردن و بازى برگرديد او چيزى بشما نبخشيده و رضايت خداى عز و جل و شكر او را به آن نعمتى كه بشما داده چند برابر تشكرى كه از شيطان كرديد بجا آريد تا گناهانى كه مرتكب شديد بيامرزد مردم گفتند ما تاب انجام همه دستورات شما را نداريم علماء گفتند اى نادان مردم چطور كسى را كه حقى ندارد اطاعت كنيد و كسى كه حق واجب بشما دارد نافرمانى كنيد ، چطور تاب كارهاى ناشايسته را داريد و نسبت به كارهاى شايسته ناتوانيد ؟\r\nمردم گفتند اى پيشوايان فرزانه شهوت و حس لذت در ما نيرومند آفريده شده و بما راجع به كارهاى موافق آن قدرت بزرك بخشيده ولى نيت خداپرستى و رياضت در ما ضعيف است و از وظائف سنگين ناتوانيم شما اجازه دهيد كه ما يك روز نه يك روز از شيوه گذشته برگرديم و اين بار سنگين را بدوش ما نگذاريد ؟\r\nگفتند اى گروه بيخردان شما زادگان نادانى و برادران گمراهى نباشيد كه كارهاى شهوت انگيز بر شما سبك است و وسائل سعادت آخرت بر شما ناگوار و سنگين است ؟\r\nمردم گفتند اى آقايان حكماء اى پيشوايان دانشمند ما از فشار سرزنش شما بآمرزش خداى عز و جل پناهنده شويم و از سركوبى بگذشت او در سپريم ما را بناتوانى خود سرزنش و توبيخ نكنيد و بنادانى ما را نكوهش ننمائيد براستى ما اكنون فرمان خدا را ميپريم و بعفو و حلمش اميدواريم او است كه حسنات را چند برابر كند و در پرستش او بكوشيم چنانچه در هواى نفس و باطل كوشيديم تا ما را بحاجت خود برساند و خداى عز و جل مطلوب ما را عنايت كند و چنانچه ما را آفريده\r\n","description":"","footnote":"","page_name":" 324 ","page_number":332},
  {"content":"\r\nبما ترحم كند چون مردم اين طور اظهار كردند علماء راضى شدند و آنها يك سال تمام نماز خواندند و روزه گرفتند و عيادت كردند و صدقات بزرك دادند و چون سال عبادت گذشت كاهنان گفتند وضع كار اين ملت دلالت دارد كه اين نوزاد وقتى پادشاه شود هم نابكار باشد و هم نيكوكار و هم جبار باشد و هم متواضع ، هم بد كردار باشد و هم خوشرفتار ؛ ستاره شناسان هم با آنها موافقت كردند به آنها گفتند از كجا شما اين سخن را ميگوئيد ؟\r\nكاهنان گفتند ما از نظر جشن ساليانه رقص و لهو و كارهاى باطل كه براى او شد و از نظر وضع سال بعد چنين استنباط كرديم ستاره شناسان گفتند ما از مطالعه استقامت زهره و مشترى چنين استنباط كرديم ، اين پسر با يك وضع تكبر آميزى پرورش يافت كه اندازه نداشت ، يك وضع خوشگذرانى پيش گرفت كه به وصف نيامد و يك ستمكارى پيشه كرد كه برتر از طاقت مردم ، زور گفت و جور كرد ستم كرد در احكام خود دوسترين مردم نزدش كسى بود كه او زا تملق ميگفت و با كردار ناپسندش اظهار موافقت ميكرد و هر كس با او در اين روش مخالفت ميكرد نزد او مبغوض بود بجوانى و تندرستى و نيرو و پيروزى و نصرت فريفته شده و سر تا پا شادى و خودبينى شده بود و روش خود را ميپسنديد بهر چه دلش ميخواست رأى ميداد و هر چه را شهوتش ميطلبيد ميشنيد تا سى و دو سال از عمرش گذشت سپس زنان خود را كه دختران ملوك بودند با كودكان خود و كنيزان خواننده و اسبهاى تنومند و انواع مركبهاى فاخر و پيشخدمتها را جمع كرد و دستور داد بهترين جامه‌هاى خود را بپوشند و خود را بيارايند و در جشنى شركت كنند كه روبروى آفتاب زدن ساخته بود و كفش\r\n","description":"","footnote":"","page_name":" 325 ","page_number":333},
  {"content":"\r\nتخته‌هاى طلاى جواهر نشان بود و طولش صد و بيست ذراع و عرضش شصت ذراع و سقف و ديوارش بزيورهاى قيمتى و انواع نقشهاى فاخر آراسته بود و دستور داد تمام سكه‌هاى خزائن را آوردند در آن مجلس برابرش در بساط چيدند و از لشكر و ياران و نويسندگان و دربانان و بزرگان كشور و علماء دعوت كرد تا خود را ببهترين زيورى بيارايند و نزد او حاضر شوند و سواران خود را آماده كرد و آنها را جابجا در مقامات خود واداشت و سان ديد و مقصودش اين بود كه نمايشى بدهد و چشم خود را روشن كند سپس خودش بيرون شد و در آن جشن بر تخت نشست و رو باهل كشور كرد و همه از او احترام كردند و براى او به خاك افتادند ، بيكى از غلامان خود گفت من بهترين منظره پرشكوه ملت و دستگاه خود را ديدم و اكنون ميخواهم روى خود را هم به بينم ، آينه خواست و به روى خود نگاه كرد ؛ در اين ميان كه ديده را بر روى خود به پائين و بالا ميكرد يك تار موى سپيد در ريش خود ديد كه چون كلاغ سپيدى ميان كلاغهاى سياه خود نمائى دارد سخت از آن بهراس افتاد و ترسيد و رنگش دگرگون شد و شادى و خرمى روى او جاى خود را بگرفتگى و اندوه داد و با خود گفت همين يك موى سپيد خبر مرگ جوانى مرا به من داد و بيان كرد كه سلطنت من رو برفتن است و به من اعلام كرد كه از تخت فرود خواهم شد و گفت در حقيقت اين پيش در آمد مرگ و ايلچى كهنه گى است و هيچ دربانى جلو او را نتواند گرفت و هيچ پاسبانى او را باز نتواند داشت ، به من خبر مرگم را داد و زوال سلطنتم را اعلام كرد اما چه زود خرمى مرا ديگرگون خواهد كرد و شاديم را خواهد برد و نيرويم را خواهد گرفت و دژى نيست كه در آن پناه برم و لشكرى نتواند جلوش را بگيرد اينست كه جوانى و نيرو را چپاول كند و عزت و دارائى را محو كند و جمع را پراكنده\r\n","description":"","footnote":"","page_name":" 326 ","page_number":334},
  {"content":"\r\nسازد وارث را ميان دوست و دشمن تقسيم كند زندگى را تباه كند و لذتها را زهرناك سازد و خانه‌ها را ويران كند و جمع را از هم بپاشد بلند را پست كند و و الا را خوار سازد همانا بند خود را در من فرو هشته و دام خود را برايم گسترده است و در صورتى كه سردست او را بالاى تخت اين جشن برده بودند با پاى برهنه و پياده از آن بيرون آمد و لشكريان و اطرافيان خود را جمع كرد و گفت اى بزرگان كشور من با شما چه كردم و از وقتى پادشاه شما شدم بشما چه دادم ؟\r\nپادشاها براى ما بسيار زحمت كشيدى و ما همه جان خود را بفرمان تو تقديم كرديم و هر چه بفرمائيد اطاعت كنيم ؟\r\nيك دشمن خطرناك بر سر من آمده و شما از او جلوگيرى نكرديد با اينكه نيرومند و مورد اعتماد من بوديد و او را مهلت داديد تا به خانه من وارد شد ؟\r\nپادشاها اين دشمن كجا است ؟ ديدنى است يا نديدنى ؟\r\nخودش ديده نشود ولى اثرش ديده شود پادشاها اين نيروى ما است كه ملاحظه ميفرمائيد ما مقاومت داريم مدبران لايق داريم او را بما نشان بده تا چنانچه ممكن است دفاع كنيم و او را كفايت كنيم من بسيار بشما فريفته شدم و بى جا بشما اعتقاد كردم كه شما را يار گرفتم و سپر خود ساختم و ثروت دادم و مقام دادم وصله زندگى خود كردم در برابر ديگران تا مرا از دشمنان نگهدارى كنيد و پاسبانى ، براى شما شهرها ساختم و قلعه‌ها پرداختم و در مصالح خود بشما اطمينان داشتم ، گرفتارى را از شما دور كردم و شما را براى يارى و نگهدارى آماده كردم ، با خود شماها به خود ترس راه نميدادم گمان نميبردم مرگ بنياد مرا بكند در صورتى كه شما گرداگرد كاخ من ملازم هستيد\r\n","description":"","footnote":"","page_name":" 327 ","page_number":335},
  {"content":"\r\nدشمن با وجود شما درب اطاق را زد و بر من درآمد ، اگر اين وضعيت از ناتوانى شما است اخلاص و مهربانى به من نداريد ؟\r\nپادشاها آن دشمنى كه با لشكر و ساز و برك ميتوان جواب گفت به تو نخواهد رسيد ان شاء الله تا ما زنده باشيم و اما آنچه نهانست و ديده نشود برما نامعلوم است و در برابر او ناتوانيم مگر من شما را براى جلوگيرى از دشمن خود نگرفتم ؟\r\nچرا شما مرا از چه دشمنى نگهدارى ميكنيد از آنكه به من زيان رساند يا آنكه زيان نرساند ؟\r\nاز آن دشمنى كه زيان رساند از هر زيانمندى يا از بعضى آنان ؟\r\nالبته از همه زيانمندان پس چرا فرستاده بلا نزد من خودم آمده و خبر مرگ مرا زوال و سلطنت مرا به من رسانده و اعلام مىكند كه هر چه را آباد كردم ويران خواهد كرد و هر چه ساختم از بن خواهد كند و آنچه را جمع كردم پراكنده ميسازد و آنچه را اصلاح كردم تباه مىكند و آنچه را ذخيره كردم بولخرجى ميكشاند و آنچه را عمل كردم برميگرداند و آنچه را محكم كردم سست مىكند ، او عقيده دارد كه مرا دشمن شاد كند و در برابر فشارى كه از من ديده‌اند بنفع آنها از من انتقام كشد و آنها را دلشاد كند ، گفته است همه لشكرم را ميگريزاند و انس مرا بوحشت ميكشاند و آبرويم را ميبرد و فرزندم را يتيم مىكند و جمعيتم را برهم مىزند و همه برادران و خاندان و خويشان مرا بمرگم بكشاند و رگهاى مرا از هم بگسلاند و خانه هايم را نشيمن دشمنم سازد پادشاها ما ميتوانيم تو را از آزار مردم و درندگان و پرندگان و جانوران حفظ كنيم ولى نسبت به كهنگى و پيرى و مرگ توانائى نداريم و جلوگيرى نتوانيم خوب آيا براى دفع آن از من چاره اى هست ؟\r\n","description":"","footnote":"","page_name":" 328 ","page_number":336},
  {"content":"\r\nهمه يك زبان گفتند خير - قربان من از اين گذشتم آيا نسبت بيك درجه مقدماتى پائينتر چطور ؟\r\nآن ديگر چيه ؟\r\nمقصود دردها ، غمها ، دلتنگىها است كه گريبانگير بشر ميشوند پادشاها اينها امورى هستند نيرومند و نهانى و از درون تن و جان خود انسان شورش ميكنند و به تو ميرسند كسى نتواند از آنها جلوگيرد بسيار خوب از اين هم صرف نظر كرديم آيا نسبت بيك امر مقدماتى و سابقه دارى كه درجه قدرت آن كمتر است چطور ؟\r\nآن ديگر چيه ؟\r\nآن سابقه قضا و سرنوشتى است كه هر كسى دارد كيست كه با قضا ستيزه نكرده و مغلوب نشده است و با او طرفيت نكرده و مقهور نگرديده ؟\r\nخوب شما در اين باره چه داريد ؟\r\nما قدرت بر جلوگيرى سرنوشت نداريم تو خود مردى موفق و با تأييد هستى و آخر مقصودت چيست ؟\r\nگفتم من يارانى ميخواهم كه هميشه وفادار باشند و بعد از مرگ هم با من باشند پادشاها اين يارانى كه ميگوئى از كجا بدست مىآيند ؟\r\nآنها همان كسانيند كه من خود براى مصلحت شما آنها را تباه كردم و از ميان بردم پادشاها اخلاق شما كامل است و مهربانى شما جهانگير است ممكن است ما هم با آنها هر دو در خدمت شما باشيم ؟\r\nخير همصحبتى با شما زهريست كشنده طاعت شما مايه كرى و كوريست و موافقت شما باعث گنگى است\r\n","description":"","footnote":"","page_name":" 329 ","page_number":337},
  {"content":"\r\nپادشاه چطور ميفرمائيد ؟\r\nصحبت شما با من در زورگوئى بر مردم بوده است و همراهى شما وسيله جمع دنيا و طاعت شما مايه غفلت بوده و در امور عادى با من موافقت كرديد و مرا اطاعت نموديد و دنيا را به نظر من جلوه داديد ، اگر شما خيرخواه من بوديد مرگ مرا به ياد من مىآورديد و اگر بر من مهربان بوديد پيرى را به من يادآور ميشديد و آنچه ميماند براى من جمع ميكرديد و آنچه فانى است براى من زياد نميكرديد زيرا اين سودى كه براى من مدعى شديد همه زيان بوده است و اين دوستى شما دشمنى بوده ، من همه آنها را بشما واگذاردم و نيازى بدان ندارم اى پادشاه فرزانه پسنديده گفتار شما را فهميديم و حاضريم بشنويم و به خود اجازه نميدهيم كه بر عليه شما اقامه دليل كنيم و گستاخى نمائيم و اگر همه را بسكوت بگذرانيم كشور ما تباه مىشود و دنياى ما از دست ميرود و دشمن ما را شماتت مىكند اين تبديل رأى و تصميم تازه شما پيشامد بسيار بزرك و خطرناكى است شما هم بدون ترس هر چه ميخواهيد بگوئيد و در امانيد من تا امروز دچار تعصب بى جا بودم و كبر ميورزيدم ولى امروز بر آنها غلبه كردم ، تا امروز تحت تاثير آنها بودم ولى امروز آنها تحت اختيار منند تا ديروز كه بر شما سلطنت داشتم بندهء بودم ولى امروز آزادم و شما هم از امروز از حكومت من آزاديد پادشاها چگونه در مقام سلطنت بنده ماها بودى ؟\r\nبراى آنكه بنده هواى نفس و خواهش خود بودم و تحت تاثير نادانى بودم و در اطاعت شهوتهاى خود قرار داشتم و اكنون از پيروى آنها دست كشيدم و آنها را پشت سر انداختم\r\n","description":"","footnote":"","page_name":" 330 ","page_number":338},
  {"content":"\r\nپادشاها پس تصميم نهائى امروز خود را بيان كن من تصميم گرفتم براى قناعت و خلوت گزيدن در طلب آخرت خود و واگذاشتن اين فريب دنيوى و دور انداختن اين بار سنگين از دوش ناتوان خود و آماده شدن براى مرگ كه هم اكنون فرستاده او نزد من است و مىگويد من دستور دارم با تو باشم تا مرگ تو برسد پادشاها اين فرستاده كه خدمت شما آمده كيست كه ما او را نديديم و او طلايه دار مرگ است كه ما آن را نميشناسيم ؟\r\nآن فرستاده همين سپيديست كه ميان اين موهاى سياه ميدرخشد و به روى همه آنها فرياد نابودى مىكشد و آنها هم پذيرفته و گردن نهاده‌اند و پيش درآمد مرگ همان سستى درون است كه در بن اين موى سپيد پديد شده پادشاها ميخواهى كشور خود را رها كنى و رعيت را بىسرپرست نمائى و چگونه در تعطيل كار ملت خود از گناه نميترسى ؟ شما نميدانيد كه در اصلاح كار مردم بزرگترين ثواب است و سرآمد اصلاح همكارى با ملت و جماعت است ؟\r\nچگونه ميخواهى گناه از ميان رفتن يك ملت را به گردن بگيرى باميد آنكه شخص خود را نجات بدهى و اصلاح كنى شما نميدانيد كه بهترين عبادت كار است و برجسته ترين كارها سياست و تدبير مردم است پادشاها تو نسبت برعيت عادلى و بتدبير خود آنها را اصلاح مىكنى و به اندازه خدمت در اصلاح آنها اجر ميبرى پادشاها تو با واگذارى كار ملت خود قصد تباه كردن آنها را دارى و با همين قصد گناهى بزرگتر از اصلاح خصوصى حال خود به گردن خواهى گرفت پادشاها تو خود ميدانى دانشمندان گفته‌اند هر كس يك شخص را تلف كند خود را تباه كرده و هر كس يك شخص را اصلاح كند خود را اصلاح كرده است و كدام فساد بدتر از اينست كه اين ملتى كه\r\n","description":"","footnote":"","page_name":" 331 ","page_number":339},
  {"content":"\r\nدر رهبرى تو هستند و تو رشته زندگانى آنها هستى ترك كنى و سر خود بگذارى از تو دور است كه جامه سلطنت را از خود بكنى كه مايه سعادت دنيا و آخرتست من آنچه گفتيد فهميدم و آنچه شرح داديد سنجيدم و اگر مقصود من از حكومت بر شما اجراى عدالت و طلب ثواب از خداى تعالى ذكره باشد در اصلاح كار شماها بدون اعوان كمك كار و وزيران همدست كه من خود به تنهائى از عهده برنميآيم براى آنكه شما همه دنيا پرست و شهوت شعار هستيد من ايمن نيستم كه دل به دنيا بدهم با اين كه بايد ناچار آن را بگذارم و بروم و بسا ناگهانى مرگ گريبان مرا بگيرد و از تخت شاهيم به زير كشد و بجاى جامه ديبا و زربفت و جواهر دوز خاك تيره‌ام بر سر و تن ريزد و از اين كاخ وسيعم به تنگناى گور اندازد و از اين مقام احترام بلانه خواريم برساند و خودم تنها بمانم و كسى از شماها با من نباشد شما خود مرا از آبادانى بيرون اندازيد و بويرانه گور بسپاريد و گوشت مرا خوراك پرندگان درنده و حشرات زمين سازيد از مورچه تا جانوران ديگر مرا بخورند و تنم كرم و مردار گنديده گردد خوارى همراه من بماند و عزت از من بيگانه شود هر كدام مرا دوستر داريد زودتر به خاك سپاريد و به عمل خود گناهان گذشته‌ام واگذاريد و براى من حسرت بماند و تا هميشه ندامت ، شما خود به من تعهد داديد كه مرا از دشمن زيان بخش نگهدارى كنيد و اكنون جلوگيرى نتوانيد و توانائى بر آن نداريد اى رجال كشور من ديگر آن كس نيستم كه در دام فريب شما بيفتم و گول شما را بخورم پادشاها شايسته ستايشى ، ما ديگر آن مردان دنيا طلب پيش نيستيم چنانچه شما هم آن شخص گذشته نيستيد و آنچه شما را عوض كرده ما را هم عوض كرده و آنچه شما را ديگرگون كرده ما را هم ديگرگون\r\n","description":"","footnote":"","page_name":" 332 ","page_number":340},
  {"content":"\r\nكرده خواهش داريم توبه ما را رد نكنى و نصيحت ما را بپذيرى ، من حاضرم در اين شرائط ميان شما اقامت كنم تا با من موافق باشيد و بمحض مخالفت از شما جدا ميشوم آن پادشاه با اين وضع تازه بسلطنت خود ادامه داد و لشكر خود را بروش خداپرستى خود مامور كرد و در عبادت كوشيد و در كشور آنها ارزانى شد و بر دشمن خود پيروز شدند و كشور را توسعه دادند تا پس از سى و دو سال آن پادشاه وفات كرد و همهء عمرش شصت و چهار سال بود يوذاسف من از اين داستان بسيار خرسند شدم و خواهش دارم به آن بيفزائيد تا بيشتر خرسند شوم و شكر پروردگار كنم\r\nفصل شانزدهم دنبال داستانهاى بلوهر\r\nبلوهر - يك پادشاه نيكوكارى بود و لشكر خدا ترسى داشت كه پرستش خدا ميكردند ، در پادشاهى پدرش كشور دچار گرانى و اختلافات داخلى بود و دشمن مقدارى از شهرهاى آنها را تصرف كرده بود ولى او مردم را بتقواى خداى عز و جل و ترس از وى و يارى جستن از او وادار كرد و ملاحظه او و پناه بردن به حضرت او را پيشه كرد و دشمن را عقب راند و ملت را متحد كرد و كشور را اصلاح كرد و سلطنت خود را منظم نمود و بر اثر فضل و شرافتى كه خدا به او داد دنياپرستى و سركشى كرد تا عبادت خداى عز و جل را ترك كرد و كفران نعمت او نمود و دست بكشتار خدا پرستان زد و عمرش دراز شد و دوران سلطنتش طولانى گرديد تا رعيتش از شيوه خداپرستى غافل شدند و فراموش كردند و سر بطاعت او نهادند و دستورات او را اجراء كردند و بگمراهى شتافتند و بر اين وضع ادامه داد و نسل جديد بر آن پرورش يافتند و ديگر خداپرستى در ميان نبود و نام خدا در ميان آنها ياد نميشد و معبودى جز پادشاه خود دوست نميداشتند اين پادشاه پسرى داشت كه در زمان حيات پدر با خداى عز و جل عهد كرده بود كه اگر بسلطنت رسد به وضعى خداى عز و جل را اطاعت كند كه هيچ پادشاهى\r\n","description":"","footnote":"","page_name":" 333 ","page_number":341},
  {"content":"\r\nپيش از او عبادت نكرده باشد و نتوانسته باشد ولى چون بسلطنت رسيد پادشاهى رأى ديرين را از يادش بر دو عهد خود را فراموش كرد و مست سلطنت شد و به هوش نمىآمد يكى از رجال مورد لطف بادشاه مرد نيكوكار و خداپرستى بود و در ميان رجال از همه مقامش نزد او بالاتر بود او از گمراهى و بيدينى و فراموشكارى شاه نسبت بعهدى كه با خدا كرده بود دردناك بود و هر وقت ميخواست او را پند دهد ياد سركشى و زورگوئى او مىافتاد و جز شخص او و مرد ديگرى در يكى از اطراف اين كشور كه مجهول المكان و گمنام بسر ميبرد از امت خدا پرست گذشته كسى نبود يك روز استخوان پوسيده سر مرده اى را در بقچه اى پيچيد و حضور پادشاه برد و چون در جاى خود كه دست راست شاه بود نشست آن را از ميان بقچه بيرون آورد و جلو خود گذاشت و جلو روى شاه بر بساط او پايمال كرد تا مجلس شاهانه را چركين كرد و خرده‌هاى آن روى فرشها ريخت پادشاه از كار او سخت خشم گرفت و ديده حاضران به او تيز شد و پاسبانان دست بشمشير كردند و انتظار دستور كشتن او را داشتند ولى شاه جلو خشم خود را داشت و پادشاهان در آن دوران با همه جبارى و كفر خود براى رعيت دارى و آبادى كشور خود بردبار و پر حوصله بودند تا بهتر مردم را جلب كنند و بيشتر ماليات بستانند پادشاه بسكوت خود ادامه داد تا آن مرد خسته شد و برخاست و جمجمه را در بقچه خود بست و روز دوم و سوم هم اين عمل را تكرار كرد و چون ديد كه پادشاه در باره اين جمجمه پرسشى نميكند و از او بازپرسى نميكند روز ديگر يك ترازو و چند مشت خاك هم با خود آورد و چون كار هر روز خود را با آن جمجمه انجام داد\r\n","description":"","footnote":"","page_name":" 334 ","page_number":342},
  {"content":"\r\nترازو را بدست گرفت يك دهشاهى در يك كفه آن نهاد و به وزن او خاك كشيد و آن را در چشم آن جمجمه ريخت و مشتى خاك هم در جاى دهان او ريخت در اين جا صبر شاه تمام شد و بتنگ آمد و به آن مرد گفت من ميدانم كه موقعيت و مقامى كه نزد من دارى تو را بر اين جسارت جرأت داده و شايد از اين كار مقصودى داشته باشى آن مرد براى شاه به خاك افتاد و پاى او را بوسيد و عرضكرد :\r\nپادشاها همه خرد خود را به من متوجه كن زيرا چون سخن آدمى مانند تير است و اگر در زمين نرمى اندازند در آن جاى گيرد و اگر بر سنگ سخت برخورد جايگير نشود ، سخن چون باران است اگر به زمين خوبى كه بذر دارد بريزد ميروياند و اگر در نمكزار بريزد نميروياند ، هوسهاى مردم گوناگون است و خرد و هوس با هم در مبارزه‌اند ، اگر هوس بر عقل غالب گردد مرد كار بهرزگى و سفاهت كار كند و اگر هوس مغلوب گردد در كار مرد ناشايسته بروز نكند من از دوران كودكى دانش دوست بودم بدان رغبت داشتم و بر همه كارى آن را مقدم ميداشتم دانشى نماند كه حظ وافرى از آن نبردم يك روز در ميان گورستانى گذر كردم و اين جمجمه را ديدم كه از گور پادشاهان بيرون افتاده از غيرتى كه براى پادشاهان دارم بر من ناگوار افتاد و آن را با خود برداشتم و به منزل بردم و با گلاب شستم و ديبا بر آن پوشيدم و گفتم اگر كله پادشاهى است احترام من در آن اثر كند و بزيبائى و خرمى خود برگردد و گر كله گدائى است احترام در آن اثرى ندارد چند روز اين كار را تكرار كردم و چيزى نفهميدم چون چنين ديدم يكى از پستترين بنده‌هاى خود را خواستم و او را مورد اهانت ساخت و حالش از احترام و اهانت دگرگون نشد چون چيزى نفهميدم بحكماء مراجعه كردم از حالش پرسيدم آنها هم چيزى ندانستند با خود گفتم كه پادشاهان سرچشمه دانشند و مركز حلم با ترس و لرز خدمت\r\n","description":"","footnote":"","page_name":" 335 ","page_number":343},
  {"content":"\r\nشما آمدم و به خود حق ندادم كه بىاجازه شما پرسشى كنم اكنون پادشاه بفرمائيد اين كله شاهى است يا كله گدائى ؟\r\nچون من از تشخيص حالش درماندم متوجه چشم او شدم كه وقتى زنده بود هيچ چيز آن را پر نميكرد تا آنجا كه اگر بر همه آنچه زير آسمان است دست مييافت گردن ميكشيد براى آنچه در بالاى آسمان است من فكر كردم كه اكنون چه چيزى آن را پر مىكند وزن يك شاهى خاك آن را فراگرفت و پر كرد و توجه بدهانش كردم كه چون زنده بود چيزى آن را پر نميكرد و اكنون يك مشت خاك آن را پر كرد . اى پادشاه به من بگو اين كله شاهى است يا گدائى اگر ميگوئى كله گداست كه چنين است من مىگويم آن را ميان قبرستان شاهان پيدا كردم و من كله‌هاى پادشاهان و كله‌هاى گدايان را براى تو جمع ميكنم و اگر كله‌هاى مرده شماها برترى دارد چنان است كه تو مىگوئى و اگر تصديق دارى كه اين خود كله پادشاهى است من به تو اعلام ميكنم كه آن پادشاهى كه اكنون كله اش بدين صورت شده خرمى و جمال سلطنت او مانند امروز تو بوده است پادشاها مبادا شما هم بروز اين كله پوسيده گرفتار شوى ، زير پا بيفتى و با خاك آلوده شوى و خوراك كرمها گردى كثرت تو متلاشى گردد و عزتت مبدل بخوارى شود و يك گودال دومترى را با تو پركنند و پادشاهيت ببرند و ذكرت قطع شود و هر چه كردى تباه گردد آنكه گرامى داشتى اهانت شود و آنكه را خوار كردى گرامى شود و دشمنانت شاد گردند و\r\n","description":"","footnote":"","page_name":" 336 ","page_number":344},
  {"content":"\r\nدوستانت سر افكنده شوند و زير خاك نهان گردى ، اگر تو را بخوانيم نشنوى و اگر گرامى داريم نپذيرى و اگر اهانت كنيم خشم نگيرى فرزندانت يتيم شوند و زنانت بيوه گردند و خاندانت در مقام برآيد كه شوهر ديگرى گيرد چون پادشاه سخنان او را شنيد بر خود لرزيد و اشك از ديده اش فرو ريخت و فرياد واى واى او بلند شد چون آن مرد اين تغيير حال را در او نگريست دانست كه گفتارش بدل پادشاه نشسته و در او تاثير كرده است و جراتش افزود و آنچه را گفته بود بازگفت پادشاه به او گفت خدايت پاداش نيك دهد و بزرگان ديگرى كه اطراف من هستند جزاى بد دهد بجان خودم مقصود تو را فهميدم و در كار خود بصيرت يافتم مردم داستان توبه او را شنيدند و دين داران دور او را گرفتند و عاقبت بخير شد يوذاسف گفت فصل ديگرى از اين نمونه براى من بفرمائيد\r\nفصل هفدهم - داستان ديگر\r\nبلوهر - معتقدند كه در دوران نخست روزگار پادشاهى بود و فرزندى نداشت و بسيار آرزومند آن بود هر چه در اين زمينه در دسترس مردم بود با آن درمان جست تا پس از دير زمانى يكى از زنانش آبستن شد و پسرى زائيد و چون آن پسر كودكى راهرو گرديد يك روز گامى برداشت و گفت شما آخرت خود را پنهان كرديد و گام ديگرى برداشت و گفت پير ميشويد و گام سوم را برداشت و گفت سپس خواهيد مرد و دوباره به وضع كودكانه خود برگشت و ببازى سرگرم شد پادشاه دانشمندان و ستاره شناسان را جمع كرد و گفت از وضع اين پسرم به من بگوئيد و آنها فكر كردند و بازديدش نمودند و درماندند و اطلاعى در اين باره پيش آنها نبود و چون پادشاه از آنها در اين باره چيزى نفهميد پسر را بدايه‌ها سپرد و مشغول پرستارى او گرديدند در اين ميان يك ستاره شناسى اظهار عقيده كرد كه او رهبرى خواهد شد و پادشاه پاسبانانى بر او گماشت كه از او جدا نشوند و چون پسرش بسن جوانى شد يك\r\n","description":"","footnote":"","page_name":" 337 ","page_number":345},
  {"content":"\r\nروز خود را از دايه‌ها و پاسبانها دزديد و ببازار رفت و جنازه اى را ديد گفت اين چيست ؟ گفتند آدمى است كه مرده واى چرا مرده ؟\r\nپير شده و روزگارش گذشته و اجلش رسيده و مرده او هم تندرست و زنده بوده و ميخورده و مينوشيده ؟\r\nآرى او همچنين بوده است از او گذشت و به پيره مردى رسيد كه جوانيش از دست رفته و قدش خميده ايستاد و از روى تعجب به او نگاه ميكرد و گفت اين چيه ؟\r\nاين پيره مرديست كه جوانى را از دست داده است اين هم دوران كودكى و جوانى را طى كرده است ؟\r\nآرى - از او گذشت و بمرد بيمارى برخورد و گفت اين مرد مثل ما تندرست بوده و سپس بيمار شده است ؟\r\nآرى همين طور است ، گفت به خدا اگر شماها راست ميگوئيد همه مردم ديوانه‌اند ، چون ديدند شاهزاده در منزل نيست در جستجوى او افتادند و او را در بازار يافتند آمدند و او را گرفتند و بردند و وارد خانه كردند و چون وارد خانه شد به پشت خوابيد و چشم بسقف خانه انداخت و ميگفت اين چوبها چه بوده است ؟\r\nاينها درخت بوده كه روئيده و چوب شده و بريده‌اند و اين خانه را ساخته‌اند و روى آن انداخته‌اند در اين ميان كه مشغول گفتگو بود پادشاه كس فرستاده بود بازرسد كه آيا سخن ميگويد و گفتارى دارد يا نه بازرسان گفتند آرى سخن ميگويد ولى از روى خيالات و وسواس چون پادشاه چنان ديد و هر چه آن پسرك گفته بود شنيد دانشمندان را خواست در باره او پرسش كرد و جوابى نداشتند جز همان مرد اولى كه گفت اين پسرك رهبر مىشود ولى گفتار او را نپذيرفت يكى گفت پادشاها اگر\r\n","description":"","footnote":"","page_name":" 338 ","page_number":346},
  {"content":"\r\nبه او زن بدهى اين حال ديوانگى او ميرود و پيشامد مىكند و خردمند مىشود و بينا ميگردد پادشاه فرستاد و در كشور خود جستجو كرد و زنى بسيار نيك و زيبا يافت و برايش بزنى گرفت و دستگاه عروسى چيد و بازيگران بازى ميكردند و سازندگان مينواختند و جشن شاهانه برپا بود آن پسرك چون جنجال و آواز آنها را شنيد پرسيد اينها چيست ؟ گفتند اينها بازيگران و نوازندگان كه براى عروسى تو جمع شدند آن پسرك خاموش شد چون جشن تمام شد و شب زفاف رسيد پادشاه عروس خود را خواست و به او گفت من جز اين پسرك فرزندى ندارم چون تو را با او دست بدست دادند تا ميتوانى با او اظهار ملاطفت كنى و به او نزديك شو و دلش را بدست آور چون عروس با او در حجله رفت آغاز مهربانى و نزديكى با او كرد پسرك با او گفت مباركست يواشتر شب بلند است باش تا شام بخوريم و نوشابه بنوشيم و شام خواست و با هم شام خوردند و چون فارغ شدند و آن زن پياپى مىنوشيد و شادى كرد و مست شد و خوابش برد آن پسرك از اتاق بيرون آمد و از دست پاسبانان و دربانان گريخت و خود را بخيابانهاى شهر رسانيد و بگردش پرداخت و بپسركى از همشهريانش كه مانند او بود برخورد كرد و دنبال او به راه افتاد ؛ پسر پادشاه جامه‌هاى شب عروسى را كند و دور انداخت و يك تيكه از لباسهاى رفيق خود پوشيد و تا توانست خود را ناشناس كرد و هر دو از شهر بيرون رفتند و تا نزديك صبح راه طى كردند و چون هوا روشن شد از ترس تعقيب خود در گوشهء پنهان شدند بامداد شب عروسى كسان شاه بحجله عروس آمدند و ديدند هنوز خوابست پرسيدند پس شوهرت كجاست ؟\r\nواى اكنون در كنار من بود ، هر چه گردش كردند پسرك را نيافتند\r\n","description":"","footnote":"","page_name":" 339 ","page_number":347},
  {"content":"\r\nچون شب ديگر شد آن پسرك با رفيقش راه رفتند و روزها پنهان ميشدند و شبها راه ميرفتند تا از كشور پدر خود بيرون رفت و بكشور پادشاه ديگرى رسيد كه او دخترى داشت و كارش به خودش واگذاشته بود تا به نظر خود شوهرى انتخاب كند و بپسندد براى آن دختر كاخى بلند در كنار خيابان ساخته بود و او در آنجا نشسته و رهگذران را وارسى ميكرد در اين ميان كه بتماشاى رهگذران پرداخته بود پسركى را ديد كه با رفيقش در بازار گردش مىكند و جامه‌هاى كهنه در بردارد عاشق او شد و به پدر پيغام داد كه من به مردى علاقمند شدم و اگر ميخواهى من شوهرى داشته باشم مرا به او بده و نزد مادر دختر هم آمدند و گفتند دخترت عاشق مرد غريبى شده است و چنين و چنان ميگويد آن مادر شاد شد و بيرون آمد تا پسرك را ببيند و او را بوى نمودند و چون او را ديد شتابان نزد پادشاه رفت و گفت دخترت عاشق مردى شده تا او هم او را ببيند ، گفت او را به من بنمائيد ، از دور او را بشاه نمودند ، دستور داد جامه بازارى آوردند پوشيد و از كاخ فرود آمد و از آن پسرك بازپرسى كرد و گفت تو كيستى ؟\r\nو از كجا آمدى ؟ پسرك گفت چرا از من بازپرسى ميكنى من يك مرد گدائى هستم تو بيگانه اى و رنگ و رويت بمردم اين شهر نميبرد خير آقا من بيگانه نيستم پادشاه بسيار كوشيد تا داستان او را بداند ولى او سرباز زد و چيزى نگفت ، پادشاه دستور داد پليس مخفى او را تحت نظر بگيرد و به بيند كجا ميرود و چه مىكند پادشاه به خانه خود برگشت و بخانواده خود گفت اين مرد كه من ديدم گويا شاهزاده است ولى توجهى به آنچه از او ميخواهيد ندارد اين بار رسما كس نزد او فرستادند و گفتند پادشاه تو را خواسته پسرك گفت من با شاه كارى ندارم و به او نيازى ندارم او چه ميداند كه من كيستم او را به زور بردند پيش\r\n","description":"","footnote":"","page_name":" 340 ","page_number":348},
  {"content":"\r\nشاه بار يافت و دستور داد صندلى گذاشتند نشست و پادشاه زن و دختر خود را خواست و پشت پرده نشانيد پادشاه رو به آن پسرك كرد و گفت من تو را براى كار خيرى خواستم ، من دخترى دارم كه عاشق تو شده است و ميخواهم او را به تو بدهم اگر هم گدائى تو را توانگر ميكنيم و درجه ميدهيم و بمقام اشراف ميرسانيم - من به اين پيشنهاد شما نيازى ندارم و اگر ميل داريد براى شما مثلى بياورم ؟\r\n- بسيار خوب بفرمائيد - گمان كردند يكى از پادشاهان را پسرى بود و آن پسر يارانى داشت ، براى او خوراكى آماده كردند و ويرا دعوت كردند آن پسر با ياران خود بر آن خوان نشستند و خوردند و نوشيدند تا مست شدند و خوابيدند پسر شاه نيمه شب بيدار شد و به ياد خاندانش افتاد تنها به خانه اش برميگشت و كسى از آنها را بيدار نكرده بود در ميان راه مستى بسرش زده بود و گيج بود بدخمه مردگان كه در راه بود بر خود رو گمان كرد اطاق خواب او است و در آن در آمد و كند مرده‌ها را بوئيد و از گيجى مىگمان كرد بوى عطر است ، بيك مشت استخوان مرده برخورد و گمان كرد بستر آسايش است و مرده تازه اى را بر خورد كه بوگرفته بود و گمان كرد زن او است و او را در آغوش كشيد و بوسيد و تا صبح با او بازى كرد يك بار به هوش آمد و ديد روى مرده بدبو افتاده و جامه و تنش را سراسر آلوده كرده و آن دخمه و مرده‌ها را ديد و بهراس افتاد و دوان دوان بيرون آمد و چنان زشت و پليد شده بود كه خود را از مردم پنهان مىگردد تا او را به آن قيافه نبينند و خود را بدر كاخ رسانيد ديد باز است وارد شد و يكسر نزد خانواده خود رفت و خرسند بود كه كسى او را با آن چهره نديده است فورا جامه‌هاى آلوده را كند و خود را شستشو كرد و جامه ديگرى پوشيد و بوى خوش به خود زد اى پادشاه عمرت زياد به نظر شما ديگر اين آدم تا بتواند به اين دخمه مردگان برميگردد ؟\r\n","description":"","footnote":"","page_name":" 341 ","page_number":349},
  {"content":"\r\n- نه خير من همان كسم كه حجله عروسى را به حساب دخمه مردگان گذارده‌ام ، پادشاه رو بزن و دخترش كرد و گفت من بشما گفتم اين مرد بدان چه شما او را ميخوانيد دل نميدهد مادر دختر گفت تو درست دختر مرا براى او تعريف و توصيف نكردى اجازه بده خودم از پشت پرده درآيم و با او گفتگو كنم پادشاه به آن پسرك گفت زن من ميخواهد نزد تو درآيد و با تو سخن سرايد و تا كنون نزد كسى بيرون نيامده است اگر ميخواهد بفرمايد و هر چه خواهد بگويد ، مادر دختر بيرون آمد و نزد آن پسرك نشست و گفت خدا براى تو يك روزى و سعادت بزرگى پيش آورده بيا تا دخترم را به تو بدهم اگر او را و زيبائى و اندامى كه خدا به او داده ببينى بآرزوى مىنشينى پسرك رو بسوى خود پادشاه كرد و گفت اجازه ميفرمائيد براى شما مثلى بياورم ؟\r\n- آرى بفرمائيد - چند دزد باهم ساختند كه بگنجينه پادشاه بروند و آن را بدزدند ديوار گنجينه را سوراخ كردند و در آن در آمدند و كالائى ديدند كه هرگز مانندش نديده بودند ، در اين ميان چشمشان بيك قلك طلائى افتاد كه سر به مهر بود و آن مهر هم طلا بود با خود گفتند بهتر از اين قلك طلا كه سر آن به مهر طلا بسته شده نيست و اندوخته درون آن از همه چيزها كه در اين جا است بهتر است آن را برداشتند و با هم رفتند تا وارد نيستانى شدند و يك ديگر را در باره آن امين نميدانستند با هم حلقه زدند و درش را باز كردند و يك دسته افعى گرسنه و زندانى از ميان آن جستن كردند و به روى آنها پريدند و همه را كشتند اى پادشاه عمرت زياد كسى كه بداند بدين دزدان چه رسيده و از آن قلك طلائى چه كشيدند ديگر دست به آن مىزند ؟\r\n- نه خير هرگز\r\n","description":"","footnote":"","page_name":" 342 ","page_number":350},
  {"content":"\r\nمن همانم كه از قلك طلائى ميترسم خود دختر بپدرش گفت اذن بده خودم نزد او در آيم و با او سخن سرايم اگر او مرا و زيبائى و قشنگى و اندامى كه خداى عز و جل به من روزى كرده بنگرد از پذيرفت خوددارى نتواند پادشاه به آن پسرك گفت دخترم ميخواهد نزد تو در آيد و هرگز پيش كسى بيرون نشده اگر ميل دارد درآيد مانعى ندارد دختر با چهره اى كه از همهء بشر زيباتر بود نزد آن پسرك آمد و به او گفت :\r\nهرگز مانند من ديده اى به اين تمامى و زيبائى و كمال و قشنگى ، من عاشقت شدم و دوستت دارم آن پسرك رو بپادشاه كرد و گفت اجازه دارم برايت مثلى بياورم ؟\r\nآرى بفرمائيد گمان بردند كه پادشاهى را دو پسر بود يكى دربند اسيرى پادشاه ديگر درآمد و او را در خانه اى زندانى كرد و دستورداد هر كس بر او بگذرد سنگى به او بپراند ، روزگارى در اين زندان گذرانيد و برادرش به پدر خود گفت بگذار بروم و برادرم را بخرم و براى او چاره جوئى كنم گفت برو و هر چه پول و متاع و پاكش خواهى با خود بردار ، توشه و پاكش برداشت و يك دسته زنان خواننده و يك دسته زنان نوحه گر چون نزديك شهر آن پادشاه رسيد خبر آمدنش را به او دادند و او هم دستور داد همه مردم پيشواز او بروند و دستور داد او را در منزل بيرون شهر جاى دهند آن پسر در آن منزل فرود آمد و نشست كالاى خود را گشود و بغلامانش گفت ببهاى بسيار ارزان بمردم بفروشند و با آنها همه گونه مسامحه كنند و سر آنها را گرم كنند مردم همه سرگرم خريد و فروش شدند و شهر خلوت شد و آن برادر خود را دزديد و در شهر در آمد و زندان برادر را ميدانست يك راست بدر آن زندان رفت\r\n","description":"","footnote":"","page_name":" 343 ","page_number":351},
  {"content":"\r\nو يك سنگريزه برداشت به او پرتاب كرد تا بداند جانى دارد يا نه همان كه اين سنگريزه به او رسيد فرياد و ناله كشيد و گفت مرا كشتى پاسبانان از فرياد او بهراس افتادند و دويدند و پرسيدند چرا فرياد كردى چه شده چه برايت پيش آمده تا كنون هر چه تو را شكنجه كرديم يك كلمه از تو نشنيديم با آنكه بپاى تو شلاق بسيار زديم و هر كس هم ميگذشت سنگى به تو پرتاب ميكرد و اين مرد يك سنگريزه به تو انداخت و تو فرياد كشيدى گفت مردم نشناخته به من آزار ميكردند و درد نداشت ولى اين يكى ديده و شناخته اين سنگريزه را به من انداخت برادرش به منزل خود و سر بنه خود برگشت و بمردم اعلام كرد فردا صبح زود بيائيد تا اجناسى براى شما بيرون آورم كه هرگز مانند آن را نديده باشيد آن روز برگشتند و فردا همه آمدند و دستور داد گندم فراوانى بيرون ريختند و زنهاى خواننده مشغول رقص و خواندن و هر گونه بازى شدند و مردم را سرگرم كردند او در اين موقع خود را ببرادر رسانيد و بندهاى او را بريد و گفت من تو را درمان خواهم كرد . او را برداشت و از شهر بيرون برد و مرهم بزخمهاى او گذاشت و چون آسايش يافت به او گفت از اين راه برو كنار دريا در آنجا يك كشتى حاضر است و نشانش اينست كه پرچمهاى خود را براى تو افراشته است آن جوان در راه بچاهى افتاد كه در آن اژدهائى بود و بر كنار آن درختى سبز شده بود كه ديد بر سر آن درخت دوازده غول منزل دارد و بر ته آن چاه دوازده شمشير كشيده آويخته او بتلاش افتاد تا بيكشاخه درخت چسبيد و خود را رها كرد و لب دريا آمد و ديد كشتى براى او در كنار دريا آماده است بر آن سوار شد و او را به خانه اش آورده‌اند پادشاه عمرت زياد آيا اين مرد ديگر به اين وضع خود برميگردد ؟\r\n","description":"","footnote":"","page_name":" 344 ","page_number":352},
  {"content":"\r\n- خير برنميگردد ؟ گفت من همان كسم كه خود را خلاص كردم ؛ ديگر از او نوميد شدند و آن پسر همشهرى او كه رفيقش بود جلو آمد و سر به گوش پسرك گذاشت و گفت بگو دختر خود را به من تزويج كنند بپادشاه گفت اين رفيق من ميگويد اگر پادشاه ميخواهد دخترش را به من بدهد ؟ گفت نميخواهم پسرك گفت براى تو مثلى بزنم ؟ گفت آرى گفت مردى با جمعى در كشتى سوار شدند چند شب كه روى دريا رفتند كشتى آنها نزديك جزيره غولان شكست همه غرق شدند و او تنها زنده ماند و دريا او را بدان جزيره انداخت غولهاى جزيره كنار دريا آمدند او نزديكى از آنها رفت و او را خواست و با او هم بستر شد و تا صبح با او گذراند صبح كه شد غول او را كشت و تيكه تيكه كرد و ميان رفيقانش قسمت كرد ، مرد ديگرى بدان جزيره افتاد و دختر شاه غولان او را برد و با او خوابيد و او هم تا صبح با او همبستر شد و از داستان مرد پيش از خود آگاه بود و از ترس خوابش نميبرد صبح آن غول برخاست دنبال كارى رفت و آن مرد خود را دزديد و بكنار دريا رسانيد و يك كشتى پيدا شد باهل آن فرياد كرد و استغاثه كرد تا او را با خود بكشتى بردند و بخاندانش رسانيدند فرداى آن شب غولها دور آن ماده غول را كه هم بستر او بود گرفتند و گفتند آن مردى كه با تو خوابيد - كجاست ؟ گفت از دست من گريخته گفتند دروغ ميگوئى خودت تنها او را كشتى و خوردى بايد يا او را بياورى يا تو را ميكشيم او ناچار شد و از دريا گذشت و خود را به خانه آن مرد رسانيد و بر او در آمد و در كنار او نشست و گفت در اين سفر چه ديدى ؟ گفت گرفتارى سختى كه خدايم رهائى داد و داستان خود را به او گفت گفت ديگر رهاشده اى ؟ گفت آرى گفت من همان غولم كه از دست او گريختى آمدم تو را ببرم . گفت تو را به خدا مبادا مرا ببرى و بكشى ،\r\n","description":"","footnote":"","page_name":" 345 ","page_number":353},
  {"content":"\r\nمن بجاى خود تو را بمرد بهترى رهنمائى ميكنم غول گفت بسيار خوب منهم به تو ترحم ميكنم باهم نزد پادشاه رفتند آن ماده غول گفت خدايت نيكو دارد پادشاها به من گوش كن من زن اين مرد شدم و از همه كس او را دوستتر دارم و از من بدش مىآيد و از همنشينى با من بيزار است در كار ما نظرى بفرما چون چشم پادشاه به آن دختر پرى افتاد شيفته او شد و با آن مرد خلوت كرد و محرمانه به او گفت من خواهش دارم او را رها كنى تا زن من شود گفت خدا عمرت بدهد به چشم همان براى شما شايسته است پادشاه او را بزنى خواست و همان شب با او خوابيد سحرگاهان ماده غول برخاست سر او را بريد و تيكه‌هاى بدنش را براى رفقايش برد پادشاها ممكن است كس از حال ان ماده غول مطلع باشد و گرد او رود .\r\nخير هرگز گرد او نميرود ؛ آن پسر خواستار هم بپسرك گفت من از تو جدا نميشوم و نيازى به اين دختر ندارم هر دو از نزد پادشاه بيرونشدند و خداى عز و جل را مىپرستيدند و در گرد زمين ميگرديدند و خدا بدست آنها مردم بسيارى را راهنمائى كرد و نام اين پسرك در جهان پيچيد و بلند شد و به ياد پدر افتاد و با خود گفت كاش مىفرستادم و پدرم را از گرداب گمراهى كه در آن گرفتار است رها مىكردم فرستاده دنبال او روانه كرد نزد او آمد و گفت پسرت به تو درود ميفرستد و داستان او را به وى گزارش داد و از كار او آگاهش كرد ، پدرش با خاندان خود نزد او آمد و آنها را از گمراهى و بدبختى رها كرد و براستى رهبرى كرد .\r\nفصل هجدهم - جدا شدن بلوهر از يوذاسف و آغاز رهبرى يوذاسف\r\nبلوهر چند روزى با يوذاسف رفت و آمد كرد تا دانست كه در را به روى او گشوده و او را سر راه انداخته است و سپس از آنجا بكشورى ديگر رفت ، يوذاسف تنها شد و روزگارى با غم و اندوه گذرانيد\r\n","description":"","footnote":"","page_name":" 346 ","page_number":354},
  {"content":"\r\nتا وقت آن رسيد كه بناسكان پيوندد و بسوى حق تبليغ كند خداى عز و جل فرشته اى بسوى او فرستاد و در خلوت بر او آشكار شد و به او گفت خير است و سلامتى ، تو انسانى هستى ميان جمعى جانداران ستمكار و فاسق و نادان من از طرف خدا آمدم كه معبود خلق است به تو درود بفرستم و به تو مژده بدهم و آنچه از كار دنيا و آخرت بر تو نهانست براى تو بگويم مژده و مشورت مرا بپذير و غافل مباش ، دنيا را از خود دور كن و شهوات آن را پشت سر انداز و از اين پادشاهى زائل و سلطنت فانى كه دوامى ندارد و سرانجامش پشيمانى و حسرت است كناره گير و ملكى را بجو كه زوال ندارد و شادى كه تمام نشود و آسايشى كه دگرگون نگردد و راستگو و عادل باش زيرا تو اكنون رهبر مردمى و آنها را ببهشت ميخوانى .\r\nچون يوذاسف سخن آن فرشته را شنيد براى خداى جل جلاله سجده كرد و گفت من دستور خدا را اطاعت كنم و بسفارشهاى او باز ايستم هر چه خواهى بفرما كه من ستاينده تو و شكرگزار آنم كه تو را فرستاده كه به من مهربانى و لطف فرموده و ميان دشمنانم وانگذاشته زيرا من بدان چه آوردى اهميت مىدهم ، فرشته گفت پس از چند روز ديگر نزد تو برگردم و تو را از اينجا بيرون برم خود را آماده كن و غفلت به خود راه مده .\r\nيوذاسف دل بر مسافرت نهاد و خود را آماده كرد و كسى را خبر نداد تا نيمه شبى كه مردم خواب بودند آن فرشته آمد و گفت اى يوذاسف بىدرنك برخيز و بيرون رو برخاست و راز خود را به كسى جز وزيرش نگفت ، چون خواست پا در ركاب نهد يكى از پادشاهان تابع او رسيد كه جوانى زيبا بود و در برابر او به خاك افتاد و گفت اى شاهزاده كجا ميروى و ما را دچار سختى ميكنى ؟ اى مصلح\r\n","description":"","footnote":"","page_name":" 347 ","page_number":355},
  {"content":"\r\nحكمت مدار كامل چرا ما را و كشور و بلاد خود را واميگذارى نزد ما اقامت كزين زيرا از روزى كه تو متولد شدى ما در فراوانى راحتيم و درد و بلائى بما نرسيده است .\r\nيوذاسف او را آرام كرد و گفت تو در شهرستان خود باش و همكشورانت را پند بده من آنجا كه مبعوثم ميروم و بدان چه دستورت دادم كار كن اگر مرا يارى كنى در ثواب كارم شريكى ؛ سپس سوار شد و با وزير خود تا آنجا كه بايد رفت و در سرحد از اسب خود كه وزيرش مهار آن را مىكشيد پياده شد وزيرش سخت گريست و بيوذاسف ميگفت من بچه روئى به روى پدر و مادرت نگاه كنم و در باره تو چه پاسخى به آنها بدهم و آيا بچه شكنجه و مرگى محكوم شوم تو چگونه تاب سختى و آزار سفر و غربت دارى كه بدان عادت نكردى و چگونه تنها بسر ميبرى با آنكه يك روز تنها نبودى و اين تن نازنينت چگونه توان گرسنگى و تشنگى و پياده روى و همبسترى با زمين سخت و خاك تيره دارد ؟\r\nيوذاسف او را تسليت داد و خاموش كرد و اسب و كمربند خود را به او بخشيد و او دست و پاى او را مىبوسيد و ميگفت اى آقاى من مرا دنبال خود بجا مگذار با خود ببر پس از تو براى من خوشى نيست اگر مرا بگزارى و به روى من سر به بيابان ميگذارم و هرگز با آدمى نشيمن نخواهم كرد ، او را تسليت داد و گفت جز خير بخاطر خود راه مده زيرا من نزد پادشاه كس ميفرستم به او سفارش مىكنم كه تو را گرامى دارد و به تو نيكى كند سپس جامه‌هاى پادشاهى را از خود كند و بوزيرش داد و گفت آنها را بپوش و آن دانه ياقوتى كه در دست داشت به او داد و گفت او را با اسبم ببر و چون خدمت شاه رسيدى تعظيم كن و اين دانه ياقوت را به او بده و سلام مرا به او برسان و بعد به همه بزرگان كشور سلام مرا برسان و به آنها بگو\r\n","description":"","footnote":"","page_name":" 348 ","page_number":356},
  {"content":"\r\nكه من چون زندگانى جاويد و سلطنت زائل اين جهان را با هم سنجيدم به آن باقى و جاويد رو آوردم و اين فانى را ترك گفتم و چون اصل و بنياد ملكوتى خود را دانستم و ميان آنها و دشمنان و بيگانگان دوست نماى اين جهان امتياز دادم باصل و بنياد خود برگشتم ، چون پدرم اين دانه ياقوت را ببيند دلش آرام شود و چون جامه مرا در تن تو بيند مرا ياد كند و به ياد آورد كه تو را دوست داشتم و اين خود جلوگير از بدى او به تو باشد ، سپس وزير برگشت و يوذاسف پيش ميرفت تا بيك پهناور فضائى رسيد و سر بالا كرد و درخت بسيار بزرگى را بر لب چشمه آبى نگريست كه از آن درختى زيباتر و پرشاخ و برگتر نديده بود و از ميوه آن شيرينتر نخورده برد و پرندگان بسيارى بر بالاى آن درخت جمع شده بودند از ديدار اين منظره شاد و خرسند شد و خود را بدان درخت رسانيد و آن را به وضع پيشامد خود تعبير ميكرد درخت را رمز بشارت مقامى دانست كه بدان دعوت شده و چشمه آب را حكمت و دانش تعبير كرد و پرندگان را بمردمى كه گرد او جمع ميشوند و دين را از او مىپذيرند ، در اين ميان كه ايستاده بود چهار فرشته جلو خود ديد كه ميروند و او هم دنبالشان به راه افتاد و او را با خود بدرون آسمان بردند و آنقدر حكمت و دانش به او داده شد كه از مبدء تا معاد را شناخت و آنچه را خواهد بود دانست و سپس او را به زمين آوردند و با او نزديك بودند يوذاسف زمانى را در آن بلاد بسر برد و سپس بسر زمين سولابط آمد كه كشور خود او بود چون خبر ورودش به پدرش رسيد با همه اشراف و بزرگان كشور پيشوازش آمد و با احترام تمام او را وارد كردند و تمام اهل شهر و خويشان و لشكريان در برابرش نشستند و او با آنها سخن بسيارى گفت و برنامه اى طرح كرد ، گفت به من درست گوش بدهيد و دلها را آماده كنيد تا حكمت خدا\r\n","description":"","footnote":"","page_name":" 349 ","page_number":357},
  {"content":"\r\nرا كه نور جانها است بشنويد ، و با دانشى كه وسيله رهبريست نيرومند شويد و خرد خفته خود را بيدار كنيد و فاصله ميان حق و باطل و هدايت و ضلالت را بفهميد و بدانيد كه اين همان دين حقى است كه خدا آن را به پيغمبران و رسولان در قرنهاى نخست فرستاده و در اين قرن ما را بدان اختصاص داده و برحمت و رأفت و مهربانى خود بما عنايت فرموده و خلاصى از آتش دوزخ بوسيله آنست ، هلا كسى بملكوت آسمانها نرسد و وارد آن نگردد مگر بوسيله ايمان و كار خير در آن كوشش كنيد تا رحمت هميشه گى و زندگى جاويد را دريابيد و هر كس پيرو ايمان گردد و ديندار شود نبايد هدف او زندگانى اين جهان و اميد سلطنت در زمين و طلب امور دنيوى باشد و بايد هدف ايمان طمع در ملكوت آسمانها و زمين و اميد آزادى و نجات از گمراهى و رسيدن به آسايش و فرج در آخرت باشد زيرا كه سلطنت زمين و دارائى آن زائل مىشود و لذاتش از ميان ميرود و هر كس بدانها فريفته شود هلاك و رسوا است در آن وقتى كه برابر ديان الدين كه جز به حق حكم نكند بايستد مرگ با تن شما قرين است و در كمين جان شما است كه آنها را دربند كشد بدانيد همچنان كه يك گنجشك بر زندگانى و نجات از دشمنان خود تا فردا قادر نيست مگر به نيروى ديده و بال و پاى خود انسان هم بر حيات و نجات قادر نيست مگر بوسيله ايمان و عمل صالح و كردار نيك درست اى پادشاه در آنچه ميشنويد با همه بزرگان كشور فكر كنيد و بفهميد و عبرت بگيريد و تا كشتى هست از دريا بگذريد و تا دليل و مركب و توشه هست از بيابان عبور كنيد ؛ تا چراغ داريد\r\n","description":"","footnote":"","page_name":" 350 ","page_number":358},
  {"content":"\r\nراه برويد و با نساك گنجينه‌هاى نيكى اندوخته كنيد و با آنها در كار خير و عمل صالح شركت كنيد و پيروان خود را اصلاح كنيد و يار آنها باشيد و آنها را به كارهاى خود واداريد تا با شما بملكوت نور درآيند و نور ايمان را بپذيرند ، واجبات خود را نگهداريد و مبادا به آرزوهاى دنيا و ميخوارى و زنبازى و كارهاى زشت ديگر كه كشنده روح و تن هستند اعتماد كنيد ؛ از حميت و خشم و دشمنى و سخن چينى و هر چه براى خود بد داريد بر كنار باشيد براى ديگرى روانداريد ؛ دل پاك و خوش نيت باشيد تا موقع مرگ بر سر راه نجات باشيد .\r\nسپس از سرزمين سولابط كوچ كرد و در شهرهاى بسيارى گردش كرد تا بزمينى رسيد كه آن را كشمير ميخواندند و در اطراف آن گردش كرد و دلهاى مرده اهل آن را زنده كرد و بدين روش ماند تا مرگش رسيد و تن را رها كرد و بعالم نور بالا رفت و پيش از مرگش شاگرد مخصوص خود ايابد كه در خدمت او ميگذرانيد و در همه امور كامل بود خواست و به او وصيت كرد ؛ گفت گذشتن من از دنيا نزديك است و شما بايد وظائف لازم خود را حفظ كنيد و از راه حق منحرف نشويد و زهد و عبادت را پيشه كنيد و سپس دستور داد ايابد براى او بسترى گسترد و پاهاى خود را دراز كرد و سر به مغرب نهاد و روى بمشرق كرد و جانداد .\r\nمصنف اين كتاب گويد اينخبر و اخبار ديگرى كه راجع بمعمران رسيده است در پيش من دليل غيبت امام زمان و وقوع آن نيست زيرا موضوع غيبت براى من باخبارى كه از پيغمبر « ص » و\r\n","description":"","footnote":"","page_name":" 351 ","page_number":359},
  {"content":"\r\nائمه معصومين صلوات الله عليهم اجمعين رسيده است ثابت و محقق گرديده مانند اخبارى كه اصل اسلام و شرايع و احكامش هم با مثال همان اخبار ثابت شده است ولى من ملاحظه ميكنم كه موضوع غيبت براى بسيارى از پيغمبران و رسولان و رهبران نيك واقع شده است و احدى از مخالفين ما منكر آنها نشده است و همه اينها از نظر اعتبار روايتى در درجه پائينتريست نسبت باخبار بسيار و درستى كه از پيغمبر « ص » و ائمه صلوات الله عليهم راجع بموضوع امام قائم كه دوازدهمين امام است و در باره غيبت آن حضرت رسيده است و صريحست در اينكه غيبت او بسيار طولانى است تا به جائى كه دلها سخت شود و از ظهورش نوميد گردند سپس خدا او را برآورد و زمين بنور او درخشان گردد و جور و ظلم بوسيله عدالت او بر طرف گردد ، تكذيب امر قائم و اعتراف بنظائر آن همان به قصد اطفاء نور خدا و ابطال دين او است ولى خدا نخواهد جز اينكه نور خود را تتميم كند و كلمه خود را برتر سازد و حق را پا برجا كند و باطل را سرنگون سازد گرچه مجرمان و مخالفان را بد آيد ، آنان كه دروغ شمارند آنچه را خدا ببندگان نيكش وعده داده است به زبان بهترين پيغمبران « ص » .\r\nمقصود ديگر از ذكر اين اخبار و امثال آن در اين كتاب اينست كه همه خوانندگان از موافق و مخالف بمطالعه اين گونه اخبار و داستانها رغبت دارند و چون آنها را در اين كتاب بخوانند به خواندن مندرجات ديگر آن تشويق ميشوند و بر آن اطلاع مييابند و آنان از چهار دسته بيرون نيستند :\r\n1 - منكران امر امام زمان و غيبت آن حضرت .\r\n2 - ناظران و جويندگان حقيقت .\r\n3 - كسانى كه بعد از مطالعه در اين موضوع به حال شك و ترديد افتاده‌اند .\r\n","description":"","footnote":"","page_name":" 352 ","page_number":360},
  {"content":"\r\n4 - كسانى كه اقرار و اعتراف به امام دوازدهم دارند .\r\nآنكه مقر است و معتقد به امام زمان و غيبت او است بيشتر بصيرت پيدا مىكند و آنكه منكر است بدين وسيله حجت الهى بر او تاييد مىشود و آنكه در شك و ترديد و مطالعه است در مقام تحقيق بر مىآيد و اميد است كه به حق هدايت شود زيرا اخبار درست چون در قالب تحقيق و بازرسى قرار گرفت صحت او روشنتر و تابنده تر گردد مانند طلا كه هر چه او را در بوته گذارند و آب كنند خالصتر و بهتر گردد .\r\nخداى عز و جل اسم اعظم خود را كه هر گاه بدان خوانده شود اجابت كند و هر گاه وسيله حاجت گردد برآورد در حروف اوائل سوره‌هاى قرآن غايب كرده است و فرموده است :\r\n1 - الم - اول سوره بقره و سوره سجده 2 - المرا - اول سوره رعد 3 - الر - سوره‌هاى يونس و هود و يوسف و ابراهيم و حجر 4 - المص - اول سوره اعراف 5 - كهيعص اول سوره مريم 6 - حمعسق - اول سوره شورى 7 - طسم - اول سوره شعرا و قصص 8 - طمس - اول سوره نمل 9 - يس و آنچه مانند آنست علت ذكر اين حروف مقطعه دو چيز است 1 - آنكه كفار و مشركين از ذكر خدا كه همان پيغمبر است پرده بر چشم داشتند و آن را نميديدند و دليل اينكه پيغمبر ذكر خدا بود آيه 10 سوره طلاق « فرستاده است خدا بسوى شما ذكرى كه رسول است و نميتوانستند آيات صريح قرآن را بشنوند ، خدا در آغاز چند سوره از آن اسم\r\n","description":"","footnote":"","page_name":" 353 ","page_number":361},
  {"content":"\r\nاعظم را فرو فرستاد با حروف مقطعه كه حروف تركيبى كلام خود آنها بود و از زبان آنها بود ولى خودشان عادت نداشتند كه به آن حروف مقطعه گويا باشند چون آنها را شنيدند از آن تعجب كردند و گوش فرا دادند تا ما بعد آن را بشنوند تا شايد چيز تازه و تعجب آورى باشد و شنيدن ما بعد آنها سبب تاكيد حجت بر منكران و فزون بينائى معتقدان ميگرديد و براى كسانى كه در صحت دعوت پيغمبر ترديد داشتند مايه كنجكاوى بود تا به حق برسند 2 - اسرارى با رمز اين حروف مقطعه به پيغمبر اسلام نازل شد تا همان خاندان عصمت و طهارت آنها را بدانند و بوسيله آنها اقامه دلائل و اظهار معجزات نمايند و اگر خدا آن اسرار را به همه مردم مىآموخت خلاف حكمت و وسيله تباهى آنها ميگرديد و بسا بود شخص غير معصوم اسم اعظم و اسرار آن را ميدانست و بوسيله آن به پيغمبر مرسل يا مؤمن خالص نفرين ميكرد و بر خدا روا نبود كه با وعده اى كه داده است آن را اجابت نكند زيرا او خلف وعده ندارد و خدا بعضى افراد عادى را به پاره اى از اين اسرار آگاه كرده است و در آن از حد و حق تجاوز نموده براى آنكه مايه عبرت ديگران باشد چنانچه بلعم بن باعور اسم اعظم را ميدانست و در مقام برآمد كه بوسيله آن به حضرت موسى عليه السلام نفرين كند و خدا آنچه را كه اسرار اسم اعظم به او داده بود از خاطرش برد و از آن بر كنار شد و شيطان او را دنبال كرد و از گمراهان گرديد و خدا چنين كرد تا مردم بدانند كه او فضيلت را به اهلش اختصاص داده براى آنكه آنها را مستحق و لائق آن شناخته و اگر آن را به ديگران مىآموخت همان خطاى بلعم از آنها بروز ميكرد\r\n","description":"","footnote":"","page_name":" 354 ","page_number":362},
  {"content":"\r\nدر صورتى كه رواست خداى عز و جل اسم اعظم خود را در حروف مقطعه اى كه قرآن او است و حجت و كلام او است نهان سازد همچنان رواست كه حجت خود را در ميان بندگان مؤمن و ديگران نهان سازد چون خداى عز و جل ميداند كه او را آشكار بدارد بيشتر مردم از حدود الهى در باره او تعدى ميكنند و بدين وسيله مستحق كشتار ميشوند و كشتار آنها در دوران پيش از ظهور در وقت معين روا نباشد زيرا بسا مؤمنانى در پشت آنها است و در صورت تعدى به امام ترك قتل آنان هم روا نباشد زيرا امام را تلف كنند و عالم تباه گردد در اين صورت حكمت غيبت امريست كه مراعات آن لازم است و چون پشت آنها پاك شود و در آن نطفه مؤمنى نماند ، خدا او را ظاهر كند و دشمنان خود را به زمين فروبرد و نابود سازد نمىبينى كه هر گاه زنى محصنه زنا كرد و آبستن است سنگسار نشود تا فرزند خود را بزايد و او را دو سال كامل شير بدهد مگر يكى از مسلمانان كفيل شير دادن او شود همچنين است تكليف كسى كه مؤمنى در صلب او باشد و قتل بر او لازم گردد كشته نگردد تا مؤمن از او به دنيا آيد و پشت او پاك شود و كسى نباشد كه اسرار را بداند مگر آنكه از طرف خداى علام الغيوب حجت و امام باشد از اين جهت است كه اقامه حدود مخصوص امام است و به همين جهت بود كه امير المؤمنين جنك با مخالفان خود را ترك كرد و بيست و پنج سال پس از رسول خدا ( ص ) در خانه نشست\r\n1 - راوى گويد به امام ششم گفتم چرا امير المؤمنين در آغاز با مخالفان خود نجنگيد ؟\r\nگفت چون در كتاب خداست ( سوره فتح آيه 25 ) كه اگر پاك ميشدند هر آينه عذاب ميكرديم آن چنان كسانى كه كافر بودند عذابى دردناك ، گويد كه عرضكردم مقصود از پاك شدن آنها چيست فرمود بيرون شدن مؤمنانى كه بطور امانت در اصلاب كافرانند و همچنانست حضرت قائم عليه السلام ظهور نكند هرگز تا ودائع خداى عز و جل بيرون آيد و چون بيرون آمد بر آنان كه از دشمنان خدا بايد ظاهر شود و آنها را بكشد\r\n","description":"","footnote":"","page_name":" 355 ","page_number":363},
  {"content":"\r\n2 - ابراهيم كرخى گويد من به امام ششم گفتم يا كسى پرسيد و گفت ( اصلحك الله ) على عليه السلام در دين خدا نيرومند و جدى نبود ؟ فرمود چرا گفت پس چرا آن مردم بر او غلبه كردند و چرا از آنها دفاع نكرد و چه مانعى داشت ؟ فرمود آيه اى در كتاب خداى عز و جل او را مانع شد گويد عرضكردم آن كدام آيه است ؟ فرمود گفته خداى عز و جل اگر پاك شوند هر آينه عذاب كنيم آن كسانى كه كافرند عذاب دردناك بدرستى كه براى خداى عز و جل مؤمنانى باشند كه در اصلاب مردم كافر منافقى امانت هستند ، على پدران را نميكشت بانتظار اينكه امانتها بيرون آيند و چون امانتها بيرون آمدند بر كسانى كه بايد ظاهر شد و با آنها جنگيد و همچنان قائم ما اهل بيت هرگز ظهور نكند تا امانتهاى خداى عز و جل از پشت كفار ظاهر گردد و چون ظاهر كردند بر آنان كه بايست ظهور كند و آنها را بكشد\r\n3 - منصور بن حازم گويد امام ششم در تفسير قول خداى عز و جل * ( لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ) * فرمود اگر خداى عز و جل آنچه از مؤمنان در اصلاب كافرانست و آنچه از كافران در اصلاب مؤمنانست در آورد هر آينه آنان كه كافرند عذاب خواهد كرد\r\n","description":"","footnote":"","page_name":" 356 ","page_number":364},
  {"content":"\r\n\r\nباب شصتم - آنچه در باره ثواب منتظر فرج روايت شده است\r\n1 - علاء بن سيابه گويد امام ششم فرمود هر كس از شما با اعتقاد امامت بميرد و در انتظار باشد چون كسى است كه در خيمه خود حضرت قائم بوده است ( يعنى در جبهه جهاد با آن حضرت )\r\n2 - عبد الحميد واسطى گويد به امام پنجم ابى جعفر محمد بن على الباقر عرضكردم اصلحك الله بتحقيق ما از بازار خود هم بانتظار اين امر دست كشيديم ، فرمود اى عبد الحميد آيا معتقدى كسى كه خود را براى خداى عز و جل زندانى كرد خدا گشايشى به او نميدهد ؟ آرى هر آينه خدا به او گشايش خواهد داد ، خدا رحمت كند بنده اى كه خود را وقف بر ما كرده ، خدا رحمت كند بنده اى را كه امر ما را زنده كند گويد عرضكردم اگر پيش از آنكه قائم را درك كنم بميرم ، فرمود هر كس از شماها بگويد اگر من قائم آل محمد را درك كنم او را يارى ميكنم ثواب كسى را دارد كه با او شمشير زند بلكه كسى كه در همراهى او شهيد شود\r\n3 - رسول خدا فرمود افضل اعمال امت من انتظار فرج است از طرف خداى عز و جل\r\n","description":"","footnote":"","page_name":" 357 ","page_number":365},
  {"content":"\r\n4 - محمد بن فضيل گويد از ابى الحسن الرضا عليه السلام از فرج پرسش كردم فرمود براستى خداى عز و جل ميفرمايد در انتظار باشيد بدرستى كه منهم با شما از منتظرانم\r\n5 - احمد بن محمد بن ابى نصر گويد امام رضا ( ع ) فرمود چقدر صبر و انتظار فرج خوبست آيا نشنيدى گفته خداى عز و جل را ( در سوره هود آيه 93 ) « انتظار بريد كه من هم با شما انتظار برنده‌ام » بر شما باد كه صبر كنيد زيرا فرج در نوميدى مىآيد و هر آينه كسانى كه پيش از شما بودند از شما صابرتر بودند\r\n6 - امام ششم از گفته پدرانش از امير المؤمنين ( ع ) روايت كرده است كه فرمود منتظر امر ما مانند كسى باشد كه در جهاد در راه خدا به خون خود بغلطد\r\n7 - عمار ساباطى گويد به امام ششم عرضكردم عبادت در زمان يك امامى از شماها كه غائب باشد دولت بدست حكومت ناحق باشد بهتر است يا عبادت در حال ظهور حق و در دولت امام ظاهر از شماها ؟\r\nفرمود اى عمار به خدا صدقه دادن در پنهانى بهتر است از صدقه آشكار و همچنان عبادت شما در پنهانى در\r\n","description":"","footnote":"","page_name":" 358 ","page_number":366},
  {"content":"\r\nزمان امام غائب و دولت ناحق بهتر است زيرا ترس داريد از دشمن خود در زمان حكومت ناحق و حال ترك جهاد در راه حق و بدانيد كه هر كدام شماها يك نماز واجب تنها بخواند و آن را در وقت بخواند و از ترس دشمن پنهانى بخواند و درست و با شرائط بخواند خداى عز و جل براى او ثواب بيست و پنج نماز واجب بنويسد كه فراداى خوانده باشد و هر كدام شما نماز نافله اى در وقت و درست بخواند خداوند ده نماز نافله براى او بنويسد و هر كس كار نيكى كند خدا براى او بيست حسنه بنويسد و خدا حسنات مؤمنان شما را كه اعمال را نيكو انجام دهند و براى حفظ دين و جان و امام خود تقيه كند و زبانش را نگهدارد چند برابر كند زيرا خداى عز و جل كريم است گويد عرضكردم قربانت مرا به كار تشويق كردى و بر آن واداشتى ولى ميخواهم بدانم چطور اعمال كنونى ما اعمال اصحاب امام آشكار در دولت حق بهتر است با اينكه ما و آنها همعقيده هستيم و دين خداى عز و جل را داريم ، فرمود چون شما بر آنها در پذيرفت عقيده حق و نماز و روزه و حج هر مسأله و خيرى پيشى گرفتيد و خدا را نهانى از دشمن خود عبادت كرديد بهمراهى امام مستترى كه فرمان او را ميبريد و با او صبر ميكنيد و در انتظار دولت حق ميگذرانيد و بر امام خود و جانتان از پادشاهان ستمكار ترسانيد ، حق شما بدست ظالمانست و بشما ندهند و شما را به تنكى معيشت و دويدن دنبال روزى بيچاره كردند و با صبر بر عقيده و عبادت و طاعت امام خود و خوف از دشمن به اين جهت خدا اعمال شما را چند برابر كرده بر شما گوارا باد .\r\n","description":"","footnote":"","page_name":" 359 ","page_number":367},
  {"content":"\r\nگويد عرضكردم قربانت پس ديگر ما آرزومند نيستيم كه در شمار ياران امام قائم باشيم دولت حق را درك كنيم در صورتى كه امروزه در دوران امامت شما و اطاعت شما اعمال ما بهتر است از اعمال ياران دولت حق فرمود سبحان الله شما دوست نداريد كه حق ظاهر شود و عدالت در كشور اسلامى استوار گردد و حال همه بندگان خدا خوب شود و كلام همه يكى گردد و ميان دلهاى پريشان الفت آيد و خدا در سراسر زمين معصيت نشود و حدود الهى بر خلقش اقامه شود و حق به صاحبش برگردد تا هيچ حقى از ترس خلقى زير پرده نماند هلا به خدا كسى از شما بر اين حالى كه داريد نميرد جز آنكه پيش خداى عز و جل از حاضرين بدر و احد بهتر باشد مژده باد شما را\r\n8 - ابو ابراهيم كوفى گويد ، خدمت امام ششم رسيدم و در حضورش بودم كه موسى بن جعفر كه هنوز پسر بچه اى بود خدمت او آمد من برخاستم سر او را بوسه دادم و نشستم امام ششم فرمود اى ابو ابراهيم آگاه باش كه او پس از من امام تو است هلا در باره او مردمى هلاك شوند و مردمى بسعادت رسند خدا قاتلش را لعنت كند و عذاب را بر روحش دو چندان سازد هلا خدا محققا بهترين اهل زمين را از صلب او در آورد پس از عجائبى كه بر او بگذرد از روى حسد بر او ولى خدا كار خود را بانجام رساند اگر چه مشركان را بد آيد ، خدا از پشت او پنج امام بيرون آورد كه دوازده امام كامل شوند كه خدا آنها را بكرامت خود مخصوص كرده و در آستان قدس خود جا داده آنكه انتظار دوازدهمى را برد\r\n","description":"","footnote":"","page_name":" 360 ","page_number":368},
  {"content":"\r\nچون كسى باشد كه با شمشير كشيده پيش رسول خدا بوده و از آن حضرت دفاع كرده ، در اين جا مردى از دوستان بنى اميه وارد شد و كلام قطع شد و من پانزده بار خدمت او رسيدم كه تتمه اين حديث را بشنوم آن سال فرصت بدست نيامد سال ديگر كه خدمت او رسيدم نشسته بود فرمود اى ابو ابراهيم او است كه اندوه را بر طرف كند از شيعيان خود پس از سختى و تنگى بسيار و گرفتارى دراز و جور فراوان خوشا به كسى كه اين زمان را درك كند تا اينجا براى تو بس است اى ابراهيم ، من هرگز با تحفه اى برنگشته بودم كه از اين مژده شادى بخشتر و دلخوشكنتر باشد\r\n\r\nباب شصت و يكم نهى از نام بردن قائم عليه السلام\r\n1 - امام ششم در روايت ابن رئاب فرمود صاحب الامر مردى باشد كه جز كافر او را بنام نخواند\r\n2 - ريان بن صلت گويد از امام رضا از قائم پرسيدم ، فرمود شخصش ديده نشود و نامش برده نشود\r\n3 - امام پنجم ابى جعفر در جواب جابر جعفى فرمود عمر از امير المؤمنين در باره مهدى پرسش\r\n","description":"","footnote":"","page_name":" 361 ","page_number":369},
  {"content":"\r\nكرد عرضكرد اى پسر ابى طالب به من بگو نام مهدى چيست ؟ فرمود نامش نميگويم زيرا حبيبم رسول خدا و دوست من ( ص ) به من سفارش كرده كه نام او را بازگو نكنم تا خداى عز و جل او را برانگيزد و نام او از آن مطالبى است كه خداى عز و جل و رسولش در علم خود بوديعت سپرده‌اند\r\n4 - ابو هاشم جعفرى گويد از امام دهم ابو الحسن العسكرى شنيدم ميفرمود جانشين من پس از من پسرم حسن است شما را چه حالى خواهد بود نسبت بجانشين جانشين ؟ عرضكردم چرا خدا مرا قربانت كند ؟ فرمود براى آن كه شخصش را نتوانيد ديد و ذكر او بنام مخصوصش روا نباشد عرضكردم پس چطور او را ياد كنيم ؟ فرمود بگوئيد حجت از خاندان محمد صلوات الله و سلام عليه و على آبائه الطاهرين\r\n\r\nباب شصت و دوم - نشانه‌هاى ظهور حضرت قائم ( ع )\r\n1 - امام صادق عليه السلام فرمود پيش از ظهور قائم ( ع ) پنج نشانه است . يمانى . سفيانى . جارچى كه از آسمان جار كشد زمين فرو بردنى در بيداء . كشتن نفس زكيه\r\n","description":"","footnote":"","page_name":" 362 ","page_number":370},
  {"content":"\r\n2 - صالح آزاد كرده بنى العذراء گويد از امام ششم شنيدم ميفرمود ميان ظهور قائم آل محمد ( ع ) و قتل نفس زكيه فاصله اى نيست جز پانزده شب\r\n3 - محمد بن مسلم گويد از امام ششم شنيدم ميفرمود پيش از آمدن قائم ( ع ) نشانه هائى از طرف خداى عز و جل براى مؤمنان عيان شود ، عرضكردم خدا مرا بقربانت كند آن نشانه‌ها چيست ؟ فرمود آن گفته خداى عز و جل است ( در سوره بقره آيه 155 ) هر آينه شما را گرفتار كنيم مقصود از آن مؤمنين است پيش از ظهور قائم عليه السلام به چيزى از ترس و گرسنگى و نقصان مال و جان و ميوه جات و مژده بده صابران را ميفرمايد شما را گرفتار كنيم بترس از پادشاهان بنى فلان در آخر سلطنت آنها و گرسنگى بواسطه گرانى نرخها و نقصان اموال بواسطه كساد تجارت و كمى سود و نقصان نفوس بواسطه مرگ و مير فراوان و نقصان ميوه جات بواسطه كمى برداشت محصولات زراعتى و مژده بده صابران را در اين موقع بتعجيل ظهور قائم عليه السلام سپس فرمود اى محمد اين است تاويل آن آيه بدرستى كه خداى تعالى مىفرمايد نميداند تاويل آن را مگر خدا و راسخون در علم .\r\n4 - ميمون بار گويد من در خيمه امام پنجم نشسته بودم ، دامن خيمه را بالا زد و فرمود امر ما از اين آفتاب روشنتر است سپس فرمود منادى از طرف آسمان فرياد كند كه امام فلان پسر فلانست و نام او را ببرد و\r\n","description":"","footnote":"","page_name":" 363 ","page_number":371},
  {"content":"\r\nمنادى ابليس از زمين همان را ندا كند كه در شب عقبه بر رسول خدا ( ص ) ندا كرد\r\n5 - امام ششم فرمود خروج سفيانى حتمى است و در ماه رجب خواهد بود\r\n6 - امام ششم فرمود آن صيحه كه در ماه رمضان است در شب بيست و سوم كه از آن گذشته است مىباشد\r\n7 - عمر بن حنظله گويد از امام ششم شنيدم ميفرمود پيش از قيام قائم پنج علامت حتمى است يمانى سفيانى . صيحه آسمانى . قتل نفس زكيه و فرو رفتن زمين در بيداء\r\n8 - زراره گويد امام ششم فرمود يك منادى بنام امام قائم فرياد ميكشد گفتم نداى خصوصى است است يا عمومى ؟\r\nفرمود عمومى هر ملتى به زبان خود آن را ميشنوند ، گفتم در صورتى كه بنام او دعوت شود كيست كه با قائم ( ع ) مخالفت كند ؟ فرمود ابليس آنها را نميگذارد در آخر شب فرياد ميكشد كه مردم دچار ترديد ميشوند\r\n","description":"","footnote":"","page_name":" 364 ","page_number":372},
  {"content":"\r\n9 - امير المؤمنين فرمود پسر آكلة الاكياد از وادى يابس خروج مىكند و او مرديست چهارشانه و زشترو كله گنده و آبله رو و از دور يك چشم مينمايد نامش عثمان است و پدرش عنبسه است و از اولاد ابو سفيانست تا بسرزمين شامات مىآيد و جاده آن را تصرف مىكند\r\n10 - ابو عبد الله صادق فرمود اگر تو سفيانى را ببينى بدذاتترين مردم را ديده باشى سرخ رو و چشم كبود است و هى فرياد مىزند پروردگارا خون من خون من سپس خون من ، آن اندازه خبيث است كه يك ام ولد دارد و او را زنده بگور مىكند از ترس آنكه مبادا او را نشان بدهد\r\n11 - عبد الله ابى منصور بجلى گويد از امام ششم نام سفيانى را پرسيدم فرمود بنام او چه كار دارى هر گاه پنج استان شام . دمشق . حمص . فلسطين . اردن و قنسرين را بدست آورد شما منتظر فرج باشيد گفتم نه ماه حكومت مىكند ؟ فرمود نه بلكه هشت ماه حكومت كند و يك روز بيش نباشد\r\n12 - ابو صلت هروى گويد به حضرت رضا عليه السلام عرضكردم نشانه‌هاى قائم شما عليه السلام چيست وقتى ظهور كند ؟ فرمود نشانه اش اينست كه در سن پير است و جوان مينمايد تا آنكه هر كس او را ببيند گمان برد كه چهل سال يا كمتر دارد و نشانش اينست كه بگذشت روزگار پير نشود تا مرگش رسد\r\n","description":"","footnote":"","page_name":" 365 ","page_number":373},
  {"content":"\r\n13 - امام ششم فرمود آواز جبرئيل از آسمانست و آواز ابليس از زمين . آواز نخست را پيروى كنيد و از آواز اخير بپرهيزيد مبادا بدان فريفته شويد\r\n14 - ابو حمزه ثمالى گويد به امام ششم عرضكردم كه ابو جعفر ( امام پنجم ) ميفرمود خروج سفيانى امر حتمى است فرمود آرى عرضكردم حتم است ؟ فرمود آرى اختلاف بنى عباس هم حتمى است ، كشته شدن نفس زكيه هم حتمى است ، ظهور قائم هم حتمى است عرضكردم اين نداء چگونه باشد ؟ فرمود يك منادى اول روز از آسمان فرياد كند آگاه باشيد حق با على و شيعيان او است و در آخر همان روز ابليس ملعون فرياد كند حق با سفيانى و شيعيان او است و باطلجويان بدان فريفته شوند\r\n15 - امام ششم فرمود امر سفيانى حتمى است و در رجب خروج كند\r\n16 - امام ششم فرمود فريادى كه از آسمان كشند در ماه رمضان است و شب جمعه بيست سه از ماه رمضان گذشت\r\n","description":"","footnote":"","page_name":" 366 ","page_number":374},
  {"content":"\r\n17 - امير المؤمنين بالاى منبر فرمود ، مردى از فرزندانم در آخر الزمان ظهور كند ، رنگش سفيد آميخته بسرخى است ، شكمش برآمده است دورانش سطبر است و گره هر دو شانه اش قويست ، در پشتش دو خال است مانند مهر يكى برنگ پوستش و يكى چون مهر نبوت پيغمبر ( ص ) دو نام دارد يكى محرمانه و يكى آشكار آنكه محرمانه است احمد است و آنكه آشكار است محمد است چون پرچم بجنباند از مشرق تا مغرب را تابان كند ، دست بر سر همه مردم نهد و دل مؤمنان از بركت دستش چون كوه آهن گردد و خدا توانائى چهل مرد به او بدهد هيچ مؤمنى در گور هم نباشد كه از ظهور او خرسند نگردد ارواح مؤمنان در گور از هم ديدن كنند و مژده ظهور قائم را بهم بدهند\r\n18 - امام پنجم عليه السلام فرمود علم به قرآن خداى عز و جل و سنت پيغمبرش ( ص ) در دل مهدى ما رشد كند چنانچه بهترين زراعتها ببهترين وجه رشد كند هر كدام شما كه بماند تا او را بيند بايد چون او را ديد بگويد السلام عليكم يا اهل بيت الرحمة و النبوة و معدل العلم و موضع الرساله و روايت شده است كه سلام دادن بقائم عليه السلام اينست كه گفته شود السلام عليك يا بقية الله في ارضه\r\n","description":"","footnote":"","page_name":" 367 ","page_number":375},
  {"content":"\r\n19 - امام ششم فرمود قائم عليه السلام در روز شنبه عاشوراء روزى كه امام حسين عليه السلام كشته شد ظهور مىكند\r\n20 - ابو بصير گويد مردى از اهل كوفه از امام ششم پرسيد چند نفر با قائم عليه السلام در ظهور همراهند بدرستى كه ايشان ميگويند همراهان قائم عليه السلام مانند شماره اهل بدرند كه سيصد و سيزده تن بودند ؟ فرمود قائم ظهور نكند مگر با نيروى مهمى و نيروى مهم كمتر از ده هزار نباشد\r\n21 - امام چهارم زين العابدين عليه السلام فرمود آنها كه از بستر خود براى يارى امام قائم ناپديد شوند سيصد و سيزده مرد باشند به شماره اهل بدر كه صبح آن شب در مكه باشند و اينست گفته خداى تعالى ( در سوره بقره آيه 148 ) هر جا كه باشيد خدا شما را همه را بياورد « اينها اصحاب قائم عليه السلام باشند\r\n22 - عبد الله عجلان گويد ما در خدمت امام ششم عليه السلام ظهور قائم عليه السلام را ياد آور شديم به او عرضكرديم از كجا براى ما فراهم شود كه اين موضوع را بدانيم گفت نشانه اينست كه هر كدام شما صبح از خواب برخاستيد در زير بالين خود نامه اى دريابيد كه بر آن نوشته است طاعة معروفة فرمانبرى افتخار آميز ، و روايت شده است كه بر پرچم مهدى عليه السلام نقش است كه بيعت براى خداى عز و جل است\r\n","description":"","footnote":"","page_name":" 368 ","page_number":376},
  {"content":"\r\n23 - عبيد بن كرب گويد از على عليه السلام شنيدم ميفرمود براى ما خاندان پرچمى است كه هر كه از آن پيش افتد از دين بيرون شده است و هر كس از آن عقب بماند نابود شده و هر كه با آن باشد به حق رسيده است\r\n24 - امام پنجم ابو جعفر عليه السلام فرمود يك سفيهى از بنى عباس محرمانه بميرد سبب مرگش اينست كه يك خايه كشيده اى را بگايد و او هم سر او را ببرد و چهل روز مرگش را نهان دارد و چون سواران دسته دسته براى بيعت با آن كودك بروند اول كسى كه بيرون رفته در برگشت به آخر نفر آنان نرسد كه سلطنت آنان تمام شده است\r\n25 - ابى جعفر امام پنجم عليه السلام فرمود پيش از اين امر دو اشاره باشد يكى گرفتن ماه در پنجم و ديگرى گرفتن آفتاب در پانزدهم كه از زمان هبوط آدم عليه السلام در زمين چنين اتفاقى نيفتاده است و از اين وقت حساب منجمان سقوط كند\r\n26 - امام چهارم فرمود چون بنى عباس در كنار فرات شهرى بسازند بعد از آن يك سال بيشتر نمانند\r\n","description":"","footnote":"","page_name":" 369 ","page_number":377},
  {"content":"\r\n27 - سليمان بن خالد گويد از امام ششم شنيدم ميفرمود پيش از ظهور قائم عليه السلام دو مرگ عمومى باشد مرگ سرخ و مرگ سفيد تا آنكه از هر هفت تن پنج تن برود . مرگ سرخ با شمشير است و مرگ سفيد با طاعون\r\n28 - امام ششم فرمود پنج روز كه از ماه رمضان گذشته باشد پيش از ظهور قائم عليه السلام آفتاب بگيرد\r\n29 - ابو بصير و محمد بن مسلم گويند از امام ششم عليه السلام شنيديم ميفرمود اين امر نباشد تا دو ثلث مردم از ميان بروند گفتم چون دو ثلث از ميان بروند چه كسى بماند ؟ فرمود نمىپسنديد كه شما شيعيان همان ثلث باقى مانده باشيد ابو جعفر محمد بن على بن بابويه مصنف اين كتاب گويد من آنچه از نشانه‌هاى قائم عليه السلام روايت شده با روش آن حضرت در كتاب ديگر خود بنام السر المكتوم الى الوقت المعلوم روايت كردم و لا قوة الا با لله\r\n","description":"","footnote":"","page_name":" 370 ","page_number":378},
  {"content":"\r\n\r\nباب شصت و سوم - نوادر كتاب - اخبار متفرقه\r\n1 - مفضل بن عمر گويد از امام صادق جعفر بن محمد « ع » پرسيدم از گفته خداى عز و جل * ( وَالْعَصْرِ إِنَّ الإِنْسانَ لَفِي خُسْرٍ ) * ، فرمود مقصود از عصر ظهور قائم عليه السلام است كه انسان در زيانست يعنى دشمنان ما زيانمندند مگر آنان كه ايمان آوردند يعنى بآيات ما ائمه و كار نيك كردند يعنى همراهى با برادران خود نمودند و در حق هم عهدى كردند يعنى در امامت و در صبر و بردبارى هم كارى كردند يعنى در دوران فترة و غيبت امام مصنف اين كتاب گويد جمعى از شيعه در موضوع امامت به دوران فترت معتقدند و دليل بر آن آورده و گمان برده‌اند كه امامت از امت برداشته شود تا امام تازه اى پديد گردد چنانچه رسالت و نبوت از دوران پيغمبرى تا دوران پيغمبر آينده كه بمحمد ( ص ) ختم شد دچار فترت ميگردد و بريده ميشد من بتوفيق خدا ميگويم اين قول مخالف حق است براى اينكه اخبار بسيارى وارد شده است كه زمين هيچ گاه از حجتى خالى نماند تا روز قيامت و از دوران آدم عليه السلام هم تا كنون خالى نبوده است و اين اخبار بسيار و شايع است كه در اين كتاب ذكر كردم و اين اخبار در ميان همه طبقات و فرق شيعه شايع است و منكرى ندارد و كسى آنها را تاويل نكرده است و مضمون آنها اينست كه زمين بىحجت و امامى زنده نباشد كه يا آشكار و مشهور است و يا پنهان و مستور و هميشه اين موضوع مورد اتفاق شيعه بوده است تا زمان ما پس امامت منقطع نشود و انقطاعش روا نبود زيرا تا روزگار باقى است پيوسته است\r\n","description":"","footnote":"","page_name":" 371 ","page_number":379},
  {"content":"\r\n2 - هرون بن خارجه گويد هرون بن سعد عجلى به من گفت آن اسماعيل كه شما برايش گردن ميكشيديد ( در انتظار امامتش بوديد ) مرد و جعفر هم پيره مرديست كه فردا يا پس فردا ميميرد و شما بىامام ميمانيد ، من ندانستم چه بگويم ، امام ششم را از گفتارش خبردار كردم فرمود هيهات هيهات آرى به خدا ، آرى به خدا اين امر امامت پى بريده نشود تا روزگار سر آيد چون او را ديدى بگو اين موسى بن جعفر است بزرك مىشود و زن ميگيرد و فرزند مىآورد و جانشين او مىشود ان شاء الله اين امام ششم جعفر صادق است كه به خدا سوگند مىخورد كه امامت منقطع نشود تا شب و روز منقطع گردد فترت ميان رسل روا بود زيرا بعضى از رسل شرايع و قوانين تازه ملت را مىآوردند و آنها را تجديد ميكردند و همديگر رانسخ ميكردند ولى پيغمبران مبلغ و ائمه عليهم السلام چنين نباشند و حق تجديد قانون ندارند و شريعتى بوسيله آنها نسخ نميشود و ملتى عوض نميگردد ، ما ميدانيم كه ميان نوح و ابراهيم ، ميان ابراهيم و موسى ، ميان موسى و عيسى ؛ ميان عيسى و محمد ص پيغمبران و اوصياء بسيارى بودند و فقط مبلغ و يادآور امر خدا بودند و آنچه را خدا از وصايا و كتب و علوم و آنچه رسولان آورده بودند حفظ ميكردند و نگاه ميداشتند و هر كدام از اين پيغمبران يادآور و وصى و مبلغى داشت كه آنچه را از علوم و وصايا داشت حفظ ميكرد و ميرسانيد و چون خداى عز و جل رسولان شرع گذار را بمحمد ص ختم كرد روا نباشد كه زمين از وجود وصى هدايتكننده تذكر ده خالى بماند كه قيام بامر شريعت او كند و از طرف او آنچه را امانت دريافته حفظ كرده بمردم\r\n","description":"","footnote":"","page_name":" 372 ","page_number":380},
  {"content":"\r\nبرساند و آنچه را خدا نسبت بدان وى را امين دانسته حفظ كند كه دين خداى عز و جل است و خدا همين موضوع را سبب يك امامت پيوسته و رشته دارى و پى در پى همى گردانيده است تا تدبير و امر خدا باقى است زيرا روا نباشد كه آثار پيغمبران و رسل كهنه شود و از ميان برود و اعلام محمد ص و ملت و شريعت و فرائض و سنن و احكام او نابود گردد و يا نسخ شود يا آثار و شرائع رسول ديگر بر آن خط بطلان كشد زيرا پس از وى نه رسولى باشد و نه پيغمبرى و امام رسولى شريعت گذار نيست و ملت و دينى جز شريعت و ملت محمد ص ندارد تا روا باشد ميان او و امام ديگر دوران فترت پديد آيد ، فترت در ميان دورانهاى رسولان شريعت گذار رواست و در امامت روا نيست از اين رو ناچار باشد در هر زمانى امامى باشد كه حجت خدا گردد و ناچار باشد كه ميان دو رسول شريعتگذار در دوران فترت نيز امامى كه مقامت وصايت دارد موجود باشد كه حجت بر خلق گردد و آنچه را رسولان از جانب خدا آورده‌اند بمردم برساند و بندگان خدا را بوظائفى كه از آن غفلت ورزند آگاه كند و آنچه را ندانند به آنها بياموزد زيرا خداى عز و جل مردم را در هيچ زمانى سرخود نگذارد و آنها را از ياد نبرد و در دين خود باشتباه نيندازد و نسبت بوظائفى كه فريضه است سرگردان ، نكند و نبوت و رسالت از طرف خداى جل جلاله سنت است و امامت فريضه و واجب حتمى است اما سنت تواند كه منقطع گردد و تركش روا باشد ولى فرائض قطع نشود و زوال ندارد بعد از محمد ص و اكمل فرائض و اعظم آنها از نظر اهميت همان مقام امامتست كه بوسيله آن همه فرائض و سنن انجام مىشود و بدان كمال ديانت است و تماميت نعمت ، امامان از خاندان محمد ص باشند زيرا پس از وى نبى ديگرى نباشد و براى آنكه بندگان خدا را به راه ديانت وادارند و بروش\r\n","description":"","footnote":"","page_name":" 373 ","page_number":381},
  {"content":"\r\nنجات خود برگمارند و از پرتگاه نابودى بر كنار دارند و از آنچه از فرائض خداى عز و جل از فهم آنان بگريزد براى آنها بيان كنند و با كتاب خداى عز و جل آنها را برشد هدايت كنند تا دين براى آنها محفوظ بماند و از طرف دانشمندان فاسق شبهه در آن راه نيابد و فرائض خداى عز و جل بوسيله آنها تبليغ شود و باطل در آن درنيايد و احكام خدا مجرى گردد و تبديل و ديگرگونى نپذيرد پس رسالت و نبوت بمنزله سنت باشد و امامت بمنزله فرض و فرائض خداى عز و جل كه بوساطت محمد ص برما جارى شده است پا برجا است و منقطع نشود تا قيامت ديگرگون نگردد با اينكه ما اخبارى كه دلالت دارند در فاصله ميان عيسى و محمد ص دوران فترت بوده و پيغمبر و وصى در آن نبوده منكر نيستيم و گوئيم اخباريست درست ولى مقصود از آنها آن نيست كه مخالفان ما بدان عقيده مند شده‌اند كه پيغمبر و امام و رسول وجود نداشته است همانا مقصود از اين دوران فترت اينست كه ميان آن دو رسول و نبى و وصى معروف و مشهورى كه پيش از آنها معمول بوده است نبوده و قرآن هم بدين معنى گويا است زيرا ميفرمايد خداى عز و جل محمد را مبعوث كرد در هنگامه فترت رسولان شريعتگذار نه در دوران فترت پيغمبران و اوصياء آرى ميان محمد ص و عيسى هم پيغمبران و امامانى بودند كه در پرده بودند و ترس از دشمنان داشتند كه از آنها است خالد بن سنان عبسى پيغمبرى كه كسى مقام او را نتواند رد كرد و منكر او نتواند شد زيرا اخبار نبوت او مورد اتفاق خاص و عام است و نزد همه مشهور است و دخترش زنده بود تا رسول خدا را درك كرد و خدمت او شرفياب شد و پيغمبر در باره او فرمود اين دختر پيغمبريست كه قومش او را ضايع كردند و قدرش نشناختند و او خالد بن سنان عبسى است كه پنجاه سال پيش از پيغمبر خاتم مبعوث شده است و نسب او\r\n","description":"","footnote":"","page_name":" 374 ","page_number":382},
  {"content":"\r\nچنين است خالد بن سنان بن لعيب بن مريطة بن مخروم بن مالك بن غالب بن قطيعه بن عبسى ، جمعى از اهل فقه و دانش داستان او را براى من روايت كرده‌اند :\r\n3 - بشير نبال از امام پنجم و ششم روايت كرده است كه فرمودند دختر خالد بن سنان عبسى شرفياب حضور رسول خدا ص شد به او فرمود اى دختر برادرم خوش آمدى با او دست داد و او را به خود نزديك كرد و رداى خويش را انداخت و او را پهلوى دست خود روى آن نشانيد ، سپس فرمود اين دختر پيغمبريست كه قومش قدر او را نشناختند و نام اين دختر محياة دختر خالد بن سنان عبسى بود سخن دوم اينست كه اگر قرآن نگفته بود و خداى تعالى به زبان پيغمبر مرسل خود گزارش نكرده بود و مورد اتفاق امت اسلام نشده بود كه همه يك زبان طبق قرآن از او روايت كرده‌اند لا نبى بعده پس از وى پيغمبرى نيست از نظر حكمت بايست بود كه زمين و اجتماع بندگان از رسولى خالى نماند تا زمانى كه تكليف دارند و بايد رسل الهى پياپى براى هدايت آنها بيايند چنانچه خداى عز و جل راجع بامتان پيشين فرموده است ( در سوره مؤمنون آيه 44 « سپس فرستاديم رسولان خود را پياپى هر آنگاهى كه امتى را رسولش مىآمد او را دروغگو ميشمردند ما هم آنها را دنبال يك ديگر روانه كرديم » ) و همچنان خداى عز و جل ( در سوره « تا نباشد براى مردم بر خدا حجتى بعد از آمدن رسولان خدا » زيرا حاجت آنها رفع نگردد مگر به آن كه در هر زمانى تا قيامت رسولى باشد چنانچه خداى تبارك و تعالى از خود مردم اين دست آويز\r\n","description":"","footnote":"","page_name":" 375 ","page_number":383},
  {"content":"\r\nرا حكايت كرده است ( در سوره طه آيه 124 ) پروردگارا چرا برما رسولى نفرستادى تا پيش از آنكه خوار و رسوا شويم از آياتت پيروى كنيم و از همين جا است كه خدا در برابر اين حجت و دست آويز بشر در سوره آل عمران آيه 183 فرمايد « بتحقيق براى شما رسولانى پيش از من آمد كه هم معجزات آورده بودند و هم آنچه شما گوئيد آورده بودند چرا آنها را كشتيد اگر راستگويانيد » بنا بر اين علت و حاجت و دست آويز بندگان بر طرف نشود مگر بوجود رسولى ترساننده كه بر آنها مبعوث شود تا كجى آنها را درست كند و مصالح امور دين و دنياى آنان را به آنها گزارش دهد و براى مظلومانشان از ظالمانشان انتقام كشد و حق ناتوان را از توانا بستاند ، حجت خداى عز و جل بر آنها لازم نشود جز با اين وضع ولى چون خداى عز و جل خبر داد كه دوران رسولان و پيغمبران خود را بمحمد ص پايان داده است ما پذيرفتيم و يقين كرديم كه پس از وى رسولى نيست و بناچار بايد كسى باشد كه در مقام او بنشيند و حجت خدا باشد برما و رفع عذر ما را بنمايد زيرا خداى عز و جل در كتاب خود برسول خود ص خطاب كرده است كه همانا تو منذرى و براى هر قومى هدايتكننده اى و حاجت بانذار و هدايت او در ما هم هست و تا گذشت دنيا و برداشت تكليف امر و نهى برجا است و اين هادى نبايد چون ما باشد كه خود محتاج كسى باشد كه او را براستى وادارد و به او دستورات را تبليغ كند و او را به حق هدايت كند و نبايد نيازمند مخلوقى چون ما باشد در هيچ نكته اى از علم شريعت و مصالح دين و دنيا بلكه خود بايد قيم ديگران و رهبر آنها باشد به خداوند جهان بالهام حضرت منان چنانچه بمادر موسى الهام كرد و او را هدايت كرد براهى كه نجات خودش و فرزندش موسى از فرعون و قومش در آن بود و علم امام بايد از خدا و شخص رسول خدا بدست او آيد و\r\n","description":"","footnote":"","page_name":" 376 ","page_number":384},
  {"content":"\r\nبدين وسيله بحقائق قرآن و تنزيل و تفسير و تاويل و معانى و ناسخ و منسوخ و محكم و متشابه و حلال و حرام و دستورات و قدغنها و وعد وعيد و امثال و قصص مندرج در آن دانا باشد نه برأى و قياس خداى عز و جل ( در سوره نساء آيه 83 ) فرموده است « و اگر آن را برسول و فرماندهان خود مراجعه ميدادند آنان كه شايسته استنباط از آن بودند آن را ميدانستند » و دليل بر اين كه جانشين بايد علم الهى داشته باشد اينست كه امت اتفاق دارند به نقل اين گفتار رسول خدا ( ص ) من در ميان شما بجا ميگذارم چيزى كه اگر بدان تمسك جوئيد هرگز بعد از آن گمراه نشويد كتاب خداى عز و جل و عترتم خاندانم و اين دو هرگز از هم جدا نشوند تا در سر حوض بر من درآيند و گفتار رسول خدا در امامان خاندانش كه به آنها چيزى نياموزيد زيرا آنها از شما داناترند رسول خدا با اين گفتار خود بما اعلام كرده است كه در ميان ما كسى را بجاى خود ميگذارد كه قائم مقام او است در هدايت ما و در معرفت قرآن مجيد و هم خبر داده كه امت از آنها دست بكشند مگر آنان را كه خداى جل جلاله حفظ كند بوسيله ملازمت آنها و از ضلالت و هلاكت بپيروى كتاب و عترت نجات بخشد و اين موضوع بوجه درستى ضمانت كرده و از طرف خداى عز و جل بمردم رسانيده زيرا پيغمبر به خود بند و خلافگو نبود جز از وحى الهى پيروى نداشت و همين موضوع محققا به او وحى شده بود كه هر كس تمسك به آنها نمايد گمراه نگردد و اين دو از هم جدا نشوند تا بر سر حوض به او وارد گردند با آن كه خود آن حضرت فرمود به زودى امتم هفتاد و سه دسته شوند يك دسته از آنها ناجى است و هفتاد و دو دسته ديگر در دوزخ است و بوسيله تمسك بكتاب و عترت يك دسته را خارج كرد از ميان\r\n","description":"","footnote":"","page_name":" 377 ","page_number":385},
  {"content":"\r\nهالكين و او را ناجى شمرد و فرمود هر كس بدانها تمسك جويد هرگز گمراه نگردد و گفته او است ص گه در امتش كسانى باشند كه از دين بيرون جهند چنانچه تير از كمان بيرون جهد و آن كه از دين بيرون جسته باشد از كتاب و عترت بر كنار است و با اين بيان بما اعلام فرموده است كه در آنچه ميان ما بجا گذاشته خدا را از ارسال رسل بسوى ما بىنياز ساخته و عذر ما را قطع كرده است و حجت را بر ما تمام نموده است ما مىبينيم كه امت اسلامى بعد از پيغمبر خود ص در قرآن و تنزيل او و سور و آيات او و قرائت و معانى او و تفسير و تاويل او اختلافات بسيارى كردند و هر كدام براى عقيده خود بآيات قرآن استدلال كرده‌اند از اينجا دانستيم آن كسى كه آنچه را مورد حاجت مردم است از قرآن بدرستى ميداند همان كسى است كه خدا و رسولش او را قرين قرآن قرار داده‌اند كه تا روز قيامت از آن جدا نشود با اين حال بايد آن رهبرى كه قرين قرآن است حجت و دليلى براى معرفى خود داشته باشد تا مردمى كه طرف او هستند و به او محتاج ميباشند او را بشناسند و بوسيله آن در صفات و علم و ثبات از سائرين ممتاز باشد و بدان چه خود دارد از آنها بىنياز باشد و معرفتش نزد مردم ثابت گردد بدلالت يك معجزه و حجتى لازم كه طرفهاى او را ناچار كند اعتراف بامامت او نمايند تا بدين وسيله مؤمن حقگو از كافر باطلجو و معاند كه با دروغ و چرت و پرت و سخنبافى و تاويلات بى جا براى قرآن و اخبار بمردم اشتباه كارى مىكند جدا گردد ، زيرا شخص معاند برهان را نمىپذيرد\r\nدر بيان اعتراض و جواب آن\r\nاگر كسى از اهل الحاد و عناد اعتراض كند كه تنها همان قرآن حجت تامه خدا است كه وسيله بى نيازى از ائمه هدات است براى آنكه در قرآن همه چيز بيان شده است و خداى عز و جل هم فرموده است\r\n","description":"","footnote":"","page_name":" 378 ","page_number":386},
  {"content":"\r\nما در كتاب چيزى را فروگذار نكرديم پاسخ گوئيم كه البته قرآن همين طور است و در آن بيان هر چيزى موجود است ولى بعضى مندرجاتش منصوص و آشكار و مورد اتفاق است و بعض مندرجاتش مختلف فيه است و بايد كسى باشد كه حقيقت را در مورد اختلاف براى ما بيان كند زيرا اختلاف از فهم قاصره ناشى شده و در واقع و حقيقت قرآن اختلافى نيست زيرا خداى عز و جل ( در سوره نساء آيه 82 ) ميفرمايد « اگر از نزد جز خدا بود در آن اختلاف بسيارى مىيافتند و ناچار بايد قرآن مبين و مميزى داشته باشد با براهين واضحه اى كه خردها را خيره كند و حجت را تمام كند چنانچه در امتهاى گذشته هم ناچار مبينى بايست بوده است كه در موارد اختلاف امت در كتاب پيغمبرش حكم باشد و اهل تورات به همان تورات بىنياز نبودند و نه اهل انجيل به همان انجيل و نه اهل زبور به همان زبور با اينكه خداى عز و جل بما خبر داده از اين كتب كه نور و هدايت در آنها بوده پيغمبران بدانها حكم ميكردند و هر چه محتاج بودند در آنها مندرج بوده است ولى با اين حال خداوند آنها را به همان دانستن ناقص خود نسبت به اين كتابها واگذار نكرد و پياپى رسول و پيغمبر براى آنها فرستاد و براى هر رسولى هم جانشين و حجتى براى امت معين نمود و آنها را فرمان داد از او پيروى كنند و پذيرا باشند تا پيغمبر ديگر بيايد تا براى مردم بر خدا حجتى نباشد و اوصياء پيغمبران را مجريان احكام كتابهاى خود نمود و فرمود ( در سوره مائده آيه 44 ) حكم ميكنند بدان پيغمبرانى كه اسلام آوردند براى آنان كه هدايت شدند و ربانيون و احبار بدان چه نگهداشتند از كتاب خدا و بر آن گواه بود سپس خدا پس از پيغمبر ما رشته رسولان خود را قطع كرد و براى ما هاديانى از عترت و خاندانش معين كرد تا ما را براستى هدايت كنند و كورى را از ما بزدايند و اختلاف و تفرقه را از ما بر طرف سازند معصوم باشند ، تا ما از خطا و لغزش آنان ايمن باشيم و آنها را قرين قرآن كرده است و بما دستور داده\r\n","description":"","footnote":"","page_name":" 379 ","page_number":387},
  {"content":"\r\nكه به آن دو تمسك جوئيم و به زبان پيغمبر خود بما اعلام كرده است كه تا بدان دو تمسك جوئيم هرگز گمراه نگرديم و اگر نه چنين بود مقتضاى حكمت اين بود كه تا وقتى تكليف از ما برداشته نشود رسولان خود را مبعوث كند و اين موضوع را خداى عز و جل بگفته خود بيان كرده است خطاب به پيغمبر خود كه * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * تو ترساننده اى و براى هر قومى رهبرى و براى خداى جل جلاله به همين وسيله برما حجت دريافت شده ايست و زمين از رسولان و پيغمبران يا اوصياء خالى نماند ولى گاهى بوده كه دوران فترت داشته‌اند و براى ترس از دشمن يا اسباب ديگر دعوت خود را آشكار ننمايند و امر خود را عيان نكنند مگر نزد محرمان خود تا آنكه خداى عز و جل محمد ص را مبعوث كرد و آخرين اوصياء حضرت عيسى مردى بود كه او را ابى مىناميدند و به او بالط نيز گفته ميشد\r\n4 - امام ششم فرمود آن كسى كه وصيت حضرت عيسى بن مريم به او پايان يافت مردى بوده است بنام ابى\r\n5 - ابى عبد الله الصادق عليه السلام فرمود آخرين وصى حضرت عيسى ( ع ) مردى بود كه او را بالط ميگفتند\r\n6 - امام ششم فرمود سلمان نزد چند نفر از علماء و دانشمندان رفت و آخر كسى كه نزد او رفت\r\n","description":"","footnote":"","page_name":" 380 ","page_number":388},
  {"content":"\r\nابى بود و چون كه پيغمبر ص ظهور كرد ابى بسلمان گفت ايسلمان آن رفيقت كه جستجو ميكنى در مكه ظهور كرده است و سلمان رحمه الله بسوى او روى آورد\r\n7 - درست بن ابى منصور واسطى از ابو الحسن اول امام هفتم پرسيد كه رسول خدا تابع ابى بود فرمود نه ولى ابى سفارشاتى بامانت در دست داشت كه آنها را به پيغمبر داد گويد گفتم به اين حساب آن وصايا را به او داد كه از او تبعيت كند ؟\r\nفرمود اگر پيغمبر تابع او بود وصايا را به او نميداد ، عرضكردم حال خود ابى چگونه بود ؟ فرمود اقرار به پيغمبر ( ص ) و آنچه از طرف خدا آورد و داشت وصايا را هم به او داد همان روز هم مرد اين روايات دلالت دارند كه معنى فترت همان پنهان بودن و زير پرده بودن و امتناع از ظهور و اعلان دعوت است نه از ميان رفتن شخص و ارتفاع عين ذات و وجود ، خداوند هم راجع به حال فرشتگان فرموده است ( در سوره انبياء آيه 20 ) شبانه روز تسبيح كنند و فترت ندارند اگر معنى فتور نابود شدن خود چيزى بود اين آيه معنى محال داشت زيرا فرشتگان ميخوابند و شخص خواب از نظر وجود در نهايت فتور است و شخص خواب تسبيح ندارد زيرا شخص وقتى خوابيد از تسبيح باز ميماند و خواب چون مرگ است و خداى عز و جل ( در سوره زمره آيه 52 ) ميفرمايد خدا است كه دريافت مىكند جانها را وقت مرگ آنها و آنها كه نميرند هنگام خواب آنها و ( در سوره انعام آيه 60 ) ميفرمايد\r\n","description":"","footnote":"","page_name":" 381 ","page_number":389},
  {"content":"\r\nو او است ان كسى كه در شب شما را ميميراند و ميداند آنچه را در روز بكنيد و شخص خواب فاتر است و چون ميت است و آنكه نخوابد و چرت و خوابش نگيرد و فتور در ار راه ندارد همان خدائيست كه معبود بحقى جز او نيست و خبر دليل بر آنست\r\n8 - داود بن فرقد گويد يكى از اصحاب ما به من گفت بگو بدانم فرشته‌ها ميخوابند ؟ گفتم نميدانم گفت خداى عز و جل ميفرمايد كه شبانه روز تسبيح ميگويند و فترت ندارند سپس گفت آيا چيز تازه اى در اين باره از امام ششم به تو نگويم ؟ گفتم چرا گفت امام ششم از اين موضوع پرسش شد ، فرمود هيچ زنده اى نيست جز آنكه خواب دارد مگر خداى يگانه عز و جل فرشته‌ها هم ميخوابند من عرض كردم خداى عز و جل ميفرمايد شبانه روز تسبيح كنند وا نگيرند ؟ فرمود نفس كشيدن آنها هم تسبيح است پس فترت همانا خوددارى از اظهار امر و نهى است و لغت هم بر اين معنى دلالت دارد گويند فتر فلان عن طلب فلان و فتر عن مطالبته و فتر عن حاجته و معنى فتور در اين جمله‌ها اينست كه سستى و خوددارى كرده است نه اين كه شخص او و عين از ميان رفته است و از اين معنى است گفتار كسى كه ميگويد اصابنى فترة يعنى به من ضعف و سستى عارض شده و جمعى مردم براى اين موضوع آياتى از قرآن استدلال كرده‌اند 1 - ( در سوره الم سجده آيه 3 ) تا انداز كنى مردمى را كه پيش از تو نذيرى براى آنها نبوده است 2 - قول خداى عز و جل ( در سوره سبا آيه 44 ) ما نداديم به آنها كتبى كه آنها را درس گيرند و نفرستاديم به آنها پيش از تو نذير و ترساننده اى\r\n","description":"","footnote":"","page_name":" 382 ","page_number":390},
  {"content":"\r\nو اين آيات را دليل گرفته‌اند كه ميان عيسى و ميان محمد ص رسول و پيغمبر و حجتى نبوده است ولى تاويل اين آيه به اين معنا خطائى است آشكار زيرا معنى نذر كه جمع نذير است همان رسولان صاحب شريعت هستند نه پيغمبران و نه اوصياء زيرا خداى عز و جل براى محمد ص ( در سوره رعد آيه 7 ) ميفرمايد همانا تو منذر هستى و براى هر مردمى هدايتكننده اى ، نذرهم آن رسولان صاحب شريعت هستند و پيغمبران و اوصياء هادى ميباشند و در گفتار خداى عز و جل كه ميفرمايد براى هر مردمى و ملتى يك هدايتكننده اى هست دليل است بر اين كه زمين و هر ملتى در هر عصرى بىرهبر دينى نباشند تا بوسيله آنها كه پيغمبران يا اوصياء باشند حجت خدا بر مردم تمام شود و تا وقتى تكليف از طرف خداى عز و جل براى بندگان لازم است رشته آنان بريده نگردد چون كه آنها از طرف نذيران كه رسولان دين آورند تبليغ مىكنند و آنها بعد از پيغمبر خاتم پايان يافتند و رشته آنان قطع شد زيرا بعد از او رسول شريعتگذارى نيست\r\n9 - محمد بن مسلم گويد به امام ششم گفتم تفسير قول خداى عز و جل * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * چيست ؟ فرمود هر امامى رهبر مردم زمان خود مىباشد\r\n10 - بريد بن معاوية عجلى گويد بابى جعفر امام پنجم عرضكردم معنى * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * چيست ، فرمود منذر رسول خدا ص بود و على عليه السلام هادى بود و در هر زمانى امامى از ما هست كه مردم را به آنچه رسول خدا ص آورده است رهبرى مينمايد ، اخبار وارده در اين معنى بسيار\r\n","description":"","footnote":"","page_name":" 383 ","page_number":391},
  {"content":"\r\nاست خدا فرموده است براى آنها پيش از تو نذيرى نيامده است يعنى پيغمبرى كه دين آنها را عوض كند و ملت آنها را تغيير دهد و از آنها وجود رهبران و مبلغين از اوصياء را نفى نكرده است و چگونه اين معنا را دارد با اين كه خدا در قرآن مجيد از گفته آنها حكايت كرده است ( در سوره فاطر آيه 42 ) سوگند شديد به خدا ياد كرده‌اند كه اگر نذيرى براى آنها بيايد هر آينه از هر كدام امتها بهتر هدايت شوند و چون نذيرى براى آنها آمد جز نفرت از دين براى آنها نيفزود و اين خود دلالت دارد كه در ميان آنها رهبرى بوده است كه آنها را بدين مورد تكليفشان دعوت ميكرده زيرا اين گفتار آنان پيش از مبعث محمد ص بوده است و اخبارى هم كه راجع به اين موضوع در اين كتاب ذكر كرديم بر آن دلالت دارد\r\n11 - محمد بن اسماعيل گويد حضرت رضا فرمود هر كس بميرد و امامى را معتقد نباشد چون جاهليت مرده است ، به او عرضكردم هر كس بميرد و امامى ندارد چون جاهليت مرده است ؟ فرمود آرى واقف كافر است و ناصب مشرك است\r\n12 - امام ششم فرمود اين آيه 16 سوره حديد « نباشند چون آن كسانى كه كتاب به آنها داده شد پيش از اين ، روزگار بر آنها طولانى شد و دلهايشان سخت و تيره گرديد و بسيارى از آنها فاسق شدند » در باره قائم عليه السلام نازل شده\r\n","description":"","footnote":"","page_name":" 384 ","page_number":392},
  {"content":"\r\n13 - امام پنجم در باره قول خداى عز و جل ( در سوره حديد آيه 17 ) « بدانيد كه خدا زمين را پس از مردنش زنده كند » فرمود كه خداى عز و جل زمين را بقيام قائم زنده مىكند بعد از آن كه مرده است مقصود از مردن زمين كفر اهل زمين است كافر همان مرده است\r\n14 - اصبغ بن بناته گويد از امير المؤمنين على بن ابى طالب عليه السلام شنيدم ميفرمود كه از رسول خدا ص شنيدم ميفرمود بهترين سخن قول * ( لا إِله إِلَّا الله ) * است ؛ بهترين خلق كسى است كه اول بار * ( لا إِله إِلَّا الله ) * گفته عرض شد يا رسول الله كيست كه اول بار آن را گفته است . فرمود منم ، من نورى بودم پيش خداى جل و جلاله او را يگانه ميشمردم تسبيح مىگفتم و تكبير مىگفتم و تمجيد ميكردم و تقديس ميكردم و نور ديگرى كه گواه من بود پهلوى من قرار داشت ، عرض شد يا رسول آن گواه كى بود ؟ فرمود على بن ابى طالب برادرم و برگزيده‌ام و وزيرم و خليفه‌ام و وصيم و امام امتم و صاحب حوضم و پرچمدارم عرض شد يا رسول الله پهلوى او كى بود ؟ فرمود حسن و حسين دو سيد جوانان اهل بهشت سپس امامان از فرزندان حسين تا روز قيامت\r\n15 - امام ششم فرمود براستى خداى جل جلاله بر پيغمبرش ص پيش از مرگ وى نامه اى فرستاد و به او فرمود اى محمد اين نامهء وصيت تو است به نجيب از خاندانت ، گفت اى جبرئيل نجيب از خاندانم كيست فرمود على بن ابى طالب بر آن نامه مهرهاى طلائى بود پيغمبر آن نامه را سربسته بعلى ( ع ) داد و فرمان\r\n","description":"","footnote":"","page_name":" 385 ","page_number":393},
  {"content":"\r\nداد يكى از آن مهرها را بردارد و بدان چه در آنست عمل كند ؛ على عليه السلام يك مهر را برداشت و بدان چه در آن بود عمل كرد و آن را بپسرش حسن عليه السلام داد او هم يك مهر را برداشت و بدان چه در آن بود عمل كرد و سپس آن را بحسين عليه السلام داد و او مهرى را كه داشت در آن يافت كه مردمى را بردارد بميدان شهادت ببر كه با جز تو سعادت شهادت را درك نتوانند و خود را براى خدا به فروش همين كار را كرد و آن را بعلى بن الحسين ع داد و مهرى را برداشت و در آن يافت كه لب بربند و در خانه ات بنشين و پروردگارت را بپرست تا مرگت برسد همين كار را كرد و سپس آن را بمحمد بن على باقر ع داد و او مهرى برداشت و در آن يافت كه براى مردم حديث بگو و فتوى بده و از جز خداى عز و جل بيم مكن كه كسى را بر تو راه آزار نيست همان كار را كرد و آن را به من داد و من مهرى را گشودم و ديدم نوشته است براى مردم حديث بگو و فتوى بده و علوم خاندانت را منتشر كن و پدران نيكوكارت را تصديق كن و جز از خداى عز و جل مترس و تو در پناه و امان هستى من اين كار را كردم و آن را بموسى بن جعفر مىدهم و موسى همچنان آن را به امام پس از خود ميدهد سپس هميشه چنين است تا روزى كه مهدى عليه السلام قيام كند\r\n16 - ابو بصير گويد امام ششم عليه السلام در تفسير گفته خداى عز و جل ( در سوره توبه آيه 33 ) « او است آنچنان كسى كه فرستاد رسول خود را براى رهبرى و دين درست تا او را بر همه دينها چيره كند و اگر چه مشركان را بد آيد » فرمود به خدا هنوز تاويلش فرود نيايد تا قائم عليه السلام ظهور كند و چون قائم عليه السلام ظهور كند كافرى بخداى بزرك بجا نماند و هيچ مشركى به امام\r\n","description":"","footnote":"","page_name":" 386 ","page_number":394},
  {"content":"\r\nنباشد جز آنكه از ظهور او بدش آيد تا آنجا كه اگر كافر يا مشركى در دل سنگى باشد آن سنك فرياد كشد اى مؤمن در دل من كافريست آن را بشكن و او را بكش\r\n17 - امام پنجم ابو جعفر عليه السلام فرمود هر گاه قائم عليه السلام ظهور كند ، جارچى از مكه جار كشد هلا كسى خوردنى و نوشيدنى با خود برندارد و آن حضرت حجر موسى بن عمران عليه السلام را كه باريك شترى است با خود بردارد و بمنزلى بار نيندازد مگر آنكه چشمهء از آن روان شود هر كس گرسنه باشد و از آن نوشد سير شود و هر كس تشنه باشد سيراب گردد و مراكب ايشان هم سيراب شود تا وارد نجف كه در وادى كوفه است بشوند\r\n18 - امام ششم فرمود نخست كسى كه با قائم ع بيعت كند جبرئيل باشد در صورت پرنده سپيدى فرود آيد و با او بيعت كند سپس يك پاى خود را بر مسجد الحرام گذارد و پاى ديگر را بر بيت المقدس و بآواز رسائى كه همه مردم بشنوند فرياد كند * ( أَتى أَمْرُ الله فَلا تَسْتَعْجِلُوه ) * امر خدا آمد در آن شتاب نكنيد\r\n19 - ابان بن تغلب گويد امام ششم فرمود در همين مسجد شما يعنى در مكه به زودى سيصد و سيزده\r\n","description":"","footnote":"","page_name":" 387 ","page_number":395},
  {"content":"\r\nمرد ميايند كه اهل مكه به خوبى بدانند آنها را پدران و نياكان آنان نزائيده‌اند بر دست آنها شمشيرها باشد و بر شمشيرى كلمهء نوشته باشد كه از آن هزار كلمه گشوده گردد پس خداى تبارك و تعالى بادى فرستد تا هر وادى جار كشد اين است مهدى به روش داود سليمان و قضاوت كند و گواه بر حكم خود نطلبد\r\n20 - ابان بن تغلب از امام ششم روايت كه فرمود چون قائم ع ظهور كند كسى از خلق خداوندگار جلوش نايستد جز آنكه او را بشناسد و بداند كه صالح است يا بد است هلا در او نشانه ايست از خود دريابان و آن نشانه در روش برقرار است\r\n21 - ابان بن تغلب گويد امام ششم ع فرمود در اسلام دو خون مباح است كه احدى به حكم خداى عز و جل در آنها قضاوت نكند تا خدا امام قائم را برانگيزد و به حكم خداى عز و جل در آن حكم كند و بينه نخواهد يكى زانى محصن است كه او را سنگسار كند و ديگرى مانع الزكاة است كه او را گردن زند\r\n22 - ابان بن تغلب گويد امام ششم فرمود گويا نگاه ميكنم كه قائم عليه السلام پشت نجف رسيده است و چون در پشت نجف مستقر گردد سوار اسب تيره رنگ ابلقى شود كه ميان دو چشمش خط سپيدى باشد سپس اسبش او را از جا بپراند و هيچ شهرى نماند كه گمان نبرند قائم در شهرهاى خودشان با آنها است و چون پرچم رسول خدا را بيفشاند سيزده هزار و سيزده فرشته از آسمان براو فرود آيد كه همه بر قائم ع نگاه كنند تا چه فرمايد و آنها هم آن فرشته هايند كه با نوح عليه السلام در\r\n","description":"","footnote":"","page_name":" 388 ","page_number":396},
  {"content":"\r\nكشتى بودند و با ابراهيم وقتى كه در آتش افكنده شد همراه بودند و با عيسى ع بودند هنگامى كه بالا برده شد و چهار هزار فرشته نشاندار و رديف و سيصد و سيزده فرشته كه در روز بدر فرود آمدند و چهار هزار فرشته اى كه در زمين كربلا فرود آمدند تا بهمراهى حسين بن على عليه السلام با لشكر يزيد نبرد كنند و به به آنها اجازه داده نشد و باز به آسمان رفتند تا كسب تكليف كنند و پس از شهادت حسين عليه السلام باز به زمين كربلا هبوط كردند و پريشان و گرد آلود بالاى قبر او تا روز قيامت گريه ميكنند و فراز ميان قبر حسين عليه السلام تا آسمان محل رفت و آمد فرشتگانست\r\n23 - ابو حمزه ثمالى گويد امام پنجم فرمود گويا قائم را مينگرم كه در كوفه پشت نجف ظهور كرده است و چون بنجف برآيد پرچم رسول خدا را برافرازد كه عمودش از عمودهاى عرش خداى تعالى است و ابزار ديگرش از نصرت خداى جل جلاله مىباشد و آن را بر كسى فرود نياورد مگر آن كه خداى تعالى او را نابود سازد ، گويد عرضكردم اين پرچم با او بوده است يا براى او مىآوردند ؟ فرمود بلكه براى او مياورند جبرئيل عليه السلام آن را مىآورد\r\n24 - مفضل بن عمر گويد امام ششم فرمود اين آيه در باره آن كسانى از ياران قائم عليه السلام نازل شده كه مفقودشدگانند و آن گفته خداى عز و جل است هرجا باشيد خدا شما را بياورد آنان شب از بستر خود گم شوند و بامداد در مكه باشند و برخى در ابر سير كنند و هر كدام بنام خود و پدر و شمائل و فاميل معرفى شوند ؛ گويد عرضكردم قربانت كدام يك ايمانشان قويتر است : فرمود آنها كه در روز با ابر سفر كنند\r\n","description":"","footnote":"","page_name":" 389 ","page_number":397},
  {"content":"\r\n25 - مفضل بن عمر گويد امام صادق عليه السلام فرمود گويا بقائم ( ع ) نگاه ميكنم بالاى منبر كوفه است و سيصد و سيزده تن يارانش به شماره اهل بدر اطرافش هستند و آنان پرچمداران و حكام خدايند در روى زمين بر خلقش تا آن كه امام عليه السلام از قباى خود يك نامه با مهر طلائى بيرون مىكند كه سفارشى است از طرف رسول خدا براى او و چون آن را اعلام ميدارد مانند گوسفند وحشت زده گنگ از دورش ميرمند و جز يك وزير و يازده نقيب و سرهنك كسى نميماند همان اندازه كه با حضرت موسى ماندند اينها در سراسر زمين ميگردند و جز او مرجعى بدست نمىآورند و بسوى او برميگردند به خدا من ميدانم براى آنها چه ميگويد كه كافر ميشوند\r\n26 - جابر بن يزيد از امام پنجم ابى جعفر عليه السلام روايت كرده كه فرمود گويا ياران قائم عليه السلام را مىبينم كه به سراسر زمين از مشرق تا مغرب احاطه كرده‌اند و همه چيز در فرمان آنها است تا درندگان زمين و پرندگان درنده خشنودى آنها را در هر باره ميجويند تا به جائى كه زمينى به زمين ديگر ميبالد و ميگويد امروز يكى از ياران قائم بر من گذشته\r\n27 - ابو بصير گويد امام ششم فرمود گفتار لوط بقومش ( در سوره هود آيه 80 ) و كاش من در برابر شما توانائى داشتم تا بسوى ركن شديدى ماوى داشتم « مقصودش جز اين نبود كه نيروى قائم را آرزو داشت و ركن شديد ياران او هستند يك مرد آنها نيروى چهل مرد را دارد و دلش از كوه آهن\r\n","description":"","footnote":"","page_name":" 390 ","page_number":398},
  {"content":"\r\nمحكمتر است و اگر بكوه‌هاى آهن بگذرند آن را ببرند و شمشير باز نگيرند تا خداى عز و جل خشنود شود\r\n28 - امام ششم فرمود عصاى موسى از آن آدم بوده است و بشعيب رسيده بود و از شعيب به موسى بن عمران رسيد و آن عصا نزد ما است و به همين تازگى كه من آن را ديدم هنوز سبز بود چون روزى كه آن را از درختش بريدند و چون باز پرسى شود سخن گويد و آن براى قائم ما آماده است و آنچه موسى با آن كرد قائم هم با آن مىكند و هر چه بدان عصا دستور دهند انجام ميدهد و هرجا افكنده شود آنچه جادو كرده‌اند با دندانهايش ميبلعد\r\n29 - مفضل بن عمر گويد از ابى عبد الله صادق عليه السلام شنيدم ميفرمود ميدانى كه پيراهن يوسف عليه السلام چه بود ؟\r\nگفتم نه فرمود كه چون براى ابراهيم عليه السلام آتش افروختند جبرئيل براى او پيراهنى آورد و بتن او كرد كه گرما و سرما به او آسيب نرساند و چون وفات او رسيد آن را در جلد دعائى نهاد و به اسحق آويخت و او بيعقوب آويخت و چون كه يوسف متولد شد آن را بوى آويخت و در بازويش بسته تا كارش بدان جا كه بايد كشيد و چون يوسف آن را در مصر از ميان جلد دعا در آورد يعقوب عليه السلام بويش را شنيد و اين است گفتار خدا كه از او حكايت كرده است من بوى يوسف را استشمام ميكنم اگر مرا بخطا نسبت ندهيد ؟ و آن همان پيراهنى است كه از بهشت فرود آمده است عرضكردم قربانت اين پيراهن بدست چه كسى رسيده ؟ فرمود بدست\r\n","description":"","footnote":"","page_name":" 391 ","page_number":399},
  {"content":"\r\nاهل آنست و آن همراه قائم ما است وقتى ظهور كند ، سپس فرمود هر پيغمبرى كه دانشى يا چيز ديگرى ارث برده است همه آنها بمحمد ص رسيده است\r\n30 - ابو بصير گويد امام ششم فرمود هر وقت كارها بدست صاحب الامر عليه السلام افتاد ، خداى تبارك و تعالى همه پست و بلنديهاى زمين را برابر كند تا دنيا برابر او چون كف دستش شود كدام شما هست كه در كف دستش موهائى باشد و نه بيند\r\n31 - امام پنجم فرمود چون قائم ما ظهور كند دستش را بر سر بندگان خدا گذارد و بوسيله آن خرد آنها كامل شود\r\n32 - عبد العزيز بن مسلم گويد در ايام على بن موسى الرضا ما در مرو بوديم در آغاز ورود خود روز جمعه در مسجد جامع گرد آمديم و موضوع امر امامت را در ميان گذاشته و در اطراف آن بگفتگو پرداختيم و حاضران انجمن اختلافات بسيارى را كه در آن بود ياد آور شدند من شرفياب حضور سيد خود امام رضا شدم و بررسىهاى مردم را راجع بامامت بعرض او رسانيدم آن حضرت لبخندى زد و فرمود اى عبد العزيز بن مسلم اين مردم نادانند و از دين خود فريب خورده‌اند ، براستى خداى عز و جل جان پيغمبر خود را نگرفت تا دين او را كامل كرد و قرآنى به او فرستاد كه شرح هر چيزى در آنست حلال و حرام و حدود و احكام و آنچه مردم بدان نياز دارند همه را در آن بيان كرد و فرمود ما در اين كتاب\r\n","description":"","footnote":"","page_name":" 392 ","page_number":400},
  {"content":"\r\nچيزى فروگذار نكرديم و در سفر حجة الوداع كه آخر عمر پيغمبر ص بود نازل فرمود كه ( در سوره مائده آيه 3 ) امروز دين را براى شما كامل كردم و نعمت خود را بر شما تمام كردم و اسلام را براى شما پسنديدم تا دين شما باشد و امر امامت از كمال دين است و تماميت نعمت و آن حضرت از دنيا نرفت تا براى مردم معالم دين آنان را بيان كرد و راه آنها را روشن كرد و آنها را بر جاده حق واداشت و على عليه السلام را براى آنها پيشوا ساخت و چيزى كه امت بدان حاجتمند باشند وانگذاشت كه بيان نكرده باشد ، هر كس گمان برد كه خدا دينش را كامل نكرده كتاب خداوند عزيز را رد كرده و هر كس كتاب خدا را رد كند كافر است آيا شما قدر امامت و موقعيت آن را در ميان ملت ميدانيد ؟ تا اختيار و انتخاب آنان در آن روا باشد براستى امامت اندازه اى فراتر و مقامى بزرگوارتر و موقعيتى بالاتر و آستانى والاتر باطنى عميقتر از آن دارد كه خرد مردم بدان رسد و رأى و نظرشان بدان اندازه دهد تا بتوانند براى خود امامى انتخاب كنند امامت مقامى است كه حضرت ابراهيم خليل بعد از آنكه نبوت و مقام خلت را دارا شد از طرف خدا بدان مخصوص گرديد و اين سومين درجه و فضيلتى بود كه بدان مشرف گرديد و خداى تعالى ذكره بدان اشاره فرموده است ( در سوره بقره آيه 124 ) بدرستى كه من تو را براى مردم امام نمودم حضرت خليل از شادمانى اين درجه و مقام عرض كرد و از ذريه و نژاد من هم ، خداى تبارك و تعالى فرمود عهد و فرمان من بدست ظالمان نخواهد رسيد و اين آيه امامت هر\r\n","description":"","footnote":"","page_name":" 393 ","page_number":401},
  {"content":"\r\nظالمى را تا روز قيامت باطل كرده است و آن را مخصوص برگزيدگان دانسته ؛ سپس خداى عز و جل او را گرامى داشت و امامت را در ذريه و نژاد برگزيده و پاك او نهاد و فرمود ( در سوره انبياء ) « به او اسحق و يعقوب را بعنوان غنيمت بخشش كرديم و همه را شايسته قرار داديم و آنها را رهبرانى نموديم كه بدستور ما هدايت ميكردند و كارهاى خير را به آنها وحى كرديم و بپاداشتن نماز و دادن زكات را و براى ما عبادتكننده بودند و اين امامت هميشه در ذريه او بود و آن را از هم ارث ميبردند قرن بقرن تا پيغمبر آن را ارث برد و خدا فرمود در ( سوره آل عمران آيه 68 ) » براستى سزاوارتر مردم بابراهيم هر آينه آنانند كه از او پيروى كردند و همين پيغمبر و آن كسانى كه ايمان آوردند و خدا ولى مؤمنانست « و اين مقام امامت به آن حضرت اختصاص داشت و بدستور خدا آن را دريافت بروشى كه خداى تعالى آن را واجب كرده بود و بذريه برگزيده او منتقل گرديد آن كسانى كه خدا علم و ايمان به آنها داده بود براى گفتار خداى تعالى عز و جل ( در سوره روم آيه 56 ) و گفتند آن كسانى كه علم و ايمان به آنها داده شده هر آينه درنگ كرديد در كتاب خدا تا روز قيامت و اين روز قيامت است ولى شما نميدانيد آنان فرزندان على عليه السلام هستند تا روز قيامت زيرا بعد از محمد ص پيغمبرى نيست اين نادانان چطور امام براى خود انتخاب ميكنند ، بدرستى كه امامت مقام انبياء وارث اوصياء است ، بدرستى كه امامت خلافت از طرف خداى تعالى و از طرف رسول خدا ص است و مقام امير المؤمنين است و ميراث حسن و حسين است ، بدرستى كه امامت زمام دين و نظام مسلمين و صلاح دنيا و عزت مؤمنين است ، بدرستى كه امامت بنياد پاك اسلام و شاخه پربركت آنست ، بوسيله امامت نماز و زكات و روزه و حج و جهاد درست ميشوند ، غنيمت و صدقات وفور پيدا ميكنند حدود و احكام اجراء ميشوند ، مرزها و نواحى كشور\r\n","description":"","footnote":"","page_name":" 394 ","page_number":402},
  {"content":"\r\nنگهدارى ميشوند ، امام حلال و حرام خدا را بيان مىكند و حدود خدا را برپا ميدارد و از دين خدا دفاع مىكند و با حكمت و پند نيك و دليل رسا به راه خدا دعوت مىكند ، امام مانند آفتابى است كه در عالم طلوع كرده و برافق قرار دارد بوجهى كه دست و ديده مردم بدان ميرسد ، امام ماه تابنده و چراغ فروزنده و نور برافروخته و ستاره رهنماينده در تاريكى شبها و بيابانهاى تنها و گرداب درياها است ، امام آب گوارائى است كه بكام تشنگان ريخته شود و راهنماى هدايت و نجاتبخش از نابوديست ، امام چون آتشى است بر تل بلند براى سرمازدگان و دليلى است در تاريكىها كه هر كس از آن مفارقت كند هلاك است امام ابريست بارنده و بارشى است سيل آسا و آفتابى است فروزنده و آسمانى است سايه بخش و زمينى است گسترده و چشمه ايست جوشنده و غدير و باغستانست امام امينى است يار و پدريست مهربان و برادريست دلسوز و پناه بندگان خدا است در موقع ترس و پيشامدهاى بد امام امين خداى عز و جل است در ميان خلقش و حجت او است بر بندگانش و خليفه او است در بلادش و دعوتكننده بسوى خداى عز و جل است و دفاعكننده از حرم خداى جل جلاله است امام آن كسى است كه از گناهان پاك است و از عيوب بر كنار است ، بدانش مخصوص است و بحلم و بردبارى موسوم است نظام دين است و عزت مسلمين و خشم منافقين و هلاك كفار امام يگانهء روزگار خود است كسى با او برابر نيست و دانشمندى با او همسر نيست و جايگزين ندارد و مانند و نظيرى ندارد بىتحصيل مخصوص بفضل است و از طرف مفضل منان وهاب جواد كريم بدان اختصاص يافته كيست كه به حق شناسائى امام برسد و تواند او را انتخاب كند هيهات هيهات خردها\r\n","description":"","footnote":"","page_name":" 395 ","page_number":403},
  {"content":"\r\nدر باره او گمراه است و خاطرها در گمگاه و عقلها سرگردان و چشمها بىنور ، بزرگواران در اينجا كوچكند و حكيمان در حيرت و خطيبان گنگ و بردباران كوتاه نظر و هوشمندان گيج و نادان و شعراء لال و ادباء درمانده و شيوايان بىزبانند از وصف يك مقام او يا شرح يكى از فضائل او و همه اعتراف بعجز دارند و چگونه توان كنه او را وصف كرد و چيزى از اسرار او را فهم كرد يا كسى جاى او بايستد و حاجت مربوط به او را برآورد نه ، چطور ؟ از كجا ؟ او در مقام خود ستاره ايست كه نمايان شود و از دسترس دست بازان و وصف واصفان فراتر است كجا پايه انتخاب بشر از اين مقام برتر ؟ عقل كجا و مقام امام كجا ؟\r\nو كجا چنين شخصيتى يافت شود ؟ گمان برند كه در غير خاندان رسول ص امامى يافت شود ؟ خودشان خود را دروغگو شمارند و به بيهوده آرزومند شده‌اند و بگردنه بلند لغزانى بالا رفته‌اند كه آنها را به نشيب پرتاب كند و خواسته‌اند بعقل نارساى خود امامى بسازند و براى گمراه كننده پيشوائى بپردازند و جز دورى از مقصد حق نيفزودند خدا آنها را بكشد تا كى دروغ ميبافند ؟ قصد پرتگاهى كردند و دروغ بافتند و سخت بگمراهى افتادند و در سرگردانى گرفتار آمدند كه از روى بينائى امام به حق خود را گذاشتند و پرچم باطل افراشتند « شيطان كارشان را يرابرشان آرايش داد و آنها را از راه بگردانيد با آنكه حق جلو چشم آنها بود » سوره عنكبوت آيه 28 ) از انتخاب خداى جل جلاله روى گردانيدند و از انتخاب رسول خدا ص و بانتخاب باطل خود گرائيدند و قرآن به آنها فرياد مىزند « در سوره قصص آيه 68 » پروردگارت بيافريند آنچه خواهد و انتخاب كند براى آنها اختيارى در كار خود نيست منزه است خدا و برتر است از آنچه شريك او شمارند و خداى عز و جل فرموده است ( سوره احزاب آيه 26 ) براى هيچ مرد مؤمن و زن مؤمنه اختيارى در برابر قضاوت خدا و رسولش در امرى از امور خود نيست\r\n","description":"","footnote":"","page_name":" 396 ","page_number":404},
  {"content":"\r\nو فرموده است ( در سوره قلم ) چيست براى شما چگونه قضاوت ميكنيد ؟ 37 يا بلكه كتابى داريد كه از آن درس ميخوانيد ؟ 38 كه براى شما حق است در آنچه اختيار كنيد ؟ 39 يا برما قسمى داريد كه امضاء شده است تا روز قيامت كه حق قضاوت داريد ؟ 40 بپرس كدام يك آنها پيشوائى اين را به عهده دارد ؟ 41 يا براى آنها شريكهائى وجود دارد بياورند شركاى خود را اگر راست ميگويند ؟ 42 و خداى عز و جل فرموده است ( در سوره محمد آيه 24 ) آيا در قرآن تدبر نميكنند يا قفل بر دل آنها است ؟\r\nبلكه خدا بر دل آنها مهر نهاده است و آنها نميفهمند ؟\r\nدر سوره انفال آيه 20 - 23 گفتند ما ميشنويم و شنوائى ندارند - بدرستى كه بدترين جانوران نزد خدا كران و گنگان آن چنانيند كه عقل ندارند - و اگر خدا خيرى در آنها ميدانست به آنها شنوائى ميداد و اگر ميشنيدند پشت ميدادند و رو ميگردانيدند يا گويند شنيديم و عمدا مخالفت كنيم ، بلكه آن فضلى است كه خدا بهر كه خواهد بدهد و خدا صاحب فضل بزرك است ، چگونه مىتوانند امام اختيار كنند با آنكه امام شخصيتى بايد باشد كه ؟\r\n1 - دانا باشد و نادانى نداشته باشد 2 - راعى و سرپرستى باشد كه سرباز نزند و نكول نكند 3 - معدن قدس و طهارت و نور و زهد و علم و عبادت باشد\r\n","description":"","footnote":"","page_name":" 397 ","page_number":405},
  {"content":"\r\n4 - مخصوص باشد بدعوت رسول خدا و تعيين از جانب او 5 - از نژاد فاطمه زهراء مطهره بتول باشد 6 - در نسب او تيرگى و گفتگو نباشد و از بالاترين خانواده و فاميل باشد در خاندان قريش و كنگره رفيع بنى هاشم و عترت رسول اكرم و پسند خداى عز و جل باشد 7 - شرف اشراف و زاده عبد مناف باشد 8 - شكافنده حقائق علم و داراى مقام كامل بردبارى و حلم باشد 9 - آگنده از معنويات امامت و داناى بتدبير و سياست باشد 10 - واجب الاطاعة باشد و بامر خدا قيام كند 11 - ناصح بندگان خداوند و حافظ دين خداى عز و جل است بدرستى كه پيغمبران و امامان عليهم السلام را خدا توفيق دهد و از مخزون علم و حكمت خود به آنها آنچه را عطا كند كه به ديگران ندهد و دانش آنها برتر از دانش همه اهل زمان آنها است از آنجا كه گفته خداى عز و جل است ( در سوره يونس آيه 35 ) :\r\nآيا كسى كه رهبرى كند شايسته تر است كه پيروى شود يا كسى كه هدايت نيابد جز آنكه هدايت شود چيست شما را چگونه قضاوت ميكنيد ؟\r\nگفته خداى عز و جل ( در سوره بقره آيه 269 بهر كس حكمت داده شود خير بسيارى داده شده است و جز خردمندان ياد آور نشوند و گفته خداى عز و جل در باره طالوت ( سوره بقره آيه 247 ) بدرستى كه خدا او را بر شما برگزيده و فراوانى در علم و جسم افزوده و خدا به هر كس خواهد ملكش را بدهد و خدا واسع و دانا است و براى پيغمبر خود ص ( در سوره نساء آيه 113 ) فرموده « فرو فرستاد بر تو كتاب و حكمت را و به تو آموخت آنچه را نبودى كه بياموزى و فضل خدا بر تو بزرك است\r\n","description":"","footnote":"","page_name":" 398 ","page_number":406},
  {"content":"\r\nو در باره خاندان او از آل ابراهيم خداى عز و جل ( در سوره نساء آيه 54 ) فرمود « يا حسد برند بمردم بدانچه خدا از فضل خود بدانها داده است پس بتحقيق كه داديم بخاندان ابراهيم كتاب و حكمت را و به آنها داديم ملك بزرگى 55 برخى بدان ايمان آوردند و برخى از ان روگردانيدند و جهنم آتش افروخته ايست به اندازه كفايت بدرستى كه چون خدا بنده اى را براى اصلاح كارهاى بندگان خود انتخاب كند به او شرح صدر عطا كند و در دلش چشمه‌هاى حكمت و فرزانگى بجوشاند و دانش را با الهام خود به او بياموزد و پس از آن در پاسخ هيچ سؤال و پرسشى در نماند و از درستى و حقيقت سرگردان نشود ، زيرا او از طرف خداوند معصوم است و مورد تاييد و كمك است و از خطا و لغزش و برخورد ناصواب در امانست ، خدا او را بدين صفات اختصاص داده است تا حجت بالغه باشد بر هر كس از خلقش كه او را مشاهده كند و اين فضل الهى است كه بهر كس خواهد عطاكند و خدا صاحب فضل بزرك است آيا بشر قادر است كه چنين امامى را انتخاب كند ؟\r\nآيا خداى عز و جل اين صفات را براى مردم اختيار كرده و به آنها عطا كرده است تا براو پيشى جويند ؟ سوگند به خانه حق خدا كه از حد خود تجاوز كردند و كتاب خدا را پشت سر انداختند مثل اينكه مطلب را نميدانند ، در كتاب خدا هدايت و شفا است آن را دور انداختند و از هوسهاى خود پيروى كردند و خدا آنها را نكوهش كرد و دشمن داشت و بدبخت كرد و فرمود عز و جل ( در سوره قصص آيه 50 ) كى است كه گمراه تر باشد از آن كسى كه پيرو هواى نفس خود شده است بىرهبرى از جانب خدا بدرستى كه خدا قوم ستمكار را هدايت نكند و فرمود خداى عز و جل ( در سوره محمد ص آيه 8 ) و از گونى باد براى آنها و نابود كند كارهاى آنها را و فرمود ( در سورهء غافر آية 35 ) بزرك دشمنى است پيش كسانى كه\r\n","description":"","footnote":"","page_name":" 399 ","page_number":407},
  {"content":"\r\nايمان آوردند ، همچنين خدا مهر ميگذارد بر دل هر متكبر و زورگوئى\r\nكتاب كمال الدين و تمام النعمه در اثبات غيبت و كشف حيرت پايان يافت و از تصنيف شيخ سعيد ابو جعفر محمد بن على موسى بن بابويه قدس الله روحه و نور ضريحه و صلى الله على محمد و آله الطيبين الطاهرين المعصومين\r\nپايان ترجمه در روز 23 ماه محرم سال 1378 هجرى قمرى برابر 7 مرداد ماه 1338 هجرى خورشيدى بقلم بنده پروردگار و پيرو خاندان احمد مختار محمد باقر بن محمد بن محمد رضا بن على اصغر\r\nورآباد كمره\r\nخوانندگان محترم\r\nدر پايان كتاب بجا است كه از حضرت مستطاب فقيه و دانشمند و صديق وفي خود آقاى سيد أبو الفضل علامه برقعى دام ايام افاضاته اظهار تشكر نمايم كه موقع غيبت اينجانب با همت والاى خود معاونت در تصحيح اين كتاب نموده و كمك در تسريع نشر اين سفر جليل فرمودند اجزل الله اجره و وفقه لمرضاته .\r\n\r\n","description":"","footnote":"","page_name":" 400 ","page_number":408}
  ]