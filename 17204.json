[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nكوثر فقه\r\nشرح تحرير الوسيله\r\nجلد دوم\r\nكتاب بيع ( 1 )\r\nعلى محمدى خراسانى\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nسرشناسه : محمدى خراسانى ، على ، 1337 -\r\nعنوان ونام پديدآور : كوثر فقه : شرح تحرير الوسيله ( 2 ) : كتاب بيع ( 1 ) / على محمدى خراسانى .\r\nمشخصات نشر : تهران مؤسسه تنظيم و نشر آثار امام خمينى ( س ) مؤسسه چاپ و نشر عروج ، 1388 .\r\nمشخصات ظاهرى : 640 ص . ج .\r\nشابك : ( دوره ) 9 - 081 - 212 - 964 - 978\r\n( ج 2 ) 5 - 232 - 212 - 964 - 978 : isbn\r\nوضعيت فهرست نويسى : فيپا\r\nيادداشت : كتابنامه : ص . 495 - 500 : همچنين به صورت زيرنويس .\r\nموضوع : 1 . خمينى . روح الله ، رهبر انقلاب وبنيانگذار جمهورى اسلامى ايران ، 179 - 1368 . - -\r\nتحرير الوسيله - - نقد و تفسير . 2 . فقه جعفرى - - رساله عمليه .\r\nشناسه افزوده : مؤسسه تنظيم و نشر آثار امام خمينى ( س ) - دفتر قم . مؤسسه چاپ و نشر عروج .\r\nرده بندى كنگره : 30422166 ت 8 خ / 9 / 183 bp\r\nرده بندى ديويى : 3422 / 297\r\nشماره كتابشناسى ملى : 1882519\r\nكد / م 2527\r\nمؤسسه چاپ و نشر عروج\r\nكوثر فقه : شرح تحرير الوسيله ( 2 ) / كتاب بيع ( 1 )\r\nنويسنده : على محمدى خراسانى\r\nناشر : چاپ و نشر عروج ( وابسته به مؤسسه تنظيم و نشر آثار امام خمينى ( س ) )\r\nچاپ اول : 1391\r\nشمارگان : 500 نسخه\r\nقيمت : 3000 تومان\r\nمراكز پخش : خيابان انقلاب بين 12 فروردين وفخر رازى ، فروشگاه مركزى ، تلفن : 66404873 - دورنگار : 66400915\r\nخيابان انقلاب ، تقاطع حافظ ، فروشگاه شماره 1 ، تلفن : 66701297\r\nخيابان انقلاب : خيابان 12 فروردين ، خيابان شهداى ژاندارمرى ، فروشگاه شماره 2 ، تلفن : 66955737\r\nحرم مطهر حضرت امام خمينى ( س ) ، ضلع شمالى ، فروشگاه شماره 3 ، تلفن : 55203801\r\nكليه نمايندگيهاى فروش در استانها\r\nنشانى الكترونيكى : pub @ imam - khomeini . ir\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n . \r\n","description":"","footnote":"","page_name":" فهرست الموضوعات 1 ","page_number":5},
  {"content":"\r\n . \r\n","description":"","footnote":"","page_name":" فهرست الموضوعات 2 ","page_number":6},
  {"content":"\r\n . \r\n","description":"","footnote":"","page_name":" فهرست الموضوعات 3 ","page_number":7},
  {"content":"\r\n . \r\n","description":"","footnote":"","page_name":" فهرست الموضوعات 4 ","page_number":8},
  {"content":"\r\n . \r\n","description":"","footnote":"","page_name":" فهرست الموضوعات 5 ","page_number":9},
  {"content":"\r\n . \r\n","description":"","footnote":"","page_name":" فهرست الموضوعات 6 ","page_number":10},
  {"content":"\r\n . \r\n","description":"","footnote":"","page_name":" فهرست الموضوعات 7 ","page_number":11},
  {"content":"\r\n . \r\n","description":"","footnote":"","page_name":" فهرست الموضوعات 8 ","page_number":12},
  {"content":"\r\n . \r\n","description":"","footnote":"","page_name":" فهرست الموضوعات 9 ","page_number":13},
  {"content":"\r\n . \r\n","description":"","footnote":"","page_name":" فهرست الموضوعات 10 ","page_number":14},
  {"content":"\r\n . \r\n","description":"","footnote":"","page_name":" فهرست الموضوعات 11 ","page_number":15},
  {"content":"\r\n . \r\n","description":"","footnote":"","page_name":" فهرست الموضوعات 12 ","page_number":16},
  {"content":"\r\n\r\n\r\n[ جلد دوّم 
  ]\r\n\r\nسخن ناشر\r\nالف\r\nامام خمينى ( س ) از شخصيت‌هاى كم‌نظيرى است كه علاوه بر جامعيت بين معقول و منقول ، در عرصهء علم و عمل نيز سرآمد عصر خود گرديد . ايشان فيلسوفى عارف و عارفى و اصل بود ، كه در برهه‌اى از حيات پربركت خود همهء اشتغالات تدريسى و تحقيقى خويش را در حوزهء علوم عقلى و نقلى به انجام رساند .\r\nاما به حق از شگفتىهاى شخصيت علمى حضرت امام ( س ) اين است كه همان فيلسوف عارف ، فقيهى بزرگ و اصولى صاحب مبنا و سبكى گرديد ، كه تربيت صدها مجتهد فاضل و تعداد فراوانى فقيه بزرگ و مرجع تقليد ، در كنار آثار مكتوب بسيار ارزنده ايشان ، بهترين گواه اين ادعاست .\r\nكتاب ارزندهء تحرير الوسيله اثر فقهى آن فقيه مجاهد است كه به هنگام تبعيد در تركيه به انجام رسيد و به جهت اخلاص و اتقان مؤلّف آن ، به سرعت در كنار شرايع الإسلام و عروة الوثقى ، يكى از متون اصلى درس‌ها و شرح‌هاى عالى فقه قرار گرفت .\r\nتنظيم مناسب و نشر بايسته آثار ماندگار حضرت امام ( س ) رسالت اصلى مؤسسه تنظيم و نشر آثار امام خمينى ( س ) مىباشد . در همين راستا و نظر به جايگاه « فقه » در\r\n\r\n","description":"","footnote":"","page_name":" سخن ناشر 1 ","page_number":17},
  {"content":"\r\n\r\nزندگى عملى و عينى جامعه و در جهت عمومىسازى مباحث استدلالى فقه ، به ويژه در دانشگاه‌ها ، معاونت پژوهش دفتر قم نگارش شرحى استدلالى به زبان فارسى را در اولويت كار خود قرار داده و از يكى از اساتيد مبرز حوزه علميه قم اين مهم را درخواست كرده است .\r\nاستاد ارجمند حضرت حجت الاسلام والمسلمين محمدى خراسانى ( دامت افاضاته ) با علاقه فراوان و با قلمى روان و محققانه به شرح استدلالى مباحث معاملات تحرير الوسيله پرداختند كه با تقدير فراوان از زحمات ارزنده ايشان ، جلد دوم اين مجموعه ، تقديم علاقه‌مندان گرامى مىگردد .\r\nمؤسسه تنظيم و نشر آثار امام خمينى ( س )\r\nدفتر قم\r\n\r\nكتاب بيع\r\n\r\n","description":"","footnote":"","page_name":" سخن ناشر 2 ","page_number":18},
  {"content":"\r\n\r\nكتاب بيع\r\n\r\n","description":"","footnote":"","page_name":" 1 ","page_number":19},
  {"content":"\r\n . \r\n","description":"","footnote":"","page_name":" 2 ","page_number":20},
  {"content":"\r\n\r\n\r\nمقدّمه\r\nدر آغاز بحث از مكاسب محرّمه تحت عنوان كلى « كتاب مكاسب و متاجر » به انواع كسب‌ها و تجارت‌ها و داد و ستدهاى حلال و مشروع از قبيل بيع ، اجاره ، صلح و . . . اشاره شد . علىالقاعده مىبايست مصاديق آن‌ها يك يك بيان مىشد ، ولى قبل از آن ، در مقدمه ، مسائلى در مورد كسب‌ها و معاملات حرام و مكروه در بيست و شش مسأله تبيين شد .\r\nدر اين جلد يكايك مكاسب و متاجر حلال و مشروع را مورد بررسى قرار مىدهيم و انواع و شروط و احكام آن را بررسى مىكنيم . قبل از بيان اقسام بيع ، شروط و احكام شرعى آن‌ها ، به جاست با حقيقت بيع آشنا شويم .\r\nفيومى در مصباح المنير مىنويسد : « الأصل في البيع مبادلة مال بمال » . « 1 » براى تبيين اين تعريف نُه نكته شايان ذكر است :\r\n\r\nنكته اول ، معناى مبادله و بررسى انواع اضافه\r\nمبادله مصدر باب مفاعله و در فارسى به معناى جابه‌جا كردن است و دو شعبه دارد : الف ) مبادلهء تكوينى و خارجى كه يا در جوهر و ذات دو چيز است ، يا در صفات حقيقى آن دو است و يا در اضافات و نسبت‌هاى خارجى آن دو ؛ مانند اضافهء مكانى ، اضافهء زمانى ، اضافهء جهتى ، اضافهء كمّى و كيفى . ب ) مبادلهء اعتبارى و قراردادى ؛ اين\r\n\r\n\r\n","description":"","footnote":"\r\n( 1 ) . المصباح المنير ، ج 1 ، ص 69 ، ماده « بيع » . .\r\n","page_name":" 3 ","page_number":21},
  {"content":"\r\n\r\nنوع مبادله را عقلا جعل كرده‌اند و شارع امضا فرموده است . اين مبادله در اضافهء ملكيت يا اضافهء ماليت و يا اضافهء حقّيت است .\r\n\r\nانواع اضافه مالكيت\r\nاضافهء مالكى عبارت است از اضافه و نسبتى كه ميان مالك و مالش وجود دارد و خود ، داراى دو قسم است :\r\nالف ) يا از نوع اضافهء ذاتى تكوينى و فوق جعل و اعتبار است ؛ مثل مالكيت و سلطنت آدمى بر ذات خود و شؤون گوناگون آن ؛\r\nب ) يا از نوع اضافهء عرضى و اعتبارى است كه ميان مالك و مال او اعتبار مىشود و سبب و علّت مىطلبد ؛ يعنى اسباب مملّكه . اين قسم نيز داراى دو شعبه است :\r\n1 . اضافهء مالكى اعتبارىِ اوّلى : اضافه‌اى كه ميان شخصى و مالى پيدا شده است و دو شعبه دارد :\r\nالف ) يا اضافهء اوّلى اصلى است ؛ مثل اضافه‌اى كه از حيازت مالى به‌دست آمده است . اولين و مهم‌ترين سببِ موجب ملكيت همين است و انسان‌هاى اوّليه از اين راه چيزها را مالك مىشدند . هم‌اكنون نيز نسبت به مباحات اصليه تنها راه مالك شدن حيازت است ، و مثل اضافه‌اى كه از راه عمل و صنعت به‌دست مىآيد . مانند اين‌كه شخصى وسيله‌اى را مىسازد و بدين وسيله مالك آن مىشود و حقّ هر نوع استفاده‌اى از آن مصنوع ، مخصوص او مىگردد . و مثل اضافه‌اى كه از مجموع عمل و حيازت به‌وجود مىآيد و فردى براى اولين بار مالك چيزى مىشود .\r\nب ) يا اضافهء اوّلى تبعى است ، مثل نتايج و نمائات شىءاى كه به تبع مالك اصل بودن ، مالك فرع و نتيجهء آن از متصل و منفصل مىشود . ولى اولين اضافهء ملكى است كه ميان مالك عين و نمائات آن حاصل مىشود و مسبوق به سابقه نيست .\r\n2 . اضافهء مالكىِ اعتبارىِ ثانوى : آن قسم از اضافات مالكىاى كه مسبوق به سابقه\r\n\r\n","description":"","footnote":"","page_name":" 4 ","page_number":22},
  {"content":"\r\n\r\nاست و قبل از تحقق آن ميان مالك فعلى و ملك ، ميان مالك قبلى و ملك بوده است . منظور از لفظ ثانوى ، ثانوى در مقابل ثالث و رابع نيست كه « به شرط شىء » باشد ، بلكه به تعبير معروف : « ما ليس بأوّلٍ » است ؛ خواه واقعاً اضافهء ثانوى و دوم باشد يا اضافهء دهم و صدم و هزارم . يعنى مالى باشد كه چندين بار دست به دست شده و از مالكى به مالك ديگر منتقل گشته و اضافه‌هاى ملكى متعددى در طول زمان پيدا كرده است ، مثل غالب اموال و املاك . اين قسم نيز دو شعبه دارد :\r\nالف ) گاهى از نوع اضافهء مالكى قهرى و غير ارادى است ؛ يعنى اراده و اختيار و طيب نفس طرف در تحقق آن دخيل نيست ، مثل باب ارث كه با مرگ مورِّث به وارث منتقل مىشود .\r\nب ) گاهى از نوع اضافهء اختيارى است ؛ مثل هبهء معوضه ، صلح ، اجاره ، بيع ، و . . . تا طرفين با تراضى معامله نكنند مال به ديگرى منتقل نمىشود و اضافهء ملكيت ميان او و مال حاصل نمىشود . مورد بحث ما در همين قسم است .\r\nبا توجه به نكات مزبور ترديدى نيست كه بيع ، مبادلهء در اضافه است و در واقع طرفين معامله اضافه‌اى را به اضافهء ديگر تبديل مىكنند يا اضافه و ارتباط و تعلّقى را عطا و اضافهء ديگر را دريافت مىكنند . ولى آيا بيع مبادله در اضافهء ملكيت است يا در اضافهء ماليت ؟ يا اعم از اين‌هاست ؟ قدر مسلّم اين است كه بيع مخصوص مبادلهء اضافهء ملكى نيست ؛ اگرچه غالباً در خارج چنين است و طرفين معامله هر دو مالك هستند و اضافه‌هاى ملكى جابه‌جا مىشود ولى فعلًا سخن در « حقيقت و ماهيت » بيع است ، نه در اغلب افراد آن . در صدق حقيقت بيع وجود اضافهء ملكى معتبر نيست و بدون آن نيز بيع صدق مىكند .\r\nمثلًا در مورد اموال زكوى ، بنا بر اين‌كه هشت گروه مذكور در آيهء  إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ \r\n\r\n","description":"","footnote":"","page_name":" 5 ","page_number":23},
  {"content":"\r\n\r\n وَ ابْنِ السَّبِيلِ  « 1 » براى بيان مصرف زكات باشد ، نه براى بيان مالك زكات بودن آن‌ها . دست‌كم در مورد گروه هفتم ؛ يعنى  وَ فِي سَبِيلِ اللَّهِ  تعبير عوض شده و به‌جاى « لام » ملكيت و اختصاص ، حرف « فى » آمده كه صرفاً مصرف زكات را بيان مىكند . در اين‌جا حاكم شرع يا متولى امر ، سهم  وَ فِي سَبِيلِ اللَّهِ  را مىفروشد و مال به مشترى منتقل مىشود بدون اين‌كه مالك معينى داشته باشد . و هكذا در بيع برخى از موقوفات كه عنداللزوم يا هنگام مصلحت بودن بيع ، متولى وقف مىتواند آن‌ها را بفروشد ، و حقيقتاً بيع است ، در حالى كه اضافهء مالكى نيست تا كسى بگويد بيع تبديل اضافهء مالكى به اضافهء مالكى ديگر است .\r\nمتقابلًا گاهى اضافهء مالكى هست ، ولى بيع عرفى نيست ؛ فىالمثل يك حبّهء گندم ، ملك مالك است ، ولى عرفاً بيع جدّىِ عقلايى روى آن انجام نمىگيرد .\r\nهمچنين بيع ، مبادلهء اضافهء حقّى نيست و بر كسى كه مالى را مىگيرد و از حق خود صرف‌نظر مىكند صدق معامله نمىكند كه عوض در مقابل خود « حق سبق » و مانند آن باشد ، بلكه مالى مىگيرد تا از حق خود صرف‌نظر كند و به‌دنبال آن بذل‌كنندهء مال ، سبقت بگيرد يا حيازت كند و به سبب مستقل مملِّك ، مالك شود يا حق پيدا كند . « 2 »\r\nبنابراين ، بيع مبادلهء اضافهء ماليت است كه ميان مال و مالك آن وجود دارد و تعبير فيومى در مصباح « 3 » دقيق است كه بيع را مبادلهء مال به مال دانسته و روى عنوان مال بودن تكيه كرده است ، نه روى عنوان ملك يا شىء و مانند آن‌ها ؛ و تعليق به وصف ، مشعر به عليت آن است و در صدق حقيقت بيع عقلايى ، ماليت معتبر است و بدون آن ، بيع حقيقى نيست ؛ آرى بيع صورى صدق مىكند ، ولى فايده‌اى ندارد ، چه اين‌كه ممكن است از روى هزل و شوخى غير مال را مورد بيع قرار دهند ؛ ولى اين ملاك نيست .\r\n\r\n\r\n","description":"","footnote":"\r\n( 1 ) . توبه ( 9 ) : 60 .\r\n( 2 ) . درباره انواع حقوق و مالكيت‌هاى معنوى در آينده بحث خواهيم كرد .\r\n( 3 ) . المصباح المنير ، ج 1 ، ص 69 ، مادّه « بيع » . .\r\n","page_name":" 6 ","page_number":24},
  {"content":"\r\n\r\n\r\nاشكال به تعريف بيع\r\nمرحوم آيت‌الله خوئى در مصباح الفقاهه « 1 » بر اين عقيده است كه حقيقت بيع ، نه خصوص مبادله در اضافهء ملكيت است ، نه خصوص مبادله در اضافهء ماليت و نه مبادله در اضافهء حقى ، بلكه مبادله در يكى از اين اضافات است ، زيرا مبادله و تبديل خصوص اضافهء ملكى در مثل بيع مال زكاتى و وقفى و مانند آن نقض مىشود . « 2 » مبادلهء خصوص اضافهء حقى هم به اتفاق كلمه ناتمام است و عمدهء موارد بيع ، تمليك خود عين است . اشكال مبادلهء خصوص اضافهء مالى هم اين است كه در مواردى ، بيع حقيقتاً صدق مىكند در حالى كه مبيع اصلًا مال نيست تا داراى اضافهء مالى باشد . مثلًا يك مشترى به‌خاطر غرض شخصى مبلغ كلانى مىدهد و مقدارى حشره خريدارى مىكند . اين قطعاً بيع است و صدق آن بديهى است ، در حالى كه حشرات از نظر عرف و عقلا ماليت ندارند و اگر بيع تبديل اضافهء مالى باشد در اين موارد نقض مىشود . « 3 »\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 2 ، ص 23 .\r\n( 2 ) . شرح آن قبلًا گذشت .\r\n( 3 ) . به نظر مىرسد مثال مزبور ( بيع حشرات ) داراى جواب است ؛ زيرا اگر مراد اين باشد كه چيزى نزد همه عقلا مال باشد ، لازم مىآيد اشياى زيادى در عالم ، ماليت نداشته باشند ، چون مورد اقبال عمومى نيستند و همه مردم ميل به آن‌ها ندارند و در برابر آن‌ها پول نمىدهند ، و اين لازم قابل التزام نيست . و اگر مراد اين است كه نزد دسته‌اى مال باشد ، حشرات و مانند آن ماليت دارند ، مخصوصاً در اين عصر و زمان كه فوايد بسيارى براى آن‌ها كشف شده و گروه‌هاى مختلف حشره‌شناسى براى تحقيقات علمى ، مبالغ سنگينى را مىپردازند تا مثلًا يك حشره كمياب ، يا يك گياه خاص ، يا آثار باستانى را خريدارى كنند . قبلًا در باب مكاسب محرّمه در اكتساب به آلات لهو و هياكل عبادت ( صليب و صنم ) ذكر شد كه اگر با همين هيئت ، منفعت حلال داشته باشند ، خريد و فروش آن‌ها به اين قصد اشكالى ندارد و عموم آيه بيع و تجارت و عقود و مانند اين‌ها ، آن را شامل مىشود . آرى اگر غرض شخصى محض باشد و تنها شخص مشترى براى فلان چيز پول مىدهد نه ديگران ، مثلًا براى خريدن عكس پدر يا دستخط جدّش حاضر است قيمت گزافى پرداخت كند كه ديگران حاضر به خريد آن نيستند و ماليت ندارد . ولى همين مورد هم قابل مناقشه است ؛ زيرا متعلق غرض شخص عاقل قرار گرفته و براى او ارزش دارد . .\r\n","page_name":" 7 ","page_number":25},
  {"content":"\r\n\r\nبنابراين ، همان‌طور كه امام راحل فرموده است : تعريف مصباح از بيع كاملًا دقيق ، پذيرفتنى و قابل دفاع است « 1 » و حقيقت بيع تبديل اضافهء مالى به اضافهء مالى ديگر است و مال بودن در صدق بيع دخيل است ، نه اين‌كه خارج از ماهيت بيع و از شروط صحت معامله باشد ؛ آن‌گونه كه مشهور آورده‌اند .\r\n\r\nنكتهء دوم ، بررسى معناى مبادله و اشكال بر آن\r\nكلمهء « مبادله » در تعريف مصباح ، مصدر باب مفاعله است ؛ يعنى فعلى ميان دو كس به‌گونه‌اى انجام گيرد كه هركدام ، هم فاعل‌اند و هم مفعول‌به ، مثل « ضارب زيدٌ بكراً » ؛ زيد و بكر زد و خورد كردند ؛ يعنى هركدام هم زدند و هم خوردند . خلاصه ، باب مفاعله براى مشاركت است و دو طرف لازم دارد كه تفاعل داشته باشند . بنابراين ذكر « مبادله » در تعريف بيع مسامحى است ؛ زيرا بيع فقط كار بايع است كه مالش را به ديگرى تمليك مىكند يا مال خود را به مال ديگرى تبديل مىكند ، نه كار بايع و مشترى . بر اين اساس آيت‌الله خوئى مىگويد : آوردن لفظ « مبادله » در تعريف بيع ، صحيح نيست و بايد به‌جاى آن ، كلمهء « تبديل » بياوريم و بيع را به « تبديلُ مالٍ بمالٍ أو إضافة بإضافة » تعريف كنيم . « 2 »\r\n\r\nدو پاسخ از اشكال مزبور\r\n1 . پاسخ محقق اصفهانى : « 3 » از قرآن كريم و روايات و ساير استعمالات فصيح و صحيح به وضوح استفاده مىشود كه لزومى ندارد مفاعله ميان دو كس باشد ، بلكه گاهى قوام آن به يك طرف است و بر فعل يك شخص اطلاق مىشود ، مثل  يُخادِعُونَ \r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 1 ، ص 25 - 68 .\r\n( 2 ) . مصباح الفقاهه ، ج 2 ، ص 26 .\r\n( 3 ) . حاشيه المكاسب ( محقق اصفهانى ) ، ج 1 ، ص 2 . .\r\n","page_name":" 8 ","page_number":26},
  {"content":"\r\n\r\n اللَّهَ وَ الَّذِينَ آمَنُوا  « 1 » كه خدعهء يك‌طرفهء منافقان نسبت به خدا و مؤمنان را بيان مىكند ، و مثل « عاجله بالعقوبة » ، « خالع المرأة » ، « بارزه بالمحاربة » كه در همه اين موارد به معناى فعل مجرد است و بر عجله كردن مولى در عقوبت ، طلاق خلع دادن مرد ، مبارز طلبيدن و . . . دلالت دارد . بر اين اساس « مبادله » هم در تبديل بايع استعمال شده و استعمال كاملًا صحيحى است و نيازى به تغيير عبارت نيست .\r\nنقد پاسخ محقق اصفهانى : متبادر و متفاهم عرفى از باب مفاعله مشاركت و بين‌الاثنين بودن است و براى فهم معناى حقيقى تبادر ، بهترين راه است و مواردى كه به‌عنوان شاهد مثال در كلام محقق اصفهانى ذكر شد ، حداكثر استعمال را دلالت مىكند كه اعم از حقيقت و مجاز است و قرينه لازم دارد . موارد فوق ، دليل بر اين نمىشود كه از مبادله ، حقيقتاً تبديل بايع اراده شود .\r\n2 . پاسخ امام راحل : « 2 » واژهء « بيع » گاهى در مقابل « شراء » استعمال مىشود ، مثل « باع » و « اشترى » ، « بايع » و « مشترى » و . . . ، در اين اطلاق از بيع ، خصوص فعل بايع اراده مىشود كه كارش ايجاب و اعطا و تبديل از طرف خودش است و فعل مشترى جداست و در اين اطلاق ، تعبير مبادله و معامله و مانند آن درست نيست . ولى گاهى « بيع » در مقابل « اجاره » ، « نكاح » ، و مانند آن به‌كار مىرود ، در اين اطلاق از « بيع » ، معاملهء خاصى اراده مىشود و الفاظ مخصوص ، شروط ، احكام و اقسامى دارد ؛ چه اين‌كه از « اجاره » ، معامله خاصى اراده مىشود كه مركب از ايجاب و قبول است و ميان دو طرف است ؛ يا يك نفر به نيابت يا به وكالت از دو طرف ، عقد را واقع مىسازد . مقصود فقها از « كتاب البيع » به همين معناست . مراد قرآن از  وَ ذَرُوا الْبَيْعَ  « 3 » و  أَحَلَّ اللَّهُ الْبَيْعَ  « 4 » و مراد روايات\r\n\r\n\r\n","description":"","footnote":"\r\n( 1 ) . بقره ( 2 ) : 9 .\r\n( 2 ) . كتاب البيع ، ج 1 ، ص 69 .\r\n( 3 ) . جمعه ( 62 ) : 9 .\r\n( 4 ) . بقره ( 2 ) : 275 . .\r\n","page_name":" 9 ","page_number":27},
  {"content":"\r\n\r\nفراوان از بيان احكام بيع و خيارات نيز همين معناست . و مراد مصباح از بيع ، معاملهء مخصوص است و بر اين اساس تعبير « مبادله » دقيق و صحيح و لازم است و تغيير آن به صلاح نيست ؛ زيرا غلط خواهد بود .\r\n\r\nنكتهء سوم ، مقصود از مال و ملك و نسبت ميان آن دو\r\nمراد از مال و ملك چيست و اين دو چه نسبتى با هم دارند ؟\r\nتعريف مال در لغت : المنجد مىنويسد : « المال ما ملكتَه من جميع الأشياء ، وهو عند أهل البادية يطلق على النَعَم والمواشي كالإبل والغنم » . « 1 »\r\nشرتونى لبنانى در اقرب الموارد مىنويسد : « المال ما ملكتَه من جميع الأشياء وعند أهل الباديه : النعم » . « 2 »\r\nطريحى در مجمع البحرين مىنويسد : « المال في الأصل الملك من الذهب والفضة ، ثمّ اطلق على كلّ ما يقتني ويملك من الأعيان . وأكثر ما يطلق عند العرب على الإبل ، لأنّها كانت أكثر أموالهم » . « 3 »\r\nفرهنگ معين براى مال سه معنا ذكر كرده است : 1 . آنچه در ملك كسى باشد ؛ 2 . آنچه ارزش مبادله داشته باشد ؛ 3 . هر چيزى كه انسان مىتواند از آن استفاده كند و قابل تملك باشد . « 4 »\r\nدر تمام تعريف‌هاى مزبور ، مال به ملك تفسير شده و از آن ، هر چيزى كه ملك فعلى انسان باشد ، اراده شده است ؛ در حالى كه سخن در تفسير طبيعت مال است ، نه مال مضاف به انسان معين يا عنوان كلى مثل مال من ، مال تو ، مال او ، و . . . و ملك ، مال\r\n\r\n\r\n","description":"","footnote":"\r\n( 1 ) . المنجد ، ص 780 ، مادّة « مول » .\r\n( 2 ) . اقرب الموارد ، ج 2 ، ص 1252 ، مادّة « مول » .\r\n( 3 ) . مجمع البحرين ، ج 5 ، ص 475 .\r\n( 4 ) . فرهنگ معين ، ج 3 ، ص 3708 . .\r\n","page_name":" 10 ","page_number":28},
  {"content":"\r\n\r\nمضاف است كه صاحب بشرى دارد ، پس تفسيرهاى فوق ، مسامحه دارد . البته دو معناى اخير فرهنگ معين پذيرفتنى است و بر مطلق مال و جنس آن اطلاق مىشود ؛ زيرا هر مالى ارزش مبادله دارد و قابل تملك است و انسان مىتواند از آن استفاده كند .\r\nتعريف مال در عرف عام : عقلا از مال اراده مىكنند هرچه را كه مردم ميل به آن دارند و آن را قصد مىكنند و حاضرند براى آن پول بدهند ، و به تعبير فقهى : آنچه داراى منفعت مقصودهء عقلائيه است .\r\nتعريف مال نزد شارع : هر چيزى كه علاوه بر داشتن منافع قابل ملاحظهء عقلائى ، شرعاً داراى منافع حلال و مباح باشد ، بنابراين شراب ، خوك و مانند آن ماليت ندارند .\r\nتعريف واژه ملك : المنجد مىنويسد : « مَلَكَ الشيء : احتواه قادراً على التصرف والاستبداد » ، « مَلَكَ علي القوم : استولى عليهم » ، « ملك نفسه : قدر على حبسها » . « 1 »\r\nفرهنگ معين مىنويسد : « ملك : به تصرف درآوردن » ( معناى مصدرى ) ، « ملك : آنچه در تصرف شخص باشد » ( معناى اسمى ) ، « ملك : زمين متعلق به شخص » . « 2 »\r\nشايد بهترين تفسير اين باشد كه ملك يعنى هر چيزى كه صاحب بشرى دارد ؛ « 3 » خواه قدرت بر تصرف داشته باشد يا نه ؛ مثل افرادى كه محجورند .\r\nقدرت بر تصرف يا سلطنت از شؤون و لوازم ملك است ، نه اين‌كه مقوّم آن باشد ، در تصرف بودن يا به تصرف درآوردن هم مقوّم ملك نيست ، زيرا غاصب ، سارق ، ولى ، وصىّ و متولّى هم متصرف هستند ؛ در حالى كه مالك نيستند .\r\nالبته تفسيرهاى فوق ، لفظى و لغوى و شرح الاسمى است و عبارتى را به عبارت روان و آسان‌تر ادا كردن است ، نه بيان ماهيت مال و ملك . به نظر ما عبارت بهتر « صاحب بشرى داشتن » است .\r\n\r\n\r\n","description":"","footnote":"\r\n( 1 ) . المنجد ، ص 774 ، مادّة « ملك » .\r\n( 2 ) . فرهنگ معين ، ج 4 ، ص 4347 .\r\n( 3 ) . در برابر مالك بودن خداوند كه بر همه عوالم امكان است . .\r\n","page_name":" 11 ","page_number":29},
  {"content":"\r\n\r\nنسبت مال و ملك از نسبت‌هاى چهارگانهء منطقى عموم و خصوص من‌وجه است : در بيشتر اشياء هر دو صدق دارند ، يعنى هم ماليت دارند و قابل مبادله و استفاده مىباشند ؛ هم ملكيت دارند و هم مالك معينى دارند . در مواردى مال هست ، ولى ملك نيست ، مثل مباحات اصليه كه كسى تا به حال آن‌ها را حيازت نكرده باشد . در مواردىملك هست و مال نيست ، مثل جزء يسير از اشياء ، مانند يك دانه گندم ، يا يك نخ لباس و . . . .\r\n\r\nنكتهء چهارم ، بازشناسى بايع و مشترى\r\nمُّادلهء مال به مال در طرف بايع و مشترى هر دو صادق است ؛ زيرا هركدام مالى را مىدهند و مالى را مىگيرند ، يا اضافهء ماليتى را مىدهند و اضافه‌اى را دريافت مىكنند و داراى احكام مشتركى هستند . ولى احكام خاصى براى بايع وجود دارد كه براى مشترى نيست ، يا مشترى احكامى دارد كه براى بايع نيست ، بيع و شراء ، مبيع و ثمن نيز احكامى دارند ، لذا ضرورى است آن دو را از هم بازشناسيم .\r\nاصولًا معامله از يك سو يا از هر دو طرف به قصد سود بردن - با حفظ ماليت و سرمايه - است كه كار تاجر و بازرگان است ، يا از هر دو طرف با قصد رفع حاجت و ضرورت معيشت است كه مبادلهء نوع مأكولات و ملبوسات و مشروبات از اين قبيل است ، و يا از يك طرف به قصد ربح و از طرف ديگر براى رفع حاجت است .\r\nاز سويى ديگر ، معامله يا ميان دو متاع و جنس و عَرَضْ انجام مىگيرد ، مثل معاوضهء گندم با جو ، و روغن با خوراكى ديگر ؛ و يا ميان دو نقد رايج بلد انجام مىگيرد ، مثل معامله درهم به درهم ، درهم به دينار ، دلار به ريال ، و . . . ؛ و يا ميان يك نقد و يك جنس واقع مىشود كه امروزه غالب معاملات از اين قسم است ، ولى در گذشته‌هاى دور تمام معاملات يا اغلب آن‌ها از قبيل مبادلهء جنس با جنس بود . حال معيارهايى براى شناخت بايع از مشترى ذكر شده است :\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nمرحوم آيت‌الله خوئى در مصباح « 1 » دو ملاك براى تمييز بيع از شراء ، بايع از مشترى و مبيع از ثمن آورده است كه هر دو داراى اشكال است :\r\n1 . اگر يكى از طرفين ، متاع و جنس را عوض قرار دهد و به ديگرى بدهد و طرف ديگر نقد و پول بدهد از نظر عرف ، اولى بايع و كارش بيع و مالش مبيع است و دومى مشترى و كارش اشترا و مالش ثمن نام دارد . ضمناً فرقى ندارد كه هر دو طرف قصد ربح با حفظ سرمايه داشته باشند ، يا هر دو به قصد تأمين نيازهاى زندگى معامله كنند ، يا يكى با قصد ربح و ديگرى با قصد تأمين نياز مبادله كنند .\r\nاشكال : اشكال اين معيار اين است كه اولًا : بيع جنس به جنس و نقد به نقد را - كه دو قسم از اقسام رايج بيع‌اند - شامل نمىشود . البته از اين اشكال خود آقاى خوئى در معيار بعدى اين‌گونه جواب داده است كه ما اين نوع مبادلات را بيع نمىدانيم بلكه يك عقد مستقل است . نقد اين جواب در ادامهء مطالب خواهد آمد .\r\nو ثانياً : اگر چه متعارف همان است كه دهندهء جنس را بايع و دهندهء پول را مشترى مىدانند ، ولى كليت ندارد و نقض مىشود به فرعى كه قطب رازى از قول علامه نقل كرده « 2 » كه ادعاى اجماع علامه دليل رواج اين مطلب در ميان فقهاست و آن اين‌كه : « لو باع ديناراً به حيوان يثبت الخيار للبائع إجماعاً » .\r\nملاحظه مىكنيم كه دينار نقد است و حيوان جنس است ولى بر دهندهء دينار « بايع » و بر كار او « بيع » اطلاق شده است ، و طبعاً بر دهندهء حيوان « مشترى » صدق مىكند ، و صريحاً گفته : براى بايع - كه دهندهء دينار است - خيار ( خيار حيوان ) ثابت است ، چون صاحب‌الحيوان است .\r\nامام خمينى ( قدس سره ) پس از نقل اين فرع مىفرمايد :\r\n« ولا يبعد » « 3 »\r\nو با نفى بُعد ، آن را\r\n\r\n\r\n","description":"","footnote":"\r\n( 1 ) . مصباح الفقاهه ، ج 2 ، ص 8 .\r\n( 2 ) . مسالك الأفهام ، ج 3 ، ص 333 .\r\n( 3 ) . كتاب البيع ، ج 1 ، ص 30 . .\r\n","page_name":" 13 ","page_number":31},
  {"content":"\r\n\r\nمىپذيرد . در نتيجه كليت ندارد كه همه‌جا دهندهء متاع و جنس ، بايع و دهندهء نقد و پول ، مشترى باشد . آرى به‌عنوان يك معيار غالبى مىپذيريم . نظر آقاى خوئى نيز همين است و گرنه در منقولات و معاملات و ملاكاتِ امتياز آن‌ها از يكديگر به يك ضابطهء كلى و غير قابل نقض نخواهيم دست يافت .\r\n2 . در خصوص مواردى كه جنس به جنس يا نقد به نقد مبادله مىشود ، معيار تمييز بايع از مشترى اين است كه هركدام علاوه بر حفظ ماليت مالشان ( سرمايه ) قصد ربح و سود بردن دارد بايع است و هركدام كه فقط قصد تأمين ضرورت معيشت دارد ، مشترى است ؛ مالى را كه مىدهد ثمن است و مالى را كه مىگيرد مبيع است .\r\nدليل مطلب هم تبادر و ارتكاز در ذهن هر انسان است كه از بيع آن را مىفهمد و از شراء اين را . ضمناً اختصاص به لغت و زبان عربى هم ندارد ، بلكه از مرادف بيع و شراء و بايع و مشترى در هر زبان همين فهميده مىشود و علامت حقيقت است . « 1 »\r\nاشكال : اشكال اين معيار اين است كه اوّلًا : در مواردى مادّهء نقض دارد ؛ زيرا گاهى به كسى كه قصد ربح دارد عرفاً مشترى اطلاق مىشود ، و به كسى كه قصد تأمين معاش دارد بايع گفته مىشود . مثلًا شخصى براى رفع حاجت ، فرش يا وسيلهء ديگر منزل را در معرض فروش قرار مىدهد و تاجر يا دلالى آن را خريدارى مىكند تا سودى ببرد ، در اين‌جا به صاحب فرش بايع مىگويند با اين كه قصد ربح ندارد ، و به دلال و واسطه يا تاجر ، مشترى مىگويند با اين‌كه قصد ربح دارد .\r\nثانياً : بر فرض قبول ضابطه و صرف نظر از اشكال قبلى ، مىگوييم : در مبادلهء جنس به جنس يا نقد به نقد ، چنين نيست كه همه‌جا يك طرف قصد ربح داشته باشد و طرف ديگر قصد تأمين معاش ، تا ضابطهء ايشان اجرا شود ؛ بلكه گاهى هر دو قصد ربح و سود دارند ، و گاهى هر دو قصد رفع نياز معيشت . مثلًا دو تاجر در دو كشور زندگى\r\n\r\n\r\n","description":"","footnote":"\r\n( 1 ) . مصباح الفقاهه ، ج 2 ، ص 8 و 9 . .\r\n","page_name":" 14 ","page_number":32},
  {"content":"\r\n\r\nمىكنند ؛ يكى از كشور مبدأ جنس و كالايى را به تاجر كشور ديگر مىفروشد ، متقابلًا تاجر كشور مقصد ، نقد نمىدهد ، بلكه او نيز جنس مىدهد و هر دو قصد تجارت و سودآورى دارند . يا دو نفر نقد به نقد را مبادله مىكنند و هر دو قصد رفع نياز دارند . ضابطهء دوم بر اين موارد هم منطبق نيست .\r\nپاسخ آيت‌الله خوئى : اين‌گونه موارد اصلًا بيع نيست ، بلكه تجارت مستقل ديگرىاست كه به بركت عمومات   أَوْفُوا بِالْعُقُودِ   « 1 » و  تِجارَةً عَنْ تَراضٍ  « 2 » درست شده است و احكام جدايى دارد و ربطى به بيع ندارد ، و اگر در عرف و شرع بر اين‌ها اطلاق بيع شده ، حتماً مجاز است ؛ زيرا اين معنا متبادر نيست و به نحوى صحت سلب‌دارد . « 3 »\r\nنقد اين جواب : اگرچه ثبوتاً ممكن است مبادلات مزبور ، تجارت مستقلى باشد ، ولى اثباتاً دليل مىطلبد ، و شما چنين دليلى نداريد و عموم وجوب وفا به عقد يا تجارت از روى تراضى ، دليل بر معاملهء مستقل بودن آن‌ها نيست ، بلكه دليل بر خلاف آن داريم و آن صدق و اطلاق عرفى است كه بر اين‌ها بيع اطلاق كرده‌اند و دليل ندارد مجاز باشد .\r\nوانگهى اگر معاملهء مستقلى بود حتماً عرف و عقلا براى آن قوانين جدايى وضع مىكردند و شارع هم تأييد مىكرد ؛ در حالى كه نه در عرف و نه در شرع عين و اثرى از اين‌كه آن‌ها معاملهء جدا باشند وجود ندارد ، بلكه عرف بين‌الملل اين‌ها را بيع مىداند و احكام بيع بر آن مترتب مىكند ، و صرف اين‌كه بر هر طرف بتوانيم اطلاق بايع و مشترى كنيم ، دليل بر اين نيست كه مبادلهء مستقلى است مثل بيمه ، سرقفلى و . . . ، پس هر دو ضابطهء آقاى خوئى ناتمام است .\r\n\r\n\r\n","description":"","footnote":"\r\n( 1 ) . مائده ( 5 ) : 1 .\r\n( 2 ) . نساء ( 4 ) : 29 .\r\n( 3 ) . مصباح الفقاهه ، ج 2 ، ص 2 و 3 . .\r\n","page_name":" 15 ","page_number":33},
  {"content":"\r\n\r\nمرحوم آقاى خوئى مدّعى شدند كه مبادلهء جنس به جنس يا نقد به نقد بدون قصد ربح در هر دو يا با قصد ربح در هر دو ، بيع نيست ، بلكه معاملهء خاصى است كه به‌دليل عموم آيهء وفا به عقد آيهء تجارت ، ثابت است . در ادامه تبصره‌اى آورده‌اند كه : در برخى از كتب اهل سنّت بر مطلق مبادلهء جنس به جنس - ولو قصد ربح در هيچ‌كدام نباشد يا در هر دو باشد يا در يكى باشد - بيع اطلاق شده ، ولى بر خلاف ارتكاز عرفى است و قبول نيست . « 1 » ولى از بحث‌هاى ما روشن شد كه اطلاق بيع بر مبادلهء متاع به متاع كاملًا صحيح است و ايراد آقاى خوئى وارد نيست . « 2 »\r\nامام خمينى ( قدس سره ) در كتاب البيع معيار ديگرى ذكر فرموده است :\r\nنعم ، البائع والمشتري في بيع الأعيان بالأثمان معلوم لدى العرف ، لكن في بيع الدرهم بالدرهم يمكن أن يكون كل واحد منهما بائعاً ، فمَن أوجب التمليك بالعوض بائعٌ ، فلا يتعيّن فيه البائع لدى العرف ولا المشترى . فلو باع ديناراً بدينارين أو بدراهم و قبل الآخر ، صار الأوّل بائعاً ، والثاني مشترياً ، ولو انعكس انعكس . « 3 »\r\nخلاصه اين‌كه در معاملهء جنس به نقد از نظر عرف روشن است كه دهندهء جنس ، بايع است و دهندهء پول مشترى است . ولى در معاملهء نقد به نقد « 4 » هركدام زودتر اقدام\r\n\r\n\r\n","description":"","footnote":"\r\n( 1 ) . مصباح الفقاهه ، ج 2 ، ص 9 . ( منظور ايشان عبارت هر چهار مذهب عامه در كتاب الفقه على المذاهب الأربعه است كه در جلد دوم ، صفحه 148 ، از حنفيه نقل كرده است : « إنّ مِن أقسام البيع مبادلهء سلعهء بسلعهء و يسمّونها مقايضهء » . و در صفحه 152 ، از قول مالكيه نقل كرده است : « إنّ مِن أقسام البيع بيع العرض بالعرض » . و در همان صفحه از قول حنابله نقل كرده است كه : « إنّ مفهوم البيع يشمل المقايضهء و هي مبادلهء سلعهء بسلعهء » . و در صفحه 154 ، از قول شافعيه نقل كرده است : « الثامن [ من أقسام البيع 
  ] بيع الحيوان بالحيوان ويسمّيه غيرهم مقايضه و هو صحيح . » ) .\r\n( 2 ) . محقق ايروانى نيز ملاك ديگرى برشمرده است كه نظر وى هم داراى نقد و اشكال است . ايشان نيز بر نقد نظريه‌اش پاسخ داده است . براى مطالعه كامل ر . ك : حاشيهكتاب المكاسب ، ج 2 ، ص 19 .\r\n( 3 ) . كتاب البيع ، ج 1 ، ص 30 .\r\n( 4 ) . به نظر مىرسد اين مورد از باب مثال باشد . در معامله جنس به جنس هم بحث جارى است . .\r\n","page_name":" 16 ","page_number":34},
  {"content":"\r\n\r\nكرد و تمليك به عوض را ايجاد كرد همان بايع است ، و كسى كه بعداً تمليك مىكند مشترى است . « 1 »\r\nالبته بر اين معيار هم نقض‌هايى وارد است ، از جمله اين‌كه اگر استيجاب و ايجاب باشد ؛ يعنى نخست مشترى به بايع مىگويد « ملّكْني هذا بهذا » و طلب تمليك مىكند ، سپس بايع انشاء تمليك مىكند . بنا بر اين‌كه نيازى به الحاق و انضمام قبول بعدى نباشد ، در اين‌جا بايد طلب‌كننده را بايع بناميم ، در حالى كه عرف او را مشترى مىنامند و تمليك‌كننده را بايع مىشناسد . همچنين اگر دو نفر به وكالت از هر دو مالك ، همزمان انشاء معامله و تمليك كنند ، تقدم و تأخرى نيست تا بايع را از مشترى باز شناسيم . و نيز در معاطات هم اگر اعطاء و اخذ ، در آنِ واحد باشد باز تقدم و تأخرى نيست و تمييز مشكل است . در عين حال ضابطهء امام قوىتر از ضوابط قبلى و داراى اشكال كمترى است .\r\nبهتر است مطلب را به عرف ارجاع دهيم و قاضى و حاكم را عرف بدانيم . عرف در نوع موارد به‌راحتى بايع را از مشترى مىشناسد ، البته در مواردى هم ممكن است امر بر اهل عرف مشتبه شود و نتواند بايع را از مشترى تمييز دهد كه در اين‌جا سراغ اصول و قواعد ديگر مىرويم و احكام مختص هريك را جارى نمىكنيم چون موضوع آن‌ها احراز نشده است ولى احكام مشترك جارى مىشود .\r\n\r\nنكتهء پنجم ، بررسى وقوع بيع بر اعيان ، منافع و حقوق\r\nدر بيع لزوماً بايد مبيع از اعيان باشد يا مانعى ندارد كه از منافع يا حقوق هم باشد ؟ كلمهء « عين » گاه در مقابل « دين » به‌كار مىرود و از آن ، موجود خارجى شخصى و معين\r\n\r\n\r\n","description":"","footnote":"\r\n( 1 ) . در معاطات هم - بنا بر اين‌كه بيع باشد - به نظر امام در مسأله ششم تحرير ، اقوا ، وقوع بيع به سبب معاطات است ، و بيع فعلى است ، آن‌كه اول اعطا مىكند بايع است و آن‌كه بعداً عطا مىكند مشترى است . ( ر . ك : تحرير الوسيله ، ج 1 ، ص 481 ) .\r\n","page_name":" 17 ","page_number":35},
  {"content":"\r\n\r\nاراده مىشود ، مثل « اين كتاب » ، « آن فرش » و . . . ؛ در مقابل كلى كه به ذمّهء طرف مىآيد ؛ خواه كلى فىالمعين باشد يا كلى در ذمّه . اين معنا در نكتهء ششم تشريح خواهد شد . ولى گاهى در مقابل منفعت و حق و عمل انسان آزاد ، استعمال مىشود و مقصود از آن ، ذات و رقبهء شىء است ؛ مثل خود فرش ، خود منزل ، خود كتاب و . . . ؛ در مقابل منافع آن و در برابر حقوقى از قبيل حق تحجير ، حق اولويت ، حق سبق و . . . . در نكتهء پنجم همين معنا مورد نظر است .\r\nقطعاً مبيع اگر عين و ذات شىء باشد ، نام معامله بيع است و اگر داراى ساير شروط هم باشد صحيح و لازم است ، ولى آيا منحصر در اين است و اگر منفعت يا حق ، مورد معامله قرار گيرد بيع نيست ؟ يا حصرى وجود ندارد و بيع حقيقتاً بر هر يك از تمليك اعيان و منافع و حقوق صدق مىكند ؟\r\nدو نظريه در اين‌باره وجود دارد :\r\nنظريهء اوّل : به عقيدهء مشهور فقها ، لزوماً بايد مبيع از اعيان باشد و اگر از منافع يا حقوق باشد صدق بيع ، حقيقى نيست و از روى تسامح و تساهل است ، بلكه اين را امرى مقطوع و مورد اتفاق و خالى از اشكال دانسته‌اند . مانند صاحب جواهر « 1 » و مرحوم آيت‌الله خوئى . « 2 »\r\nبراى قول مشهور سه دليل و دو مؤيد ذكر مىشود :\r\nدليل اوّل ، تبادر و ارتكاز عرفى است ؛ « 3 »\r\n\r\n\r\n","description":"","footnote":"\r\n( 1 ) . ر . ك : جواهر الكلام ، ج 22 ، ص 208 .\r\n( 2 ) . ر . ك : مصباح الفقاهه ، ج 2 ، ص 10 و 11 .\r\n( 3 ) . در حال حاضر از لفظ بيع خصوص تمليك اعيان تبادر مىكند . ولى شك داريم كه در عرف ، زمان صدور آيات و روايات آيا معناى عامى داشته و بر نقل منفعت نيز اطلاق مىشد و بعدها از آن معنى عام به معنى خاص منتقل شد و يا از آغاز به معناى نقل عين بوده و الان نيز برهان باقى است ؟ از اصل عدم نقل استفاده مىكنيم و بنا را مىگذاريم بر اين‌كه در گذشته نيز همين معنا را داشته و نقلى پيش نيامده است ، و دليل اصل عدم نقل بناى عقلا و سيره علما و فقهاى عظام است ؛ زيرا اگر جز اين باشد باب اجتهاد مسدود مىگردد و طريق استنباط ويران مىشود . .\r\n","page_name":" 18 ","page_number":36},
  {"content":"\r\n\r\nدليل دوم ، صحت سلب است ؛ « 1 »\r\nدليل سوم « 2 » ، بر فرض كه تبادر و ارتكاز عرفى و صحت سلب نباشد ولى اين مقدار مسلّم است كه يقين به صدق بيع بر تمليك منافع نداريم بلكه مجرّد شك است و همين كافى است كه تمليك منافع مشمول ادلّهء امضا و تنفيذ بيع نباشد ، زيرا تمسك به اطلاق ، فرع احراز صدق اسم و عنوان است .\r\nمؤيد اوّل ، استقرار طريقهء فقهاست ؛ « 3 »\r\nمؤيد دوم سخن برخى از علماى اهل سنّت است كه گفته‌اند : « البيع فى اللغهء إخراج ذاتٍ عن الملك بعوضٍ فتمليك المنفعهء بالإجارهء لا يسمّى بيعاً » . « 4 »\r\nنظريهء دوم : به عقيدهء برخى از فقيهان بزرگ از قبيل امام خمينى ( قدس سره ) « 5 » و محقق ايروانى ، « 6 » بيع به تمليك و نقل عين و ذات اختصاص ندارد بلكه حقيقتاً نقل منافع و اعيان را نيز شامل است و شواهدى اين را تأييد و تقويت مىكند .\r\nالف ) گفتار اهل لغت ؛ « 7 »\r\n\r\n\r\n","description":"","footnote":"\r\n( 1 ) . وجداناً لفظ « بيع » از تمليك منافع و حقوق ، صحت سلب دارد و مىتوانيم بگوييم نقل منافع بيع نيست . بلكه اجاره است و اگر نقل منافع مفهوم بيع يا مصداقى از مصاديق آن بود ، يقيناً صحت سلب نداشت بلكه صحت حمل داشت . ( حاشيه المكاسب ( محقّق يزدى ) ، ص 53 ؛ مصباح الفقاهه ، ج 2 ، ص 10 و 11 )\r\n( 2 ) . منيه الطالب ، ج 1 ، ص 39 .\r\n( 3 ) . به قول شيخ اعظم در كتاب مكاسب ، ج 3 ، ص 7 : « و عليه استقر اصطلاح الفقهاء فى البيع » كه همه‌جا در اصطلاح خود معوض را مخصوص اعيان دانسته‌اند و اين كاشف از اين است كه آن‌ها نيز از بيع ، تمليك عين را فهميده‌اند .\r\n( 4 ) . الفقه على المذاهب الأربعه ، ج 2 ، ص 147 .\r\n( 5 ) . كتاب البيع ، ج 1 ، ص 32 .\r\n( 6 ) . حاشيه كتاب المكاسب ، ج 2 ، ص 20 .\r\n( 7 ) . فيومى در مصباح المنير ، ج 1 ، ص 69 مىگويد : « البيع في الأصل مبادلهء مال بمال » و مال از نظر عرف شامل منافع نيز مىشود ، آرى طريحى در مجمع البحرين ، ج 5 ، ص 475 چنين گفته است : « المال في الأصل الملك من الذهب و الفضهء ، ثمّ اطلق على كلّ ما يقتني و يتملّك من الأعيان » . ولى تخصيص به اعيان هيچ وجهى ندارد و مال قطعاً بر منافع نيز اطلاق مىشود ، و شايد منظور طريحى بيان فرد غالب مال باشد كه عين است و در صدد حصر نباشد . لبنانى در اقرب الموارد ، ج 2 ، ص 1252 مىگويد : « المال ما ملكته من جميع الأشياء ، و عند أهل الباديهء : النعم » و « جميع الأشياء » اعيان و منافع و حقوق را شامل مىشود ، و هكذا سخن المنجد كه قبلًا نقل شد . .\r\n","page_name":" 19 ","page_number":37},
  {"content":"\r\n\r\nب ) گفتار برخى از فقيهان عامه و خاصه ؛ « 1 » مثلًا امام خمينى ( قدس سره ) در كتاب البيع ، مىفرمايد :\r\n« . . . فبيع المنافع والحقوق بيع عرفاً ولغةً ولو فرض بطلانه » « 2 »\r\nو در تحرير الوسيله در باب شرايط عوضين مىنويسد : « الأوّل : يشترط في المبيع أن يكون عيناً على الأحوط ، . . . فلا يجوز على الأحوط أنْ يكون منفعة . . . أو حقّاً ، وإنْ كان الجواز - خصوصاً في الحقوق - لا يخلو عن قوّة » « 3 » و از اين فتواى بر خلاف ، معلوم مىشود كه احتياط قبلى از نوع احتياط مستحبى است ، در رسالهء عمليهء مرحوم امام هم در باب شرايط جنس و عوض آن چنين آمده است : پنجم آن‌كه بنا بر احتياط ، خود جنس را بفروشد نه منفعت آن را ، گرچه جايز بودن خالى از قوّت نيست . پس اگر منفعت يك سالهء خانه را بفروشد صحيح است .\r\nج ) روايات فراوان بر تمليك منافع و حقوق ، بيع اطلاق كرده است ، از جمله در سه باب زير : باب بيع خدمت عبد مدبّر است « 4 » كه قطعاً از منافع است ؛ باب بيع سكناى منزلى كه مجهول المالك است كه بر بيع سكنى اطلاق بيع شده است « 5 » و باب فروش زمين‌هاى خراجى كه عين آن‌ها ملك همهء مسلمانان است ولى منافع آن‌ها مال كسى\r\n\r\n\r\n","description":"","footnote":"\r\n( 1 ) . شيخ طبرسى در مبسوط ، ج 6 ، ص 172 در مورد بيع خدمت عبد مدبّر مىنويسد : « لأنّ عندنا يصحّ بيع خدمته دون رقبته مدّهء حياته » و خدمت عبد همان منافع او است . فاضل ايروانى در حاشيه كتاب المكاسب ، ج 2 ، ص 20 مىنويسد : « بل المقطوع به خلافه و أنّه يعمّ أبدال المنافع » . از اهل سنّت هم از قول مالكىها نقل شده است كه : « إنّه يصح إطلاق البيع على نقل المنافع » و از قول حنبلىها نقل شده است كه : « إنّ معنى البيع في الشرع مبادلهء مال بمال أو مبادلهء منفعهء مباحهء بمنفعهء مباحهء على التأبيد » . ر . ك : الفقه على المذاهب الأربعه ، ج 2 ، ص 111 و 152 .\r\n( 2 ) . كتاب البيع ، ج 1 ، ص 32 .\r\n( 3 ) . تحرير الوسيله ، ج 1 ، ص 490 .\r\n( 4 ) . وسائل الشيعه ، ج 23 ، ص 119 ، باب 3 ، ح 1 و 3 و 4 .\r\n( 5 ) . همان ، ج 17 ، ص 335 ، باب 1 ، ح 5 . .\r\n","page_name":" 20 ","page_number":38},
  {"content":"\r\n\r\nاست كه اين اراضى را تقبل كرده و روايات بر جواز بيع منافع اين اراضى دلالت دارند . « 1 »\r\nد ) امروزه اطلاق بيع بر بيع حق ، خيلى رايج و متعارف است ، مثل بيع سرقفلى كه نوعى حق است « 2 » و مثل حق آب و گل ، و مثل حقى كه كشاورز بابت شيار كردن زمين و شخم زدن آن ، هموار و آماده كردن آن براى زراعت ، جدول‌بندى و . . . ، پيدا مىكند كه بعداً اگر منصرف شد و يا هجرت كرد مىتواند اين حقوق را به ديگرى واگذار كند و در واقع به او بفروشد . و مثل انواع مالكيت‌هاى معنوى اعتبارى كه در اين زمان مطرح است ، از قبيل فروش حق تأليف ، فروش امتيازها ، فروش حق وام و مانند آن ، و جالب اين است كه عرف بر همهء اين‌ها اطلاق بيع مىكند و ترديدى ندارد .\r\nحال اگر دليل معتبرى باشد كه بر اختصاص بيع به تمليك عين دلالت كند مىتوان ادّعا كرد كه همهء اين موارد قبلى ( الف تا ج ) از باب اطلاق مجازى و مسامحى است ، چنان‌كه شيخ اعظم در مكاسب « 3 » و آقاى خوئى در مصباح ادعا نموده‌اند . « 4 » ولى به نظر ما چنين دليلى وجود ندارد تا مجبور شويم اين همه اطلاق را مجاز بدانيم . مجاز خلاف اصل است و تا دليلى نباشد نمىتوانيم بدان قائل شويم . و دلايلى كه از قول مشهور ذكر شد ( سه دليل ) عموماً داراى جواب مىباشند .\r\nامّا دليل تبادر : جوابش اين است كه هر تبادرى علامت حقيقت نيست . اگر تبادر معنا از يك لفظ ، مستند باشد به متن لفظ ، ارزشمند است ولى اگر مستند باشد به خارج از لفظ ، دليل حقيقت بودن نيست ؛ در مورد بحث ما تبادر تمليك عين ، از لفظ « بيع »\r\nمستند است به غلبهء وجود خارجى ، ديگر اين‌كه در خارج در نوع معاملات و بيوع ،\r\n\r\n\r\n","description":"","footnote":"\r\n( 1 ) . همان ، ص 370 ، باب 21 ، ح 9 و 10 .\r\n( 2 ) . به گفته فرهنگ معين : سرقفلى حقى است كه بازرگان و كاسب نسبت به محلّى پيدا مىكند به جهت تقدم در اجازه ، شهرت ، جمع‌آورى مشترى و غيره .\r\n( 3 ) . المكاسب ، ج 3 ، ص 7 .\r\n( 4 ) . مصباح الفقاهه ، ج 2 ، ص 12 و 14 . .\r\n","page_name":" 21 ","page_number":39},
  {"content":"\r\n\r\nمبيع از اعيان است نه از منافع و حقوق ، و در واقع از قسم انصراف بدوى است كه از غلبهء وجود سرچشمه مىگيرد و ارزشى ندارد .\r\nو امّا دليل صحت سلب : اوّلًا در علم اصول ثابت شده كه صحت سلب و صحت حمل علامت نيستند و به درد تمييز حقيقت از مجاز نمىخورند ؛ ثانياً از منظر امام راحل اين علامت جدايى نيست و به تبادر برمىگردد ، پاسخ آن داده شد ؛ ثالثاً پس از آن همه اطلاقات عرفى و شرعى و لغوى و فقهى ، صحّت سلب معنا ندارد تا علامت مجاز بودن اين اطلاق‌ها باشد .\r\nو امّا دليل شك در صدق و عدم شمول اطلاقات : اوّلًا ما در صدق شك نداريم ؛ ثانياً استناد به اطلاقات براى بيان حكم شرعىِ آن است كه صحيح است يا باطل ؛ فعلًا كلام در اصل صدق عرفى است كه ترديد ندارد . در نتيجه بيع ، مفهوم عامى دارد و مخصوص تمليك عين نيست و لزومى ندارد مبيع از اعيان باشد ، اگرچه غالباً از اعيان است .\r\nمرحوم امام علاوه بر اين‌كه در كتاب بيع با استدلال اين مطلب را تثبيت كرده است ، در تحرير الوسيله هم به آن فتوا داده و جواز و صحت بيع منافع و حقوق و اعمال را تقويت نموده است . ايشان در باب شروط عوضين چنين مىفرمايد :\r\nوهى امور : الأوّل : يشترط في المبيع أنْ يكون عيناً على الأحوط . . . فلا يجوز على الأحوط أنْ يكون منفعة كمنفعة الدار أو الدابّة ، أو عملًا كخياطة الثوب ، أو حقّاً ، وإنْ كان الجواز - خصوصاً في الحقوق - لا يخلو عن قوّة . « 1 »\r\nو احتياط مذكور استحبابى است چون ملحوق به فتوا بر خلاف آن است . در رسالهء عمليهء ايشان هم در شرايط جنس و عوض آن مىخوانيم :\r\nپنجم آن‌كه بنا بر احتياط ، خود جنس را بفروشد نه منفعت آن را ؛ اگرچه\r\n\r\n\r\n","description":"","footnote":"\r\n( 1 ) . تحرير الوسيله ، ج 1 ، ص 490 . .\r\n","page_name":" 22 ","page_number":40},
  {"content":"\r\n\r\nجايز بودن خالى از قوّت نيست ، پس اگر مثلًا منفعت يك سالهءخانه را بفروشد صحيح است .\r\nسؤال : پس فرق باب بيع و باب اجاره كجا ظاهر مىشود ؟\r\nپاسخ : شايد منشأ نظر مشهور همين باشد كه خيال كرده‌اند متعلق بيع از اعيان است و متعلق اجاره از منافع ؛ بيع نقل عين است و اجاره نقل منفعت و بر اين اساس بيع را مخصوص تمليك عين دانسته‌اند . ولى چنين نيست بلكه هر يك از بيع و اجاره به عين تعلق مىگيرد و متعلق هر دو ، عين است و همان‌طور كه مىگوييم « بعت الدار بكذا » مىگوييم « آجرت الدار بكذا سنة » كه مدت را معلوم مىكنيم . البته بيع علاوه بر اين به منفعت هم تعلق مىگيرد و مىتوان گفت : « بعتك سكنى الدار سنة » ؛ ولى اجاره به منفعت تعلق نمىگيرد و صيغهء\r\n« آجرتك منفعة الدار\r\n» غلط است ؛ آرى اثر تمليك منزل در بيع و اجاره متفاوت است ؛ زيرا اثر\r\n« بعت الدار\r\n» نقل رقبهء منزل و خود آن است ، ولى اثر « آجرتك » نقل منفعت آن است . بنابراين ، بيع اعم از اجاره است و بر هريك از تمليك عين و تمليك منفعت اطلاق مىشود ، ولى اجاره مخصوص تمليك منفعت است ؛ آن‌گاه اگر اين را با لفظ « بعت » بياورد احكام بيع را دارد و اگر با لفظ « آجرت » بياورد احكام اجاره را دارد و مانعى ندارد كه اجاره فردى از بيع باشد و احكام خاصى هم داشته باشد . نظير اين‌كه از نظر شيخ طوسى صلح عقد جدايى نيست و از مقولهء بيع است . در عين حال احتياط در همان است كه مشهور گفته‌اند و بهتر است كه براى تمليك منفعت ، از واژهء بيع استفاده نشود ولو تمليك حقّ ، اشكالى ندارد .\r\n\r\nنكتهء ششم ، بيع دَين ، بلكه مطلق كلىِ در ذمّه\r\nعين در مقابل كلى ، بر اعيان و موجودات شخصى خارجى اطلاق مىشود ، مثل اين كتاب ، آن لباس ، فلان ماشين و . . . و قابل صدق بر كثيرين نيست ؛ ولى كلّى آن است كه قابل صدق بر افراد متعدد تا بىنهايت باشد كه خود داراى سه قسم است : 1 . كلّىِ\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nمشاع ؛ مثل ثلث ملك يا دو دانگ منزل ؛ 2 . كلّىِ در معين ، مثل يك تن از گندم موجود در سيلو ؛ 3 . كلّىِ در ذمّه كه صد در صد كلى است و هيچ قيدى ندارد و به چيزى اضافه نشده است تا دايره‌اش محدود باشد ، مثل صد من گندم . اين قسم نيز دو نوع است :\r\nالف ) گاهى دَين است كه قبل از معامله مالى بر عهدهء طرف است و فروشنده از او طلب دارد و آن ما فىالذمّه را يا به خود بدهكار مىفروشد يا به فرد ثالث .\r\nب ) گاهى قبل از معامله چيزى بر ذمّهء طرف نيست و به خود معامله ، ذمّه و عهده درست مىشود و متاعى بر عهدهء فروشنده مىآيد خواه به‌صورت بيع سلم ( پيش‌فروش ) باشد ، يا بيع حالّ ( فعلى و نقد ) . از نظر عرف همهء انواع فوق ، بيع است . از نظر شرع نيز با شروطى همهء اين‌ها امضا شده است و در كتاب بيع در جاى خود تبيين خواهد شد . بنابراين عين در مقابل منافع و حقوق است نه در مقابل دين و كلّى . پس ، از اين زاويه بر فرض كه بيع ، تمليك عين باشد و لزوماً مبيع از اعيان باشد ، ولى بايد بدانيم فرقى ميان انواع عين - در برابر منافع و حقوق - نيست و بر هريك از عين شخصى و كلّى مشاع و كلّى در معين و كلّى در ذمّه صدق مىكند .\r\nطرح يك سؤال : در خصوص بيع عين شخصى اشكالى نيست زيرا محل و معروض و موصوف ملك و مال - كه خود جنس و عين باشد - وجود دارد و قابل اتصاف به ملك و مال است و معامله كمبودى ندارد و بايع با فروش آن ، اضافهء ملكيت و ماليتى را كه نسبت به آن داشت به مشترى منتقل مىكند . در مورد بيع كلىِ مشاع نيز اشكالى نيست زيرا سهم و كسر مشاع از ملك و زمين خارجى ، مورد بيع است كه باز هم قابل اتصاف به ملكيت و ماليت مىشود و معامله صحيح است . در مورد كلّىِ در معين نيز مطلب از اين قرار است .\r\nولى در كلّىِ در ذمّه اشكال وجود دارد مخصوصاً در فرضى كه قبل از معامله ، ذمّه‌اى نيست و به نفس معامله فروشنده متاع يا طعامى را بر عهده مىگيرد ، و اشكال\r\n\r\n","description":"","footnote":"","page_name":" 24 ","page_number":42},
  {"content":"\r\n\r\nاين است كه ماليت و ملكيت از اعراض است و عرض بدون معروض و محلِ موجود ، محال است و كلّى در ذمّه پيش از معامله چيزى نيست و وجودى ندارد تا معروض ملك باشد ، و وقتى محل نبود پس خود ملك و مال هم نيست ، آن‌گاه چگونه بيع كلى در ذمّه ممكن و معقول است ؟\r\nپاسخ : از اشكال مزبور سه پاسخ داده شده است :\r\n1 . پاسخ فاضل نراقى در عوائد به نقل از حاشيهء مرحوم سيد بر مكاسب : آنچه مقوم بيع و داراى اهميت مىباشد ؛ اين است كه نقل ملك به ديگرى فعلى باشد و لزومى ندارد ملك هم فعلى باشد ، بلكه كافى است در آينده مالك شود و الآن بفروشد . گويا گفته است : « فروختم صد منى را كه در آينده مالك خواهم شد به صد هزار تومان » و پس از بيع بر او واجب است صد من گندم را در وقت مقرر تحصيل كند تا بتواند تسليم مشترى كند و در اين جهت فرقى ميان بيع سلم و بيع حالّ نيست « 1 » . « 2 »\r\nاين پاسخ ناتمام است ؛ زيرا اوّلًا در علم اصول به ثبت رسيده كه تفكيك ميان انشاء و مُنْشَأ محال است ؛ ثانياً نقل ، استقلال ندارد بلكه همواره به چيزى مرتبط است ؛ يا نقل مكانى است ، يا نقل اضافه‌اى از اضافات شىء است ، يا اضافهء ملكى يا اضافهء مالى و يا حقى ، و اضافه بدون طرفين امكان ندارد پس تا حق يا مال يا ملكى نباشد نقل فعلى معقول نيست .\r\n2 . پاسخ خود مرحوم سيد در حاشيه مكاسب : ملكيت اگرچه از اعراض خارجيه است و معروض و محل لازم دارد ولى حقيقت آن متقوم به اعتبار عقلاست لذا مانعى ندارد عقلا كلى در ذمه را امرى موجود اعتبار كنند ( وجود اعتبارى ) و براى آن ملكيت\r\n\r\n\r\n","description":"","footnote":"\r\n( 1 ) . حاشية المكاسب ( محقّق يزدى ) ، ص 54 .\r\n( 2 ) . نظير واجب معلّق در اصول فقه كه صاحب فصول اختراع كرده و گفته است : مانعى ندارد وجوب ، فعلى و حالى باشد ولى واجب ، استقبالى و در آينده باشد و در نتيجه از هم‌اكنون كه مستطيع شد تكليف و امر به حج مىآيد و بايد مقدمات كار را انجام دهد تا بتواند در موسم حج ، امتثال كند . .\r\n","page_name":" 25 ","page_number":43},
  {"content":"\r\n\r\nو ماليت اعتبار نمايند ؛ آن‌گاه ملك بدون محل و معروض نيست بلكه محلِ موجود به وجود اعتبارى دارد . « 1 »\r\nاصل پاسخ ايشان متين است و در جواب سوم روى همين تكيه مىكنيم ولى اين‌كه در صدر جواب ملك را از اعراض خارجيه دانسته ناتمام است ؛ زيرا ملكيت به معناى مقولهء جده از اعراض خارجيه و از مقولات تسع عرضى است ، ولى ملكيت اعتبارى عقلائى از مقولات نيست و وجود خارجى ندارد بلكه صد در صد امر اعتبارى است و در عالم اعتبار موجود مىشود .\r\n3 . پاسخ امام راحل در كتاب البيع « 2 » و آقاى خوئى در مصباح « 3 » ، كه پاسخ اصلى هستند . حاصل بيان امام اين است كه خود ملكيت از امور اعتبارى عقلائى است ، كلى در ذمّه هم از امور ديگر اعتبارى عقلائى است و در عالم اعتبار وجود دارند و مانعى ندارد كه محل و معروض يك امر اعتبارى ( ملكيت ) ، امر اعتبارى ديگر ( ذمّهء طرف يا كلى در ذمّه ) باشد . زمام امر اعتبارى هم به‌دست معتبِر است ، چه اين‌كه ماليت هر چيزى هم تابع اعتبار عقلا و شارع است ، حتى ماليت اموال خارجى مانند نقد رايج ( اسكناس‌ها ) نيز ذاتى و واقعى نيست ( مال واقعى طلا و نقره است كه پشتوانهء اسكناس و پول است ) بلكه عقلا براى اين اسكناس‌ها ، چك‌ها ، كارت‌ها و . . . اعتبار ماليت مىكنند ؛ حال مانعى ندارد كه براى كلّى در ذمّه نيز اعتبار ماليت كنند و مال و ملك بر آن محلِ موجودِ اعتبارى ، عارض و مترتّب شود . در نتيجه بيع دَين و كلّى در ذمّه و كلى در معين و كلى مشاع از اين نظر اشكالى ندارد .\r\n\r\n\r\n","description":"","footnote":"\r\n( 1 ) . حاشية المكاسب ( محقّق يزدى ) ، ص 54 .\r\n( 2 ) . كتاب البيع ، ج 1 ، ص 34 و 35 .\r\n( 3 ) . مصباح الفقاهه ، ج 2 ، ص 21 و 23 . .\r\n","page_name":" 26 ","page_number":44},
  {"content":"\r\n\r\n\r\nنكتهء هفتم ، فروش عمل انسان آزاد\r\nبه اتفاق كلمه ، عمل عبد و مملوك قابل معاوضه است و مولى مىتواند خدمات ( خياطت ، خطاطى ، بنّايى و . . . ) وى را به ديگرى معاوضه كند ؛ زيرا هم ملك مولاست و هم مال او است و همانند ساير منافع ( منفعت منزل ، فرش ، لباس ، ماشين و . . . ) قابل انتقال به غير است . « 1 »\r\nعمل حرّ و آزاد : پس از معاوضه بر آن ( مثلًا انسان آزادى اجيرشده تا مدتى براى ديگرى خياطى يا كارگرى كند و قطعاً اجاره بر عمل صحيح است ) مبادله‌اش به اتفاق كلمه - مثل عمل عبد - صحيح است زيرا هم ملك مستأجر است و هم مال او ، و از اين جهات كمبودى ندارد و قابل نقل و انتقال به فرد ثالث است و مستأجر مىتواند آن را به ملك ديگرى درآورد ، البته از نظر مشهور فقط ثمن واقع مىشود ، و تحقيقاً مبيع هم واقع مىشود و در بيع منفعت داخل است ؛ محل كلام در عمل حرّ پيش از معاوضه بر آن است ؛ در اين مرحله سه بحث مطرح است :\r\nبحث اوّل : آيا ملكيت دارد ؟ اگر مراد ملك اعتبارى عقلائى و شرعى باشد ، خير ملكيت ندارد زيرا عقلاى عالم براى اين اعمال اعتبار ملكيت نمىكنند ، ولى اگر مراد مطلق ملكيت و سلطنت باشد آرى ملك است ، آن هم از قسم ملك تكوينى ذاتى ؛ زيرا هر انسان آزادى هم مالك نفس خويش است و هم مالك شؤون گوناگون نفس ، كه از جملهء آن‌ها افعال اختيارى او است و با وجود ملكيت تكوينى نيازى به اعتبار ملك نداريم و لغو است ؛ بلكه تحصيل حاصل است .\r\n\r\n\r\n","description":"","footnote":"\r\n( 1 ) . البته از نظر مشهور منافع و از جمله عمل عبد فقط مىتواند ثمن قرار گيرد و مبيع واقع نمىشود چون از اعيان نيست ، ولى از نظر تحقيق ، مبيع هم واقع مىشود و بايع مىتواند عمل عبدش را به ديگرى بفروشد ، كما اين‌كه در خدمت عبد مدبّر چنين است ؛ يعنى بيع خود او جايز نيست ولى بيع خدماتش جايز است . ر . ك : وسائل الشيعه ، ج 23 ، ص 119 . .\r\n","page_name":" 27 ","page_number":45},
  {"content":"\r\n\r\nبحث دوم : آيا ماليت دارد ؟ از نظر صدق مال بر عمل حرّ قبل از معاوضه و اجير شدن ، سه وجه وجود دارد :\r\n1 . مال نيست زيرا اگر مال باشد لازمه‌اش اين است كه وى مستطيع باشد و حج بر او واجب شود ، و نيز لازمه‌اش اين است كه وى فقير يا مسكين نباشد و نتواند از زكات ارتزاق كند ، و نيز لازمه‌اش اين است كه اگر كسى او را حبس كرد و براى مدتى نگذاشت كار كند ، ضامن باشد ، زيرا مال كسى را تلف كرده و قانون « الضمان بالإتلاف » حكم به ضمانت مىكند . در حالى كه هيچ‌كدام از اين لوازم مترتب نيست و كسى فتوا به استطاعت و وجوب حج نداده است ، كسى فتوا به ضمان نداده است . و ما از انتفاء لازم و اثر ، به انتفاء ملزوم ( مال بودن عمل ) منتقل مىشويم .\r\n2 . مرحوم سيد در حاشيه ميان انسان كسوب « 1 » و غير آن فرق گذاشته است . وى نسبت به كسوب براى عملش قبل از معامله ماليت قائل شده و آثار مال را مترتب كرده است ؛ از جمله ضامن بودن متلف اين عمل ، ولى براى عمل غير كسوب « 2 » ماليت قائل نيست و اتلاف آن را موجب ضمان نمىداند . « 3 »\r\n3 . عده‌اى از فقهاى عظام از قبيل امام راحل « 4 » و آقاى خوئى « 5 » و مرحوم شهيدى در شرح مكاسب « 6 » معتقدند كه عمل حرّ قبل از معاوضه نيز مال است و در آن ترديدى نيست ، زيرا مال به هر معنايى كه باشد عرفاً بر اين عمل صدق مىكند . خواه به معناى « ما يرغب فيه العقلاء » باشد يا به معناى « ما يبذل بازائه شيء » ، يا « ما يجري فيه الشح والبخل » ، يا « ما يدّخر لوقت الضرورة والحاجة » ؛ به هر حال عمل حرّ را شامل مىشود و\r\n\r\n\r\n","description":"","footnote":"\r\n( 1 ) . كسى كه شغل خاصى دارد و هر روز به آن مشغول است ، مثلًا هر روز سر كار مىرود و خياطى مىكند .\r\n( 2 ) . آدمى كه بىكار است و شغل خاصى ندارد كه مثلًا صبح براى انجامش برود .\r\n( 3 ) . حاشية المكاسب ، ص 55 .\r\n( 4 ) . كتاب البيع ، ج 1 ، ص 36 .\r\n( 5 ) . مصباح الفقاهه ، ج 2 ، ص 33 .\r\n( 6 ) . هدايه الطالب ، ج 2 ، ص 14 . .\r\n","page_name":" 28 ","page_number":46},
  {"content":"\r\n\r\nشرعاً هم اصطلاح ديگرى ندارد و معناى عرفى آن مراد است . بنابراين عمل حرّ قبل از معاوضه مال است و فرقى ميان كسوب و غير كسوب نيست . آرى در ضمانت فرق دارند يعنى عمل حرّ كسوب اگر اتلاف شود و غاصبى او را حبس كند و نگذارد سر كار برود ، موجب ضمانت است ولى عمل غير كسوب موجب ضمان نيست ، البته اگر ظالمى به زور عمل او را استيفا كند ضامن است . ولى مجرد حبس ، سبب ضمان نيست . امّا از نظر مال بودن فرقى ندارند .\r\nسؤال : اگر ماليت دارد چرا اتلاف آن موجب ضمان نيست ؟\r\nپاسخ : دليل الضمان « من أتلف مال الغير فهو له ضامن » اتلاف مطلق مال را موجب ضمان نمىداند ، بلكه اتلاف مال غير را - كه مضاف به غير است ، مثلًا مىگوييم : مال فلانى - سبب ضمان مىداند و عمل حرّ تا معاوضه نشود يا محقق نشود مال فلان بودن صدق نمىكند ولو اصل مال بودن صدق كند ، از اين جهت ضمان‌آور نيست .\r\nسؤال : اگر ماليت دارد پس شخص حرّ مستطيع است و بايد به حج برود .\r\nپاسخ : در حج ، استطاعت ويژه‌اى لازم است و آن استطاعت مالى فعلى است و عمل حرّ تدريجاً محقق مىشود و لذا استطاعت فعلى ندارد تا حج واجب شود .\r\nسؤال : اگر عمل حرّ مال است پس وى حق ندارد از زكات و ساير وجوه شرعى مالى كه مال فقرا و مساكين است ، استفاده كند .\r\nپاسخ : همين‌طور است و اگر تدريجاً مىتواند مخارج سال خود و عيالش را تأمين كند حق ندارد از وجوه مذكور استفاده كند آرى اگر تدريجاً هم نتواند فقير است و حق دارد از زكات ارتزاق كند .\r\nبحث سوم : آيا عمل حرّ قبل از معاوضه مىتواند مبيع واقع شود و شخص حرّ آن را بفروشد ؟ يا اين‌كه مىتواند ثمن واقع شود و مثلًا با عمل يك ماه خود ، مالى را خريدارى كند ؟ مشهور بحث را در ثمن واقع شدن عمل حرّ قرار داده‌اند زيرا عمل ، از\r\n\r\n","description":"","footnote":"","page_name":" 29 ","page_number":47},
  {"content":"\r\n\r\nمنافع است و نزد آن‌ها نمىتواند مبيع باشد . ولى ما بحث را در مثمن قرار گرفتن آن مطرح مىكنيم و اگر مبيع شدن آن ثابت شد ثمن بودنش به طريق اولى ثابت است .\r\nچهار اشكال بر اين معاوضه مطرح شده است :\r\nاشكال اوّل : مبيع بايد از اعيان و ذوات باشد ، در حالى كه عمل حرّ از منافع است .\r\nجواب : قبلًا در نكتهء پنجم به تفصيل بررسى شد كه منافع هم مىتواند مبيع واقع شود اگرچه احتياط در اين است كه براى تمليك منافع از صيغهء بيع استفاده نشود .\r\nاشكال دوم : مبيع بايد ملك باشد تا قابل بيع باشد و عمل حرّ قبل از اجاره ملك نيست .\r\nجواب : اوّلًا ملك تكوينى است و همان كفايت مىكند ؛ ثانياً قبلًا به تفصيل بيان شد كه در بيع ، اضافهء ملكيت معتبر نيست و بدون آن نيز صحيح است و مثال آورديم به بيع قسمتى از مال زكاتى و بيع وقف عام و مانند آن ، و در اين‌جا اضافه مىكنيم كه ثمن قرار گرفتن اين‌ها نيز متوقف بر اضافهء ملكيت نيست و غير مالك هم مىتواند با صدقات مردم براى محرومان جهيزيه خريدارى كند ، يا متولى وقف عام ، مال موقوفه‌اى را با موقوفهء ديگر مبادله كند .\r\nاشكال سوم : مبيع بايد مال باشد و عمل حرّ قبل از معاوضه ماليت ندارد .\r\nجواب : اوّلًا بر مبناى سيد در حاشية مكاسب « 1 » و آقاى خوئى در مصباح « 2 » در صدق بيع و معامله ، اضافهء ماليت هم معتبر نيست ، اگرچه ما اين مبنا را قبلًا نقد كرديم و معامله‌اى را كه يكى از عوض‌ها يا هر دو فاقد ماليت باشند نوعى « اضحُوكه » و بازى دانستيم تا معاملهء عقلائى ؛\r\nثانياً در قول سوم در ماليت عمل حرّ بيان كرديم كه عمل حرّ ماليت دارد و از اين لحاظ مشكلى نداريم ؛\r\n\r\n\r\n","description":"","footnote":"\r\n( 1 ) . حاشية المكاسب ( محقّق يزدى ) ، ص 54 .\r\n( 2 ) . مصباح الفقاهه ، ج 2 ، ص 23 . .\r\n","page_name":" 30 ","page_number":48},
  {"content":"\r\n\r\nثالثاً دليل ندارد كه حتماً مبيع يا ثمن قبل از بيع مال باشند ، بلكه كافى است كه به نفس بيع ماليت پيدا كنند . عمل حرّ هم از اين قسم است و بيش از آن دليل ندارد .\r\nاشكال چهارم : مبيع بايد موجود باشد تا قابل اتصاف به ملك و مال شود و معاوضه‌اش معقول باشد و عمل حرّ قبل از معاوضه موجود نيست و بيع معدوم معنا ندارد .\r\nجواب : قبلًا در بيع كلّىِ در ذمّه ، نظير اين اشكال مطرح شد و مبسوطاً جواب داديم كه در امور اعتبارى اشكالى نيست و عقلا براى عمل ، اعتبار وجود و اعتبار ماليت و ملكيت مىكنند و معامله بر آن را معقول و مقبول مىدانند ، آرى اگر عملى باشد كه در آينده هم موجود نخواهد شد و از تحقق آن نااميد هستيم ، معامله بر آن عقلائى نيست ، ولى اگر متوقع‌الحصول باشد كفايت مىكند كه اعتبار وجود و اعتبار ماليت شود و معاملهء آن مجاز باشد .\r\nنتيجه : عمل حرّ قبل از معاوضه ماليت دارد و قابل معاوضه است و مبيع هم واقع مىشود تا چه رسد به ثمن و عوض واقع شدن كه به طريق اولى صحيح است . البته شيخ اعظم در مكاسب با ترديد و احتمال ، از مسأله عبور كرده و هيچ طرفى را اختيار نكرده است . « 1 »\r\n\r\nنكتهء هشتم ، معاملهء حقوق\r\nدربارهء حق دو بحث مطرح است :\r\n1 . بيان معناى لغوى و اصطلاحى حق و ماهيت آن ؛ 2 . بيان اقسام حق و جواز معاوضه بر آن‌ها از نظر مبيع واقع شدن و ثمن بودن .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 8 . .\r\n","page_name":" 31 ","page_number":49},
  {"content":"\r\n\r\n\r\nمعناى لغوى و اصطلاحى حق\r\nحق در لغت عرب به معناى ثبوت و وجوب آمده است . « 1 » در اصطلاح فقهى و حقوقى ( شرع و عرف ) معناى خاصى دارد و قطعاً از امور اعتبارى و قراردادى است ؛ چه عرف و عقلا اين حق را جعل كنند و شارع مقدس امضا كند ، چه خود شارع مستقلًا آن را جعل كند كه مجعول تأسيسى است و از همين‌جا استفاده مىشود كه حق نوعى حكم شرعى وضعى است ، مثل ساير احكام وضعيه از قبيل ملكيت و زوجيت . و مثل احكام تكليفى از قبيل وجوب و حرمت ؛ با اين تفاوت كه ساير احكام پس از جعل ، اختيارشان در دست شارع است و مكلف نمىتواند آن را اسقاط كند يا به ديگرى منتقل نمايد ، و . . . ولى حق به‌گونه‌اى است كه زمام امرش در دستان صاحب حق است و مىتواند حق خود را اعمال يا اسقاط نمايد ، يا اگر قابل انتقال است به ديگرى نقل دهد . و در تعريف مصطلح حق مىگوييم : « الحق إضافة خاصة متعلقة بالشخص الآخر تارة وبالعين أُخرى وبالمنفعة ثالثة » ؛ حق عبارت است از اضافه و نسبت و ربط خاصى كه ميان شخص ذىحق با متعلق حق برقرار مىشود ؛ خواه متعلق حق ، شخص ديگرى باشد ، مثل حق ولايت بر مولّى عليه ، يا متعلق حق عين باشد ، مثل زمين و مسجد ، يا منفعتى از منافع باشد ، مثل سكناى منزل كه مالك يا مستأجر حق دارند از آن استفاده كنند .\r\nبحث مهم اين است كه آيا حق همان ملكيت است يا همان سلطنت ؟ و اعتبار حق عين اعتبار و جعل سلطنت و ملكيت است يا اعتبار جدا و مستقلى است و غير از سلطنت و ملكيت است ؟\r\n\r\n\r\n","description":"","footnote":"\r\n( 1 ) . در المصباح المنير مىخوانيم : « الحق خلاف الباطل ، حَقَّ الشيء إذا وجب و ثبت » . و در المنجد مىخوانيم : « حقّ : ثبت و وجب ؛ حقّق الأمر : أثبة و أوجبه » ، « حق عليه أنْ يفعل كذا : وجب عليه » البته ثبوت هر چيزى متناسب با همان چيز و در ظرف مناسب آن است ، مثلًا ثبوت و تقرر ماهيت در نفس الامر است ، ثبوت مفهوم در ذهن است ، ثبوت اشياء در خارج است ، و ثبوت امر مجعول و اعتبارى هم در عالم جعل و اعتبار است . بنابراين حق در لغت معنى و مفهوم عامى دارد . .\r\n","page_name":" 32 ","page_number":50},
  {"content":"\r\n\r\nاز كلام شيخ اعظم به صراحت استفاده مىشود كه حق همان سلطنت فعلى است « 1 » از كلام مرحوم سيد در حاشيه استفاده مىشود كه حق مرتبهء ضعيفهء ملك ، و نوعى از آن است « 2 » از كلام ديگر سيد استفاده مىشود كه حق نوعى سلطنت و ملك است . « 3 » در نتيجه حق و ملك و سلطنت عبارات گوناگونى هستند كه يك معنا دارند و همه به آن معنا اشاره دارند .\r\nولى واقعيت اين است كه حق يك معنىِ اصطلاحى بيشتر ندارد و غير از سلطنت و ملك و مال است ؛ زيرا اوّلًا فهم عرفى و ارتكاز عقلائى از حق و ملك و سلطنت متفاوت است و از هركدام مفهومى به ذهن مىآيد و نزد عرف كاربردهاى خود را دارند هرچند گاهى به جاى يكديگر استعمال مىشوند ؛ ثانياً عمده اين است كه در مواردى هركدام بدون ديگرى صدق مىكند و ميان آن‌ها عموم من‌وجه است ، و اگر مترادف بودند هرگز يكى بدون ديگرى صدق نمىكرد .\r\nتوضيح : نسبت حق با مال عموم من‌وجه است : گاهى حق هست و مال نيست ، مثل خمر محترمه مانند اين‌كه كسى انگورها را جوشانده است و پس از جوشش تا زمانى كه دو ثلث آن كم نشود شراب و نجس و حرام است و شرعاً ماليت ندارد ولى صاحب انگورها اولى است تا آن را پاى درخت بريزد يا تبديل به سركه كند و . . . در اين‌جا حق وجود دارد و صدق مىكند ولى مال فعلى نيست . متقابلًا گاهى مال هست و حق نيست مثل مباحات عالم قبل از اين‌كه از راه سبق و حيازت و . . . متعلق حق فعلى بشوند ؛ در اين مرحله مال هستند ولى متعلق حق نيستند .\r\nدر موارد بسيارى حق و مال هر دو تصادق دارند . نسبت حق و ملك نيز عموم من‌وجه است : گاهى حق هست و ملك نيست ؛ مثل حق سبق ، حق تحجير ، حق پدر بر\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 9 .\r\n( 2 ) . حاشية المكاسب ( محقّق يزدى ) ، ص 55 .\r\n( 3 ) . همان ، ص 57 . .\r\n","page_name":" 33 ","page_number":51},
  {"content":"\r\n\r\nفرزند ، و حق مؤمن بر مؤمن . گاهى ملك هست و حق نيست مثل كسى كه مالك مالى باشد ولى از تصرّف در آن محروم باشد .\r\nو در موارد زيادى هر دو صدق مىكنند . نسبت حق و سلطنت نيز عموم من‌وجه است : گاهى حق هست و سلطنت نيست ؛ مثل حق تحجير و حق قذف و حق استحلاف . كه با موت مورّث به وارث صغير او منتقل شده است در اين‌جا وارث حق دارد ولى سلطنت فعلى ندارد .\r\nسؤال : ولىّ يا وصى سلطنت دارند و سلطنت اين‌ها سلطنت وارث است .\r\nپاسخ : سلطنت آن‌ها مستقلًا از سوى شارع جعل شده است نه اين‌كه سلطنت صغير و مجنون به آن‌ها تفويض شده باشد و از باب توكيل باشد .\r\nو گاهى سلطنت هست و حق اعتبارى اصطلاحى نيست ؛ مثل سلطنت انسان بر نفس خويش . همان‌گونه كه شخص بر اموال خود سلطه دارد بر جان خويش هم مسلّط است ، منهاى مواردى كه منع قانونى يا شرعى دارد ( مثل خودكشى ، خودفروشى ، اضرار به نفس و . . . ) هر نوع تصرفى در نفس آزاد است ، حتى امروزه بحث فروش خون و برخى از اعضاى بدن ؛ از قبيل كليه و . . . مطرح است ، ولى حق نيست و كسى نمىگويد انسان بر جان خويش حق اعتبارى و قراردادى دارد و خودش بر خودش حق دارد .\r\nمواردى هم كه حق سلطنت هر دو صدق كنند فراوان است . نسبت حق و حكم شرعى قبلًا روشن شد كه حق نوعى حكم شرعى وضعى است .\r\nنسبت مال و ملك هم قبلًا بيان شد كه عموم و خصوص من‌وجه است .\r\nنسبت مال و سلطنت نيز عموم من‌وجه است : گاهى مال هست و سلطنت نيست ؛ مثل محجور از تصرف كه مالك است و مال دارد ولى سلطنت فعلى ندارد . و گاهى سلطنت هست و مال نيست مثل سلطنت سلطان بر رعيت ، و در مواردى هر دو صدق دارند .\r\nنسبت ملك و سلطنت نيز عموم من‌وجه است : گاهى ملك هست و سلطنت نيست ؛\r\n\r\n","description":"","footnote":"","page_name":" 34 ","page_number":52},
  {"content":"\r\n\r\nمثل افراد محجور از تصرف نسبت به املاك خودشان ، و گاهى سلطنت هست و ملك نيست ؛ مثل ولىِ صغير و مجنون ، وصىّ ، متولّى موقوفات كه مسلّط هستند ولى مالك نيستند .\r\nاز كلام محقق نائينى استفاده مىشود كه سلطنت همان ملكيت است « 1 » ولى با بيانى كه ذكر شد معلوم مىگردد كه اين‌ها مغايرت دارند و يكى نيستند . افزون بر اين اگر سلطنت ، همان ملك باشد در مثل روايت «\r\nالناس مسلّطون على أموالهم\r\n» « 2 » معنا اين مىشود كه\r\n« الناس مالكون على أملاكهم »\r\n. زيرا مالِ مضاف به شخص ، همان ملك او است و « اموالهم » يعنى « املاكهم » پس معناى جمله اين است كه مردم ، مالك ملك خود هستند و اين كلام لغو و تحصيل حاصل و توضيح واضح است . آرى سلطنت از آثار و احكام و عوارض ملك است و در غالب موارد ، كسى كه مالك است سلطنت هم دارد . و سلطنت را به ملك معنا كردن از موارد خلط لازم به ملزوم است .\r\nنتيجه : حق اضافهء اعتبارى خاصى است كه غير از اضافهء ملكيت و ماليت و سلطنت است و ميان شخصى با شخص ديگر يا با شىءاى ديگر ، اعتبار مىشود و احكام خاص خود را دارد .\r\n\r\nاقسام حق و معاوضه بر حق\r\nشيخ اعظم در مكاسب حقوق را از نظر قابل معاوضه و نقل اختيارى بودن و قابل انتقال قهرى بودن و قابل اسقاط بودن سه دسته كرده « 3 » است كه اجمالًا اين اقسام را با ذكر يك مثال براى هركدام ، بيان مىكنيم و به بيان جزئيات نمىپردازيم .\r\n1 . حقوقى كه نه قابل اسقاط هستند ، نه قابل انتقال قهرى ( ارث بردن ) و نه قابل نقل\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 34 .\r\n( 2 ) . بحار الانوار ، ج 2 ، ص 272 .\r\n( 3 ) . المكاسب ، ج 3 ، ص 8 و 9 . .\r\n","page_name":" 35 ","page_number":53},
  {"content":"\r\n\r\nاختيارى ( معاوضه ) ؛ مثل حق ولايت حاكم ، حق وصايت وصىّ و حق أبوّت . ولايت و رضايت و مانند اين‌ها از حقوق نيستند تا زمام امر آن‌ها در دستان صاحب حق باشد و بتواند اسقاط كند يا به ديگرى منتقل كند ، بلكه ولايت ، مثل ولايت پيامبر يا ائمه ( ع ) از احكام شرعى وضعى است كه اختيار آن با مولاى حكيم است و مادامى كه او جعل ولايت كرده است ولايت والى باقى است .\r\n2 . حقوقى كه قابل اسقاط و قابل انتقال به نقل قهرى هستند ولى قابل معاوضه و نقل اختيارى نيستند ؛ مثل حق شفعه و حق خيار براى نمونه ، حق‌الخيارى كه هر دو طرف يا يك طرف معامله پيدا مىكنند مىتوانند اسقاط كنند يا اگر در زمان خيار مردند به وارث آن‌ها منتقل شود . اين احكام در باب خيارات به تفصيل بيان خواهد شد . « 1 »\r\n\r\n\r\n","description":"","footnote":"\r\n( 1 ) . از نظر شيخ اعظم اين حق قابل معاوضه نيست و كسى نمىتواند حق‌ّالخيار خود را بفروشد يا با آن متاعى را خريدارى كند ، زيرا بيع ، تمليك به ديگرى است - خواه بايع باشد كه مبيع را تمليك مىكند يا مشترى كه ثمن را تمليك مىكند - و چيزى كه قابل نقل نيست قابل تمليك هم نيست و حق‌ّالخيار قابل نقل نيست پس قابل بيع نيست . ر . ك : المكاسب ، ج 3 ، ص 8 و 9 .\r\nولى به نظر مرحوم سيد در حاشيه مكاسب ، ص 56 ، و به نظر امام راحل در كتاب البيع ، ج 1 ، ص 48 . حق‌ّالخيار قابل نقل و معاوضه است ؛ زيرا خيار يك حقى است كه قائم به عقد بيع است و از آثار آن اين است كه صاحب خيار سلطنت بر فسخ و امضا دارد ، و يكى از آثار فسخ اين است كه مثمن به ملك بايع برگردد و ثمن به ملك مشترى ، و اين معنا قابل نقل به ديگرى است و پس از نقل و تمليك حق به فرد ثالث ، سلطنت بر فسخ و امضا پيدا مىكند . نظير اين‌كه از ابتدا براى اجنبى حق‌ّالخيار جعل كنند كه يقيناً اشكالى ندارد ، حال با بيع و نقل هم وى حق‌ّالخيار پيدا مىكند و چنين معامله‌اى نه محذور عقلى دارد ، نه محذور عرفى و عقلائى - مثل سفهى بودن معامله ، جوابش اين است كه گاهى نقل خيار به ديگرى براى او فايده و غرض عقلائى دارد - و نه منع تعبدى شرعى دارد ، چرا كه هيچ آيه و روايت و اجماعى بر اين امر قائم نيست ، ضمن اين‌كه بر فرض اگر محذور شرعى باشد ، مانع از صحت بيع است نه از اصل صدق بيع . آرى دليل خاصى هم بر جواز اين بيع نداريم ، ولى نيازى نيست و عمومات و مطلقات باب بيع و تجارت و عقد و معامله كفايت مىكند . از نظر ملك بودن هم محذورى نيست ، زيرا قبلًا گذشت كه در معامله مبادله اضافه ملكيت مطرح نيست ، نه در مبيع و نه در ثمن و مثال زديم به بيع موقوفات عامه به موقوفه ديگر و بيع اموال زكوى به مال زكوى ديگر ؛ بنابراين كه هشت صنف مذكور در آيه ، براى بيان مصرف زكات باشد نه اين‌كه عنوان كلى هركدام مالك زكات باشند . از نظر ماليت هم محذورى نيست زيرا اگر در نقل خيار به ديگرى غرض عقلائى باشد ارزش و ماليت هم پيدا مىكند . .\r\n","page_name":" 36 ","page_number":54},
  {"content":"\r\n\r\n3 . حقوقى كه قابل اسقاط و قابل انتقال قهرى و قابل نقل اختيارى هستند ، مثل\r\nحق‌ّالتحجير و حق‌ّالسبق . « 1 »\r\nنتيجه : حقوق هم مثل منافع و اعيان علىالقاعده قابل معاوضه هستند و بيع و شراء آن‌ها بلامانع است ؛ مگر اين‌كه در موردى دليل خاص بر عدم جواز قيام كند كه در آن‌جا تابع دليل هستيم ؛ همان‌طور كه در مورد اعيان و منافع هم در مواردى به دليل خاص معامله صحيح نيست مثل فروش خمر و خنزير ، يا فروش منافع حرام يك شىء .\r\nيك نكته : حكم حقوقى كه قابل نقل بودن آن‌ها از نظر عرف و شرع احراز شده باشد ، روشن است . و حكم حقوقى كه شرعاً و عرفاً غيرقابل نقل باشند ، باز روشن است ، ولى اگر در مورد حقى شك كرديم كه قابل نقل هست يا نه ، اگر شك ما در قابليت عرفيه باشد نمىتوانيم به عمومات معاملات استناد كنيم زيرا فرع بر احراز صدق اسم و عنوان است . آرى اگر شك در قابليت شرعى باشد و صدق عرفى محرز باشد ، مىتوانيم به اطلاقات باب استدلال كنيم ، زيرا اصل صدق عنوان بيع محرز است و شك ما در يك خصوصيت زائد بر صدق عنوان است و شرط تمسك به اطلاق يا عموم ، فراهم است .\r\n\r\nنكتهء نهم ، اعتبارى بودن ماهيت بيع\r\nبيع و ساير معاملات ( اجاره ، نكاح ، جعاله و . . . ) نه از مقوله لفظ و قول هستند كه ايجاب\r\n\r\n\r\n","description":"","footnote":"\r\n( 1 ) . شيخ اعظم در معاوضه بر اين‌ها اشكال كرده كه بيع مبادله مال به مال است و حقوق مورد اشاره ماليت ندارند و بيع آن‌ها - چه مثمن واقع شوند چه ثمن ، و بلكه از نظر شيخ مثمن حتماً بايد عين باشد و حق ، عين نيست و لذا بحث ايشان در ثمن بودن حق است - از اين جهت صحيح نيست . ر . ك : المكاسب ، ج 3 ، ص 9 . در اين بخش نيز مثال مذكور مناقشه دارد و حق تحجير و حق سبق و حق اولويت و مانند اين‌ها از امورى هستند كه نزد عرف قيمت و ماليت دارند ، زيرا عقلا در برابر آن‌ها مال بذل مىكنند ، نسبت به آن‌ها ميل و رغبت نشان مىدهند ، و . . . خلاصه مال به هر معنا كه باشد عرفاً بر اين‌ها صدق مىكند و دليلى ندارد كه ثمن يا مثمن قرار گرفتن اين‌ها در بيع ، مبتلا به اشكال باشد . .\r\n","page_name":" 37 ","page_number":55},
  {"content":"\r\n\r\nو قبول يا ايجاب تنها باشند و نه از مقولهء فعل و عمل هستند كه داد و ستد خارجى و اعطا و اخذ باشند ؛ بلكه از امور معنوى هستند ، زيرا بيع داراى ماهيت اعتبارى است كه عقلا آن را اعتبار كرده‌اند و شارع مقدس امضا نموده است . قوام امر اعتبارى هم به اعتبار است و اعتبار به نفس اعتباركننده قائم است و از امورى است كه در نفس او موجود است و آن عبارت است از نفس مبادلهء مال به مال در اضافه‌اى از اضافات آن ، كه اضافهء ملكيت يا ماليت يا حقيت باشد ، و نفس تمليك و تملّك در عالم اعتبار كه هركدام اضافه‌اى را كه ميان او و مالش وجود دارد به ديگرى عطا مىكند . البته اين اعتبار نفسانى بايد با قول يا اشاره يا فعل ابراز شود ، ولى بيع ، خود اين انشاى قولى يا فعلى نيست بلكه مُنْشَأ به اين انشا و معتبر به اين اعتبار است . و لذا گاهى با قول ، انشا مىشود و از آن به « بيع به صيغه » تعبير مىشود ، و گاهى با فعل انشا مىشود و از آن به « معاطات » تعبير مىشود . خلاصه اين‌كه خود ايجاب و قبول بيع نيست ، بلكه بيع به سبب آن انجام مىگيرد .\r\n\r\n[ نكته دهم 
  ] تعاريف بيع در اصطلاح فقها\r\nغير از نكته‌هاى مذكور نكات ديگرى نيز جاى بحث ، و گفت‌وگو دارد كه در بحث‌هاى اصولى مطرح شده است و نيازى به توضيح ندارد ؛ مثلًا بيع از امور انشايى است و بايد ماهيت انشا بيان شود ، يا مثلًا الفاظ معاملات براى خصوص صحيح وضع شده‌اند يا براى اعم از صحيح و فاسد ؟ و . . . اما در اين‌جا از بحث‌هاى مقدماتى صرف‌نظر مىكنيم و به تعريف بيع نزد فقها مىپردازيم .\r\nقبل از هر توضيحى توجه به يك نكته ضرورى است : بيع و مطلق الفاظ معاملات از امورى نيستند كه داراى حقيقت شرعيه يا متشرّعيه باشند و معانى آن‌ها پس از اسلام حادث شده باشد - نظير الفاظ عبادات كه به قول مشهور ماهيات مجعوله و از مخترعات شارع مىباشند - بلكه به همان معناى عرفى خود باقى هستند و تعريف‌هاى\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nگوناگون فقها در حقيقت تعبير و بيانى علمى از همان حقيقت عرفيه است .\r\nدر كتاب مفتاح الكرامه « 1 » و مكاسب شيخ اعظم « 2 » تعريف‌هاى متعددى نقل شده و مورد ارزيابى قرار گرفته است . نخست چهار تعريف - كه در مكاسب ذكر شده است بيان مىشود ، سپس به برخى تعاريف محققان متأخر هم اشاره مىگردد :\r\n1 . تعريف شيخ طوسى در مبسوط « 3 » و ابن ادريس در سرائر « 4 » و علامه در تذكره « 5 » و غيره : « البيع انتقال عين من شخص إلى غيره بعوض مقدّر على وجه التراضي » . « 6 »\r\n\r\n\r\n","description":"","footnote":"\r\n( 1 ) . مفتاح الكرامه ، ج 12 ، ص 475 و 476 .\r\n( 2 ) . المكاسب ، ج 3 ، ص 10 و 11 .\r\n( 3 ) . المبسوط ، ج 2 ، ص 76 .\r\n( 4 ) . السرائر ، ج 2 ، ص 240 .\r\n( 5 ) . تذكرة الفقهاء ، ج 10 ، ص 5 .\r\n( 6 ) . مناقشات اين تعريف :\r\nالف ) تعبير به « انتقال » دقيق نيست ؛ زيرا انتقال اگر به معناى تملّك و قبول ملكيت باشد ، كار مشترى است و در تعريف به كار بايع كه نقل و تمليك است اشاره‌اى نشده است ، و اگر به معناى ملكيت است كه اثر و لازم نقل و تمليك است ، نه خود آن ، پس در واقع اين گروه بيع را به اثر و لازم آن تعريف كرده‌اند نه به ماهيت بيع ، و لازم شىء را به‌جاى خود آن آورده‌اند .\r\nب ) تعبير به « عين » نيز دقيق نيست ؛ زيرا اگرچه بيع غالباً نقل عين است ، ولى از مباحث مقدماتى دانستيم كه اختصاص به عين ندارد و نقل منافع و حقوق و عمل حرّ را نيز شامل است .\r\nج ) عبارت « من شخص إلى غيره » نيز كامل نيست ؛ زيرا اگرچه غالباً بيع ، نقل يك عين از مالكى به مالك ديگر است ، ولى گاهى از شخصى به شخص ديگرى نيست ، بلكه از مالك كلى ( عنوان كلى فقير و مسكين و . . . ) به مالك كلى ديگر است ، و گاهى اصلًا مالك بشرى ندارد ؛ مثل برخى از مصارف زكات ، و موقوفات عامه با موقوفات عامه ديگر .\r\nد ) تعبير « بعوض » بر مبناى كسانى صحيح است كه در صدق بيع ، مال بودن عوض را معتبر نمىدانند ، مثل مرحوم سيد در حاشيه و مرحوم آقاى خوئى در مصباح كه قبلًا بحث شد ، ولى تحقيقاً در بيع عرفى و عقلائى بايد عوضين ، ماليت داشته باشند تا بيع عرفى صدق كند و گرنه شوخى و بازيگرى است ، نه معامله عقلائى .\r\nه - ) تعبير « مقدرٍ » در صدق بيع دخالت ندارد ، بلكه از شروط صحت معامله است كه ثمن و مثمن بايد معلوم و معين باشند و جهالت و ابهام قادح است . و شروط صحت را در تعريف نمىآورند .\r\nو ) تعبير « على وجه التراضى » نيز از شروط صحت معامله است و بيع اكراهى اشكال دارد و ربطى به اصل صدق بيع و تعريف آن ندارد . .\r\n","page_name":" 39 ","page_number":57},
  {"content":"\r\n\r\n2 . تعريف منسوب به مشهور ، از جمله محقق اوّل « 1 » و شهيد اوّل « 2 » : « البيع الإيجاب والقبول الدالان على الانتقال » . « 3 »\r\n3 . تعريف محقق ثانى : « البيع نقل العين بالصيغة المخصوصة » . البته اين عبارت را شيخ در مكاسب « 4 » نقل كرده است ولى در جامع المقاصد عبارت خود محقق ثانى از اين قرار است : « البيع نقل الملك من مالك إلى آخر بصيغة مخصوصة » « 5 » . « 6 »\r\n4 . تعريف شيخ اعظم : « البيع انشاء تمليك عين بمال » « 7 » . « 8 »\r\n\r\n\r\n","description":"","footnote":"\r\n( 1 ) . المختصر النافع ، ص 118 .\r\n( 2 ) . الدروس الشرعيه ، ج 3 ، ص 191 .\r\n( 3 ) . اشكال اين تعريف : اوّلًا در نكته نهم ذكر شد كه بيع از مقوله معناست ، نه لفظ ؛ لذا قابل انشاست و اگر از مقوله لفظ ( ايجاب و قبول ) بود هرگز قابل انشا نبود زيرا انشا ايجاد معنا به لفظ است نه لفظ به لفظ ، بنابراين تعريفِ امر معنوى به ايجاب و قبولِ لفظى صحيح نيست ؛ ثانياً در پايان كلمه انتقال آمده است - كه در تعريف اوّل نيز آمده بود - و مبتلا به همان اشكال است ؛ ثالثاً عنوان و عبارت تعريف خيلى كلّى است و بر بيع ، اجاره ، نكاح ، صلح ، جعاله ، هبه و . . . صدق مىكند ؛ زيرا در تمام اين‌ها ايجاب و قبول دالّ بر انتقال وجود دارد و تعريفى نيست كه بيع را از بقيه جدا كند .\r\n( 4 ) . المكاسب ، ج 3 ، ص 11 .\r\n( 5 ) . جامع المقاصد ، ج 4 ، ص 58 .\r\n( 6 ) . مناقشات اين تعريف : الف ) لفظ « نقل » خيلى كلى و مبهم است و نبايد در تعريف اخذ شود . ب ) عبارت « عين » كه در تعريف اوّل هم ذكر شد همان اشكال را دارد ، و اگر عبارت « ملك » باشد باز اشكال دارد ؛ چرا كه هميشه بيع ، نقل ملك نيست ؛ زيرا گاهى مالك بشرى ندارد تا ملك صدق كند و اضافه ملكيت تحقق يابد ، مثل بيع موقوفات عامه ، بيع صدقات و . . . . ج ) عبارت « به صيغه مخصوصه » اوّلًا مستلزم دور است كه در تعريف بيع از « بعت » استفاده كنيم ، ثانياً شامل معاطات نيست ، در حالى كه ايشان معاطات را بيع مىداند .\r\n( 7 ) . المكاسب ، ج 3 ، ص 11 .\r\n( 8 ) . اين تعريف نيز قابل مناقشه است ؛ زيرا اوّلًا بيع ، خود انشا نيست بلكه امرى معنوى است كه قابل انشاى قولى يا فعلى است و اگر خود انشا باشد ، معنا ندارد كه انشا قابل انشا باشد ؛ ثانياً لفظ « تمليك » ، ناقص است و تمليك ، فرع بر وجود مالك است و در بيع مال زكات و موقوفات عامه مالكى وجود ندارد تا تمليك محقق شود ؛ آرى غالباً مالك دارد ؛ ثالثاً لفظ « عين » اشكال دارد و بيع تنها نقل و تمليك عين نيست بلكه بيع منافع و حقوق نيز بيع و تمليك است ؛ رابعاً به گفته محقق نائينى : « اگر ايشان بيع در مقابل شراء را معنا مىكند تعريف صحيحى است ولى منظور ايشان نيست » . و اگر بيع را به‌عنوان يك معامله تعريف مىكند لازمه تعريفش اين است كه بيع از ايقاعات باشد نه از عقود ؛ زيرا تمليك عين به مال ، فقط كار بايع است و يك طرف دارد و از طرف ديگر تملك و قبول ملك است ، نه تمليك صريح . و خود شيخ اعظم هم به اين لازم ملتزم نيست . ر . ك : منية الطالب ، ج 1 ، ص 45 . .\r\n","page_name":" 40 ","page_number":58},
  {"content":"\r\n\r\n5 . محقق نائينى براساس اشكالى كه به تعريف شيخ كرد ، از آن عدول كرده و بيع را چنين تعريف كرده است : « البيع تمليك عين بعوض فى ظرف تملك المشترى » « 1 » . « 2 »\r\n6 . تعريف محقق اصفهانى : ايشان در حاشيه بر مكاسب « 3 » پس از ذكر نقوضى چند بر تعريف شيخ انصارى ، خود در صدد تعريف برآمده و گفته است : « ولا يبعد أنْ يقال : إنّ البيع جعل شيءٍ بإزاء شيءٍ فيختلف أثره بحسب الموارد » . در ادامه هم گفته است : « هذا المسلك وإنْ كان غير معروف ولا مألوف إلا أنّ المتّبع هو البرهان » « 4 » . « 5 »\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 45 .\r\n( 2 ) . اين تعريف نيز مناقشاتى دارد از جمله تعبير « تمليك » اشكال دارد ؛ زيرا تمليك ، فرع بر قبول ملك و قابليت تملك است و در مثل موقوفات عامه پس از وقف ، قابل تمليك و تملك نيست بلكه فكّ ملك است . و هكذا در مال زكاتى ؛ بنا بر اين‌كه نه مالك خاص دارد و نه مالك عام . ديگر اين‌كه تعبير « عين » كه منافع و حقوق را شامل نمىشود در حالى كه بيع اعم از تمليك عين و منافع و حقوق است و هركدام از اين‌ها مبيع واقع مىشوند . افزون بر اين ، تعبير « بعوض » كه شامل چيزهايى مىشود كه ماليت ندارد ؛ در حالى كه بيع عرفى فقط بر اموال صدق مىكند و بالأخره عبارت « فى ظرف تملك المشترى » هم مشكلى را حل نمىكند ؛ زيرا برخى از فقها تملك مشترى را شرط قرار داده و گفته‌اند : « البيع تمليك العين بمال به شرط تعقّبه بتملك المشترى » كه در مكاسب شيخ ، ج 3 ، ص 16 ، ذكر شده و مورد اشكال قرار گرفته است ، و محقق نائينى از شرط بودن به ظرف بودن عدول كرده است ولى به هر حال همان اشكالى كه به شيخ اعظم دارد به خود ايشان وارد است و طبق بيان ايشان هم لازم مىآيد بيع از ايقاعات باشد نه از عقود .\r\n( 3 ) . حاشية المكاسب ، ج 1 ، ص 16 .\r\n( 4 ) . همان .\r\n( 5 ) . امام راحل در ردّ اين تعريف آن را پست‌ترين تعريف دانسته و بر اصل تعريف نقض‌هاى متعددى وارد كرده و چنين فرموده است : « ويرد عليه من النقوض إلى ما شاء الله كجعل شيءٍ بإزاء شيء مكاناً وكالجعالهء والطلاق خلعاً ومباراهء والإجارهء والهبهء غير المجانيهء والصلح وكذلك جعل الله الثواب مقابل العمل . . . إلى غير ذلك » . كتاب البيع ، ج 1 ، ص 67 . و اين‌كه محقق اصفهانى برهان را مطاع و متبّع دانسته است جوابش اين است كه در فهم معانى لغات و عناوين ، جاى برهان و دقت عقلى نيست بلكه جاى تتبع موارد استعمال و جاى تبادر و فهم عرفى است . و اگر مقصود وى از برهان ، متفاهم عرفى است خود وى صريحاً تعريف مذكور را غير معروف و غير مألوف دانسته است و اين خود ، بهترين دليل بر ردّ آن است ، و گرنه معنا ندارد كه تعريف بيع عرفى ، نزد عرف غير متعارف و نامأنوس باشد . .\r\n","page_name":" 41 ","page_number":59},
  {"content":"\r\n\r\n7 . امام راحل در كتاب بيع تعريف مصباح المنير « 1 » را محكم‌ترين تعريف دانسته و بيع را به مبادلهء مال به مال تعريف نموده است « 2 » و در ادامه برخى از توهّمات و شبهات را از تعريف رفع كرده و پاسخ داده است كه انصافاً دفاع ايشان از تعريف ، كاملًا متين و حكيمانه است و جاى چون و چرا براى كسى باقى نمىگذارد . « 3 »\r\nدر پايان مىگوييم : مفهوم بيع از مفاهيم واضح و بديهى است و هر كسى از آن معناى روشنى در ذهن دارد و بر آن اساس واژهء بيع را در موارد خودش استعمال مىكند . بر اين اساس تعريف‌هاى مذكور هيچ‌كدام ماهوى نيست تا جاى ايراد و اشكال باشد بلكه از نوع تعريف لفظى است كه عبارتى را به عبارت بهتر ادا مىكنند . پس معيار ، فهم عرف است ؛ آن‌گاه در مواردى كه صدق عرفى محرز است احكام بيع جارى مىشود و در مواردى كه عدم صدق محرز است احكام بيع را ندارد . آرى موارد شك ( شبههء مصداقيه ) نيز وجود دارد كه صدق بيع مشكوك است ، در اين موارد فقيه به عمومات و اطلاقات وجوب وفا به عقود ، و تجارت و مانند آن مراجعه مىكند . و اگر به هر دليل نتواند به آن‌ها رجوع كند ، آخرين راه ، مراجعه به اصول عمليه است . تا اين‌جا بحث‌هاى مقدماتى مطرح شد .\r\nتعريف بيع نزد فقهاى اهل سنّت : در كتاب الفقه على المذاهب الأربعه در اوّل كتاب احكام بيع در متن كتاب مىخوانيم : « تعريفه : في اللغة : مقابلة شيء بشيءٍ . . . وقال بعض\r\n\r\n\r\n","description":"","footnote":"\r\n( 1 ) . المصباح المنير ، ج 1 ، ص 69 .\r\n( 2 ) . كتاب البيع ، ج 1 ، ص 68 .\r\n( 3 ) . همان ، ص 68 و 70 . .\r\n","page_name":" 42 ","page_number":60},
  {"content":"\r\n\r\nالفقهاء : إنّ معناه في اللغة : تمليك المال بالمال . . . و نقل بعضهم أنّه في اللغة إخراج ذات عن الملك بعوض » « 1 » . « 2 »\r\n\r\n\r\n","description":"","footnote":"\r\n( 1 ) . الفقه على المذاهب الأربعه ، ج 2 ، ص 147 .\r\n( 2 ) . در پاورقى كتاب درباره تعريف شرعى آن در اصطلاح فقها پرداخته و مىنويسد : الحنفية قالوا : البيع يطلق فى اصطلاح الفقهاء على معنيين : أحدهما خاص و هو بيع العين بالنقدين الذهب و الفضة و نحوهما ، فإذا اطلق لفظ البيع لا ينصرف إلا إلى هذا المعنى . وثانيهما عام و هو اثنا عشر قسماً . . . و أمّا تعريفه بالمعنى العام : فهو مبادله المال بالمال على وجه مخصوص . . .\r\nالمالكيه قالوا : للبيع فى اصطلاح الفقهاء تعريفان : أحدهما تعريف لجميع أفراد البيع . . . ثانيها تعريف لفرد واحد . . . والأوّل يسمّى تعريفاً للبيع بالمعنى الأخص . فأمّا تعريفه بالمعنى الأعم فهو عقد معاوضه على غير منافع و لا متعة لذّة . . . وامّا تعريفه بالمعنى الأخص فهو عقد معاوضة على غير منافع ولا متعة لذة ذو مكايسة ، أحد عوضيه غير ذهب و لا فضة ، معين غير العين فيه . . .\r\nالحنابلة قالوا : معنى البيع فى الشرع مبادلة مال بمال أو مبادلة منفعة مباحة بمنفعة مباحة على التأبيد من غير ربا و قرض . . .\r\nالشافعية قالوا : البيع فى الشرع مبادلة مال بمال على وجه مخصوص ، أى عقد ذو مقابلة مال بمال . . . . ( الفقه على المذاهب الأربعه ، ج 2 ، ص 147 - 153 ) .\r\n","page_name":" 43 ","page_number":61},
  {"content":"\r\n . \r\n","description":"","footnote":"","page_name":" 44 ","page_number":62},
  {"content":"\r\n\r\n\r\nبررسى ايجاب و قبول در بيع\r\nمسألة 1 : عقد البيع يحتاج إلى إيجاب وقبول ، وقد يستغنى بالإيجاب عن القبول ، كما إذا وكّل المشترى أو البائع صاحبه فى البيع والشراء أو وكّلا ثالثاً ، فيقول : « بعت هذا بهذا » فإنّ الأقوى عدم الاحتياج حينئذٍ إلى القبول . والأقوى عدم اعتبار العربية ، بل يقع بكلّ لغة ولو مع إمكان العربى . كما أنّه لا يعتبر فيه الصراحة ، بل يقع بكلّ لفظ دالّ على المقصود عند أهل المحاورة ، ك - « بعتُ » و « ملّكتُ » ونحوها في الإيجاب ، و « قبلت » و « اشتريت » و « ابتعت » ونحو ذلك في القبول . والظاهر عدم اعتبار الماضوية ، فيجوز بالمضارع وإن كان أحوط . ولا يعتبر فيه عدم اللحن من حيث المادّة والهيئة والإعراب ؛ إذا كان دالًا على المقصود عند أبناء المحاورة ، وعُدّ ملحوناً منه لا كلاماً آخر ذكر في هذا المقام ، كما إذا قال : « بعت » بفتح الباء أو بكسر العين وسكون التاء ؛ وأولى بذلك ، اللغات المحرّفة كالمتداولة بين اهل السواد و من ضاهاهم .\r\nترجمه : عقد بيع نياز به ايجاب و قبول دارد و گاهى به‌وسيلهء ايجاب از قبول بىنيازى حاصل مىشود ، مثل اين‌كه خريدار يا فروشنده ، طرفش را در خريد و فروش وكيل كند ، يا هر دو ، شخص سومى را وكيل كنند [ و وكيل 
  ] بگويد : « اين را به آن فروختم » اقوا آن است كه در اين صورت نيازى به قبول نيست .\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nاقوا آن است كه عربى بودن [ عقد 
  ] لازم نيست ، بلكه با هر لغتى واقع مىشود حتى اگر عربى ممكن باشد .\r\nدر عقد ، صراحت نيز اعتبار ندارد ، بلكه با هر لفظى كه نزد اهل محاوره دلالت بر مقصود كند واقع مىشود ، مانند « بعت » ( فروختم ) و « ملّكت » ( تمليك نمودم ) و مانند اين‌ها در ايجاب ؛ و « قبلت » ( قبول كردم ) و « اشتريت » ( خريدم ) و « ابتعت » ( ابتياع نمودم ) و مانند اين‌ها در قبول . و ظاهر آن است كه ماضى بودن صيغه معتبر نيست ؛ پس با مضارع ( صيغهء زمان حال يا آينده ) نيز جايز است ؛ اگرچه احتياط [ مستحب 
  ] ماضى بودن است .\r\nدر صورتى كه نزد اهل زبان دلالت بر مقصود بكند لازم نيست كه از نظر جنس و شكل و اعراب ، غلط ادا نشود ، البته در صورتى كه عقد غلط شمرده شود ، نه آن‌كه‌كلامى غير از آنچه مورد نظر طرفين است به حساب آيد مثلًا بگويد : « بَعْت » - به‌فتحهء باء يا به كسرهء عين و سكون تاء - و از آن شايسته‌تر - به صحت - ، لغات تحريف شده است ، مانند لغاتى كه بين اهل عراق و كسانى كه نظير آن‌ها هستند ، متداول است .\r\nشرح : فراز اول مسأله : بيع در يك تقسيم كلّى دو قسم است : 1 . بيع قولى يا بيع به صيغه ، كه به سبب صيغهء خاص ( ايجاب و قبول ) انشا مىشود . 2 . بيع فعلى يا معاطات ، كه به سبب اعطا و اخذ ، انشا مىشود . از نظر اهميت ، بيع به صيغه ، اصل و مهم است و در اصل بيع بودن معاطات بحث است كه بررسى خواهد شد . ولى از نظر زمانى ، معاطات جلوتر است ؛ از روزى كه بشر وارد معاملات شد و جنس به جنس را مبادله كرد به شكل معاطات بوده است و تا به امروز هم معاطات وجود دارد ، و حداقل در چيزهاى حقير و يسير از معاطات استفاده مىشود ، مثلًا كسى پول مىدهد و يك پاكت شير مىگيرد . كسانى كه قدمت زمانى يا اختصار را مناط تقدم بحث دانسته‌اند نخست\r\n\r\n","description":"","footnote":"","page_name":" 46 ","page_number":64},
  {"content":"\r\n\r\nدربارهء معاطات بحث كرده‌اند . مثل شيخ اعظم در مكاسب « 1 » . كسانى هم كه اهميت بحث را ملاك تقدم دانسته‌اند ابتدا دربارهء بيع به صيغه بحث كرده‌اند ، مثل مرحوم امام در متن تحرير الوسيله ، ما نيز كه در مقام شرح تحرير هستيم طبيعى است كه از متن و ماتن اعظم پيروى كنيم .\r\nشكى نيست كه بيع يكى از معاملات به معناى اخص كلمه ( عقود ) است . و شكى نيست كه هر عقدى مركب از ايجاب و قبول است و دو طرف دارد ، و قطعاً بر انشاى ايجاب و قبول ، بيع صدق مىكند و اگر ساير شروط باشد صحيح و لازم هم مىگردد . ولى آيا اين يك قانون كلى است و استثنابردار نيست و هر بيعِ به صيغه‌اى محتاج به ايجاب و قبول است يا مواردى به‌عنوان تبصره وجود دارد كه بيع با ايجاب تنها منعقد مىشود و نيازى به انضمام قبول نيست ؟ مرحوم امام در متن تحرير مىفرمايد : اگرچه اصل و قاعده همين است كه ايجاب و قبول هر دو باشند ، ولى چند مورد از اين اصل استثنا شده است . در اين‌جا به دو مورد اشاره مىشود كه هر دو از باب توكيل در اجراى عقد است :\r\n1 . يكى از طرفين معامله ، ديگرى را در اجراى صيغه وكيل كند ؛ در اين‌جا عاقد كه خود ، يك طرف معامله است با گفتن « بعت هذا بهذا » معامله را واقع مىسازد و نيازى به گفتن « قبلت » يا « اشتريت » و مانند آن نيست .\r\n2 . هر دو طرف معامله فرد ثالثى را در اجراى صيغه وكيل كنند ؛ در اين‌جا هم ايجاب تنها كافى است و با گفتن « بعت هذا بهذا » معامله واقع مىشود و گفتن قبول لازم نيست .\r\nدر باب ولايت و وصايت هم مواردى وجود دارد كه ايجاب ، به تنهايى كفايت مىكند و نيازى به قبول نيست .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 23 . .\r\n","page_name":" 47 ","page_number":65},
  {"content":"\r\n\r\nدلايل تبصره‌هاى مذكور :\r\n1 . دانستيم كه بيع نزد عرف مبادلهء مال به مال يا تمليك مال به مال يا عين به مال يا عين به عوض و مانند آن است ، و شكى نيست كه در موارد مذكور به مجرّد ايجاب ، اين معنا صدق مىكند و وكيل يا ولىّ يا وصىّ ، مالى را به مالى مبادله كرد و در اضافهء ماليت تبادل و جابه‌جايى صورت گرفت ، بنابراين نيازى به آوردن قبول نيست و آوردنش لغو است . البته بايد رضايت طرفين باشد تا تجارت و بيع صحيح باشد ، بر خلاف ايقاعات « 1 » كه رضايت طرف لازم نيست ولى پس از احراز رضايت ، گفتن « قبلت » و مانند آن لازم نيست و بدون آن نيز بيع صدق مىكند ، عمومات و مطلقات بيع و تجارت اين موارد را شامل مىشود .\r\n2 . در كتاب نكاح رواياتى داريم مبنى بر جواز انشاى صيغهء نكاح به ايجاب تنها و وقتى در نكاح كفايت كند ، در بيع و اجاره و مانند آن به طريق اولى كفايت مىكند . و آن روايات در دو باب است .\r\nالف ) ابواب نكاح عبيد و اماء « 2 » : در صحيحهء محمد بن مسلم از امام باقر ( ع ) آمده است :\r\nقال : سألته عن الرجل كيف ينكح عبده أمته ؟ قال :\r\n« يجزيه أنْ يقول : قد أنْكحتك فلانة . . . » . « 3 »\r\nب ) ابواب عقد نكاح باب اوّل « 4 » : براى نمونه يكى از روايات نقل مىشود : در صحيحهء محمد بن مسلم از امام باقر ( ع ) نقل شده است :\r\nفقال : أتحسّن شيئاً من القرآن ؟ قال :\r\n« نعم ، قال : قد زوّجتكها على ما تحسن من\r\n\r\n\r\n","description":"","footnote":"\r\n( 1 ) . مثل عتق ، طلاق ، ابراء ، و به قولى وصايت .\r\n( 2 ) . ر . ك : وسائل الشيعه ، ج 21 ، ص 146 ، باب 43 .\r\n( 3 ) . همان ، ح 1 .\r\n( 4 ) . همان ، ج 20 ، ص 262 - 264 ، ح 3 و 6 و 9 و 10 . .\r\n","page_name":" 48 ","page_number":66},
  {"content":"\r\n\r\nالقرآن فعلّمها إيّاه » . « 1 »\r\nمحل شاهد جملهء « قد زوّجتكها » است كه ايجاب تنها است .\r\nسؤال : قول مرد ؛ يعنى « زوّجنى » قبول است و بر ايجاب مقدم شده و از موارد استيجاب و ايجاب است ، نه اين‌كه قبول لازم نباشد .\r\nپاسخ : ابداً اين قول در صدد استيجاب و انشاى قبول تزويج نيست بلكه صرف تقاضا و درخواست و اعلام آمادگى است نه قبول نكاح ، بنابراين به ايجاب تنها واقع شده است ، ضمن اين‌كه در سه روايت ديگر باب اين تعبير نيست تا ادعا شود كه قبول دارد ؛ ولى پيش از ايجاب ذكر شده است .\r\nنتيجه : در مواردى كه عاقد ، وكيل يا ولىّ يا وصىّ باشد ايجاب كفايت مىكند ، اين فتواى امام است و فتواى مرحوم سيد در عروه « 2 » در كتاب نكاح نيز همين است .\r\nمرحوم خوئى در شرح عروه « 3 » با اين فتوا مخالفت كرده است . امّا فتواى امام راحل كاملًا مستند و داراى مدرك است و طبق نظر ايشان ، در موارد استثناى مذكور نيازى به قبول نيست . بلكه مىتوان اضافه كرد كه گاهى با قبول تنها كفايت مىكند ، ولى نه‌به‌لفظ « قبلت » كه فرع بر وجود ايجابى است تا قبول به آن تعلق بگيرد ، بلكه بالفظ « ملكّت هذا بهذا » - اگر در شراء هم استعمال شود - و با لفظ « اشتريت هذا بهذا » كفايت مىكند زيرا اطلاقات تجارت از روى تراضى ، آن را شامل مىشود . البته ازآن‌جاكه كسى نگفته ، احوط اين است كه به اين الفاظ بسنده نشود ولى اكتفا به ايجاب ، كاملًا قابل استدلال است و در روايات نكاح هم صريحاً ذكر شده است و علاوه بر رواياتى كه قبلًا ذ كر شد ، روايت سهل ساعدى از رسول‌خدا ( ص ) نيز وجود دارد كه در منابع فريقين نقل شده « 4 » و شبيه صحيحهء محمد بن مسلم است كه قبلًا نقل كرديم .\r\n\r\n\r\n","description":"","footnote":"\r\n( 1 ) . همان ، ح 3 .\r\n( 2 ) . ر . ك : عروة الوثقى ، ج 2 ، مسألة 3816 .\r\n( 3 ) . ر . ك : شرح العروة الوثقى ، ج 33 ، ص 99 .\r\n( 4 ) . عوالى اللئالى ، ج 2 ، ص 263 ، ح 8 ؛ السنن الكبرى ( بيهقى ) ، ج 7 ، ص 242 باب نكاح بر تعليم قرآن . .\r\n","page_name":" 49 ","page_number":67},
  {"content":"\r\n\r\n\r\nشروط عقد البيع\r\nشيخ اعظم « 1 » براى بيع به صيغه سه دسته شرط ذكر كرده است .\r\nامام راحل در كتاب تحرير تحت عنوان « القول فى شروط البيع » تنها ذكر كرده و براى شروط صيغه باب جدايى نياورده است امّا در ضمن چند مسأله در آغاز « كتاب بيع » آن‌ها را يادآور شده است . شايد به اين دليل كه حقيقت بيع مبادلهء مال به مال است كه غالباً از سوى مالك‌ها و گاهى از سوى ولىّ و وكيل و وصىّ و فضولى است و بديهى است كه شروط طرفين و عوضين مربوط به اصل مبادله و صحّت و لزوم آن است و بايد بيان شوند . ولى صيغه در حقيقت اعتبارى بيع دخالت ندارد بلكه به سبب آن ، بيع و مبادله انشا مىشود ، پس در واقع صيغه و عقد ، سبب مبادلهء فوق است نه خود آن ؛ شروط صيغه هم شروط سبب مبادله است نه شروط خود بيع .\r\nمرحوم امام طى چند مسأله تمام شروط عقد بيع را برشمرده است . بيشتر شروطى كه ذكر مىشود مخصوص عقد بيع نيست بلكه در الفاظ كليهء عقود و ايقاعات مطرح است .\r\n\r\n1 . عربيت عقود و ايقاعات\r\nشرط اوّل از شروط مطلق عقود و ايقاعات ، به زبان عربى بودن آن‌هاست . در اين‌باره دو نظر مطرح است :\r\nگروهى مثل فاضل مقداد ، « 2 » محقق ثانى « 3 » و شهيد ثانى « 4 » عربيت را شرط دانسته‌اند و با قدرت بر انشاى صيغه به عربى ، لزوماً بايد به لغت عرب انشا شود و به غيرعربى بيع\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 117 .\r\n( 2 ) . ر . ك : التنقيح الرائع ، ج 2 ، ص 184 .\r\n( 3 ) . ر . ك : جامع المقاصد ، ج 4 ، ص 59 .\r\n( 4 ) . ر . ك : الروضة البهيه ، ج 3 ، ص 225 . .\r\n","page_name":" 50 ","page_number":68},
  {"content":"\r\n\r\nنيست ؛ و يا به عبارتى ، صحيح نيست . فرض عجز بعداً بحث خواهد شد . اين گروه به چهار دليل استدلال كرده‌اند :\r\nدليل 1 . اگر به زبان عربى انشا نشود ، مفهوم آن محقق نمىشود ؛ انشا به زبان ديگر موضوعاً و تخصصاً خارج از عقد است .\r\nپاسخ : دليل فوق ، هيچ پشتوانهء عقلى ( برهان ) و نقلى ( تعبّد ) و عرفى و عقلائى ندارد ؛ نظر عرف ، اين معاملهء خاص به هر زبان كه انشا شود نامش بيع است و عمومات و مطلقات باب بيع و عقد و تجارت آن را شامل مىشود .\r\nدليل 2 . پيامبر ( ص ) صيغ عقود و ايقاعات را به عربى انشا مىكرد - با اين‌كه به علم الهى ، قدرت داشت به زبان‌هاى ديگر انشا كند - فعل پيامبر حجت است و ما مسلمانان بايد به او اقتدا كنيم و حتماً به عربى انشا نماييم .\r\nپاسخ : اوّلًا انشا به غير عربى مورد ابتلاى حضرت نبوده تا به فعل او استناد شود ؛ ثانياً عمل مجمل است و حداكثر « جواز » يا « رجحان » انشا به عربى را دلالت دارد و بر وجوب و لزوم آن دلالت نمىكند .\r\nدليل 3 . به زودى تبيين خواهد شد كه انشاى عقد به مضارع عربى صحيح نيست - با اين‌كه اصل عربيت را دارد - پس انشاى آن به غيرعربى به طريق اولى صحيح نيست .\r\nپاسخ : اوّلًا بررسى خواهيم كرد كه انشا به فعل مضارع نيز صحيح است ؛ ثانياً بر فرض كه صحيح نباشد ؛ اين به‌خاطر ويژگىهايى است كه در مضارع وجود دارد امّا در ماضى نيست ؛ ماضى چه عربى چه غيرعربى از الفاظى است كه به درد انشا مىخورد . پس قياس اولويت باطل است .\r\nدليل 4 . بر فرض هيچ دليلى بر لزوم عربيت نباشد و شك در اعتبار آن داشته باشيم باز كافى است كه احتياط كنيم و از باب قدر متيقن به عربى انشا كنيم ؛ زيرا نسبت به انشاى به لغت ديگر ، شك در تأثير داريم و اصل اوّلى در معاملات ، فساد و عدم ترتب اثر است .\r\n\r\n","description":"","footnote":"","page_name":" 51 ","page_number":69},
  {"content":"\r\n\r\nپاسخ : مطلقات و عمومات باب بيع ؛ يعنى  أَحَلَّ اللَّهُ الْبَيْعَ  و تجارت ؛ يعنى  تِجارَةً عَنْ تَراضٍ  و عقود ؛ يعنى   أَوْفُوا بِالْعُقُودِ   انشا به غيرعربى را نيز شامل مىشوند و دليلى بر انصراف آن‌ها به خصوص عربى وجود ندارد ، زيرا غلبهء وجود و فرد غالب و مورد ابتلا بودن ، سبب انصراف نيست و با وجود دليل اجتهادى نوبت به اصل عملى نمىرسد .\r\nنتيجه : هيچ دليل قانع‌كننده‌اى بر عدم صحت عقد بيع يا هر عقد ديگر با لفظ غير عربى نداريم ؛ بلكه دليل بر خلاف داريم ؛ يعنى عمومات و اطلاقات كه ذكر شد . دليل ديگر اين است كه مسألهء وجوب انشا به زبان عربى از مسائل مهمّ و مورد ابتلاى مسلمانان است ؛ در چنين موردى اگر عربيت شرط بود حتماً بيان مىشد ، آن هم در حد تواتر . مخصوصاً كه بيش‌تر مسلمانان غير عرب بودند ؛ در حالى كه لزوم عربيت صيغه حتى به‌صورت خبر واحد هم وارد نشده است . از اين‌جا به‌طور يقين كشف مىكنيم كه عربيت معتبر نيست و قول محققان در برابر قول اوّل ، همين است .\r\nنظر امام راحل در متن تحرير همين است كه با امكان انشاى عقد به عربى مىتوان به لغت ديگر ، انشاى بيع كرد و لزومى ندارد به عربى انشا شود . آرى در خصوص صيغهء نكاح و طلاق يا قائل به احتياطِ واجب است و يا فتوا به لزوم عربيت داده است كه در جاى خود ويژگىِ آن دو باب بيان خواهد شد ، ولى در ساير ابواب عقود و ايقاعات عربيت معتبر نيست .\r\n\r\n2 . صراحت يا كنايى بودن لفظ عقد\r\nشرط دومى كه دربارهء صيغ عقود و ايقاعات مورد بحث قرار گرفته ، استفاده از الفاظى است كه به صراحت بر مراد انشاكننده دلالت مىكنند ، يا در مراد عاقد حقيقت مىباشند و براى دلالت بر فلان معامله وضع شده باشند ، يا ظهور در دلالت بر مراد وى داشته باشند . « 1 » بحث اين است كه در مقام انشاى عقود و ايقاعات حتماً بايد الفاظ صريح به‌كار\r\n\r\n\r\n","description":"","footnote":"\r\n( 1 ) . براى تبيين اين شرط ، لازم است با اصطلاحاتى از قبيل صريح و كنايه ، حقيقت و مجاز ، مجاز قريب و بعيد ، مجازى كه متكى به قرينه مقاليه باشد يا به قرينه غيرلفظيه ، ظاهر و مجمل ، از مشترك لفظى ، مشترك معنوى ، منقول و امثال اين‌ها ، آشنا شويم ولى از آن‌جا كه در ادبيات و منطق و اصول فقه به دفعات ، اين‌ها معنا و تفسير شده‌اند در اين‌جا نيازى به ذكر تعريف نيست . .\r\n","page_name":" 52 ","page_number":70},
  {"content":"\r\n\r\nببريم يا از كنايه نيز مىتوانيم استفاده كنيم به شرط اين‌كه مفيدِ مقصود باشد ؟ آيا لزوماً بايد از حقايق استفاده كنيم يا مجازات هم با افادهء مقصود ، مانعى ندارد ؟ آيا لزوماً بايد از الفاظى كه ظهور ذاتى دارند استفاده شود يا از مشترك لفظى يا معنوى هم با آوردن قرينهء مُفهمه مانعى ندارد ؟ در اين‌باره شش قول وجود دارد :\r\n1 . عده‌اى تصريح را شرط كرده و استفاده از الفاظ صريح را لازم دانسته‌اند و اكتفا به كنايات را جايز نمىدانند . « 1 »\r\n2 . عده‌اى حقيقت بودن را شرط دانسته‌اند و اكتفا به مجازات را جايز ندانسته‌اند و فرقى ميان مجاز قريب و بعيد نگذاشته‌اند . « 2 »\r\n3 . هر معامله‌اى نزد عرف با هر عنوانى كه مشهور است با همان عنوان بايد انشا شود ، مثلًا بيع با لفظ « بعت » ، اجاره با لفظ « آجرت » يا « اكريت » ، صلح با لفظ « صالحت » و . . . و به الفاظ ديگر ؛ حتى اگر مقصود را بفهمانند انشاى عقد يا ايقاع صحيح نيست . به ديگر سخن بايد از الفاظ و عباراتى استفاده كنيم كه به حمل اولى ( حمل مفهومى ) بر معامله دلالت كنند ، مثل « اشتريت » يا مرادف آن كه « ابتعت » باشد براى خريدن استفاده شود نه لفظ ديگر .\r\n\r\n\r\n","description":"","footnote":"\r\n( 1 ) . علامه حلّى در تذكرة الفقهاء ، ج 10 ، ص 9 ؛ شهيد اوّل در غاية المراد ، ص 81 ؛ محقق نائينى در منية الطالب ، ج 1 ، ص 105 - 106 و محقق خراسانى در حاشية المكاسب ، ص 26 - 27 .\r\n( 2 ) . علامه بحرالعلوم به نقل صاحب مفتاح الكرامه ، ج 12 ، ص 483 ؛ صاحب جواهر در جواهر الكلام ، ج 22 ، ص 249 . همين‌جا به برخى از وجوه فرعى اشاره مىكنيم : برخى ميان مجاز قريب و بعيد فرق گذاشته‌اند و در واقع به اين‌صورت ميان كلمات مشهور جمع كرده‌اند . ر . ك : جامع المقاصد ، ج 4 ، ص 217 . و برخى مثل شيخ اعظم ميان مجازى كه قرينه‌اش لفظيه و مقاليه باشد با مجاز متكى به قرائن مقاميه و معنويه فرق گذاشته‌اند و دومى را كافى ندانسته‌اند . ر . ك : المكاسب ، ج 3 ، ص 126 . .\r\n","page_name":" 53 ","page_number":71},
  {"content":"\r\n\r\n4 . الفاظ معاملات مثل الفاظ عبادات توقيفى هستند و بايد از شارع مقدس تلقى شوند و به ما رسيده باشند و تنها از صيغ تلقى شده از معصوم مىتوانيم استفاده كنيم نه از لفظ ديگر ؛ حتى اگر مرادف آن باشد . مثلًا در نكاح از صيغ « انكحت » يا « زوّجت » يا « متّعت » استفاده كنيم ؛ زيرا قرآن كريم به هر سه تصريح كرده است . و امّا صيغه‌هايى كه در لسان كتاب و سنت نيامده است قابل استفاده نيست . « 1 »\r\n5 . بايد از الفاظى كه ظهور دارند استفاده شود ، و از مشترك لفظى و معنوى ولو قرينهء مُفهمه داشته باشند حق نداريم استفاده كنيم ، مثلًا لفظ « شريت » در لغت عرب به دو معناى متضاد ( خريدن و فروختن ) آمده و چون مشترك لفظى است حق نداريم در ايجاب بيع از آن استفاده كنيم اگرچه قرينه بر ارادهء فروختن قائم باشد .\r\nعمده دليل اقوال مزبور اين است كه : عقد يا ايقاع به لفظ صريح قطعاً منعقد مىشود و قدر متيقّن است ، ولى به لفظ كنايه مشكوك است ؛ و نيز به لفظى كه حقيقت است حتماً واقع مىشود ، ولى به مجاز مشكوك است ، به مشترك لفظى و مانند آن مشكوك است و در نتيجه با انشاى معامله با الفاظ كنايى و مجازى و . . . شك مىكنيم كه معامله منعقد شد يا خير ؟ صحيح است يا باطل ؟ از اصالت فساد - كه اصل اوّلى در معاملات است - استفاده مىكنيم و حكم مىكنيم به عدم انعقاد معامله ، عدم ترتب اثر ، عدم نقل و انتقال . اگر هم در اين استصحاب‌ها مناقشه شود كه استصحاب عدم ازلى اعتبارى ندارد ، از اصل بقاى ملك براى مالك اصلى استفاده مىشود كه استصحاب وجودى است و اركان آن كامل است . علامه در تذكره به اين دليل تصريح كرده است . « 2 » دلايل ديگرى نيز در لابه‌لاى كلمات بزرگان آمده كه نيازى به ذكر ندارد .\r\n\r\n\r\n","description":"","footnote":"\r\n( 1 ) . نظرية فخرالمحققين در إيضاح الفوائد ، ج 3 ، ص 12 ؛ شهيد ثانى در مسالك الأفهام ، ج 5 ، ص 172 و فاضل مقداد در كنز العرفان ، ج 2 ، ص 146 .\r\n( 2 ) . تذكرة الفقهاء ، ج 10 ، ص 9 . .\r\n","page_name":" 54 ","page_number":72},
  {"content":"\r\n\r\n6 . قول عدّه‌اى از محققان از جمله امام راحل در كتاب بيع « 1 » و در متن تحرير ، و مرحوم آيت‌اللّه خوئى در مصباح « 2 » اين است كه با هر لفظى كه دال بر مراد متكلم باشد و متفاهم عرفى داشته باشد مىتوانيم عقد يا ايقاع را انشا كنيم - بجز باب نكاح و طلاق كه در جاى خود بحث خواهد شد - خواه لفظ صريح باشد يا كنايه ، خواه حقيقت باشد يا مجاز ، خواه مجاز قريب باشد يا بعيد ، خواه قرينه‌اش مقاليه باشد يا غيرمقاليه ، خواه مختص باشد يا مشترك لفظى يا مشترك معنوى ؛ به شرط اين‌كه در همهء موارد ، صيغه به‌گونه‌اى القا شود كه كاملًا و به‌طور واضح بر مراد متكلم دلالت كند و اهل محاوره قضاوت كنند كه مقصود ، فلان معامله است .\r\nدليل : 1 . حقيقت معامله همان مبادلهء اعتبارى است كه قائم به نفس معتبِر و طرفين معامله است كه از آن به معاملهء مسببى يا معاهده و معاقده و معاملهء عرفى تعبير مىشود و قوام بيع به همان تمليك و تملك واقعى است ؛ البته بايد به چيزى انشا شود و با نشانه‌اى ابراز گردد و مجرّد اعتبار نفسانى كافى نيست . « 3 » امّا اين‌كه آن سبب حتماً لفظ صريح باشد ، يا حتماً حقيقت باشد ، يا حتماً به حمل اوّل بر فلان معامله دلالت كند ، يا حتماً از شارع تلقّى شده باشد ، هيچ‌كدام دليل ندارد و خلاف عرف و سيرهء عقلاست و حتى لفظ هم لازم نيست ، بلكه با اشاره و عمل و مانند آن نيز مبادلهء عقلائى قابل انشاست و عقلا اين كارها را مىكنند . بنابراين به هركدام از الفاظ مزبور جايز است و عقد يا ايقاع منعقد مىشود ، البته بايد همراه با قرائنى باشد كه عرف مراد را بفهمد و گرنه گاهى از نظر عرف غلط است ولو صد قرينه بياورد مثلًا از « بعت » نكاح را اراده كند ، از « انكحت » به كمك قرائنى بيع را اراده كند ، از « صالحت » اجاره مرادش باشد و . . .\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 314 - 324 .\r\n( 2 ) . مصباح الفقاهه ، ج 3 ، ص 16 - 19 .\r\n( 3 ) . كما اين‌كه در معاطات هم صرف نيّت طرفين كفايت نمىكند تا مثلًا نان ، ملك مشترى و پول مال نانوا گردد بلكه بايد به سببى انشا شود . .\r\n","page_name":" 55 ","page_number":73},
  {"content":"\r\n\r\nاين صحيح نيست ولى ملزم به استفاده از لفظ صريح و حقيقت و ظاهر هم نيستيم ، بنابراين مىشود بيع را با لفظ « بعت » ، « ملّكت بكذا » ، « بادلت كذا بكذا » ، « جعلت هذا عوضاً عن ذاك » ، « خذ هذا بكذا » و . . . انشا كرد .\r\n2 . اطلاقات و عمومات باب عقود و ايقاعات ؛ زيرا آنچه مهم است بيع عرفى است و با هر لفظى كه عرف ، مقصود را بفهمد كفايت مىكند . از همين‌جا جواب اقوال قبلى هم داده مىشود كه با وجود دلايل اجتهادى ، نوبت به اصل عملى نمىرسد .\r\nبا توجه به توضيحاتى كه در قول ششم داده شد ديگر نيازى به تبيين و توضيح هريك از الفاظ نيست . امام راحل هم در كتاب البيع به اين نكته تصريح فرموده است :\r\nفعلى ذلك يقع البحث عن ألفاظ الإيجاب والقبول ، وأنّ أيّهما مختصّ ، وأيّهما مشترك ، زائداً « 1 » . « 2 »\r\n\r\n3 . صحّت انشاى عقد با صيغهء مضارع\r\nشرط سومى كه در مورد صيغ عقود و ايقاعات مطرح شده است ، ماضى بودن آن‌هاست ؛ صحّت انشاى عقد يا ايقاع به صيغهء ماضى جاى بحث ندارد ، ولى آيا لزوماً بايد ماضى باشد يا به صيغهء مضارع - و حتى به صيغهء امر - نيز جايز است و منعقد مىشود ؟ در اين‌باره دو نظريه وجود دارد :\r\n1 . به فتواى مشهور فقها ماضويت شرط است و به مضارع يا امر منعقد نمىشود ؛\r\n2 . به فتواى عده‌اى از فقها - از قبيل قاضى ابن براج « 3 » از متقدمان ، شيخ اعظم\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 324 .\r\n( 2 ) . يك نكته : تفاوت كنايه و مجاز در اين است كه در مجاز ، مرادْ استعمال معناى مجازى است ، ولى در كنايه ، مراد استعمال مجاز نيست و لفظ در معناى خودش به‌كار مىرود ولى مراد جدى نيست ، بلكه لازم آن معنا يا ملزوم آن است كه بستگى دارد به اين‌كه كنايه ذكر ملزوم و اراده لازم باشد يا عكس آن . ضمناً لازمِ مساوىْ مراد است نه لازم اعمّ .\r\n( 3 ) . به نقل علامه در مختلف الشيعه ، ج 5 ، ص 53 . .\r\n","page_name":" 56 ","page_number":74},
  {"content":"\r\n\r\nانصارى ، « 1 » امام راحل ، « 2 » و آيت‌الله خوئى - « 3 » ماضى بودن شرط نيست و به فعل مضارع - مثل « أبيعك هذا بكذا » ، « أتزوجك على كذا » - و فعل امر - مثل « اشتر منى بكذا » ، « زوّجينى نفسك » - نيز جايز است .\r\n\r\nدلايل قول مشهور\r\n1 . ادعاى شهرت فتوائيه . « 4 »\r\nپاسخ : شهرت فتوائيه حجت نيست .\r\n2 . ادعاى اجماع . « 5 »\r\nپاسخ : اوّلًا مسأله اجماعى نيست ؛ ثانياً اجماع منقول حجت نيست ؛ ثالثاً بر فرض كه حجت باشد يا حتى اجماع محصّل داشته باشيم به احتمال زياد مدركى است و اجماع تعبّدى به مناط كشف قطعى از رضايت معصوم نيست تا ارزشمند باشد .\r\n3 . فعل ماضى صريح در انشاست ولى فعل مضارع به وعده دادن شبيه‌تر است . انشاى فعل امر هم در حقيقت استدعا و تقاضاى معامله است نه اين كه انشاى معامله باشد .\r\nپاسخ : قبول نداريم كه ماضى صريح در انشا باشد بلكه اين نيز در دو مقام اخبار و انشا استعمال مىشود « 6 » و براى ارادهء انشا نياز به قرينه - حاليه و مقاميه و مانند آن - دارد . همان‌طور كه مضارع و امر - براى دلالت بر انشاى عقد - محتاج به قرينه مىباشند .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 139 .\r\n( 2 ) . كتاب البيع ، ج 1 ، ص 329 .\r\n( 3 ) . مصباح الفقاهه ، ج 3 ، ص 41 .\r\n( 4 ) . المكاسب ، ج 3 ، ص 138 .\r\n( 5 ) . تذكرة الفقهاء ، ج 10 ، ص 8 .\r\n( 6 ) . گاهى با صيغة « بعت » از فروختن قبلى خبر مىدهد و گاهى در مقام انشاى بيع برآمده و به خود آن ، معامله را واقع مىسازد . .\r\n","page_name":" 57 ","page_number":75},
  {"content":"\r\n\r\nوانگهى در مضارع و امر ، امتيازى وجود دارد كه در ماضى نيست ؛ زيرا مضارع ميان حال و آينده مشترك است و ارادهء حال معناى حقيقى آن است ، امر هم كه براى انشا وضع شده است ؛ « 1 » بنابراين استعمال امر و مضارع در انشاى عقد و ايقاع مناسب‌تر و اولى از ماضى است . آرى متعارف اين است كه از مضارع و امر كم‌تر استفاده مىكنند . بنابراين اگر صراحت در انشا معتبر باشد از ماضى هم نبايد استفاده كنيم .\r\nتوضيح بيشتر اين‌كه در شرط قبلى به تفصيل بيان شد كه حقيقت معامله ، قائم به نفس طرفين است و در عالم اعتبار هركدام اضافهء ماليت و ملكيت را از گردن خود باز كرده و به دوش ديگرى مىگذارند ، البته مجرد اعتبار نفسانى كافى نيست ، يك لفظ يا يك فعلى لازم است تا به سبب آن ، معاملهء عقلائى انشا شود ولى اين‌كه آن لفظ چگونه باشد مهمّ نيست ؛ با الفاظ صريح ، كنايه ، حقيقت ، مجاز و . . . به شرط دلالت آن‌ها بر مراد ، نزد اهل لسان ، انشا صحيح است و حتى لفظ هم لازم نيست و با فعل هم مىتوان مبادله انشا كرد . بر اين اساس به ماضى هم مىشود اشاره كرد ، به مضارع و امر نيز مانعى ندارد . ديگر اين‌كه فرد غالب در خارج و ميان اهل معامله ، انشا به صيغهء ماضى است و به لفظ مضارع خيلى كم است ، دليل نمىشود كه به فعل مضارع غلط باشد .\r\n4 . اگر به فعل ماضى انشا شود قطعاً صحيح است ولى اگر به سبب مضارع و امر انشا شود شك داريم و جاى اصل فساد است كه اصل اوّلى در معامله است . پس ، ماضويت لازم است .\r\nپاسخ : اصل عملى وقتى دليل است كه دليل اجتهادى وجود نداشته باشد و به زودى در بيان دلايل قول دوم تبيين خواهيم كرد كه عمومات و اطلاقات و خصوصات ، دليل جواز انشا به فعل مضارع و امر است و با وجود آن‌ها جاى اصل عملى نيست .\r\n\r\n\r\n","description":"","footnote":"\r\n( 1 ) . چه انشاى طلب باشد ، چه انشاى تمنى ، چه انشاى بيع و . . . . .\r\n","page_name":" 58 ","page_number":76},
  {"content":"\r\n\r\n\r\nدلايل قول دوم\r\nعلاوه بر توضيحات پيشين دربارهء حقيقت معاملات و عدم نياز آن‌ها به لفظ خاص ، و قابل انشا بودن آن‌ها با هر لفظى كه متفاهم عرفى دارد ، و اين‌كه اهل لسان ولو به كمك قرينه مراد را مىفهمند ، دو دليل ديگر وجود دارد :\r\n1 . عمومات و مطلقات ابواب عقود و ايقاعات ؛ مثل   أَوْفُوا بِالْعُقُودِ   ،  أَحَلَّ اللَّهُ الْبَيْعَ  ، « الصلح جايز بين المسلمين » و . . . كه در مقام بيان هستند و قيد نكرده‌اند كه عقد به صيغهء ماضى باشد ؛ به اطلاق اين‌ها مىگوييم ماضويت شرط نيست .\r\n2 . خصوصات ؛ در ابواب مختلف بيع رواياتى داريم كه بر جواز بيع به صيغهء مضارع و امر دلالت دارد . از جمله در مورد بيع شير در پستان حيوان ، « 1 » فروش عبد آبق و فرارى « 2 » و فروش مصحف « 3 » رواياتى وارد شده كه صريحاً انشاى بيع را به لفظ مضارع و امر آورده است . و در خصوص نكاح نيز رواياتى داريم كه عقد نكاح را به فعل مضارع « أتزوجك » و فعل امر « زوّجينى نفسك » بيان كرده‌اند . « 4 »\r\nو حمل اين‌ها بر مقام مقاوله و گفت‌وگوهاى پيش از عقد ، خلاف ظاهر است و پذيرفتنى نيست و اگر در نكاح كه جاى احتياط است و بناى شارع بر دقت است ، انشا به صيغهء مضارع جايز است ، پس در ساير عقود به طريق اولى جايز است . « 5 »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 349 ، باب 8 ، ح 2 .\r\n( 2 ) . همان ، ص 353 ، باب 11 ، ح 1 و 2 .\r\n( 3 ) . همان ، ص 158 ، باب 31 ، ح 3 و 4 .\r\n( 4 ) . همان ، ج 21 ، ص 43 ، باب 18 .\r\n( 5 ) . گفتنى است بحث مذكور بر اين فرض است كه اصل « جملة فعليه بودن صيغة عقد » مسلّم گرفته شده و نزاع در ماضى و مضارع و امر است . ولى ما مىگوييم انشاى عقد با جمله اسميه نيز بلامانع است و اگر مراد را بفهماند كفايت مىكند . دليل ما علاوه بر تحليلى كه از حقيقت معاملات ارائه شد ، اطلاقات و عمومات ابواب عقود و معاملات و ايقاعات است . بنابراين بايع مىتواند در مقام انشاى بيع بگويد : « أنا بايعك هذا بهذا » . يا زن بگويد : « أنا منكوحتك على كذا » يا موجر بگويد : « منفعهء داري لك بكذا » و . . . و در خصوص طلاق و عتق روايات فراوان ، بر انشاى آن‌ها با جمله اسميه دلالت دارد ، مثل « أنتِ طالق » ، « زوجتى فلانة طالق » ، « أنت حرّ لوجه الله » و . . . ؛ در عين حال احتياط مستحب اين است كه صيغ عقود و ايقاعات - غير از مثل طلاق و عتق و . . . - را به صيغه ماضى انشا كرد كه قدر متيقن است و به اجماع مسلمانان با آن منعقد مىشود . .\r\n","page_name":" 59 ","page_number":77},
  {"content":"\r\n\r\n\r\nصحت عقد در صورت غلط ادا شدن لفظ\r\nاين بخش دربارهء دو نكته است :\r\n1 . بر فرض كه عربى بودن معتبر باشد آيا لزوماً بايد به عربى صحيح عقد را انشا كرد يا به عربى غلط هم مانعى ندارد ؟ « 1 » اين مسأله ، محل بحث است ، و چه‌بسا محل اشكال باشد ؛ زيرا شك در انعقاد آن پيدا مىشود و مجراى اصل فساد است . علاوه بر اين ، معصوم با عربى صحيح تلفظ كرده است و ما نيز از باب تأسى و اقتدا بايد به عربى صحيح انشا كنيم . ولى از بحث‌هاى گذشته روشن شد كه به عربى غلط نيز مانعى ندارد ، زيرا آنچه مهم است انشاى معامله به‌وسيلهء لفظى است كه دالّ بر رضايت طرفين باشد . عمومات و اطلاقات هم قيدى ندارد كه بيانگر لزوم استفاده از لفظ عربى صحيح باشد ، بلكه مخاطب آن‌ها عرف عام است و از نظر عرف عام مثلًا « بِعْتُ » و « بَعْتُ » هر دو انشاى بيع است و بر معامله دلالت مىكنند ، و بيش از اين هم چيزى لازم نيست و به بركت اطلاقات رد مىشود .\r\nافزون بر اين ، اگر انشا به عبارت صحيح فنى لازم بود حتماً بيان مىشد و به ما مىرسيد ، ولى در اين‌باره در معاملات ، يك روايت هم وجود ندارد . آرى نبايد به‌گونه‌اى باشد كه از منظر عرف عام هم غلط تلقى شود و كلام ديگرى محسوب شود و قابليت انشا به آن را نداشته باشد ؛ مثلًا به‌جاى « بعتُ » نگويد « بعتَ » . امّا اگر از نظر عرف عام\r\n\r\n\r\n","description":"","footnote":"\r\n( 1 ) . عربى صحيح آن است كه از نظر مواد و هيئات و اعراب‌ها خالى از اشكال فنى و تخصصى باشد و علماى ادبيات عرب بر آن ايراد نگيرند . عربى غلط آن است كه يا از نظر ماده اشكال دارد مثل « جوّزت » بدل از « زوّجت » ؛ يا از نظر هيئت اشكال دارد ، مثل « مَلَكَتْ » به‌جاى « مَلَّكْتُ » ؛ يا از نظر اعراب اشكال دارد ، مثلًا به‌جاى « بِعْتُ » ، « بَعْتُ » بگويد . .\r\n","page_name":" 60 ","page_number":78},
  {"content":"\r\n\r\nصحيح باشد و بر معناى مقصود دلالت كند كفايت مىكند ؛ اگرچه از نظر عالم نحوى كه عرف خاص است غلط محسوب شود ؛ خطابات قرآن به عرف عام است .\r\nسؤال : آيا عقد و ايقاع بايد به عربى فصيح انشا شود يا به عربى محلى « 1 » نيز منعقد مىشود ؟\r\nپاسخ : مانعى ندارد به شرط اين‌كه در عرف خود آن‌ها بر معناى مورد نظر دلالت كند . اطلاق عقد و ايقاع در آيات و روايات نيز بيانگر همين مطلب است و اگر لازم بود حتماً بيان مىشد . اگرچه احتياط مستحب اين است كه به عربى صحيح و فصيح انشا شود .\r\nفتواى چهار مذهب اهل سنّت نيز همانند نظر فقهاى بزرگى مثل آيت‌اللّه خوئى و امام راحل است ؛ يعنى اهل سنّت نيز عربى بودن ، ماضى بودن ، صريح بودن ، حقيقت بودن ، صحيح و فصيح بودن را معتبر نمىدانند . « 2 »\r\n\r\n\r\n","description":"","footnote":"\r\n( 1 ) . مثلًا لفظ فصيحِ « زوّجتُ » در گفتمان مصرىها « زوّگتُ » و در گفتمان لبنانىها « زوّژتُ » است .\r\n( 2 ) . ر . ك : الفقه على المذاهب الأربعه ، ج 2 ، ص 155 . .\r\n","page_name":" 61 ","page_number":79},
  {"content":"\r\n\r\n\r\nترتيب\r\nمسأله 2 : الظاهر جواز تقديم القبول على الإيجاب إذا كان به مثل « اشتريتُ » و « ابتعت » ؛ إذا اريد به إنشاء الشراء ، لا المعنى المطاوعي ، ولا يجوز به مثل « قبلت » و « رضيت » ؛ وأمّا إذا كان بنحو الأمر والاستيجاب ، كما إذا قال مَن يريد الشراء : بعني الشيء الفلاني بكذا فقال البائع : بعتكه بكذا ، فالظاهر الصحة ؛ وإن كان الأحوط إعادة المشترى القبول .\r\nترجمه : اگر صيغهء قبول با مانند « اشتريت » و « ابتعتُ » باشد در صورتى كه با گفتن آن ، انشا و ايجاد خريدن را اراده كند - نه معناى موافقت و پذيرش فروش را - ظاهراً جلو انداختن قبول جايز است ؛ امّا با مانند « قبلت » و « رضيت » جايز نيست ؛ ولى اگر به نحو امر و تقاضاى ايجاب باشد مثلًا كسى كه مىخواهد بخرد بگويد : « فلان چيز را به اين مبلغ به من به فروش » آن‌گاه فروشنده بگويد : « فروختم آن را در مقابل آن مبلغ » ، ظاهر اين است كه صحيح است ؛ اگرچه احتياط [ مستحب 
  ] آن است كه مشترى قبول را اعاده كند .\r\nشرح : اين مسأله دربارهء اشتراط ترتيب ميان ايجاب و قبول است . بىترديد اگر ايجاب ، پيش از قبول انشا شود معامله منعقد مىشود . قدر متيقن از عقد صحيح هم همين است ؛ يعنى نخست ايجاب ، سپس قبول انشا مىشود . ولى آيا عكس اين نيز صحيح است ؛ يعنى اگر قبول بر ايجابِ انشا مقدم شود باز هم عقد منعقد مىشود - اگرچه بهتر آن است كه ايجاب مقدم باشد - يا لزوماً بايد ابتدا ايجاب ، انشا شود و تقديم قبول بر آن جايز نيست ؟\r\nدربارهء اين مسأله سه قول وجود دارد :\r\n\r\n","description":"","footnote":"","page_name":" 62 ","page_number":80},
  {"content":"\r\n\r\n\r\n1 . عدم جواز تقديم\r\nعده‌اى از فقهاى عظام از قبيل شيخ طوسى در كتاب خلاف « 1 » و ابن حمزهء طوسى « 2 » و ابن ادريس حلّى « 3 » و علامه در تذكره « 4 » و فخرالمحققين « 5 » و محقق ثانى « 6 » فتوا به عدم جواز تقديم قبول داده‌اند و در مجموع به سه دليل استدلال كرده‌اند .\r\nالف ) ادعاى اجماع : شهيد اوّل در غاية المراد از شيخ طوسى در خلاف نقل اجماع كرده است . « 7 » ولى سخن شيخ در خلاف اين است كه بيع با تقديم ايجاب ، مورد اتفاق همه است و از باب متيقن به آن اخذ مىشود و بر جانب عدم تقديم قبول ، اجماعى ادعا نكرده است . بر فرض هم كه ادعايى باشد بارها پاسخ اين‌گونه اجماعات داده شده است .\r\nب ) گفتهء محقق ثانى : قبول ، مبتنى بر ايجاب ( فرع و تابع آن ) است و تقدم آن بر ايجاب صحيح نيست . « 8 » اين دليل هم در مثل « قبلت » و « رضيت » پذيرفتنى است ولى در مثل « اشتريت » و « اتبعت » و مانند آن مقبول نيست . تفصيل اين مطلب در قول سوم خواهد آمد .\r\nج ) در خارج و ميان اهل معامله متعارف اين است كه ايجاب ، مقدم بر قبول است ، و اطلاق آيات و روايات بيع و تجارت و عقد ، بر همين فرد متعارف حمل مىشود .\r\n\r\n\r\n","description":"","footnote":"\r\n( 1 ) . الخلاف ، ج 3 ، ص 39 .\r\n( 2 ) . الوسيله ، ص 237 .\r\n( 3 ) . السرائر ، ج 2 ، ص 243 .\r\n( 4 ) . تذكرة الفقهاء ، ج 10 ، ص 8 .\r\n( 5 ) . ايضاح الفوائد ، ج 1 ، ص 413 .\r\n( 6 ) . جامع المقاصد ، ج 4 ، ص 60 .\r\n( 7 ) . غاية المراد ، ص 80 .\r\n( 8 ) . جامع المقاصد ، ج 4 ، ص 60 . .\r\n","page_name":" 63 ","page_number":81},
  {"content":"\r\n\r\nفرض تقديم قبول بر ايجاب مشكوك است و اصل اولى در معاملات هم فساد « 1 » است ؛ پس حتماً بايد ايجاب جلوتر و قبول بعداً انشا شود ، و گرنه معامله در ظاهر باطل است .\r\n\r\n2 . جواز تقديم\r\nعدهء ديگرى از بزرگان فقها مثل شيخ طوسى در مبسوط « 2 » و محقق اوّل « 3 » و علامه در برخى كتاب‌هاى خود « 4 » و شهيد اوّل « 5 » و شهيد ثانى « 6 » و محقق اردبيلى « 7 » و صاحب حدائق « 8 » و صاحب جواهر « 9 » ( قدّس الله اسرارهم ) ، فتوا به جواز تقديم قبول بر ايجاب داده‌اند و به دو دسته دليل استناد كرده‌اند :\r\nالف ) عمومات و اطلاقات كه بر حليت بيع و تجارت و وجوب وفا به عقد دلالت دارند و قيدى هم ندارند كه حتماً عقد يا بيعى باشد تا ايجاب مقدم باشد ؛ بنابراين فرض تقديم قبول را نيز شامل مىشوند . ديگر اين‌كه ادعاى انصراف آن‌ها به فرد متعارف ، نادرست است زيرا منشأ آن غلبهء وجود است و بايد غلبهء استعمال باشد تا انصراف ظهورى درست گردد و جلوى تمسك به اطلاق را بگيرد . در اين‌جا ساير انصراف‌ها ارزشمند نيست .\r\nب ) خصوص رواياتى كه در باب نكاح وارد شده كه در برخى از آن‌ها قبول به لفظ\r\n\r\n\r\n","description":"","footnote":"\r\n( 1 ) . عدم ترتب اثر و نقل و انتقال در بيع ، عدم حصول علقة زوجيت در نكاح ، عدم جواز تصرف در عين در اجاره و . . . .\r\n( 2 ) . المبسوط ، ج 2 ، ص 87 .\r\n( 3 ) . شرايع الاسلام ، ج 2 ، ص 13 .\r\n( 4 ) . تحرير الأحكام ، ج 1 ، ص 164 .\r\n( 5 ) . الدروس الشرعيه ، ج 3 ، ص 191 .\r\n( 6 ) . مسالك الأفهام ، ج 3 ، ص 154 .\r\n( 7 ) . مجمع الفائدة والبرهان ، ج 8 ، ص 145 .\r\n( 8 ) . الحدائق الناضره ، ج 18 ، ص 349 .\r\n( 9 ) . جواهر الكلام ، ج 22 ، ص 254 . .\r\n","page_name":" 64 ","page_number":82},
  {"content":"\r\n\r\nمضارع پيش از ايجاب ذكر شده است ، مثل روايت ابان بن تغلب از امام صادق ( ع ) در مورد متعه كه مرد به زن مىگويد :\r\n« أتزوجك متعة على كتاب الله وسنة نبيه . . . فإذا قالت : نعم ، فقد رضيت وهى امرأتك وأنت أولى الناس بها » . « 1 »\r\nو در برخى از روايات ، قبول به لفظ امر جلوتر ذكر شده است . « 2 »\r\nحال وقتى در نكاح كه بنا ، بر احتياط است تقديم قبول جايز باشد در باب بيع و مانند آن به طريق اولى جايز است .\r\n\r\n3 . تفصيل\r\nشيخ اعظم در مكاسب قائل به تفصيل شده و الفاظ قبول را سه دسته كرده و دربارهء آن به تفصيل بحث كرده است « 3 » خلاصهء سخنان شيخ از اين قرار است :\r\nگاهى صيغهء قبول با لفظ « قبلت » و « رضيت » و مانند اين‌ها انشا مىشود و گاهى به لفظ امر ؛ گاهى هم با لفظ « اشتريتُ » و « اتبعتُ » و « مَلَكتُ » و مانند اين‌ها انشا مىشود .\r\nاگر قبول به لفظ « قبلت » و مانند آن باشد تقديمش بر ايجاب جايز نيست . زيرا : اوّلًا : عده‌اى از فقها ادعاى نفى خلاف كرده‌اند « 4 » و بلكه علامه در تذكره « 5 » ادعاى اجماع كرده بر عدم جواز . البته اجماع در اين موارد دليل جدا نيست ، و حداكثر مؤيد است . ثانياً : اطلاقات و عمومات بر فرد متعارف حمل مىشوند و تقديم قبول به لفظ « قبلت » متعارف نيست پس مشمول خطابات نيست ، پس مشكوك است و اصل فساد جارى\r\nمىشود . ثالثاً : عمده دليل شيخ همين است اگر قبول صرف رضايت قابل ، به ايجاب\r\n\r\n\r\n","description":"","footnote":"\r\n( 1 ) . وسائل الشيعه ، ج 21 ، ص 43 ، ح 1 .\r\n( 2 ) . ر . ك : همان ، ص 242 ، ح 1 و عوالى اللآلى ، ج 2 ، ص 263 ؛ السنن الكبرى ( بيهقى ) ، ج 7 ، ص 242 .\r\n( 3 ) . المكاسب ، ج 3 ، ص 140 - 156 .\r\n( 4 ) . مانند شهيد ثانى در مسالك الأفهام ، ج 3 ، ص 154 ؛ محقق اردبيلى در مجمع الفايدة والبرهان ، ج 8 ، ص 146 .\r\n( 5 ) . تذكرة الفقهاء ، ج 10 ، ص 9 . .\r\n","page_name":" 65 ","page_number":83},
  {"content":"\r\n\r\nباشد امرش آسان است ؛ زيرا رضايت ، هم به كارى كه در گذشته انجام شده قابل تعلق است ، هم به كارى كه فعلًا در حال انجام است و هم به كارى كه بعداً انجام خواهد شد . ولى حقيقت قبول تنها اين نيست بلكه ضمن اعلان رضايت به ايجاب ، خود قبول ركن دوم عقد است و بر انشاى نقل فعلى « 1 » و تا زمانى كه انشاى ايجابى نشود انشاى نقل فعلى با لفظ « قبلت » و مانند آن امكان ندارد . دليل اين مطلب ، اين است كه در قبول و مانند آن ، معناى مطاوعه ( انفعال ، قبول اثر ، واكنش ) نهفته است و اين معنا بدون فعل و تأثير و كنش فعلى معقول نيست چه اين‌كه انكسار بدون كسر معنا ندارد . « 2 » بر اين اساس اگر قبول با لفظ « قبلت » و « رضيت » باشد لزوماً بايد متأخر از ايجاب باشد و تقديم جايز نيست .\r\nو اگر قبول به لفظ امر باشد باز به عقيدهء شيخ تقديم آن بر ايجاب صحيح نيست زيرا امر قبلى ، انشاى قبول فعلى نسبت به ايجاب استقبالى نيست بلكه مجرد استدعا و طلب و تقاضاى بيع است كه مشترى از فروشنده خواهش مىكند تا متاع را به او بفروشد ، و گرنه هنوز انشاى معامله‌اى صورت نگرفته است . بنابراين پس از ايجاب بايع ، قبول بايد ضميمه شود و نبايد به امر و استدعاى قبلى بسنده كند . بلكه اگر تقديم به لفظ « قبلت » صحيح نيست پس به لفظ امر به طريق اولى صحيح نيست ، زيرا در « قبلت » ماضويت هست و عده‌اى ماضى بودن را شرط مىدانند .\r\nپس « قبلت » يك نقطه ضعف دارد كه تقديمش محال است و امر دو نقطه ضعف\r\nدارد كه يكى از آن دو نبودن ماضويت است .\r\n\r\n\r\n","description":"","footnote":"\r\n( 1 ) . نقل مبيع از بايع به مشترى و نقل ثمن از خود به بايع .\r\n( 2 ) . زيرا فعل و انفعال يا قبول ، از متضايفان‌اند و از لحاظ قوّه و فعل تكافؤ دارند و محال است انفعال فعلى باشد ولى فعل و تأثيرى فعلًا نباشد و در آينده محقق شود كه تحقق معلول بدون علت است . چه اين‌كه تأثير فعلى هم بدون تأثر فعلى محال است ، لذا در اصول فقه ، واجب معلق را محال مىدانيم به اين دليل كه بعث و انبعاث متضايف‌اند و محال است بعث فعلى باشد ولى انبعاث استقبالى باشد . .\r\n","page_name":" 66 ","page_number":84},
  {"content":"\r\n\r\nآرى اگر قبول با لفظ « اشتريت » و مانند آن انشا شود تقديمش بر ايجاب جايز است زيرا در اين الفاظ معناى مطاوعه نگنجيده است تا تقديمْ ممتنع باشد بلكه « اشتريت » ، مثل « بعت » مستقلًا انشاى نقل و مبادله و معامله است با اين تفاوت كه ايجاب ، انشاى مبادله است به اين نحو كه بالمطابقه و اصالهء اخراج متاع از ملك بايع و ادخال آن در ملك مشترى است و بالالتزام و تبعاً ادخال ثمن در ملك بايع است ، و قبول به عكس آن است ، و گرنه استقلالًا انشاى مبادله است لذا مانعى ندارد بر ايجاب مقدم شود . اطلاقات بيع و تجارت و عقد و مانند آن ، اين مورد را هم شامل مىشود . در عين حال در پايان گفته‌اند :\r\nنعم يشكل الأمر بأنّ المعهود المتعارف من الصيغة تقديم الإيجاب ولا فرق بين المتعارف هنا وبينه فى المسألة الآتية - الموالاة - فالحكم لا يخلو عن شوب الإشكال . « 1 »\r\n\r\nنقد نظريهء شيخ اعظم\r\nدر معاملات قطعاً رضايت باطنى طرفين شرط است و بدون آن يا اصلًا بيع صدق نمىكند و يا شرعاً صحيح و لازم نمىشود . ولى رضاى باطنى كافى نيست و ابراز آن از سوى طرفين لازم است و در معاملات قولى يقيناً بايد ايجاب ، به‌وسيلهء قول انشا شود ولى در جانب قبول ، قول لازم نيست و ابراز رضايت به هر مُبرِز و مُظهِرى كه مفيد باشد و بر مقصود دلالت كند كفايت مىكند ، حتى اگر به فعل يا اشاره باشد . بر فرض كه اظهار قولى لازم باشد به لفظ صريح يا حقيقت ، لازم نيست و با كنايه و مجاز و مانند آن نيز\r\nكفايت مىكند . البته نظر مشهور و شيخ اعظم « 2 » و محقق نائينى « 3 » غير از اين است .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 153 .\r\n( 2 ) . ر . ك : همان ، ص 150 - 152 .\r\n( 3 ) . ر . ك : منية الطالب ، ج 1 ، ص 109 . .\r\n","page_name":" 67 ","page_number":85},
  {"content":"\r\n\r\nولى اين مطلب ناتمام است ؛ زيرا تمام حقيقت و ماهيت بيع با ايجاب بايع حاصل مىشود و وى با گفتن « بعت » يا « بادلت هذا بهذا » در واقع علقهء ملكيت خود نسبت به عين را به مشترى و علقهء ملكيت مشترى نسبت به ثمن را به خودش منتقل كرد ؛ تمام بيع همين است و كار مشترى يا قابل ، جز تقرير و تثبيت ايجاب و انشاى بايع چيز ديگرى نيست . بنابراين نيازى به انشاى جديد نيست تا بگويد من هم علقهء ملكيت خود را نسبت به ثمن از دوش خود برداشته و به بايع عطا كردم و متقابلًا علقهء ملكيت بايع نسبت به عين را بر گردن گرفتم ؛ چرا كه اين سخن زايد و لغو و بلكه به نحوى تحصيل حاصل است . پس حقيقت قبول ، انشاى جديدى در قبال انشاى بايع نيست بلكه قبول انشاى بايع و رضايت دادن به آن است و مفادش اين است كه همان چيزى را كه بايع انشا كرد من قبول دارم و به آن راضى هستم .\r\nبر فرض كه قبول نيز انشاى نقل مالى به مالى باشد ولى دليلى ندارد كه عقد از يك ايجاب و قبول مركب باشد ، بلكه از دو ايجاب يا دو قبول - به اصطلاح مشهور كه اشتريت و مانند آن را نيز قبول مىدانند - هم تشكيل مىشود . مثلًا در بيع جنس به جنس يا نقد به نقد كه هركدام مىتوانند فروشنده و خريدار باشند نخست يكى بگويد : « ملّكتك متاعى بمتاعك » ، سپس ديگرى با همين جمله ، انشاى تمليك كند ، يا هر دو با « بعت هذا بهذا » يا با « اشتريت هذا بهذا » انشاى معامله‌كنند . اطلاق بيع و تجارت و عقد - عهد و التزام - هريك از اين موارد را شامل مىگردد .\r\nآرى از آن‌جا كه در معاملات قولى ، متعارف اين است كه يكى ايجاب و ديگرى قبول را به زبان مىآورند و هركدام قصد انشا دارند ، لذا خصوصياتى از سوى مشهور\r\nاعتبار شده است ، و گرنه در ناحيهء قبول ، ابراز رضا به معامله با هر مبرزى ، با هر لفظى و به هر نيتى كه مراد را بفهماند كفايت مىكند .\r\nبا اين مقدمه بحث خود را با شيخ در سه مرحله قرار مىدهيم :\r\nمرحلهء اول : راجع به لفظ اشتريت و مانند آن ، شيخ اعظم قبول دارد كه تقديم لفظ\r\n\r\n","description":"","footnote":"","page_name":" 68 ","page_number":86},
  {"content":"\r\n\r\nاشتريت مانعى ندارد ؛ زيرا انشا مستقل است و داراى معناى مطاوعى نيست تا تقديم آن اشكال داشته باشد . ولى تحقيقاً « اشتريت » و مانند آن اگر مقدم شود از باب تقديم قبول بر ايجاب نيست ، بلكه ايجاب معامله است ، زيرا حقيقت بيع مبادلهء مال به مال ديگرى است و كار بايع و مشترى هر دو در عرض هم است . آن‌گاه هركدام اين حقيقت را جلوتر انشا كنند « 1 » بر كار همان ، ايجاب صدق مىكند و اگر مشترى جلوتر گفت « اشتريت هذا بهذا » قول او ايجاب است ، و بر بايع است كه ايجاب او را قبول كند و به آن رضايت دهد ، اگرچه با لفظ « بعت » ابراز رضايت كند ؛ ولى اين ، ايجاب و تمليك نيست ؛ زيرا ايجاب بعدى بايع يا تمليك و بيع جديد است پس ربطى به انشاى مشترى ندارد تا ايجاب او باشد و معاملهء قبلى صحيح باشد . و اگر ايجاد همان معامله‌اى است كه مشترى انشا كرده است ، نيازى به ايجاب جديد نيست بلكه تحصيل حاصل است و باطل و محال مىباشد . در نتيجه تقديم « اشتريت » صحيح است و در واقع موضوعاً از بحث ما خارج است بر خلاف شيخ اعظم كه اين را قبول بيع و از مصاديق تقديم قبول بر ايجاب مىداند و به نظر ايشان لزوماً بايد بايع به‌دنبال انشاى مشترى ، از ايجاب بيع « بعتُ » استفاده كند و حق ندارد به لفظ « قبلتُ » و مانند آن اكتفا كند . و حتى خود شيخ اعظم در بيان الفاظ ايجاب ، از جمله لفظ « اشتريت » را مورد بحث قرار داده . و مدعى شده است كه ايجاب بودن « اشتريت » مبتنى است بر اعتماد به قرينهء غيرلفظيه در تعيين\r\nمراد متكلم در باب الفاظ عقود ، امّا ما اين را قبول نداريم . « 2 » ولى قبلًا بيان شد كه آنچه مهم است دلالت لفظ بر مراد از معامله است و لفظيه يا غيرلفظيه بودن قرينه‌اش مهم نيست .\r\nبنابراين « اشتريت » اگر مقدم شود از الفاظ ايجاب محسوب مىشود و هيچ منعى\r\n\r\n\r\n","description":"","footnote":"\r\n( 1 ) . به لفظى كه بتواند مقدم ذكر شود ، نه مثل قبلت .\r\n( 2 ) . المكاسب ، ج 3 ، ص 132 - 133 . .\r\n","page_name":" 69 ","page_number":87},
  {"content":"\r\n\r\nندارد و عدم ذكر آن در قرآن و روايات و عدم غلبه و عدم تعارف آن ، دليل بر غلط بودن آن نيست . پس تقديم « اشتريت » صحيح است ولى از باب تقديم قبول بر ايجاب نيست بلكه تقديم ايجاب بر قبول است . از روايات نيز استفاده مىشود كه انشاى ايجاب به لفظ « اشتريت » صحيح است . از جمله اين‌كه دو روايت در مورد معاملهء عبد فرارى وارد شده است كه اولى صحيحه و دومى موثقه است « 1 » و مىفرمايد : مشترى در مقام معامله بگويد : « أشترى منكم جاريتكم فلانة وهذا المتاع بكذا و كذا درهماً » . و اگر چنين گفت معامله جايز و نافذ است .\r\nاين روايت از اين جهت اطلاق دارد كه آيا لازم است قبل از آن ايجاب انشا شده باشد يا نه ، يا بعد از آن انشا بيعى باشد يا نه ؟ اگر لازم است به لفظ « بعت » بايد باشد يا به لفظ « قبلت » نيز منعقد مىشود ، يا اين‌كه اساساً نياز به « بعت » يا « قبلت » نيست و به نفس « اشترى منكم . . . » منعقد مىشود و خود اين ايجاب است و چون معامله با اين صيغه محقق مىشود در طرف ديگر بيش از رضايت به معامله لازم نيست . بنابراين به اطلاقش مىتواند بر جواز ايجاب به لفظ « اشترى » شاهد باشد ، و به طريق اولى به لفظ « اشتريت » .\r\nمرحلهء دوم : قبول به لفظ « قبلت » و « رضيت » و مانند اين‌ها :\r\nقبلًا عقيدهء شيخ اعظم ذكر شد كه چون قبول داراى معناى مطاوعى است انشاى شراء\r\nاز سوى مشترى با لفظ « قبلت » قبل از انشاى بيع از سوى بايع ، درست نيست . و بر عدم جواز ، ادعاى اجماع شده است . حال آيا راهى براى جواز تقديم قبول به لفظ « قبلت » وجود دارد ؟ از كلمات فقها و از مبانى قوم و آنچه به ذهن مىآيد پنج راه متصور است :\r\n1 . به نوع واجب مشروط باشد ؛ اين راه را امام راحل در كتاب بيع پيشنهاد كرده است . حاصل مطلب اين است كه در واجبات مشروطه مثل « إن جائك زيد فاكرمه »\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 353 ، ح 1 و 2 . .\r\n","page_name":" 70 ","page_number":88},
  {"content":"\r\n\r\nبه‌عقيدهء مشهور ، انشاى تكليف و ايجاب ، فعلى و حالى و در حين خطاب است ولى مُنشَأ و وجوب استقبالى پس از حصول شرط است ، و تا زمانى كه شرط محقق نشود وجوب و تكليفى نيست . فايدهء اين‌گونه انشاءات ، اين است كه پس از حصول شرط ، تكليف ، فعلى مىشود و نيازى به خطاب جديد نيست . در مورد بحث هم مشترى بگويد : « إن ملّكتني هذا بكذا قبلتُ » كه قبول لفظى يا لفظ قبول يا انشاى آن مقدم بر ايجاب است ولى مُنشأ به اين انشا ؛ يعنى قبول حقيقى ، بلافاصله پس از تحقق ايجاب محقق مىشود و فايدهء انشاى مشروط مذكور اين است كه به‌دنبال ايجاب بايع ، نيازى به قبول جديد نيست . « 1 »\r\nاين راه اشكال دارد ؛ زيرا مستلزم تعليق در عقد است و در مسألهء دوازدهم خواهد آمد كه در عقد لازم ، تنجيز شرط است يا بر مسلك امام احتياط واجب ، اين است كه تنجيزاً انشا كنند .\r\n2 . به پيشنهاد امام راحل به نحو واجب معلق « 2 » انشاى قبول كند . در مورد بحث ما هم بدون ذكر شرطى در ظاهر به نحو مطلق مىگويد : « قبلتُ هذا بهذا » ولى باز اصل\r\nانشاى قبول ، فعلى و مُنشأ آن استقبالى است ؛ در واقع لفظ قبول مقدم و حقيقت آن مؤخّر از ايجاب است . « 3 » اين راه مبتنى است بر قبول واجب معلق و خود امام راحل اين نكته را در اصول قبول دارد « 4 » ولى از منظر مشهور محال است . « 5 » حضرت امام در متن\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 327 .\r\n( 2 ) . واجب معلق كه صاحب فصول اختراع كرده آن است كه اصل وجوب فعلى و حالى است ولى واجب و امتثال امر استقبالى است ؛ مثلًا با حصول استطاعت ولو چهار ماه قبل از موسم حج ، تكليف فعلى به حج مىآيد ولى امتثال آن در موسم حج است و فايدة چنين ايجابى اين است كه از هم‌اكنون بايد به فكر باشد و اسباب سفر را مهيا كند تا در وقت خود ، حج از وى فوت نشود .\r\n( 3 ) . كتاب البيع ، ج 1 ، ص 427 .\r\n( 4 ) . مناهج الوصول ، ج 1 ، ص 358 - 364 .\r\n( 5 ) . ر . ك : نهاية الدرايه ، ج 1 ، ص 185 - 188 . .\r\n","page_name":" 71 ","page_number":89},
  {"content":"\r\n\r\nتحرير از مشهور پيروى كرده و تقديم قبول به لفظ « قبلت » را جايز ندانسته است .\r\n3 . مرحوم آيت‌الله خوئى در مصباح « 1 » به پيروزى از محقق اصفهانى در حاشيه « 2 » از راه ديگرى تقديم قبول به لفظ « قبلت » را تجويز كرده‌اند كه حاصل طريق از اين قرار است : قبول گاهى به معناى مصدرى « 3 » تعلق مىگيرد ، و گاهى به معناى اسم مصدرى « 4 » بنا بر اوّل تقديم قبول بر ايجاب صحيح نيست ؛ زيرا مطاوعه و انشاى قبول فعلى با نبود ايجاب فعلى محال است همان‌گونه كه تحقق انكسار قبل از كسر محال است ، ولى بنا بر دومى تقديم قبول مانعى ندارد و مطاوعه قبل از ايجاب محقق مىشود . « 5 » در نتيجه در تحقق مفهوم عقد چه ايجاب مقدم باشد چه قبول فرقى ندارد ، اين هم به لفظ « اشتريت » باشد يا « قبلت » .\r\nاشكال اين راه اين است كه قبول مطاوعه است و متفاهم عرفى از مطاوعه قبول فعل غير به‌معناى مصدرى آن است كه جنبهء اسناد به غير ملحوظ است و تا ايجاب فعلى از سوى بايع نباشد ، انشاى قبول فعلى از سوى مشترى امكان ندارد .\r\n4 . « قبلت » به معناى مطابقى خود يعنى مطاوعه و قبول انشاى ديگرى نباشد بلكه كنايه از انشاى نقل و تمليك و تملك از سوى مشترى باشد و گويا به جاى « اشتريت » از « قبلتُ » استفاده كرده است . تقديم قبول به اين معنا كاملًا ممكن است و قبلًا در\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 49 - 50 .\r\n( 2 ) . حاشية المكاسب ( محقق اصفهانى ) ، ج 1 ، ص 70 .\r\n( 3 ) . معناى مصدرى خود انشاى بيع و تمليك كه كار بايع است و جنبة اضافه به فاعل و صدور از او لحاظ شده است .\r\n( 4 ) . اسم مصدرى نتيجه مصدر يا حاصل مصدر كه خود بيع و مبادله ميان دو مال است به‌عنوان يك امر معنوىِ اعتبارىِ عقلائى ، قطع نظر از اضافه و نسبت آن به بايع .\r\n( 5 ) . زيرا مطاوعه به معناى اخذ مبدأ است و واضح است كه وقتى مشترى با « قبلت مالك بمالى » تملك مال بايع را در مقابل مال خودش انشا مىكند بر اين انشا ، مطاوعه صدق مىكند ، يعنى وى به سهم خود مبدأ را كه اصل بيع و مبادله است براى خودش و از جانب خودش اخذ كرده است و از اين جهت كمبودى ندارد و بقيه راه را بايد بايع برود و ربطى به مشترى ندارد . .\r\n","page_name":" 72 ","page_number":90},
  {"content":"\r\n\r\n« اشتريت » ذكر شد . كنايه بودن هم مانعى ايجاد نمىكند زيرا قبلًا در مسألهء اوّل به تفصيل بيان كرديم كه تصريح لازم نيست و كنايه هم كفايت مىكند .\r\nاشكال عمدهء اين راه اين است كه اگر « قبلت » كنايه از « اشتريت » و به‌منزلهء آن و بلكه در عالم ادعا ، خود او شد ، قسم جدايى نخواهد بود بلكه به قسم قبلى برمىگردد كه حتى ايجاب هم مىتواند واقع شود تا چه رسد به قبول بودن و مقدم شدن .\r\n5 . قبلًا بيان شد كه تمام حقيقت بيع با ايجاب بايع انجام مىگيرد و مبادلهء مال به مال محقق مىشود و لزومى ندارد مشترى مجدداً انشاى نقل كند ، و در واقع در معامله دو انشاى جدا لازم نيست بلكه كافى است كه يك طرف معامله را انشا و طرف ديگر آن را قبول كند و به آن راضى باشد . اين معنا چنان كه پس از ايجاب بايع قابل تحقق و الحاق به ايجاب است قبل از ايجاب هم قابل تحقق است و مشترى با گفتن « قبلتُ » رضايت خويش را به معامله اعلام مىدارد . بنابراين مانعى از تقديم قبول نيست .\r\nاشكال اين راه اين است كه : « قبلتُ » خصوصيتى ندارد و قسم جدايى نيست بلكه ملاك ابراز رضايت به ايجاب بايع است ؛ خواه با فعل امر و گفتن « بِعنى » و « زوّجنى » اين كار انجام بگيرد ، يا با فعل ماضى و گفتن « رضيت » و « قبلت » و خواه با هر وسيلهء ديگرى كه باشد كفايت مىكند .\r\nنتيجه : بر مسلك مشهور كه در عقود - مخصوصاً عقدهاى لازم - دو انشا معتبر مىدانند و هر دو طرف بايد انشاى معامله يا زوجيت كنند ؛ تقديم قبول به لفظ « قبلت »\r\nصحيح نيست .\r\nمرحلهء سوم : قبول به لفظ امر ، مثل « بِعنى » ، « زوّجنى » و . . . :\r\nاصولًا آيا فعل امر انشاى معامله است يا مجرد استدعا و تمنّى و طلب بيع است ؟ حقيقت اين است كه امر ، انشاى معامله نيست بلكه طلب و تقاضاى معامله است ؛ زيرا اگرچه فعل امر بر انشا دلالت مىكند ولى بر انشاى طلب فعل است نه بر انشاى خود معامله . بنابراين مجرد فعل امر « بعنى » انشاى معامله نيست . آرى امر ، دالّ بر رضايت\r\n\r\n","description":"","footnote":"","page_name":" 73 ","page_number":91},
  {"content":"\r\n\r\nمشترى به معامله است و اگر مجرد رضايت كافى باشد قبول به لفظ امر كافى است ولى اگر در طرف قبول هم انشاى نقل معتبر باشد كه مسلك مشهور و شيخ اعظم همين است ، فعل امر كافى نيست - مگر با كنايه و مجاز كه فعلًا مورد نظر نمىباشند . آن‌گاه اگر فروشنده به تقاضاى خريدار پاسخ مثبت داد و انشاى بيع كرد ، بر مشترى است كه قبول را انشا كند و در حقيقت ، قبول متأخر از ايجاب است نه متقدم بر آن ، و از بحث ما كه جواز تقديم قبول بر ايجاب است ، خارج مىباشد . ولى از آن‌جا كه معتقديم تمام حقيقت بيع با ايجاب تنها انشا مىشود و قبول ، جز تقرير و تثبيت و رضايت و امضاى انشاى بايع نيست - و آن هم با فعل امر و تقاضاى بيع حاصل شده است - لذا نيازى به قبول دوباره پس از بيع نيست ، اگرچه احتياط مستحب اين است كه قبول هم ضميمه شود . مخصوصاً در روايات باب نكاح - كه در آن سخت‌گيرى شده و بنا بر احتياط و دقت است .\r\nنتيجه : انشاى بيع به‌صورت استيجاب و ايجاب صحيح است و نيازى به قبول بعدى نيست اگرچه احوط استحبابى ، انضمام قبول به ايجاب است كه امام راحل در متن تحرير ذكر فرموده است .\r\nدر ميان اهل سنّت نيز اختلاف است ، پيروان ابوحنيفه تقديم قبول به لفظ امر را\r\nجايز ندانسته‌اند ولى پيروان سه مذهب ديگر تجويز كرده‌اند . « 1 »\r\n\r\n\r\n","description":"","footnote":"\r\n( 1 ) . ر . ك : الفقه على المذاهب الأربعه ، ج 2 ، ص 156 - 159 . .\r\n","page_name":" 74 ","page_number":92},
  {"content":"\r\n\r\n\r\nموالات\r\nمسأله 3 : يعتبر الموالاة بين الإيجاب والقبول ؛ بمعنى عدم الفصل الطويل بينهما بما يخرجهما عن عنوان العقد والمعاقدة ، ولا يضرّ القليل ؛ بحيث يصدق معه أنّ هذا قبول لذلك الإيجاب .\r\nترجمه : موالات بين ايجاب و قبول - به معناى نبودن فاصلهء طولانى بين آن‌ها كه آن را از عنوان عقد و قرارداد بستن ، خارج سازد - معتبر مىباشد و فاصلهء مختصر ، به‌طورى كه گفته شود كه اين قبول مربوط به آن ايجاب است ، ضررى نمىرساند .\r\nشرح : موالات به معناى پىدرپى بودن و بلافاصله است ؛ يعنى به محض اين‌كه ايجاب عقد ، انشا شد بلافاصله قبول آن هم انشا شود . موالات دو گونه است :\r\n1 . موالات به دقت عقلى ، كه به هيچ‌وجه ميان ايجاب و قبول فاصلهء زمانى نباشد و به مجرد رسيدن ايجاب به حرف آخر فورى قبول ضميمه شود . اين موالات در عقد معتبر نيست . اصولًا در احكام شرعى كه خطابش به عرف عام است دقت عقلى و فلسفى لازم نيست .\r\n2 . موالات عرفى و عقلائى ، كه فاصلهء اندك ضرر ندارد و به معامله صدمه نمىزند . آرى فصل طويل مضرّ است و مانع انعقاد عقد مىشود .\r\nگفتنى است فصل قليل يا طويل يك ضابطهء كلى ندارد و به اختلاف موارد فرق دارد ، مثلًا موالاتى كه ميان حروف يك كلمه لازم است بيش از موالاتى است كه ميان كلمات يك كلام معتبر است ، و موالات ميان كلمات يك جمله بيش‌تر از موالات ميان دو يا چند جملهء پىدرپى است . در هر موردى عرف بايد قضاوت كند كه موالات وجود دارد يا ندارد . موالات مورد بحث ما موالات عرفى است و در رابطه با اعتبار آن در عقود دو نظر وجود دارد كه هركدام با دلايل آن بررسى مىشود :\r\n\r\n","description":"","footnote":"","page_name":" 75 ","page_number":93},
  {"content":"\r\n\r\n\r\nالف ) نظريهء طرفداران شرطيت موالات\r\nنظر بسيارى از فقها اين است كه موالات شرط است و فصل طويل ميان ايجاب و قبول ضرر دارد و باعث مىشود تا عقد صدق نكند يا اگر هم صدق كند باعث مىشود مشمول دليل حكم نباشد . براى مدعاى فوق به چهار وجه استدلال شده است :\r\nوجه اوّل ، اجماع : اين دليل بارها مطرح شده است و به وجوه مختلف پاسخ آن را داده‌ايم .\r\nوجه دوم ، استدلال شيخ اعظم در مكاسب :\r\nمقدمه : امورى كه تدريجاً و ذرّه ذرّه موجود مىشود اگر داراى هيئت اتصاليهء عرفى باشند ؛ مثل نماز لازم است در هنگام حكم كردن بر آن‌ها ، آن هيئت اتصاليه ، مراعات و لحاظ شود و بدون آن ، نه از سوى مولى محكوم به حكمى هستند و نه از سوى مكلف موجب امتثال مىشوند .\r\nبا توجه به اين مقدمه مىگوييم : در باب عقود - كه قوامشان به ايجاب و قبول است و از آن دو تشكيل شده‌اند - ايجاب و قبولشان به‌منزلهء كلام واحدى است كه صدر و ذيل آن به هم مربوط است و نبايد ميان اجزاى آن فاصله بيفتد ؛ و گرنه عرفاً كلام واحد نخواهد بود و اثر واحد نخواهد داشت . آرى اگر دليل معامله‌اى آيهء   أَوْفُوا بِالْعُقُودِ   نباشد كه موضوع آن عقد است ، بلكه آيهء  أَحَلَّ اللَّهُ الْبَيْعَ  و  تِجارَةً عَنْ تَراضٍ  باشد مىتوان گفت بدون موالات هم عنوان بيع و تجارت صدق مىكند و مشمول اطلاقات مذكور است ولى اگر روى   أَوْفُوا بِالْعُقُودِ   تكيه كنيم حتماً موالات لازم است ؛ زيرا عقد مركب از ايجاب و قبول است . « 1 »\r\nاز اين دليل دو پاسخ مىتوان داد :\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 158 و 159 . .\r\n","page_name":" 76 ","page_number":94},
  {"content":"\r\n\r\nپاسخ اول : اگر الفاظ معاملات براى اسباب ؛ يعنى خود ايجاب و قبول وضع شده باشد ، مىشود ادعا كرد كه بايد ميان اين‌ها موالات باشد ؛ به بيانى كه شيخ فرموده است . ولى حقيقت اين است كه اين عناوين اسم هستند براى حقيقت معامله ، يعنى آن عُلقه و ربطى كه ميان طرفين ، مبادله مىشود ، و آن امر معنوىِ اعتبارى است و هركدام از طرفين كه آن را اعتبار مىكند ، علقهء ملكيت را براى ديگرى ايجاد مىنمايد . ولى مجرد قصد و نيت و اعتبار و هر امر باطنى و نفسانى ديگر كافى نيست و لزوماً بايد به سببى انشا شود كه آن سبب يا فعل است ( معاطات ) و يا قول و صيغه ( بيع قولى ) .\r\nاگر بيع نام آن مبادلهء اعتبارى و معنوى است ، اوّلًا قياس آن به باب هيئت اتصاليهء نماز و قرائت و اذان و غيره صحيح نيست ؛ ثانياً امر تدريجى نيست ، بلكه آنى و لحظه‌اى و تابع اعتبار معتبِر است . مخصوصاً قبلًا ذكر شد كه تمام حقيقت معامله به نفس ايجاب ، ايجاد مىشود و كار قابل ، صرفِ قبول و رضا به آن است . آن‌گاه اعتبار موالات بىمعنا مىشود و كافى است كه طرف به معاملهء بايع راضى شود ، و فرقى ندارد كه بلافاصله اعلان رضايت كند يا پس از مدتى مطالعه و تأمل و مشورت قبول كند . مهم اين است كه انشاى بايع نسياً منسياً نشود و يا قبل از قبول مشترى ، پشيمان نشود و معامله را فسخ نكند و ميان قبول بعدى با انشاى قبلى ارتباط باشد و معلوم باشد كه اين قبول براى آن ايجاب است . امّا اين‌كه حتماً بلافاصله قبول كند و راضى شود دليل ندارد ؛ وقتى در مسبب و اصل مبادله موالات لازم نيست در سبب آن ، كه عقد و ايجاب و قبول باشد نيز موالات لازم نيست .\r\nدربارهء آيهء وجوب وفا كه در آن روى عقد تكيه شده است بايد بدانيم كه عقد در آيه به معناى اصطلاحى فقهىِ آن نيست تا مقصود ، مجموع ايجاب و قبول لفظى باشد ؛ بلكه يا به معناى عهد مطلق است و يا خصوص عهد مشدّد و محكم . هركدام باشد از مقولهء لفظ نيست و يك امر واقعى است كه طرف ، به آن ملتزم شده و آن را بر عهده گرفته است و البته به سبب لفظ ، از آن عهد و التزام پرده برداشته است .\r\n\r\n","description":"","footnote":"","page_name":" 77 ","page_number":95},
  {"content":"\r\n\r\nپاسخ دوم : شيخ اعظم ميان « عقد » با « بيع » و « تجارت » فرق گذاشت و مدعى شد كه در مورد بيع و تجارت دايره وسيع است و بدون موالات نيز صدق مىكند . تفاوت بين عقد و بيع پذيرفتنى نيست ؛ زيرا عقد به معناى ايجاب و قبول لفظى نيست بلكه به معناى عهد و قرارداد است و از اين جهت با بيع و تجارت فرقى ندارد . در نتيجه اگر در مورد بيع و تجارت ، موالات شرط نباشد در مورد عقد نيز شرط نخواهد بود .\r\nوجه سوم ، برهان محقق نائينى : حقيقت عقودِ عهدىِ معاوضى و شبه معاوضى يا ملحق به آن عبارت است از خلع و لبس ؛ يعنى موجِب با انشا كردن ايجاب ، اضافهء ملكيت خود را نسبت به عينْ از خود ، خلع و جدا مىكند و به مشترى مىپوشاند و بر عهدهء او مىگذارد ، يا در مورد نكاح ، موجب ( زن ) با انشا كردن ايجاب ، علقهء زوجيت خود را براى زوج ايجاد مىكند . اگر قابل بلافاصله قبول كند و انشاى تملك كند اضافهء ملكيت از بايع خلع و بر مشترى لُبس مىشود و محذور عقلى ندارد ، يا علقهء زوجيت براى زوج ايجاد مىشود و به او تعلّق دارد . ولى اگر موالات نباشد پس از مدتى قبول بيايد - با توجه به اين‌كه تا طرف قبول نكند مالك عين نمىشود - لازم مىآيد در ايجاب و قبول ، اضافهء ملكيت بدون محل و موضوع باشد و مستقل در وجود و قائم به ذات خود باشد و اين يعنى بقاى عرض بدون محل و موضوع كه از محالات است . علقهء زوجيت هم قائم به دو طرف است و وجود آن بدون طرفين ، معقول نيست .\r\nبا توجه به اين مطالب اگر قبول متصل به ايجاب باشد عرفاً محذورى نيست ولى اگر منفصل عرفى باشد لازمه‌اش وجود علقهء زوجيت بدون زوج فعلى است كه اين نيز محال است و قوام عُلقه و اضافه به دو طرف آن است . بنابراين به حكم برهان عقلى ، ميان ايجاب و قبول بايد موالات عرفى باشد . « 1 »\r\nپاسخ : اوّلًا : در امور اعتبارى عقلائى يا شرعى جاى دقت عقلى نيست و استدلال\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 111 . .\r\n","page_name":" 78 ","page_number":96},
  {"content":"\r\n\r\nبرهان مناسب نيست بلكه ملاك ، رأى و نظر عرف و عقلا يا شارع است . ثانياً : برهان مزبور ، مواد نقض متعددى دارد ، زيرا خود مستدل قائل به موالات عرفى است و فاصله شدن چند لحظه يا چند دقيقه را مضر نمىداند ؛ در حالى كه برهان عقلى ، ميان چند لحظه و چند ساعت و چند ماه و چند سال فرق نمىگذارد ، چون در موارد موالات عرفى نيز پس از ايجاب ، لحظاتى مىگذرد و بعد ، قبول ضميمه مىشود و در اين چند لحظه ، موجبْ اضافهء ملكيت را از خود خلع كرده است ؛ در حالى كه هنوز به ملك مشترى درنيامده است و با قبول ، ملك او مىشود ؛ پس براى لحظاتى اضافهء ملك بدون محل و موضوع مىشود و عقل همين را هم محال مىداند . حتى در موردى كه قبول ، متصل به ايجاب است و هيچ فاصلهء زمانى ندارد ، ولى قبول تدريجاً انشا مىشود و تا به پايان نرسد متاع ملك مشترى نمىشود و حداقل براى چند لحظه اضافهء ملك بدون محل مىماند كه همين هم عقلًا محال است . در نتيجه طبق برهان محقق نائينى تحقق عقود بايد مطلقاً ( با موالات يا بدون آن ) محال باشد و خود محقق نائينى هم به اين امر ملتزم نيست ، و قابل التزام نيست .\r\nثالثاً : همان‌گونه كه در پاسخ دليل شيخ اعظم آورديم ، حقيقت معامله امرى اعتبارى است كه بايع اعتبار مىكند مالكيت مشترى را به مثمن ، و امر اعتبارى به دست اعتباركننده است ؛ آن‌گاه اگر بايع ملكيت مطلق را اعتبار مىكرد امكان داشت كه بگوييم تا زمانى كه قبول نيامده است مشترى مالك نمىشود و لازمه‌اش بقاى ملك بدون مالك‌است و فرقى ميان صورت موالات و عدم آن نبود . ولى اعتبار تمليك بايع ، به‌نحومطلق نيست ؛ بلكه بر فرض قبول مشترى و معلق بر آن يا در ظرف آن است ؛ اگر چنين شد تا زمانى كه از سوى مشترى رضايت و قبول ملحق نشود مبيع از ملك بايع خارج نمىشود . قيام اضافهء ملكيت به ذات بايع است و پس از قبول به مشترى منتقل مىشود و در اين جهت فرقى نيست بين اين‌كه قبول مشترى فوراً و بلافاصله باشد يا با فاصلهء طولانى . حتى اگر يك سال هم طول بكشد در اين مدت ، مبيع\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nملك‌بايع است و پس از قبول ، مالِ مشترى مىشود .\r\nو به ديگر سخن به فرمودهء امام راحل در كتاب البيع « 1 » : با ايجاب بايع ، تنها خلع‌ولُبس ايقاعى و انشائى حاصل مىشود . و بعد از قبولِ مشترى خلع و لبس واقعىاعتبارى محقق مىشود و اين محذورى ندارد و مستلزم تحقق اضافه بدون محل نيست .\r\nوجه چهارم ، اگر موالات عرفى مراعات شود يقيناً معامله منعقد مىشود ؛ قدر متيقن هم همين فرض است ؛ ولى اگر موالات عرفى نباشد در انعقاد معامله شك مىكنيم . اصل اوّلى در معاملات فساد و بطلان است ؛ آن‌گاه به بركت قدر متيقن و اصل فساد ، حكم به اعتبار موالات مىكنيم .\r\nپاسخ : اگر دليل اجتهادى نباشد استدلال مذكور بجاست و نوبت به اصل عملى مىرسد . ولى عمومات و مطلقات  أَحَلَّ اللَّهُ الْبَيْعَ  ،  تِجارَةً عَنْ تَراضٍ  و حتى   أَوْفُوا بِالْعُقُودِ   ميان وجود موالات و عدم آن فرقى نمىگذارد و اعتبار موالات را كنار مىزند و نوبت به استصحاب عدم ترتب اثر نمىرسد ؛ علاوه بر اين‌كه سيرهءعرف و عقلا نيز همين است و قبلًا در پاسخ دليل شيخ اعظم به آن اشاره شد . بعداً هم در دلايل منكران موالات بيان خواهد شد .\r\n\r\nب ) نظريهء طرفداران عدم شرطيت موالات\r\nگروهى از فقيهان موالات را در عقود - چه در عقود لازم و چه در عقود جايز ، چه در عقود معاوضى و چه در عقود غير معاوضى ، چه در عقود عهدى و چه در عقود اذنى مثل وكالت - معتبر نمىدانند و براى آن دو دليل دارند :\r\n1 . عمومات و مطلقات كه قبلًا در پاسخ دليل چهارم ذكر شد .\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 342 . .\r\n","page_name":" 80 ","page_number":98},
  {"content":"\r\n\r\n2 . سيرهء عقلا . سيرهء عقلا در هدايايى كه براى يكديگر مىفرستند و در قراردادهايى كه امضا مىكنند بر اين است كه موالات را معتبر نمىدانند ؛ زيرا گاهى هديه‌كننده هدايايى را براى كسى ارسال مىكند كه هنگام ارسال ، ايجاب هبه ، محقق شده است ، ولى قبول آن پس از رسيدن به مقصد و تحويل به طرف و قبول و رضايت اومحقق مىشود و چه‌بسا يك سال طول بكشد تا به‌دست وى برسد . اين سيره در منظر معصوم ( ع ) بوده و در عين حال ردعى محقق نشده است و چه‌بسا تأييد نيز شده‌است .\r\nدر داستان ماريهء قبطيه همين‌طور است و پادشاه حبشه پس از اسلام آوردن ، هدايايى از جمله ماريه را براى پيامبر ( ص ) به مدينه فرستاد و مدت‌ها ، بعد حضرت قبول كرد . و هيچ اعتراضى نكرد و نفرمود كه موالات ندارد و معتبر نيست ؛ بنابراين ، چنين سيره‌اى حجت و معتبر است . پس موالات معتبر نيست اگرچه احتياط مستحب در مراعات آن است .\r\n\r\nنظريهء امام خمينى ( قدس سره )\r\nامام راحل در كتاب البيع به صراحت ، اعتبار موالات را در مطلق عقود نپذيرفته‌اند . ولى در عين حال در متن تحرير الوسيله مثل مشهور و شيخ اعظم ، فتوا به اعتبار موالات داده‌اند . البته حضرت امام در ضمن تفسير موالات به عدم فصل طويل بين ايجاب و قبول ، يك قيدى آورده است كه : « بما يخرجهما عن عنوان العقد والمعاقدهء » . اين قيد كاملًا موافق است با آنچه در كتاب البيع فرموده است . ايشان مىفرمايد : آنچه مهم است وجود ربط ميان ايجاب و قبول است تا عقد و معاقده ( قرار داد ) صدق كند و خارج از اين عنوان نشود ، بنابراين تا زمانى كه ايجاب بايع ، نسياً منسياً نشده و با قرارِ خود باقى است ، الحاق قبول بلامانع است حتى اگر دو روز فاصله شود ، با اين‌كه به قول امام\r\n\r\n","description":"","footnote":"","page_name":" 81 ","page_number":99},
  {"content":"\r\n\r\nراحل « 1 » : « فلو قال : بعتك هذا الفرس ، قم وتفكر في صلاحك » ، فقام وتأمّل ساعهء أو ساعتين ، بل يوماً أو يومين ، فاختار القبول ، يصدق « العقد » عليه ، و يجب الوفاء به عرفاًوشرعاً » . موالات و عدم موالات دائر مدار فاصله‌اى است كه ايجاب و قبول را از عنوان عقد و معاقده ( قرارداد ) خارج كند كه موجبِ نبودِ موالات است ، يا خارج نكند كه موجب موالات است ، و به اين معنا كاملًا منطقى و مستند است كه دليلش قبلًا ذكرشد .\r\n\r\n\r\n","description":"","footnote":"\r\n( 1 ) . همان ، ص 345 . .\r\n","page_name":" 82 ","page_number":100},
  {"content":"\r\n\r\n\r\nتطابق ايجاب و قبول\r\nمسأله 4 : يعتبر فى العقد التطابق بين الإيجاب والقبول ، فلو اختلفا - بأنْ أوجب البائع على وجه خاصّ ، من حيث المشترى أو المبيع أو الثمن أو توابع العقد من الشروط ، و قبل المشترى على وجه آخر - لم ينعقد ، فلو قال البائع : بعت هذا من موكّلك بكذا ، فقال الوكيل : اشتريته لنفسى ، لم ينعقد ؛ نعم لو قال : بعت هذا من موكّلك ، فقال الموكّل الحاضر غير المخاطب : قبلت ، لا يبعد الصحّة ؛ ولو قال : بعتك هذا بكذا ، فقال : قبلت لموكّلي ، فإنْ كان الموجب قاصداً لوقوع البيع للمخاطب نفسه لم ينعقد ، وإنْ كان قاصداً له أعمّ من كونه أصيلًا أو وكيلًا صحّ ؛ ولو قال : بِعتك هذا بألف ، فقال : « اشتريت نصفه بألف أو بخمسمائة » ، لم ينعقد ، بل لو قال : اشتريت كلّ نصف منه بخمسمائة ، لا يخلو من إشكال ، نعم لا يبعد الصحّة لو أراد كلّ نصف مشاعاً . ولو قال لشخصين : بعتكما هذا بألف ، فقال أحدهما : اشتريت نصفه بخمسمائة لم ينعقد ، ولو قال كلّ منهما ذلك لا يبعد الصحّة وإن لا يخلو من إشكال ؛ ولو قال : بعت هذا بهذا على أن يكون لي الخيار ثلاثة أيّام - مثلًا - فقال : اشتريت بلا شرط ، لم ينعقد ؛ ولو انعكس بأنْ أوجب البائع بلا شرط و قبل المشتري معه ، فلا ينعقد مشروطاً ، وهل ينعقد مطلقاً وبلا شرط ؟ فيه إشكال .\r\nترجمه : مطابقت بين ايجاب و قبول ، در عقد معتبر است ؛ پس اگر با هم اختلاف داشته باشند ، اين‌گونه فروشنده به‌طور خاصى - از جهت مشترى يا جنس يا عوض آن يا شرايطى كه همراه عقد است - ايجاب كند ، و خريدار به‌طور ديگرى قبول كند ، قرارداد منعقد نمىشود . بنابراين اگر فروشنده بگويد : « اين را به موكّل تو به فلان مبلغ فروختم » و وكيل بگويد : « براى خودم خريدم » معامله منعقد نمىشود ؛ آرى اگر فروشنده بگويد : « اين را به موكّل تو فروختم و خود موكّل كه حاضر است و مورد خطاب فروشنده نبوده است ، بگويد « قبول كردم » بعيد نيست كه صحيح باشد ؛ و اگر بگويد :\r\n\r\n","description":"","footnote":"","page_name":" 83 ","page_number":101},
  {"content":"\r\n\r\n« اين را در مقابل فلان مبلغ به تو فروختم » و او بگويد « براى موكّل خود قبول كردم » ، در صورتى كه قصد فروشنده ، فروش براى خود مخاطب بوده است ، منعقد نمىشود ، و اگر قصدش از مخاطب اعم از اين باشد كه او اصيل باشد يا وكيل ؛ صحيح است . و اگر فروشند بگويد : « اين را به تو ، به هزار فروختم » و مشترى بگويد « نصف آن را به هزار يا پانصد خريدم » خالى از اشكال نيست ، آرى اگر مشترى هر نصفى از آن را به‌طور مشاع اراده كرده باشد ، بعيد نيست كه صحيح باشد و اگر فروشنده به دو نفر بگويد : « فروختم اين را به شما به هزار » و يكى از آن‌ها بگويد « نصف آن را به پانصد خريدم » منعقد نمىشود ، و اگر هر دو نفر اين‌چنين بگويند بعيد نيست كه صحيح باشد ، اگرچه خالى از اشكال نيست ؛ و اگر فروشنده بگويد : « اين را به آن فروختم به شرط آن‌كه سه روز براى من خيار فسخ باشد » و مشترى بگويد : « بدون شرط خريدم » منعقد نمىشود ؛ و اگر عكس آن باشد ؛ يعنى فروشنده بدون شرط ايجاب كند و مشترى با شرط قبول كند ، معاملهء مشروط منعقد نشده است و اين‌كه آيا معامله به‌طور مطلق و بدون شرط منعقد شده است ، در آن اشكال است .\r\nشرح : مسألهء چهارم دربارهء تطابق و هماهنگى ميان ايجاب و قبول است ؛ يعنى ايجاب هرگونه كه باشد قبول هم بايد همان‌گونه باشد ، و گرنه عقد و قرارداد نخواهد بود و ربطى به هم نخواهند داشت تا مجموعاً يك واحد مركب شوند و موجب تأثير در ملكيت و زوجيت و مانند آن‌ها گردند . اين مطلب فرض‌هاى گوناگونى دارد كه به اهم آن‌ها ( چهار صورت ) اشاره مىشود :\r\n\r\nالف ) تطابق در نوع و صنف عقد\r\nاگر بايع ايجاب بيع را انشا كرده باشد مشترى هم بايد قبول بيع را به زبان آورد و انشاى قبول بيع كند يا رضايت خود را به بيع ابراز نمايد . بنابراين اگر ايجاب مال بيع است و قبول مال هبه يا اجاره يا صلح و مانند اين‌ها ، قطعاً منعقد نمىشود ، زيرا اين\r\n\r\n","description":"","footnote":"","page_name":" 84 ","page_number":102},
  {"content":"\r\n\r\nقبول به آن ايجاب ربطى ندارد و پيوند نمىخورد . از اين رو معاهده و معاقده و قراردادى به وجود نمىآيد . همچنين اگر بايع ، بيع نقد را انشا كند مشترى هم بايد با همين ويژگى قبول كند و رضايت خود را اعلام بدارد ؛ بنابراين اگر به صورت نسيه قبول كند منعقد نمىشود زيرا در صنف بيع ، ميان ايجاب و قبول هماهنگى نيست . اين فرض به‌قدرى واضح است كه امام راحل آن را در متن تحرير نياورده‌اند .\r\n\r\nب ) تطابق از جهت بايع و مشترى\r\nاگر بايع به شخصى - مثلًا زيد - خطاب كند و بگويد : « اين كالا را به فلان مبلغ به تو فروختم » زيد بايد بيع را قبول كند و بدان راضى شود . بنابراين اگر بكر اعلان رضايت يا انشاى قبول كند فايده‌اى ندارد و براى او منعقد نمىشود . و اگر مشترى در مقام خريدن به فروشندهء خاصى خطاب كند و بگويد « فلان متاع را از تو به فلان مبلغ خريدم » بايد همان فرد خاص بگويد « فروختم » ؛ نه اين‌كه فرد ديگرى انشاى بيع كند ، در حالى كه مشترى با او حرفى نزده است . البته حساب وكيل و موكّل با فرد ثالث و اجنبى متفاوت است زيرا دست و زبان وكيل ، دست و زبان موكّل است ؛ پس اگر فروشنده به وكيل خطاب كند و بگويد : « اين را به فلان مبلغ به تو فروختم » موكّل او كه در مجلس عقد حضور دارد و مخاطب بايع نيست مىتواند بگويد « خريدم » ؛ زيرا فرقى ندارد ؛ وكيل هم اگر بگويد « خريدم » متاع براى موكّل است نه براى خودش . آرى شرطش اين است كه فروشنده بداند فلانى وكيل است و براى موكّل خود خريدارى مىكند ، و معذلك انشاى بيع كند ، يا برايش فرقى نداشته باشد كه وكيل براى خود خريدارى مىكند يا براى موكّل . امّا اگر نمىداند و در فروختن به شخص وكيل ، غرض خاص عقلائى دارد اگر موكّل او قبول كند يا خود وكيل براى موكّلش قبول كند ، حكم به صحت اشكال دارد ، زيرا در اين‌جا تطابق كامل وجود ندارد ؛ و چه‌بسا ممكن است افراد مشترى از نظر غرض بايع ، متفاوت باشند و اين تفاوت ، دخيل در انشا باشد .\r\n\r\n","description":"","footnote":"","page_name":" 85 ","page_number":103},
  {"content":"\r\n\r\n\r\nج ) تطابق از جهت ثمن و مثمن\r\nاگر فروشنده گفت : « اين « غلام » را به هزار درهم فروختم » خريدار بايد همين را قبول كند ، بنابراين اگر گفت : « آن « كنيز » را به هزار درهم خريدم » معامله منعقد نمىشود زيرا ميان ايجاب و قبول در مبيع هماهنگى وجود ندارد . يا اگر خريدار گفت : « نصف اين غلام را به پانصد يا هزار درهم خريدم » باز هم منعقد نمىشود و تطابق نيست . « 1 » يا اگر فروشنده گفت : « اين را به صد درهم فروختم » ولى خريدار گفت : « اين را به ده دينار خريدم » باز هم منعقد نمىشود ؛ هرچند صد درهم معادل ده دينار است ولى غرض‌ها متفاوت است .\r\nدليل ( دليل لزوم تطابق در جهات فوق ) : علاوه بر اين‌كه اين مسأله اجماعى است و هيچ‌كس در اصل لزوم آن مخالفتى ندارد ، « 2 » سيرهء عرف و عقلا و اهل بازار براى چنين عقودى ، ارزش قائل نيست و آن را عقد نمىداند . آن‌ها خيلى راحت مىگويند اين قبول ربطى به آن ايجاب ندارد ؛ و ما مىدانيم كه تا ارتباط وثيق و محكمى نباشد عقد و معاقده و معاهده ( قرارداد ) صدق نمىكند . روى همين اصل محقق نائينى ( رحمه الله ) فرموده است : اعتبار تطابق بين ايجاب و قبول در عقد ، از قضايايى است كه « قياساتها معها » ؛ يعنى استدلال آن‌ها همراه آن‌هاست و نيازى به اثبات و استدلال ندارد . « 3 » و به گفتهء شيخ اعظم « 4 » اين شرط از اصل اعتبار قبول در عقود اخذ شده است و نفس لزوم قبول ، بر لزوم تطابق دلالت مىكند ؛ زيرا حقيقت قبول ، رضا به ايجاب است . « 5 »\r\n\r\n\r\n","description":"","footnote":"\r\n( 1 ) . چه‌بسا براى افراد مهم است كه تمام متاع را بفروشند ، نه نصف يا ثلث آن را ، چراكه شركت مىآورد و شركت مورد انتخاب خيلىها نيست .\r\n( 2 ) . ولو در برخى از فروع و جزئيات اختلاف نظر باشد .\r\n( 3 ) . مصباح الفقاهه ، ج 3 ، ص 71 .\r\n( 4 ) . المكاسب ، ج 3 ، ص 175 .\r\n( 5 ) . خواه رضاى انشائى يا مجرّد اظهار رضايت بر دو مبنايى كه در مسائل قبلى ذكر شد ؛ يعنى به همان چيزى كه موجب انشا كرده است راضىام و آن از نظر عقد خاص بودن و از نظر طرفين و عوضين خصوصيت دارد . .\r\n","page_name":" 86 ","page_number":104},
  {"content":"\r\n\r\nبر اساس همين اصل امام راحل در كتاب بيع خود چنين مىفرمايد : كبراى كلى روشن است ؛ [ يعنى 
  ] عرفاً بايد تطابق باشد و گرنه عقد صدق نمىكند . ولى در تشخيص صغريات و مصاديق چه‌بسا موارد ابهامى باشد كه آن هم ضابطهء كلى ندارد و بر عرف است كه هر مورد را جدا ملاحظه كند . « 1 »\r\n\r\nد ) تطابق ايجاب و قبول در فروع و توابع عقد\r\nدر اين‌جا منظور از فروع و توابع عقد ، شروط ضمن عقد است ؛ مثلًا اگر فروشنده بگويد : « اين جنس را به فلان مبلغ فروختم و شرط مىكنم كه سه روز خيار فسخ داشته باشم » قبول هم بايد با همين شرط باشد و مشترى اگر بدون شرطِ بايع قبول كرد ، يا بايع ايجاب را بدون قيد و شرط گفت ولى مشترى آن را به نحو مشروط قبول كرد ، بستگى دارد كه شرط ضمنى از نوع التزام مستقل در ظرف التزام به اصل معامله باشد يا التزام مستقلى نباشد و به نحو قيد اصل معامله - و به قول اصوليان ، از باب وحدت مطلوب يا تعدد مطلوب باشد - اگر قيد و به نحو وحدت مطلوب باشد باز هم منعقد نمىشود ؛ زيرا قيد كه نباشد مقيد نيز نابود است و همين مبنا حق است ، و اگر به نحو تعدد مطلوب و التزام در التزام باشد فرق مىكند ، و امكان دارد كه با نبود شرط و مخالفت با آن هم اصل عقد و معامله منعقد شود ولى لازم نباشد بلكه داراى خيار فسخ باشد .\r\nنتيجه : اصل اشتراط تطابق مسلّم است و جا ندارد كسى با آن مخالفت كند .\r\nضمناً از توضيحاتى كه داديم حكم فرض‌هاى گوناگون كلام امام راحل در تحرير الوسيله روشن مىگردد و نيازى به بيان يك‌يك آن‌ها نداريم . تنها در بخش تعبير به « لا يخلو عن إشكال » يا « و فيه إشكال » وجود دارد : يكى در مورد عدم تطابق از جهت مبيع كه بايع مىگويد : « اين متاع را به هزار فروختم » ولى مشترى مىگويد : « هر نصف آن را\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 1 ، ص 352 و 353 . .\r\n","page_name":" 87 ","page_number":105},
  {"content":"\r\n\r\nبه پانصد خريدارم » كه حضرت امام فرموده است : « لا يخلو من إشكال » . وجه اشكال اين است كه اگر ظاهر صيغه را نگاه كنيم ميان ايجاب و قبول تطابق نيست ؛ زيرا بايع گفته است : « اين را فروختم به هزار » كه ظاهرش مجموع من حيث‌المجموع است ، ولى مشترى روى هر نصف ، جدا جدا تكيه كرده است . ولى اگر به باطن و واقع نگاه كنيم هر نصف به كذا در معنا همان است كه تمام متاع را به هزار خريدم ، ولى در عقود و معاملات قولى ، علاوه بر معنا ، لفظ نيز مهم است و لذا اين قسم اشكال دارد .\r\nديگرى در مورد عدم تطابق از جهت مشترى است كه بايع به دو نفر گفته است : « اين را به هر دو به هزار فروختم » ولى آن‌ها هركدام گفته‌اند : « من نصف اين را به پانصد خريدم » . اين نيز شبيه فرض قبلى است و خالى از اشكال نيست ؛ به همان بيان . و مورد سوم در آخر مسأله است كه در مورد توابع عقد يا شروط ضمن عقد است كه بايع به صورت مطلق ، انشا كرده و مشترى به صورت مشروط قبول كرده است . وجه اشكال اين است كه شرط ضمنى التزامى مستقل در ضمن التزام به اصل بيع است تا اصل بيع صحيح باشد ، يا التزام مستقلى نيست و قيد التزام به اصل بيع است تا اگر قيد نبود مقيد هم نابود شود ، كه قبلًا در ضمن فرض چهارم بيان شد .\r\n\r\n","description":"","footnote":"","page_name":" 88 ","page_number":106},
  {"content":"\r\n\r\n\r\nاشاره و كتابت\r\nمسألة 5 : لو تعذّر التلفّظ - لخرس ونحوه - تقوم الإشارة المُفهمة مقامه ؛ حتّى مع التمكّن من التوكيل على الأقوى ، ولو عجز عن الإشارة أيضاً فالأحوط التوكيل أو المعاطاة ، ومع تعذّرهما إنشاؤه بالكتابة .\r\nترجمه : اگر به جهت لال بودن و مانند آن ، تلفظ [ به عقد 
  ] ممكن نباشد ، اشاره‌اى كه فهمانندهء [ معنا 
  ] باشد جاى لفظ را مىگيرد ، حتى بنا بر اقوا در صورتى هم كه متمكن از وكيل گرفتن باشد . و اگر از اشاره هم ناتوان باشد احتياط [ واجب 
  ] آن است كه يا وكيل بگيرد يا به‌طور معاطات انجام دهد . و در صورتى كه هيچ‌يك از اين دو ممكن نباشد ، انشاى عقد با نوشتن ممكن خواهد بود .\r\nشرح : آيا معاملات ( عقود و ايقاعات ) آدم‌هايى كه قدرت تكلم ندارند و ناچار به اشارهء دست و پا و چشم و سر يا نوشتن هستند تا مقصود خود را به ديگران بفهمانند ، صحيح است و منعقد مىشود يا خير ؟ بر فرض صحت ، آيا اين عقد ، لازم است ، يا جايز و متزلزل ؟\r\nبه‌طور كلى هر معامله‌اى مىتواند با يكى از چهار سبب ، انشا و ايجاد شود : 1 . با قول و لفظ و صيغهء مخصوص ؛ 2 . با معاطات و تسليم و تسلّم ، يا دادن و ستاندن خارجى به قصد معامله ؛ 3 . با اشاره ؛ 4 . با كتابت با طرفى كه غايب است . از اين چهار سبب دو سبب نخست در حال اختيار سببيت دارند و انشاى معامله با آن‌ها صحيح است ؛ با اين تفاوت كه اگر به قول و صيغهء خاصه باشد قطعاً منعقد مىشود و لازم مىگردد ، ولى اگر به نحو معاطات باشد محل بحث است كه آيا معاطات هم بيع و مفيد ملك است ؟ در صورتى كه بيع باشد آيا مفيد لزوم است و عقد بر آن صدق مىكند يا خير ؟ اين پرسش‌ها در مسائل بعد از اين مسأله بيان خواهد شد . ولى فعلًا اين مقدار مسلّم است كه هم بيع قولى و هم معاطاتى در حال اختيار هم قابل انشا هستند .\r\n\r\n","description":"","footnote":"","page_name":" 89 ","page_number":107},
  {"content":"\r\n\r\nامّا دو سبب اشاره و كتابت در حال عجز و عدم قدرت بر تكلم قطعاً كفايت مىكنند و به حكم اجماع و رواياتى كه خواهد آمد اشارهء عاجز يا كتابت او سبب انشاى معامله است . البته در اين مورد بحث‌هايى فرعىاى هم وجود دارد كه بررسى خواهد شد ؛ مانند اكتفا به اشاره با تمكن از معاطات ، تقدم اشاره بر كتابت يا به عكس آن يا عدم ترجيح يكى بر ديگرى . ولى قبل از آن ، اين بحث مهم مطرح است كه آيا با تمكن از انشاى قولى مىتوانيم به اشاره يا نوشتن بسنده كنيم يا لزوماً بايد از صيغه و قول استفاده كنيم ؟ در اين‌باره دو نظريه مطرح است :\r\n1 . مشهور فقها و بلكه طبق ادعاى بعض ، « 1 » همهء فقها گفته‌اند : معيناً از انشاى قولى استفاده كند و حق ندارد به اشاره و كتابت قناعت كند . اين دسته ، دلايلى دارند كه بررسى خواهد شد .\r\n2 . عده‌اى از فقها از جمله مرحوم آيت‌اللّه خوئى « 2 » و مرحوم شهيدى در حاشيه مكاسب « 3 » و حضرت امام ( قدس سره ) در كتاب البيع « 4 » نظرشان اين است كه در حال اختيار هم اشاره كفايت مىكند ، و در حقيقت چهار سبب مذكور ، در يك رتبه قرار دارند و افرادى هم كه قدرت تكلم دارند مختارند از هركدام براى انشاى معامله استفاده كنند و هيچ‌كدام فرع بر ديگرى و قائم‌مقام اضطرارى آن نمىباشند .\r\n\r\nدلايل صحت اشاره در عقد قول\r\nدليل اول : مقتضاى قاعدهء اوليه همين است ؛ زيرا سابقاً در تعريف بيع گفتيم : « مبادلهء مال بمال » يا « تمليك عين بعوض » ، و گفتيم مبادلهء تكوينى مراد نيست كه جوهر ذات دو مال\r\n\r\n\r\n","description":"","footnote":"\r\n( 1 ) . مثل محقق ثانى در جامع المقاصد ، ج 5 ، ص 309 .\r\n( 2 ) . مصباح الفقاهه ، ج 3 ، ص 13 و 14 .\r\n( 3 ) . هداية الطالب ، ج 2 ، ص 173 .\r\n( 4 ) . ر . ك : كتاب البيع ، ج 1 ، ص 302 . .\r\n","page_name":" 90 ","page_number":108},
  {"content":"\r\n\r\nبه يكديگر تبديل شود يا عرضى از اعراض آن‌ها يا دست‌كم مكان آن‌ها جابه‌جا شود ، بلكه مراد ، مبادلهء اعتبارى و در عالم اعتبار است ؛ امّا نه اين‌كه مجرد نيت و اعتبار نفسانى كافى باشد بلكه بايد با سبب و وسيله‌اى انشا و ابراز شود ، آن هم مُبرزى كه مُظهِر مقصودِ طرفين باشد . بيش از اين هم لزومى ندارد كه حتماً به سبب قول يا فعل خاص معاطات ابراز كند بلكه با اشارهء مُفهِمه و كتابت دالّهء بر مقصود نيز مىتواند آن اعتبار تمليك و تملك را اظهار و انشا كند . پس در عرض قول ، اشاره و كتابت هم كفايت مىكند و سبب انعقاد معامله است ؛ اگرچه براى لزوم معامله ، قول مخصوص لازم است ولى فعلًا كلام در اصل انعقاد معامله و انشاى آن با اشاره و مانند آن است .\r\nاشكال : مجرد سبب بودن چيزى براى انشاى معامله با آن ، كافى نيست بلكه لزوماً بايد سبب عقلائى وجود داشته باشد . انشاى قولى و فعلى از اسباب عقلائى هستند و ايجاد معامله با آن دو مرسوم و متعارف است ولى انشاى معامله به سبب اشاره و كتابت مرسوم و عقلائى نيست و كفايت نمىكند و لااقل شك داريم كه با تمكن از انشاى قولى ، اشاره كافى است يا نه ؟ هر كجا در اصل انعقاد شك كرديم از اصل فساد معامله استفاده مىكنيم .\r\nجواب : اوّلًا : انشا به سبب اشاره و كتابت هم در بازار وجود دارد . البته معاملهء قولى خيلى بيش‌تر است ؛ نه به اين دليل كه قول موضوعيت و خصوصيت دارد بلكه به اين دليل كه قول هزينه‌اى ندارد و آسان‌ترين راه ابراز ما فى الضمير است . ثانياً : در حالات خاصى كه شخص قدرت بر تكلم ندارد - خواه به‌خاطر گنگ و لال بودن يا به‌خاطر اين‌كه زبان طرف را نمىداند ؛ مثل معاملهء عرب با عجم - معاملهء اشاره‌اى يا نوشتارى مرسوم است و همين كافى است تا اين‌ها هم از اسباب عقلائى باشند و در حال اختيار هم موجب انعقاد معامله باشند ، اگرچه احتياط مستحب اين است كه با تمكن از قول ، به قول انشا كند .\r\nدليل دوم : عمومات و مطلقات ، بيع و تجارت اشاره‌اى را هم شامل مىشوند ؛ زيرا\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nاين نيز بيع و تجارت است و در آيهء بيع ، يعنى  أَحَلَّ اللَّهُ الْبَيْعَ  و آيهء تجارت ، يعنى  تِجارَةً عَنْ تَراضٍ  ؛ غير از رضايت طرفين قيد ديگرى وجود ندارد . و بر فرض در صحت بيع با اشاره يا كتابت شك كنيم از اين عمومات و مطلقات استفاده مىكنيم ، و حتى عموم   أَوْفُوا بِالْعُقُودِ   نيز آن را شامل مىشود زيرا عقد به معناى عهد و التزام و قرارداد است و در معامله با اشاره و نوشتن نيز قرارداد و التزام طرفين وجود دارد . بنابراين به بركت مطلقات و عمومات كتاب و سنت نيز قابل اثبات است .\r\nاشكال : اين ادلّه به فرد متعارف انصراف دارند كه بيع قولى يا معاطاتى باشد و بيع با اشاره و كتابت را شامل نمىشوند و بر سبب بودن اين دو براى انشاى معامله دلالت نمىكنند .\r\nجواب : منشأ انصراف ، فرد متعارف بودن و غلبهء وجود است كه در اصول فقه ثابت است . اين انصراف جلو اطلاق را نمىگيرد و مانع از شمول آن نسبت به فرد قليل نمىباشد .\r\nنتيجه : در حال اختيار هم انشاى معامله با اشاره و نوشتن صحيح است و منعقد مىشود . در ضمن ميان اشاره و كتابت ، عموم من وجه است ؛ زيرا گاهى اشاره ، مورد دارد ولى كتابت مورد ندارد . مثلًا فردى كه نوشتن نمىداند با اشاره معامله مىكند - چه قدرت تكلم داشته باشد ، چه نداشته باشد - و گاهى كتابت ، مورد دارد ولى اشاره ، مورد ندارد مثل معامله با فرد غايب كه با فرستادن پيك يا نامه انجام مىگيرد و اشاره به غايب معقول نيست گاهى هم هر دو راه مطرح است چه براى قادر بر تكلم كه قادر به اشاره و كتابت هم هست و چه براى عاجز از تكلم ولى قادر بر اشاره و كتابت .\r\nدلايل لزوم انشاى قولى فقهايى كه معتقدند در حال اختيار و تمكن ، انشاى قولى لازم است به چهار دليل استناد كرده‌اند :\r\n1 . اجماع : قبلًا اشاره شد كه مرحوم ابن زهره و مرحوم محقق ثانى ادعاى اجماع\r\n\r\n","description":"","footnote":"","page_name":" 92 ","page_number":110},
  {"content":"\r\n\r\nكرده‌اند تعبير محقق اين است : « لأنّ النطق معتبر فى العقود اللازمة بالإجماع » . « 1 »\r\nپاسخ : اوّلًا اجماعى وجود ندارد ؛ ثانياً اجماع منقول به خبر واحد حجت نيست ؛ ثالثاً اجماعى كه اين فقها مىگويند به احتمال زياد مدركى است .\r\n2 . روايات : « إنما يحلل الكلام و يحرم الكلام » كه هم در كتاب بيع « 2 » ذكر شده است و هم در كتاب مزارعه و مساقات « 3 » و ظهور در حصر دارند كه تنها كلام و قول است كه محلّل و محرّم است . پس اشاره و كتابت كافى نيست .\r\nپاسخ : اوّلًا اگر به اين روايات استناد كنيم بايد معاطات را نيز كنار بگذاريم چون معاطات هم فعل است نه قول و كلام ، و مشهور يا جمعى از آنان به اين ملتزم نيستند . ثانياً در روايت فوق ، چند احتمال وجود دارد كه در مسائل معاطات خواهد آمد و طبق يك احتمال قابل استدلال است ولى احتمالات ديگرى هم هست كه « إذا جاء الاحتمال بطل الاستدلال » . افزون بر اين ، احتمال مشار اليه مستلزم تخصيص اكثر است و ذاتاً نادرست است . « 4 »\r\n3 . روايات خاصه‌اى كه در برخى از ابواب معاملات آمده است از جمله در مورد بيع مصحف « 5 » و بيع عبد فرارى « 6 » و مانند آن ، كه امام ( ع ) در مقام بيان معامله فرموده است : « مشترى چنين و چنان بگويد » كه ظاهرش لزوم قول است .\r\nپاسخ : اوّلًا اين روايات در ابواب خاصى است و قاعدهء كلى از آن استفاده نمىشود ؛ ثانياً در همان موارد هم مفيد حصر نيست تا به مفهومش انشاى غير قولى را ابطال كند ،\r\n\r\n\r\n","description":"","footnote":"\r\n( 1 ) . جامع المقاصد ، ج 5 ، ص 309 .\r\n( 2 ) . وسائل الشيعه ، ج 18 ، ص 50 ، ح 4 .\r\n( 3 ) . همان ، ج 19 ، ص 43 و 44 ، ح 6 و 10 .\r\n( 4 ) . توضيح بيش‌تر در مسائل معاطات خواهد آمد .\r\n( 5 ) . وسائل الشيعه ، ج 17 ، ص 158 .\r\n( 6 ) . همان ، ص 353 . .\r\n","page_name":" 93 ","page_number":111},
  {"content":"\r\n\r\nبلكه از باب فرد متعارف ، قولى را بيان كرده است . بنابراين با مطلقات و عموماتِ معاملات منافاتى ندارند .\r\n4 . در حال اختيار ، قدر متيقن اين است كه با قول ، انشا كند و مازاد بر آن ؛ يعنى با اشاره يا كتابت ، مشكوك است ، لذا از اصل فساد معامله استفاده مىكنيم .\r\nپاسخ : با وجود مطلقات و عمومات كه دليل‌هاى اجتهادى هستند نوبت به اصل عملى نمىرسد .\r\nنتيجه : هيچ دليل معتبرى نيست تا بر لزوم انشاى قولى براى فرد متمكن دلالت كند . پس با اشاره و كتابت هم كفايت مىكند .\r\n\r\nنظريهء امام خمينى ( قدس سره )\r\nامام راحل در متن تحرير بر اساس تحقيقى كه در كتاب بيع دارند ، بحث نكرده است بلكه بر مسلك مشهور بحث كرده و فرموده است : « اشاره و كتابت مخصوص فرض تعذر تلفظ است و با امكان نطق و قول ، با اشاره منعقد نمىشود زيرا مسبّبات عقلائى بايد داراى اسباب عقلائى باشند . عقلا در حال اختيار و تمكن ، از قول يا معاطات استفاده مىكنند نه از اشاره يا كتابت ولى در حال عجز و اضطرار از اشاره هم استفاده مىكنند و با آن مرادات خود را مىفهمانند » .\r\n\r\nدلايل انعقاد معامله با اشاره يا كتابت در حال عجز\r\n1 . اجماع : فقيهى را سراغ نداريم كه اشاره را براى اخرس كافى نداند .\r\n2 . سيرهء عقلا : خود انسان‌هاى اخرس با يكديگر در جميع شؤون معيشت خود - و از جمله در معاملات و مبادلات - از اشاره بهره مىگيرند ؛ ديگران هم در برخورد با آنان با زبان آن‌ها كه زبان اشاره است مقصودشان را مىفهمانند و اين روش از سوى شرع ، ردع و منع نشده است و بلكه به بركت دو دليل بعدى چه بسا تأييد گرديده است .\r\n\r\n","description":"","footnote":"","page_name":" 94 ","page_number":112},
  {"content":"\r\n\r\n3 . عمومات و مطلقات ابواب عقود و ايقاعات ، بر فرض اگر به حكم اجماع در مورد انسان قادر و متمكن تقييد شده باشند و بگويند حتماً با قول بايد انشا كند ، ولى در مورد انسان عاجز از تكلم تقييد نشده‌اند و بر فرض شك در تقييد ، به اصالهء العموم و اصالهء الاطلاق تمسك مىكنيم .\r\n4 . به سه فحوا و اولويت نيز استدلال شده است يا ممكن است كسى استدلال كند :\r\nالف ) فحواى طلاق اخرس : رواياتى در باب طلاق وارد شده مبنى بر اين‌كه طلاق اخرس با اشاره يا كتابت منعقد مىشود . « 1 » حال اگر اطلاق اخرس با اشاره صحيح است ساير معاملات و عقود و ايقاعات او به طريق اولى با اشاره صحيح است .\r\nب ) فحواى وصيت اخرس : رواياتى داريم كه انسانى كه در حال مرگ زبانش بند آمده و قدرت تكلم ندارد مىتواند با اشاره وصيت كند و چنين وصيتى مشروع است . « 2 » حال ممكن است ادعا كنيم كه باب وصيت خصوصيتى ندارد و يكى از معاملات به معناى اعم است ، پس در ساير معاملات و از جمله بيع هم ، اخرس مىتواند با اشاره معامله كند .\r\nج ) فحواى قرائت نماز اخرس : رواياتى داريم كه انسان اخرس قرائت نماز را با اشاره انجام دهد و همين كافى است . « 3 » حال ، نماز كه عبادت است و خيلى مهم است براى اخرس با اشاره برگزار مىشود پس معاملات اخرس به طريق اولى با اشاره صحيح است .\r\nنقد و بررسى : اين دليل ناتمام است ؛ زيرا فحوا يا مفهوم موافقت يا قياس اولويت بايد قطعى باشد و اگر ظنى شد ارزشى ندارد . هر سه فحوا در اين‌جا مورد قطعى نيست و قابل تشكيك است :\r\n\r\n\r\n","description":"","footnote":"\r\n( 1 ) . وسائل الشيعه ، ج 22 ، ص 47 .\r\n( 2 ) . همان ، ج 19 ، ص 373 .\r\n( 3 ) . همان ، ج 6 ، ص 136 . .\r\n","page_name":" 95 ","page_number":113},
  {"content":"\r\n\r\nامّا فحواى روايات طلاق : به گفتهء محقق اصفهانى : باب طلاق و نكاح خصوصيت دارند و چه‌بسا براى حفظ فروج ، توسعه يا تضييقى در آن دو باب باشد ولى اين خصوصيت در ساير معاملات نيست تا بتوانيم حكم را به آن‌ها توسعه دهيم .\r\nامّا فحواى روايات وصيت : باز در اين باب از ناحيهء شارع تسهيلاتى اعمال شده است كه در جاهاى ديگر نيست و لذا وصيت تعليقى هم مشروع است ؛ در حالى كه در ساير عقود و ايقاعات تعليق مضر است . بنابراين سرايت دادن حكم باب وصيت به ساير موارد ، نوعى قياس است .\r\nامّا فحواى باب قرائت نماز : از آن‌جا كه در نماز ، مباشرت لازم است و خود مكلف بايد آن را بجا آورد و در هيچ حالى هم قابل ترك نيست ، بديهى است كه اگر تلفظ ممكن نباشد ، اشاره جايگزين آن مىشود ، ولى معاملات اين ويژگى را ندارند و توكيل هم در آن‌ها جايز است . پس قياس مع‌الفارق است .\r\nالبته سه دليل قبلى كفايت مىكند و اصل جواز و صحت معاملهء اخرس با اشاره يا كتابت ، مسلّم است . ولى چند فرع قابل بحث است :\r\nالف ) اگر اخرس همان‌گونه كه از تكلم ناتوان است از توكيل ( وكيل گرفتن براى انشاى عقد ) نيز ناتوان باشد قطعاً به اشاره منعقد مىشود ، ولى آيا با تمكن از توكيل هم اشارهء او كافى است يا لزوماً بايد وكيل بگيرد ؟ ظاهراً در كفايت اشاره مخالفى وجود ندارد و فتواى فقها عدم لزوم توكيل است . « 1 »\r\n\r\n\r\n","description":"","footnote":"\r\n( 1 ) . دلايل فرع اول : 1 . ادعاى اجماع : شيخ در مكاسب مىگويد : « الظاهر عدم الخلاف فى عدم وجوب التوكيل » . ر . ك : المكاسب ، ج 3 ، ص 118 . البته اين اجماع را دليل مستقل نمىدانيم و در حدّ مؤيد مهم است .\r\n2 . اصل عدم وجوب : صاحب مفتاح الكرامه . ر . ك : مفتاح الكرامة ، ج 12 ، ص 478 . از اين راه استدلال كرده است . شيخ اعظم اين را رد كرده و فرموده است وجوب مورد بحث ، از نوع وجوب تكليفى نيست تا اگر شك كرديم از اصل برائت يا استصحاب عدم وجوب استفاده كنيم ، بلكه از نوع وجوب شرطى و وضعى است ؛ يعنى شك داريم كه شرط انعقاد معامله اخرس با اشاره ، اين است كه از توكيل هم عاجز باشد يا بدون اين شرط هم منعقد مىشود ؟ مسأله از باب شك در انعقاد معامله است و جاى اصل فساد و عدم انعقاد است و بايد گفت : « الاصل وجوب التوكيل » ، نه عدم وجوب آن .\r\n3 . عمومات و مطلقات ابواب عقود و ايقاعات كه فرض عجز و اشاره را مىگيرد ، قيدى بر عدم امكان توكيل ندارد . به بركت اين‌ها اعتبار عجز از توكيل ، نفى مىگردد .\r\n4 . فحواى باب طلاق : خود شيخ اعظم به اين استدلال كرده و بيانش اين است كه روايات باب طلاق اخرس حكم به صحت آن با اشاره كرده و در ابواب ديگر به طريق اولى اشاره كافى است . ضمناً قيد نكرده است كه اخرس از توكيل هم عاجز باشد ، و حمل اين مطلقات بر فرض عجز از توكيل ، حمل بر فرد نادر يا معدوم است كه لايق شأن امام نيست . ر . ك : المكاسب ، ج 3 ، ص 118 . البته به نظر ما استدلال به فحوا خيلى قوى نيست و قبلًا مناقشه شد . بنابراين با تمكن از توكيل هم با اشاره منعقد مىشود . .\r\n","page_name":" 96 ","page_number":114},
  {"content":"\r\n\r\nب ) به حكم سيرهء عقلا ظهور افعال و حركات و اشارات و كتابات مثل اقوال هستند و حجيت دارند ، و ظهور يقين‌آور نيست ؛ آرى بايد وثوق و اطمينان‌آور باشد و مجرّد ظن ولو ظن غالب كفايت نمىكند .\r\nج ) مشهور اشاره را بر كتابت مقدم داشته‌اند به اين دليل كه اشاره « اصرح » است و دلالت آن بر مقصود روشن‌تر است . برخى هم كتابت را مقدم دانسته‌اند ؛ مثل مرحوم سيد در حاشيه . « 1 » به اين دليل كه كتابت « اضبط » است و دقت بيش‌ترى در آن وجود دارد . ولى اين استدلال‌ها ناتمام است ؛ زيرا اوّلًا كليت ندارند ، بلكه گاهى اشاره از كتابت « اضبط » است يا كتابت از اشاره « اصرح » است ؛ ثانياً وجوهى استحسانى مىباشند كه در فقه اهل‌بيت ( ع ) به آن‌ها اهميتى داده نشده است . بنابراين بايد روايات ملاحظه شود .\r\nدر روايات باب وصيت تنها « اشاره » مطرح شده و خبرى از كتابت نيست . در روايات طلاق اخرس هم ، در سه روايت ، تنها اشاره مطرح شده و با اين‌كه در مقام بيان است خصوص اشاره را آورده است . يكى از دو روايت ديگر ( روايت يونس « 2 » ) هم به امام مستند نكرده و به احتمال زياد فتواى خود يونس است ، كه براى ما حجت نيست . ضمن اين‌كه در سند آن اسماعيل بن مرار آمده كه مجهول‌الحال است . روايت ديگر\r\n\r\n\r\n","description":"","footnote":"\r\n( 1 ) . حاشية المكاسب ، ص 85 .\r\n( 2 ) . وسائل الشيعه ، ج 22 ، ص 48 ، ح 4 . .\r\n","page_name":" 97 ","page_number":115},
  {"content":"\r\n\r\nروايت صحيحهء احمد بن محمد بن ابىنصر بزنطى از امام رضا ( ع ) است كه در اين روايت ابتدا كتابت را عنوان كرده سپس سراغ راه‌هاى ديگر رفته است « 1 » و برخى مثل مرحوم سيد در حاشيه « 2 » و مثل ابن ادريس حلّى « 3 » كتابت را ترجيح داده‌اند . ولى اوّلًا از روايت ، لزوم ترتيب استفاده نمىشود و محتمل است در مقام بيان اصل استفاده از كتابت و راه‌هاى ديگر باشد ؛ ثانياً بر فرض كه ترتيب فهميده شود ، فقط در باب طلاق چنين است و ربطى به ساير معاملات ندارد .\r\nپس با توجه به فتواى مشهور و تقديم اشاره و نيز با توجه به فرد غالب و متعارف بودن اشاره كه اخرس‌ها بيشتر با اشاره مراد را مىفهمانند نه كتابت ، و با توجه به اين‌كه روايات وصيت و بيشتر روايات طلاق اخرس ، روى اشاره تكيه كرده‌اند احتياط واجب اين است كه نخست اشاره و اگر اشاره ميسّر نشد - مثل فرد غايب كه با او به اشاره سخن گفتن و معامله كردن ، معنا ندارد - نوبت به كتابت مىرسد . حتى امام راحل از باب احتياط واجب ، معاطات و توكيل را هم پيش از كتابت مىدانند چون سبب عقلائى و متعارف هستند و اولويت دارند ، و در پايان اگر هيچ راهى نبود از باب ضرورت و ناچارى از كتابت استفاده كند .\r\n\r\n\r\n","description":"","footnote":"\r\n( 1 ) . همان ، ص 47 ، ح 1 .\r\n( 2 ) . حاشية المكاسب ، ص 85 .\r\n( 3 ) . السرائر ، ج 2 ، ص 678 . .\r\n","page_name":" 98 ","page_number":116},
  {"content":"\r\n\r\n\r\nمعاطات\r\nمسألة 6 : الأقوى وقوع البيع بالمعاطاة في الحقير والخطير . وهي : عبارة عن تسليم العين به قصد صيرورتها ملكاً للغير بالعوض وتسلّم العوض بعنوان العوضية ، والظاهر تحقّقها بمجرّد تسليم المبيع به قصد التمليك بالعوض مع قصد المشتري فيأخذه التملّك بالعوض ؛ فيجوز جعل الثمن كلّياً في ذمّة المشتري ، وفي تحقّقها بتسلّم العوض فقط من المشتري به قصد المعاوضة إشكال وإن كان التحقّق به لا يخلو من قوّة .\r\nترجمه : اقوا آن است كه بيع ، در چيز كوچك و بزرگ ، با معاطات واقع مىشود . و « معاطات » عبارت است از تسليم نمودن عين به قصد مالك ديگرى شدن با عوض ، و تحويل گرفتن عوض به قصد عنوان عوض بودن . و ظاهر آن است كه به مجرد اين‌كه فروشنده مبيع را به قصد تمليك به مشترى ، در مقابل عوض تسليم نمايد و مشترى هم در گرفتن آن ، مالك شدن در مقابل عوض را قصد نمايد معاطات تحقق مىيابد ؛ بنابراين جايز است كه ثمن را چيز كلى در ذمّهء مشترى قرار دهد . و در تحقق پيدا كردن معاطات به اين‌كه فقط عوض ( ثمن ) را از مشترى به قصد معاوضه تحويل بگيرد ، اشكال است ؛ اگرچه تحقق معاطات با آن خالى از قوّت نيست .\r\nشرح : حقيقت بيع مبادلهء اعتبارى مال به مال است كه از آن به بيع مُسبّبى تعبير مىشود ، و اين مبادله به دو سبب عرفى و عقلائى قابل انشا و ابراز است كه از آن‌ها به بيع سببى تعبير مىشود . يكى عبارت است از قول و صيغهء مخصوص كه از آن به بيع به صيغه ياد مىشود . پنج مسأله پيشين دربارهء اين قسم بود . قسم ديگر عبارت است از فعل مخصوص كه از آن به بيع معاطاتى ياد مىشود و در مسألهء ششم ، و چهار مسألهء بعدى از زواياى گوناگون مورد بحث ما قرار مىگيرند .\r\n\r\n","description":"","footnote":"","page_name":" 99 ","page_number":117},
  {"content":"\r\n\r\n\r\nتعريف معاطات\r\nواژهء معاطات در كتاب و سنت نيامده است تا مجبور باشيم حدود و ثغور آن را بيان كنيم اين نوع معامله در عرف و در ميان مردم رايج است ؛ مثلًا از فروشگاه‌ها اجناسى را برمىدارند و بُن يا كارت خريد يا قيمت آن را كه مشخص است به فروشنده مىدهند و . . . و نزد خود عرف روشن و بديهى است ، در عين حال به اختصار معناى لغوى و اصطلاحى فقها دربارهء آن را بيان مىكنيم :\r\nتعريف لغوى معاطات : معاطات مصدر باب مفاعله و از ثلاثى مجرد « عطا يعطو عطواً » گرفته شده است و در لغت عرب به معناى مناوله و تعاطى است . يعنى دو نفر كه از هركدام چيزى به ديگرى برسد و نصيب او شود ، و هركدام چيزى را به ديگرى بدهد و در عوض چيزى از او بگيرد . « 1 » خلاصه اين‌كه معاطات يعنى مناوله و تعاطى و اعطا و اخذ و در فارسى به دادن و ستاندن تعبير مىشود . ضمناً در لغت معناى وسيعى دارد و مخصوص معاملهء معاطاتى نيست بلكه در عاريه و هديه و هبه و مصالحه و مبايعه و . . . كاربرد دارد و هركدام با فعل ، قابل ايجاد هستند . در معامله لازم نيست تعاطى ، فعلى باشد ، يعنى هم زمان دادنى و ستاندنى باشد يا از دستى بدهد و در مقابل با دست ديگر بستاند يا بلافاصله پس از اعطا اخذى باشد ؛ بلكه بيع سلم و نسيه و مانند آن را هم كه از يك طرف اعطا فعلى و از طرف ديگر چند ماه ديگر محقق مىگردد ، شامل مىشود .\r\nمعاطات در اصطلاح فقها : شيخ اعظم در مكاسب « 2 » از قول گروهى ( شهيد ثانى در شرح لمعه « 3 » و صاحب رياض « 4 » و غيره ) اين‌گونه نقل كرده : « المعاطاة : أنْ يُعطى كل من\r\n\r\n\r\n","description":"","footnote":"\r\n( 1 ) . ر . ك : مفردات راغب ، ص 351 ؛ المنجد ، ص 513 ، مادة عطا ؛ النهاية ، ج 3 ، ص 259 ؛ أقرب الموارد ، ج 2 ، ص 798 ؛ المصباح المنير ، ج 2 ، ص 178 .\r\n( 2 ) . المكاسب ، ج 3 ، ص 23 .\r\n( 3 ) . اللمعة الدمشقيه ، ج 3 ، ص 222 .\r\n( 4 ) . رياض المسائل ، ج 8 ، ص 111 . .\r\n","page_name":" 100 ","page_number":118},
  {"content":"\r\n\r\nاثنين عوضاً عمّا يأخذه من الآخر » يعنى هريك از دو نفر به ديگرى عوض عطا كند در برابر آنچه از ديگرى مىگيرد ؛ سپس فرموده است : معاطات به اين معنا دو گونه است :\r\n1 . هركدام متعاطيان به قصد اباحهء تصرف عوضى را به ديگرى بدهد بدون اين‌كه قصد تمليك مال به او داشته باشد ؛ مثل ميزبانى كه به قصد اباحهء تصرف طعام را در اختيار ميهمان مىگذارد و نيازى به اذن قولى ندارد .\r\n2 . هركدام به قصد تمليك و با اين نيت تعاطى مىكنند و عوضى را به ديگرى مىدهند و عوضى را از ديگرى مىگيرند ؛ سپس دو وجه ديگر براى معاطات از قول صاحب جواهر ذكر كرده و در آن‌ها مناقشه نموده است كه نيازى به ذكر آن‌ها و تكرار مناقشات شيخ در مكاسب « 1 » نيست . از آن‌جا كه تعريف مذكور اعم از بيع معاطاتى « 2 » است لذا امام راحل در صدد تعريف ديگرى برآمده كه مخصوص معاملهء معروف معاطاتى است و در ضمن مسألهء ششم مىفرمايند :\r\nوهي عبارة عن تسليم العين به قصد صيرورتها ملكاً للغير بالعوض وتسلّم العوض بعنوان العوضيه .\r\nاين تعريف مخصوص وجه دوم از دو وجهى است كه شيخ اعظم تبيين كرد . مورد بحث ما هم در باب بيع دربارهء معاطات بر وجه تمليك است و بر وجه اباحهءتصرف كار نداريم .\r\nسير بحث در اين باب به قرار زير است :\r\n1 . آيا معاطات معاملهء مستقلى است يا قسمى از بيع است ؟\r\n2 . بر فرض كه بيع باشد آيا بيع فاسد است يا بيع صحيح ؟\r\n3 . بر فرض كه بيع صحيح باشد آيا مفيد اباحهء تصرف است يا مفيد ملكيت ؟\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 24 .\r\n( 2 ) . شامل معاطات غير معاملى هم مىشود ؛ مثل عاريه كه هركدام به قصد انتفاع مالى را به ديگرى مىدهند ، يا هدايائى كه به يكديگر مىدهند . يا امروز زيد ميهمانى مىدهد و در عوض فردا شب بكر ميهمانى مىدهد ، و . . . . .\r\n","page_name":" 101 ","page_number":119},
  {"content":"\r\n\r\n4 . بر فرض كه مفيد ملك باشد آيا مفيد ملك لازم است - مثل بيع قولى - يا ملك جايز و متزلزل است كه با تلف يك طرف و مانند آن لازم مىگردد ؟ اگر چنين باشد بحث ديگرى مطرح مىشود به نام مُلزِمات معاطات .\r\nدر ضمن بحث‌هاى فوق يا پس از آن‌ها بحث ديگرى مطرح مىشود كه در مكاسبِ شيخ با عنوان تنبيهات از آن‌ها ياد شده است ؛ از جمله اين‌كه آيا معاطات مخصوص بيع است يا در ساير معاملات نيز جارى و سارى است ؟ و . . . .\r\nقبل از ورود به بحث به ترتيبى كه ذكر شد ، فهرستى از اقوال گوناگون را دربارهء معاطات بيان مىكنيم : اقوال فقهاى « 1 » اهل‌بيت ( ع ) :\r\n1 . معاطات مثل بيع قولى مفيد لزوم است مطلقاً .\r\n2 . معاطات مفيد لزوم است اگر دلالت كننده بر تراضى يا بر معامله لفظ باشد .\r\n3 . معاطات مفيد ملك جايز و متزلزل است كه با تلف يك عوض ، لازم مىشود .\r\n4 . معاطات مفيد اباحهء جميع تصرفات است ، حتى تصرف‌هاى متوقف بر ملك .\r\n5 . معاطات مفيد اباحهء جميع تصرفات است مگر تصرف‌هاى ملكى .\r\n6 . معاطات نه مفيد ملك است و نه اباحه ، بلكه يك معاملهء فاسد است .\r\n7 . معاطات معاملهء مستقلى است و مفيد ملك هم هست و ربطى به بيع ندارد .\r\nاقوال نزد فقهاى اهل سنت : « 2 » سه فرقهء مالكى و حنبلى و حنفى معاطات را بيع صحيح و لازم مىدانند و براى بيع دو قسم قائلند : يكى بيع قولى و ديگرى بيع فعلى يا معاطات ، ولى فرقهء شافعى منكر اين معناست .\r\n\r\nبررسى تفصيلى معاطات\r\nبحث اوّل : آيا معاطات معامله‌اى مستقل است يا قسمى از بيع است كه با فعل داد و ستد انشا مىشود ، در مقابل بيع قولى كه با صيغهء خاصى انشا مىگردد ؟\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 37 و 38 ؛ حاشية المكاسب ، ص 68 .\r\n( 2 ) . ر . ك : الفقه على المذاهب الاربعه ، ج 2 ، ص 155 و 156 . .\r\n","page_name":" 102 ","page_number":120},
  {"content":"\r\n\r\nظاهراً تنها كسى كه معاطات را معاملهء مستقلى دانسته مرحوم شيخ جعفر كاشف الغطاء است كه مرحوم سيد در حاشيه از قول ايشان نقل كرده است « 1 » البته صاحب مفتاح الكرامه از حواشى شهيد اول حكايت كرده كه معاطات معاوضهء مستقل باشد « 2 » ولى هيچ دليلى بر آن اقامه نكرده‌اند ، بلكه دليل ، يعنى عرف عام مردم و عرف خاص مسلمانان و عرف اخص فقهاى شيعه و سنى بر خلاف آن است . البته ثبوتاً ممكن است معاطات ، تجارت مستقلى باشد و به عموم آيهء تجارت و مانند آن استدلال شود ولى اثباتاً چنين نيست و كسى آن را معاملهء جدا محسوب نكرده است .\r\nبحث دوم : آيا معاطات از معاملات صحيحه است يا از معاملات و بيوع فاسده ؟ تنها علامه در كتاب نهاية الأحكام « 3 » قائل شده كه معاطات نه بيع است و نه مفيد اباحه و با مالى كه به معاطات گرفته شده مثل مقبوض به عقد فاسد معامله مىشود . البته ايشان در ساير كتاب‌ها رجوع كرده و معاطات را بيع صحيح و مفيد ملك دانسته و تنها لزوم را از آن نفى كرده است . « 4 »\r\n\r\nبررسى ايجاب يا عدم ايجاب ملكيت با معاطات\r\nبحث سوم : آيا معاطات بيع صحيح و موجب تمليك و تملك است - ولو مفيد ملكيت لازمه نباشد - يا موجب ملكيت نيست و حداكثر مفيد اباحهء تصرف است ؟ دو نظريه وجود دارد :\r\n1 . مشهور فقها تا زمان محقق ثانى گفته‌اند : معاطات مفيد اباحهء تصرف است نه ملكيت . « 5 »\r\n\r\n\r\n","description":"","footnote":"\r\n( 1 ) . حاشية المكاسب ، ص 68 .\r\n( 2 ) . مفتاح الكرامه ، ج 12 ، ص 510 .\r\n( 3 ) . نهاية الاحكام ، ج 2 ، ص 449 .\r\n( 4 ) . ر . ك : تحرير الأحكام ، ج 2 ، ص 274 .\r\n( 5 ) . ر . ك : المكاسب ، ج 3 ، ص 27 - 32 ؛ الخلاف ، ج 3 ، ص 41 ، مسألة 59 ؛ الغنية ، ص 214 ؛ الكافى فى الفقه ، ص 352 و 353 ؛ السرائر ، ج 2 ، ص 250 ؛ تذكرة الفقهاء ، ج 10 ، ص 7 ؛ شرايع الإسلام ، ج 2 ، ص 13 ؛ القواعد و الفوائد ، ج 1 ، ص 178 ، قاعدة 47 . .\r\n","page_name":" 103 ","page_number":121},
  {"content":"\r\n\r\n2 . محقق ثانى « 1 » و گروهى از فقيهان و محدثان گفته‌اند : معاطات مثل بيع به صيغه مفيد ملكيت است . « 2 » ولى در اين‌كه مراد ملك جايز و متزلزل است يا ملك لازم اختلاف دارند كه در مسألهء هشتم از مسائل تحرير الوسيله خواهد آمد . فعلًا بررسى اصل افادهء ملك مهم است . ضمناً نزاع در معاطات به قصد تمليك است ، نه معاطات به قصد اباحه .\r\nدلايل طرفين : نخست ، دلايل متأخرين را مىآوريم كه عقيده به صحت معاطات دارند و آن را بيع صحيح و مفيد ملكيت مىدانند :\r\n\r\nادلهء متأخرين بر صحت معاطات\r\nدليل اوّل ، سيرة قطعية عقلاى عالم و خصوص مسلمين :\r\nدر طول تاريخ مردم با مالى كه از طريق معاطات به‌دست مىآوردند معاملهء ملك مىكردند و تمام احكام ملك را بر آن مترتب مىكردند ؛ همين سيره در زمان معصومين ( ع ) هم بوده ، مسلمانان هم معاملات معاطاتى داشتند و امروز هم هست و بلكه بيشتر معاملات مردم به اين نحو انجام مىگيرد و معاملات قول خيلى كم است اين سيره به هيچ‌وجه از سوى شارع مقدس ردع نشده است و گرنه به دست ما مىرسيد و نظر شارع را مىفهميديم و چه‌بسا به بركت عمومات آيات و رواياتى كه در دلايل بعدى خواهد آمد ، مىتوانيم ادعا كنيم كه امضا هم نموده است ، در نتيجه اين سيره از سيره‌هاى مقطوعه است و موجب يقين به صحت معاطات است .\r\nدو اشكال : الف ) شيخ در مكاسب مىگويد : مسلمانان از روى بىمبالاتى يا\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 58 .\r\n( 2 ) . ر . ك : مجمع‌الفائدة و البرهان ، ج 8 ، ص 139 ؛ مفاتيح الشرايع ، ج 3 ، ص 48 ؛ الحدائق الناضره ، ج 18 ، ص 350 ؛ كفاية الأحكام ، ص 448 ، مستند الشيعه ، ج 14 ، ص 253 ؛ المكاسب ، ج 3 ، ص 40 . .\r\n","page_name":" 104 ","page_number":122},
  {"content":"\r\n\r\nكم‌مبالاتى سيره‌هاى فراوانى دارند كه ربطى به شارع ندارد و داراى ارزش نيست ، حال شايد سيرهء مذكور هم از اين قسم سيره‌ها باشد ؛ پس قابل استناد نيست .\r\nپاسخ : اوّلًا سيرهء مذكور عقلائى است و همهء مردم عالم با هر مسلك و مرام و دين و مذهبى و حتى لامذهبان عالم در معاملات خود اين‌گونه هستند ، پس سيرهء عقلائيه است ، نه شرعيه يا متشرعيه ؛ ثانياً فقط عوام مسلمانان اين كار را نمىكنند بلكه خواص و متدينان و حتى عالمان دينى هم عملًا بر مال مأخوذ به معاطات ، آثار ملك مترتب مىكنند ، لذا نمىتوان اين كار را از روى بىمبالاتى دانست .\r\nب ) اين سيره رسماً از سوى شارع ردع شده است ، و به دليل اجماع و اصل فساد و برخى روايات ، تا زمانى كه قول نباشد ملكيتى نيست ؛ پس اين سيره ارزشى ندارد .\r\nپاسخ : پاسخ اين اشكال پس از دلايل متأخرين ، دلايل مشهور بر عدم افادهء ملكيت را خواهيم آورد و جواب خواهيم داد و روشن خواهد شد كه اين‌ها صلاحيت ندارند تا رادع باشند .\r\nپس دليل سيره ، دليل محكمى است و جاى مناقشه ندارد ؛ بلكه به قول امام راحل :\r\nبل الظاهر بناء العقلاء بل المتشرّعة على اللزوم أيضاً ، وبالجملة : لا فرق لديهم بين إنشاء البيع بالصيغة و بين المعاطاة في شىءٍ من الآثار صحّة ولزوماً . « 1 »\r\nدليل دوم : آيهء  أَحَلَّ اللَّهُ الْبَيْعَ وَ حَرَّمَ الرِّبا  « 2 » :\r\nمحقق ثانى « 3 » و شيخ اعظم « 4 » و امام راحل « 5 » براى اثبات صحت و نفوذ و تأثير معاطات و مفيد ملك بودن آن - به آيهء حليت بيع استدلال كرده‌اند . بيان منطقى دليل :\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 90 .\r\n( 2 ) . بقره ( 2 ) : 275 .\r\n( 3 ) . جامع المقاصد ، ج 4 ، ص 58 .\r\n( 4 ) . المكاسب ، ج 3 ، ص 40 .\r\n( 5 ) . كتاب البيع ، ج 1 ، ص 90 - 98 . .\r\n","page_name":" 105 ","page_number":123},
  {"content":"\r\n\r\nمقدمهء اوّل : معاطات بيع است . مقدمهء دوم : خداوند بيع را حلال نموده است . نتيجه : پس خداوند معاطات را حلال فرموده است .\r\nتوضيح مقدمهء اوّل : صدق بيع به معناى حقيقى كلمه ( مبادلهء مال به مال ) بر معاطات مسلّم است و جاى ترديد ندارد و تنها كسى كه معاطات را مستقل از بيع دانسته ، مرحوم كاشف الغطاء است كه قبلًا نظر ايشان رد شد .\r\nالبته شبهاتى در مورد مقدمهء اوّل وجود دارد كه همگى قابل جواب است . « 1 »\r\nتوضيح مقدمهء دوم : شيخ اعظم در مكاسب « 2 » مىگويد : مراد از حليت بيع در آيه ، حليت وضعى « 3 » نيست تا آيه مستقيم و بالمطابقه بر مدعاى ما دلالت كند ، بلكه مقصود\r\n\r\n\r\n","description":"","footnote":"\r\n( 1 ) . الف ) سيد بن زهره در غنيه ، ص 214 ادعاى اجماع كرده بر اين‌كه معاطات بيع نيست و اين از مسلّم بودن صدق اسم بيع بر معاطات ، جلوگيرى مىكند . پاسخ : اوّلًا ادعاى اجماع در مسائل لغوى و موضوعى و صدق الاسم ، حجت نيست ؛ اجماعْ تنها در احكام شرعى با شرايطى معتبر است ؛ ثانياً ادعاى سيد معارض دارد ، زيرا محقق ثانى در جامع المقاصد ، ج 4 ، ص 58 مىفرمايد : « وقوله تعالى  أَحَلَّ اللَّهُ الْبَيْعَ  يتناولها لأنّها بيع بالإتفاق حتى من القائلين بفسادها ، لأنّهم يقولون هى بيع فاسد » . و در اثر معارضه ساقط است ؛ ثالثاً بعيد نيست مراد ابن زهره اين باشد كه معاطات بيع صحيح لازم نيست ؛ نه اين‌كه بيع صحيح نيست يا اصلًا بيع نيست . اين پاسخ را شيخ اعظم داده و شاهدى هم از كلام سيّد ذكر كرده است كه در مكاسب ، ج 3 ، ص 41 مذكور است . ب ) بيع از مقولة لفظ و قول است و جمعى در تعريف آن از عبارت « العقد » يا « الإيجاب و القبول » و . . . استفاده كرده‌اند - كه قبلًا در تعريف بيع ذكر شد - و معاطات از مقولة قول نيست پس معاطات بيع نيست . پاسخ : به هيچ‌وجه بيع از مقوله قول و لفظ نيست و گرنه با لفظ و صيغه انشا نمىشد ؛ زيرا اتحاد منشئ و مُنْشَأ لازم مىآيد ؛ بلكه امرى معنوى ( مبادله اعتبارى مالى به مال ديگر ) است و همان‌طور كه با صيغه قابل انشا است با فعل خاص هم قابل انشاست . ج ) بيع امرى معنوى است ( مبادله اعتبارى يا تمليك و تملك اعتبارى ) و بايد به سبب لفظ ابراز و انشا شود و به غيرلفظ كفايت نمىكند ؛ زيرا فعل مجمل است . پاسخ : قبلًا به تفصيل بحث شد آنچه مهم است اصل ابراز مبادله اعتبارى است . امّا اين‌كه با قول ابراز شود يا با فعل ، فرقى ندارد و هركدام مىتوانند مُبرِز باشند ، البته بايد فعلى باشد كه مجمل نباشد و به كمك قرينه مقصود را بفهماند ، و اين امر در قول هم شرط است و مخصوص فعل نيست . آرى فعل اجمال بيشترى دارد ولى فعلًا سخن در فعلى است كه مبيّن باشد و بر مراد دلالت كند . نتيجه : صدق بيع بر معاملات واضح است و جاى ترديد و تأمل ندارد .\r\n( 2 ) . المكاسب ، ج 3 ، ص 40 .\r\n( 3 ) . يعنى صحت و نفوذ و تأثير و مفيد ملك بودن . .\r\n","page_name":" 106 ","page_number":124},
  {"content":"\r\n\r\nحليت تكليفى « 1 » است ، زيرا اوّلًا ظاهر خود كلمهء حليت و حرمت يا احلال و تحريم شرعى و مولوى ، همين است كه عقاب ندارد يا دارد ؛ ثانياً در ادامهء آيه ، حرمت ربا مطرح شده كه مقصود آن حتماً حرمت تكليفى است يعنى ربا حرام و موجب عقوبت است و لفظ بيع يا معامله ندارد تا بر حرمت وضعى حمل شود . پس به قرينهء مقابله از حليت بيع هم ، تكليفى مراد است .\r\nآن‌گاه در ظاهر آيه ، احلال به خود بيع نسبت داده شده و آمده است : خداوند بيع را حلال نموده است و با توجه به معنايى كه قبلًا براى بيع ذكر شد « البيع إنشاء تمليك عين بمال » « 2 » ظاهر آيه مراد نيست زيرا معنا ندارد كه خداوند انشاى تمليك را حلال كند ؛ انشاى تمليك منهاى تصرفات بعدى هيچ‌گاه حرام نبوده است تا حلال شود ؛ احتمال حرمت آن هم نمىرفت تا آيه در صدد دفع توهّم حظر باشد . به ناچار بايد فعل اختيارى مربوط به بيع در تقدير باشد و آن تصرف پس از بيع است و چون فعل خاص منظور نيست بلكه در ظاهر به خود جنس و طبيعت نسبت داده شده ، مقصود اين است كه هر تصرفى در مبيع را حلال كرده است ، از جمله تصرفات متوقف بر ملك ، مثل بيع و عتق و وطى و وصيت و توريث و . . . كه بدون مالك بودن منعقد نمىشوند زيرا « لا بيع إلا في ملك » ، « لا عتق إلا في ملك » ، « لا وطي إلا في ملك » و . . . ، آن‌گاه از حليتِ اين‌گونه تصرفات كه لازم ملك بودن هستند ، كشف مىكنيم اصل ملكيت را .\r\nپس در يك جمله : بيع مفيد ملكيت است .\r\nولى خود شيخ اعظم در ادامه فرموده : مدلول مطابقى آيه ، حليت و اباحهء جميع تصرفات است و ما مىخواهيم از اين مدلول مطابقى به يك مدلول التزامى منتقل شويم و به اين وسيله ملكيت را كشف كنيم . امّا در مورد معاطات مشكل است ؛ زيرا در بيع\r\n\r\n\r\n","description":"","footnote":"\r\n( 1 ) . حلال است و اگر كسى مرتكب شد عقاب ندارد .\r\n( 2 ) . المكاسب ، ج 3 ، ص 11 . .\r\n","page_name":" 107 ","page_number":125},
  {"content":"\r\n\r\nقولى و مانند آن ، ملازمهء شرعى وجود دارد و به دليل اجماع و عدم تفريق ، از راه اباحهء تصرفات ، به ملك منتقل مىشويم ولى در معاطات چنين اجماعى وجود ندارد ، زيرا مشهور « 1 » منكر ملازمه هستند و تنها دربارهء اباحهء تصرف گفته‌اند ملازمهء شرعى يا عقلى يا عادى ميان اباحه تصرف و ملكيت نيست . بنابراين اثبات اين مدعا ( معاطات مفيد ملكيت است ) با اين دليل ( آيهء حليت بيع ) ناتمام است . سپس شيخ اعظم براى پاسخ اين مطالب « 2 » مىفرمايد : در اين موارد راه ديگرى وجود دارد ؛ يعنى قول به ملكيت آنى و لحظه‌اى قبل از تصرف به اين معنا كه يك‌آن قبل از بيع يا عتق يا وطى و . . . مالك مىشود و تصرف او صحيح و نافذ است ؛ به اين‌وسيله ميان ادلّه گوناگون جمع مىگردد ، ولى به كار مستدل نمىآيد ؛ زيرا وى مدعى است كه معاطات از اول كه محقق مىشود مفيد ملكيت است نه اين‌كه يك لحظه قبل از تصرف موجب ملك باشد . « 3 »\r\nبنابراين استدلال به آيهء حليت بيع ناتمام است . خوشبختانه خود شيخ اعظم در بخشى از ايراد خود عدول كرده و مىفرمايد : « الاولى التمسك في المطلب بأنّ المتبادر عرفاً من حلّ البيع ، صحته شرعاً » . « 4 » يعنى اگر حليت بيع به معناى حليت تكليفى باشد مشكل‌آفرين است ، ولى به معناى حليت وضعى يعنى صحت و نفوذ شرعى بيع است كه جز مفيد ملك بودن و تأثير در آن ، معنايى ندارد . دليل اين معنا تبادر عرفى است يعنى از حليت بيع ، صحت شرعى در ذهن اهل لسان تبادر مىكند و مفاد آيه صحت و نفوذ بيع است و « أحلّ » يعنى « أنفذ » . آن‌گاه استدلال به آيه تمام است ، زيرا معاطات بيع است و بيع ، صحيح و مؤثر و نافذ است ( مفيد ملك است ) ؛ پس معاطات نيز چنين\r\n\r\n\r\n","description":"","footnote":"\r\n( 1 ) . قبلًا به عبارات هفت نفر اشاره شد كه صريحاً مىگفتند معاطات مفيد اباحه است نه ملكيت .\r\n( 2 ) . اگر معاطات مفيد ملك نيست پس اباحه جميع تصرفات از جمله تصرف‌هاى متوقف ملك را چگونه توجيه مىكنيد ؟\r\n( 3 ) . المكاسب ، ج 3 ، ص 43 .\r\n( 4 ) . همان ، ص 42 و 43 . .\r\n","page_name":" 108 ","page_number":126},
  {"content":"\r\n\r\nاست . البته شيخ از قرينهء مقابله جوابى نداده است ، شايد مرادش اين است كه مقصود از تحريم ربا هم تحريم وضعى معاملهء ربوى ؛ يعنى فساد و بطلان است .\r\nنقد و بررسى : سخنان شيخ دربارهء مقدمهء دوم دليل ( كبراى كلىِ أحلّ اللّه البيع ) از آغاز تا به انجام قابل مناقشه است كه اهم آن‌ها به قرار زير است :\r\n1 . شيخ حليت را در آيه به معناى تكليفى گرفتند به قرينهء خود ظاهر كلمه و به قرينهء مقابلهء حليت با حرمت  حَرَّمَ الرِّبا  .\r\nاشكال اين است كه لفظ حلال و حرام و مشتقات آن دو ، در اصطلاح فقها به معناى تكليفى آن استعمال مىشود و مراد از حلال و حرام عقابت داشتن و نداشتن است . ولى در كتاب و سنّت به معناى لغوى خودشان استعمال مىشوند و حليت در لغت به معناى ارسال ، اطلاق ، ترخيص ، اباحه ، تخيير و رفع المنع است ، و حرمت به معناى منع و حجر و عدم توسعه و ترخيص است و اين معنا هيچ قيدى ندارد كه از نظر تكليفى چنين باشد يا از نظر وضعى و صحيح و نافذ و مؤثر بودن . آن‌گاه بر حسب موارد فرق مىكند و هر كجا به قرينهء مناسبت حكم و موضوع مىتوانيم مقصود را بفهميم ، مثلًا در مثالِ « شرب خمر حرام است » قطعاً مراد حرمت تكليفى است ؛ يعنى عقاب دارد نه حرمت وضعى ( فساد و بطلان ) . در مواردى ممكن است مقصود فقط حليت و حرمت وضعى ( صحت و فساد ) باشد . و در مواردى هم جامع هر دو مورد نظر است و بر هر دو قسم تكليفى و وضعى قابل صدق است ؛ مثل باب معاملات و اسباب و مسببات و از جمله در آيهء مورد نظر ما ، كه حليت به بيع ، و حرمت به بيع ربوى بار شده است و بيع به‌عنوان يك مبادلهء اعتبارى و فعل اختيارى ، هم حكم تكليفى ( حليت يا حرمت ) دارد و هم حكم وضعى ( صحت يا بطلان ) . بنابراين هيچ مانعى ندارد در آيهء مورد بحث مقصود اين باشد كه بيع ، هم تكليفاً حلال و جايز و مباح است و هم وضعاً صحيح و نافذ است ، متقابلًا بيع ربوى يا مطلق معاملهء ربوى ، ولو رباى در قرض ، هم تكليفاً حرام و ممنوع است و هم وضعاً فاسد و باطل است . ضمناً از باب استعمال لفظ در جامع و\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nقدر مشترك است كه بر هر دو فردش قابل صدق است ، نه از باب استعمال در اكثر تا اشكال شود كه از محالات است . افزون بر اين از نظر اصول ، استعمال در اكثر هم ممكن است زيرا استعمال ، علامت بودن لفظ براى معانى است نه مرآت بودن آن براى چند معنا ؛ بنابراين هيچ دليلى نداريم كه حليت در آيه را به خصوص تكليفى معنا كنيم .\r\n2 . شيخ در ادامه فرمود : حليت تكليفى به خود بيع تعلّق نمىگيرد زيرا بيع ، انشاى تمليك است و قطعاً حلال است و كسى ترديد ندارد تا آيه رفع ترديد كند و بگويد بيع را خداوند حلال كرده است ، بر اين اساس ناچار شده است از تقدير جميع تصرفات ، آن‌گاه از راه اباحهء جميع تصرفات به ملكيت منتقل شده است .\r\nاشكال اين است كه با بيانى كه در اشكال قبل آورديم اصلًا نيازى به تقدير نيست و حليت - به خود بيع به‌عنوان يك مبادلهء اعتبارى اختيارى - تعلق گرفته و به هريك از معناى تكليفى و وضعى حلال و نافذ است و نيازى به تقدير نيست ، ضمن اين‌كه تقدير ، خلاف اصل است و تا ضرورت ايجاب نكند قول به تقدير درست نيست .\r\n3 . شيخ در ادامه اشكال كرد و گفت : از آيه حداكثر ، اباحهء جميع تصرفات استفاده مىشود ولى ملكيت استفاده نمىشود ؛ زيرا ملكيت عين اباحه تصرف نيست ، بلكه از راه ملازمه بايد ثابت شود و چنين ملازمه‌اى وجود ندارد . شاهد مطلب ، ميهمان و مستعير و غيره است كه اباحهء تصرف دارند ولى مالك نيستند . در مورد بحث ما هم ملازمه نيست ، و گرنه مشهور نفى ملكيت نمىكردند .\r\nاشكال اين است كه آيه نمىگويد : « خداوند جميع تصرفات را حلال كرده است » ، تا شما بگوييد : اين معنا ملازم با ملكيت نيست ، بلكه مىگويد : خداوند جميع تصرفات مترتب بر بيع را حلال كرده است . و واضح است كه مقصود تصرفاتى است كه بيع در آن‌ها دخيل و سبب اباحه است نه اين‌كه تعبداً حلال باشند و بيع دخيل نباشد . گفتنى است دخالت بيع هم جز به ملكيت نيست ، بنابراين اباحه تصرف متوقّفِ بر بيع ، يا عين ملك يا مستلزم آن است - ضمن اين‌كه ما روى عنوان ملكيت حساسيتى نداريم و\r\n\r\n","description":"","footnote":"","page_name":" 110 ","page_number":128},
  {"content":"\r\n\r\nمقصودمان اين است كه بيع موجب اباحهء جميع آثار است ، حتى تصرفِ متوقف بر ملك ، و اين غير از مالكيت چيزى نيست ، اگر شما نامش را ملكيت نمىگذاريد ، نام‌گذارى مهم نيست .\r\n4 . شيخ در ادامه براى حل معضل اباحهء جميع تصرفات حتى متوقف بر ملك ، و قول به عدم افادهء ملكيت معاطات ، ملكيت آنى قبل از تصرف درست كرد . . . .\r\nاشكال اين است كه علىالقاعده ملكيت از لحظهء بيع و معاطات مىآيد و ملازمه هم درست شد ؛ آن‌گاه نوبت به اين توجيه نمىرسد و اين توجيه هيچ‌وجه وجيهى ندارد مگر براى جمع ميان ادلّه ، و ديديم كه عمل به ادلّه ، راه بهترى دارد ؛ يعنى قول به صحت و نفوذ معاطات و افادهء ملكيت از اوّل معامله است .\r\n5 . شيخ اعظم در پايان ، استدلال به آيه را قبول كرد از اين راه كه متبادر عرفى از آيه ، حليت وضعى ( صحت و نفوذ معامله ) است و بالمطابقه بر ملكيت دلالت دارد ، نه بالملازمه .\r\nاشكال اين است كه گرچه اين بيان از بيان اوّل ايشان كه از راه حليت تكليفى وارد شد قوىتر است ، زيرا نيازى به تقدير ندارد و آنچه متناسب با باب معاملات است هم همين نفوذ و صحت وضعى است نه حكم تكليفى تعبدى ، ولى اين هم خالى از اشكال نيست زيرا اوّلًا حليت را به معناى خصوص وضعى گرفت ، در حالى كه قبلًا در اشكال اوّل آورديم كه حليت در لغت معناى عامى دارد ؛ ثانياً خود ايشان قبلًا حليت وضعى را قبول نكرد و در آن تأمل داشت ولى اين‌جا مىپذيرد ، و نوعى تهافت در كلام وجود دارد ؛ ثالثاً در مورد حرمت ربا كه به نظر شيخ ، ظهور در تكليفى دارد و مقابل حليت بيع است توضيحى نداده است و لابد آن‌جا هم حرمت را به‌خصوص حرمت وضعى معنا مىكند و متبادر مىداند ، در حالى كه ارادهء خصوص وضعى در اين‌جا مشكل‌تر از ارادهء خصوص حليت وضعى در فراز قبلى آيه است ، زيرا حرمت در ظاهر به خود ربا و زيادى بار شده است نه بيع ربوى .\r\n\r\n","description":"","footnote":"","page_name":" 111 ","page_number":129},
  {"content":"\r\n\r\nاستدلال به آيه به شيوه‌اى بهتر\r\nدر آيه سه احتمال وجود دارد و برابر هركدام از آن‌ها ، استدلال به آيه - براى صحت معاطات و مفيد ملك بودن آن - درست است ولو احتمال يك ، و دو خالى از اشكال نيست :\r\n1 . مقصود حليت تكليفى باشد و تصرفات مترتب بر بيع در تقدير باشد كه بيان اول شيخ اعظم بود و به تفصيل بيان شد و در جواب اشكال شيخ به اين احتمال ، تبيين گرديد كه ميان اباحهء اين تصرفات و ملكيت ، ملازمه وجود دارد و از اين راه ملكيت را كشف مىكنيم . منتها اصل احتمال مبتلا به اشكال است كه به تفصيل در اشكال اوّل ما به شيخ ذكر شد .\r\n2 . مراد حليت وضعى باشد كه در پايان كلام شيخ آمده است كه بيان شد . طبق اين احتمال هم آيه ، دالّ بر صحت و نفوذ و مفيد ملك بودن معاطات است و حتى به دلالت مطابقى هم دلالت دارد . ولى اين احتمال هم قبلًا مورد نقد قرار گرفت .\r\n3 . مراد از حليت ، معناى لغوى آن باشد كه اطلاق و ارسال و جواز و ترخيص و رفع المنع است و چنان كه قبلًا بيان كرديم اين معناى عامى است و با هريك از حليت تكليفى و وضعى سازگار است و در مورد آيه كه حليت ، به بيع و معامله مستند شده است هيچ مانعى ندارد كه هر دو يا در واقع معناى جامع مراد باشد كه بر هر دو قابل صدق است و تفصيلًا بيان شد .\r\nبنابراين حليت بيع را هرگونه كه معنا كنيم دلالت آيه بر مفيد ملك بودن بيع مسلّم است و معاطات هم قطعاً بيع است ، پس مفيد ملك است .\r\nاشكال : تنها اشكالى كه در استدلال به آيه شده اين است كه آيه و آيات قبل و بعد آن در مقام بيان حرمت ربا و در مقام سرزنش كسانى است كه مىگفتند : بيع هم مثل ربا است . آيه مىفرمايد : اين دو با هم فرق دارند و مثل هم نيستند ؛ بيع را خدا حلال كرده ولى ربا را حرام نموده است ، و چون در مقام بيان حرمت رباست از اين جهت\r\n\r\n","description":"","footnote":"","page_name":" 112 ","page_number":130},
  {"content":"\r\n\r\nمىتوانيم به اطلاق آيه استناد كنيم و بگوييم جنس ربا و مطلق ربا - ولو رباى قرضى - حرام است ، ولى از جهت حكم بيع در مقام بيان نيست تا به اطلاق آن تمسك شود ، بلكه در مقام اصل تشريعِ حلال بودن بيع است ولى درصد نيست تا بيان كند كدام بيع حلال و صحيح و نافذ است ؟ بلكه قدر متيقن بيع به صيغه را مىگيرد ، و شمول آن نسبت به معاطات معلوم نيست . « 1 »\r\nپاسخ : اگر آيه با فاء تفريع ، اين دو جمله  أَحَلَّ اللَّهُ الْبَيْعَ  و  حَرَّمَ الرِّبا  را بر مطالب قبلى متفرع مىكرد امكان داشت اشكال شود كه قبلش در مورد حرمت ربا بحث شده است و آيه از اين جهت در صدد بيان است . ولى با واو حاليه فرموده است :  وَ أَحَلَّ اللَّهُ الْبَيْعَ . . .  . و اين تعبير ، اعطاى قاعده و كبراى كلى است ، مخصوصاً كه جملهء  أَحَلَّ اللَّهُ الْبَيْعَ  نيز اطلاق دارد ، مخصوصاً كه مراد از بيع در آيه بيع عرفى است و معاطات هم قطعاً بيع عرفى است و مشمول آيه است ؛ بلكه ممكن است ادعا كنيم كه قدر متيقن از آيه همين بيع است زيرا بيع قولى در خارج بسيار كم اتفاق مىافتد .\r\nنتيجه : دلالت آيهء حليت بيع بر صحت معاطات مسلّم است .\r\nدليل سوم ، آيهء تجارت :  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ  « 2 » : « 3 »\r\n\r\n\r\n","description":"","footnote":"\r\n( 1 ) . لبّ اشكال در حاشيه مكاسب مرحوم آخوند ، ص 11 بيان شده و در جامع المدارك مرحوم آيت‌الله خوانسارى ، ج 3 ، ص 71 نيز آمده است .\r\n( 2 ) . نساء ( 4 ) : 29 .\r\n( 3 ) . چند بحث مقدّمى در استدلال به آيه : 1 . « اكل » در اصل لغت به معناى خوردن است ، كه فعل خاصى است در مقابل آشاميدن ، پوشيدن و . . . ، ولى در استعمالات اهل زبان و در كلام فصيحان در مطلق استيلا و تصرف و تملك و تصاحب ، فراوان استعمال مىشود . به كسى كه زمين مردم را به زور مىگيرد « زمين‌خوار » اطلاق مىشود ، رباخوار ، مال مردم‌خوار و . . . نيز از اين دست است ؛ مخصوصاً كه در آيه روى  أَمْوالَكُمْ  به‌صورت جمع مضاف تكيه شده و حمل آن بر خصوص مأكولات ، تخصيص اكثر است . پس اكل ، كنايه است يا از مطلق تصرف در مال ديگران ولو تصرفات متوقّف بر ملك و يا كنايه از تملك و تصاحب مال ديگران است . همين متفاهم عرفى است و هركدام كه باشد به درد استدلال مىخورد .\r\n","page_name":" 113 ","page_number":131},
  {"content":"\r\n\r\n\r\n\r\n","description":"","footnote":"\r\n2 . نهى  لا تَأْكُلُوا  ممكن است مولوى باشد كه تصرّف در مال ديگران را حرام مىكند ، و ممكن است ارشادى باشد ؛ يعنى خود عقل و عقلا مىفهمند كه نبايد از طريق باطل و به ناحق در اموال ديگران تصرف كنند ، و نهى هم ارشاد به آن است ، مخصوصاً اگر اكل كنايه از تملك باشد كه نهى از تملك و تصاحب ، ارشاد به فساد و بطلان آن است .\r\n3 . باء در ب « الباطل » يا براى سببيّت است و مفاد آيه اين است كه اموال يكديگر را از طرق و اسباب باطله و راه‌هاى نامشروع تصاحب نكنيد يا در آن‌ها تصرف نكنيد . مثلًا از طريق سرقت ، غصب ، اختلاس ، معامله ربوى ، قمار و . . . در مال ديگران تصرف نكنيد . يا اين‌كه براى مقابله است و مثل بائى است كه بر سر ثمن و عوض داخل مىشود و مىگوييم : « بعتُ هذا بهذا » كه در اين صورت مفاد آيه اين است كه اموال ديگران را در مقابل باطل ( چيزى كه ارزش و ماليت ندارد و مورد غرض عقلا نيست ) تصاحب و تملك نكنيد و بيع سفيهانه انجام ندهيد . ولى احتمال اوّل قوىتر است زيرا هم قرينه داخلى دارد كه  إِلَّا أَنْ تَكُونَ تِجارَةً عَنْ تَراضٍ  باشد كه تجارت ، سبب تملك و تصاحب مال است و آيه با تقسيمى كه كرده مفادش اين است كه تصرف در مال ديگران به سبب باطل و نامشروع ، حرام است و به سبب تجارت ، حلال است و دو قسمت آيه با هم كاملًا مسانخت دارند . و هم‌قرينه خارجى دارد كه در رواياتى باطل را به قمار و مانند آن تفسير كرده است . ر . ك : وسائل الشيعه ، ج 17 ، ص 164 - 167 .\r\n4 . مقصود از باطل هم باطل عرفى است ولى منحصر به آن نيست و برخى از راه‌هاى باطل شرعى هم به آن‌ها اضافه شده است و شارع در دايره موضوع - از باب حكومت - تصرف كرده و توسعه داده است و مثل بيع ربوى ، و بيع منابذة و ملامسه و حصاه و مانند آن را از راه‌هاى باطل دانسته است . بنابراين لزومى ندارد باطل را خصوص باطل شرعى بگيريم بلكه باطل عرفى مراد است و خطابات به عرف متوجه است ولى با توسعه شرعى بايد لحاظ شود .\r\n5 . در كلمه تجارت از نظر قواعد نحوى سه احتمال وجود دارد : الف ) مرفوع باشد و فاعل « تكون » . و خود « تكون » تامه باشد كه نيازى به خبر ندارد . در اين‌صورت ذيل آيه جمله‌اى مستقل است و وجود تجارت با تراضى را مجوز اكل و تصرف مىداند . ب ) منصوب باشد و جانشين خبر اصلى باشد ، به اين‌كه « تكون » ناقصه باشد ، ضمير مستتر به اموال برگردد كه قبلًا ذكر شده است . و در واقع مولى چنين فرموده است : « الا أن تكون الأموال أموال تجارةٍ عن تراض » . البته اين احتمال مستلزم تقدير خبر اصلى است و تقدير خلاف اصل است . ج ) منصوب باشد و خود « تجارةً » خبر « تكون » باشد و ضمير مستتر به اموال برگردد و مراد اين باشد كه « إلا أن تكون الأموال تجارةً عن تراض » ؛ منتها مال كه خودش تجارت نيست ، مال سبب و دست‌مايه تجارت است ولى از باب ادعا و تنزيل گويا مال خود تجارت است ، يا تجارت كردن خود مال است . يا اين‌كه ضمير « تكون » به « تجارت » مقدر برگردد كه به قرينه مقام فهميده مىشود و مراد اين است كه « إلا أن تكون التجارة تجارةً عن تراض » ، و نيازى به تنزيل و ادّعا نيست .\r\n6 . در معناى تجارت چهار احتمال وجود دارد : الف ) اعم از بيع باشد ، صاحب جواهر مىگويد : « المراد بها مطلق\r\n","page_name":" 114 ","page_number":132},
  {"content":"\r\n\r\n\r\n\r\n","description":"","footnote":"\r\nالمعاوضة » . ر . ك : جواهر الكلام ، ج 22 ، ص 4 . ب ) اخص از بيع باشد ، علامه طباطبائى مىگويد : « التجارة البيع المستمر والبيع اعم من ذلك » . ر . ك : الميزان ، ج 15 ، ص 127 . ج ) مساوى و مرادف با بيع باشد . لسان‌العرب مىنويسد : « تجر يتجر تجراً وتجارةً : باع واشترى » . ر . ك : لسان العرب ، ج 4 ، ص 89 . و مجمع البيان مىفرمايد : « تجارةً اى مبايعة » . ر . ك : مجمع‌البيان ، ج 2 ، ص 37 . د ) عام و خاص من‌وجه باشند . راغب در مفردات مىنويسد : « التجارة التصرف فى رأس المال طلباً للربح » . ر . ك : مفردات الفاظ القرآن ، ص 69 . كه از طرفى سخن از خصوص خريد و فروش نيست و ساير معاملات و صناعات را هم مىگيرد ، از طرف ديگر مخصوص استرباح و قصد ربح است و بيع بدون اين قصد را نمىگيرد و اخص است .\r\n7 . استثنا دو گونه است : متصل و منقطع . استثناى متصل آن است كه مستثنى موضوعاً در مستثنى منه داخل و حكماً از آن خارج است - شبيه تخصيص و تقييد اصولى - مثل « جائنى القوم الا زيداً » يا « اكرم العلماء الا الفاسقين منهم » استثناى منفصل آن است كه مستثنى موضوعاً از مستثنى منه خارج است - شبيه تخصّص اصولى - مثل « جائنى القوم الا حماراً » كه حمار از اوّل داخل آدم نبوده است ، و مثل « اكرم العلماء الا الجهال » . حال اصل ، در استثناى متصل است كه هم متفاهم از ظاهر جمله استثنائيه است و هم مطابق قواعد ادبيات عرب است كه استثنا را اخراج حكمى ، پس از دخول موضوعى دانسته‌اند ؛ ولى در مورد آيه اختلاف است كه از كدام قسم است ؟ منشأ اختلاف اين است كه در ظاهر آيه قيد « بالباطل » در موضوع حكم در صدر آيه يا مستثنى منه داخل است و حكم حرمت بر « اكل مال به باطل » بار شده است ، و تجارت با تراضى اكل مال به باطل نيست و در نتيجه بايد استثناى منقطع باشد . ولى برخى اصرار دارند كه متّصل است ، از جمله آيت‌اللّه خوئى مىگويد :\r\n« هو الظاهر الموافق للقواعد العربيّه »\r\n. ر . ك : مصباح الفقاهه ، ج 2 ، ص 104 . وى براى تصوير آن گفته است : در واقع مستثنى منه مطلق تصرف در اموال ديگران و تملك آن‌هاست به هر سببى از اسباب كه باشد - ولو به سبب تجارت - و كلمه « بالباطل » به‌منزله كلام مستقلى است كه براى بيان حال مستثنى منه پس از اخراج مستثنى ذكر شده و گويا خداوند فرموده است : «\r\nلا تأكلوا أموالكم بينكم إلا بطريق التجارة عن تراض فإنّكم إنْ أكلتموها به غير هذا الطريق كان أكلًا بالباطل » .\r\nيا گويا فرموده است : « لا يجوز تملك أموال الناس بسببٍ من الأسباب فإنّه باطل إلا أن يكون ذلك السبب تجارة عن تراض » ؛ آن‌گاه آيه مفيد حصر هم مىباشد كه تنها راه جواز تملك اموال ديگران ، راه تجارت است . ولى استثناى متصل بودن و حمل « بالباطل » بر كلام مستقل و جملة معترضه ، خلاف ظاهر و متفاهم عرفى است ؛ زيرا متفاهم از آيه اين است كه قيد « بالباطل » داخل موضوع حكم است و حرمت بر موضوع « اكل مال به باطل » حمل گرديده است . لذا عده‌اى آن را استثناى منقطع و آيه را در مقام بيان دو حكم مستقل دانسته‌اند كه يكى حرمت تصرف و تملك اموال مردم به باطل ( اسباب و طرق باطله ) است و دومى جواز تملك اموال ديگران به‌وسيله تجارت از روى تراضى . ان قلت : استثناى منقطع بر خلاف فصاحت كلام است . قلت : اين امر كلّيّت ندارد بلكه گاهى لطف سخن آن را ايجاب مىكند نظير آيه   لا يَسْمَعُونَ فِيها لَغْواً وَ لا تَأْثِيماً * إِلَّا قِيلًا سَلاماً سَلاماً   . ر . ك : واقعه ( 56 ) : 25 و 26 . كه گفتار « سلام سلام » موضوعاً از قول لغو و معصيت خارج است و در عين حال لطافت كلام را صدچندان ساخته است . .\r\n","page_name":" 115 ","page_number":133},
  {"content":"\r\n\r\nشيوهء استدلال : با توجه به هفت نكته‌اى كه ذكر شد اصل استدلال به اين آيه از زبان شيخ اعظم همانند استدلال به آيهء بيع است : « معاطات تجارت از روى تراضى است » ، « و چنين تجارتى به حكم آيه حلال است » ؛ پس معاطات حلال و جايز است . بيان شيخ همان بيان آيهء بيع است و اشكال ايشان به اين دليل همان اشكال است كه حداكثر اباحه تصرفات مترتب بر تجارت را مىفهماند ولى اين با ملكيت ملازمه‌اى ندارد تا كاشف از ملك باشد . وى نسبت به تصرفات متوقف بر ملك هم به ملكيت آنى قائل شده است . « 1 » ضمناً در پايان به آيهء بيع از راه تبادر حليت وضعى استدلال كرد ولى به آيهء تجارت چنين استدلالى ندارد و ظاهراً پذيرفته است كه نمىتوان براى صحت معاطات به اين آيه استدلال كرد .\r\nولى همان‌گونه كه برخى از فقهاى بزرگ همچون محقق ايروانى « 2 » و آيت‌اللّه خوئى « 3 » و امام راحل « 4 » فرموده‌اند ، استدلال به اين آيه هم صحيح است و فرقى ندارد كه « اكل » ، كنايه از مطلق تصرف باشد يا كنايه از تملك و تصاحب مال ديگران ، نهى مولوى باشد يا ارشادى ، تجارت مرفوع باشد يا منصوب ، تجارت مساوى با بيع باشد يا اعم از آن يا اخص ، و بالاخره استثنا متصل باشد يا منفصل .\r\nتوضيح : به دو بيان مىتوانيم به آيه استناد كنيم :\r\n1 . « اكل » كنايه از مطلق تصرفات باشد و مفاد آيه اين باشد كه تصرف در اموال ديگران از راه‌هاى باطل حرام است ولى از راه تجارت حلال است ، و اين اباحهء مطلق تصرفات كه حكم تكليفى است كاشف از ملك است كه حكم وضعى است . جواب شيخ اعظم كه منكر ملازمه شد و تنها اباحهء تصرفات را قبول كرد نه ملكيت را ، اين\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 42 و 43 .\r\n( 2 ) . حاشية المكاسب ( محقق ايروانى ) ، ج 2 ، ص 44 .\r\n( 3 ) . مصباح الفقاهه ، ج 2 ، ص 102 .\r\n( 4 ) . كتاب البيع ، ج 1 ، ص 99 - 102 . .\r\n","page_name":" 116 ","page_number":134},
  {"content":"\r\n\r\nاست كه آيه ، تصرفات مترتب بر تجارت و از طريق تجارت را حلال كرده است ؛ آن‌گاه اين احتمال كه جواز تصرف ، يك ترخيص مستقلى است كه پس از تجارت تعبداً جعل گرديده است و ربطى به تجارت ندارد ، مردود است ، و خصوص اين احتمال كه جواز تصرف ، مسبب از تجارت و به سبب آن ، متفاهم است و اين كاشف از تأثير و نفوذ تجارت و معامله است و تأثير آن جز ايجاد ملك و افاده ، چيز ديگر نيست .\r\n2 . « اكل » كنايه از تملك و تصاحب باشد و مفاد آيه اين باشد كه تملك اموال ديگران از راه باطل و ناحق حرام است ولى از راه تجارت حلال است . طبق اين احتمال آيه بالمطابقه بر ملكيت و حكم وضعى دلالت مىكند . صغراى دليل هم اين است كه معاطات تجارت از روى تراضى است ، پس مفيد ملك است .\r\nتنها اشكال اين است كه جملهء مشتمل بر استثنا ، در مقام بيان حكم مستثنى منه است و از آن جهت اطلاق دارد ، ولى در مقام بيان حكم مستثنى نيست و از اين جهت اجمال دارد ، و قدر متيقن اين است كه تجارت به صيغه مراد است و دخول تجارت معاطاتى مشكوك است .\r\nجواب : اوّلًا اين سخن را قبول نداريم ؛ ظاهر كلام اين است كه در مقام بيان هم حكم مستثنى منه و هم حكم مستثنى است ؛ ثانياً بر فرض ، چنان باشد كه در اشكال ذكر شد ولى در استثناى متصل آن احتمال وجود دارد نه در منقطع كه به‌منزلهء كلام مستقل و داراى حكم مستقل است ؛ ثالثاً در آيه قرينه داريم كه از جهت مستثنى نيز در مقام بيان است و آن قيد « عن تراض » مىباشد .\r\nنتيجه : استدلال به آيهء تجارت نيز صحيح است .\r\nدليل چهارم ، آيهء وفا به عقد : « 1 »   يا أَيُّهَا الَّذِينَ آمَنُوا أَوْفُوا بِالْعُقُودِ   « 2 » . « 3 »\r\n\r\n\r\n","description":"","footnote":"\r\n( 1 ) . حاشية المكاسب ( محقق اصفهانى ) ، ج 1 ، ص 35 .\r\n( 2 ) . مائده ( 5 ) : 1 .\r\n( 3 ) . بررسى كلّى مفردات آيه : 1 . معناى وفاى به عقد : برخى از صاحبان حاشيه بر مكاسب گفته‌اند : وفاى به عقد به معنى ابقاى عقد حادث و عدم فسخ آن است ، و عدم وفا ، به معناى اعدام عقد و فسخ آن و رجوع در آن است . ولى امام راحل در كتاب بيع ، ج 1 ، ص 109 ، وفاى به عقد و عهد را به معناى عمل كردن به مقتضاى آن دانسته و عمل به مقتضى را در هر موردى متناسب با آن گرفته است . مثلًا كسى كه نذر كرده يا قسم خورده يا با خداى خود عهد بسته كه سه روز روزه بگيرد وفاى به آن ، انجام متعلق نذر و عهد و قسم است ؛ يعنى سه روز روزه گرفتن ، و كسى كه معامله‌اى انجام داده وفاى به آن عمل به مقتضاى معامله است ؛ يعنى تسليم عوضين . بنابراين مجرد عدم فكّ نذر و عهد و عدم فسخ معامله ، وفاى به عقد و عهد نيست بلكه بايد به مقتضاى آن‌ها عمل شود . متفاهم عرفى از موارد استعمال كلمه وفا كردن ، وفا داشتن و . . . همين است كه به موجب عهد و عقد و نذر و مانند آن عمل كند نه اين‌كه صرفاً در دل ، بر عهد خويش باقى و پايدار باشد . شيخ اعظم نيز در اوايل خيارات ، وفا را عمل به مقتضاى عقد دانسته است . البته فعلًا در بحث ما كه صحت معاطات است دو قول مزبور فرقى ندارد .\r\n2 . امر به وفا كه بر وجوب وفاى به عقد دلالت دارد بنا بر قولى امر مولوى تعبدى است و بر وجوب تكليفى وفاى به عقد ( عدم فسخ آن يا عمل بر طبق آن ) و بر حرمت تكليفى نقض آن دلالت دارد ، و بنا بر قولى ارشاد به عدم انفساخ عقد با فسخ است كه از نظر عرف و عقلا قابل فسخ نيست و آيه هم ارشاد به همين امر دارد و اين احتمال قوىتر است .\r\n3 . عقود ، جمع عقد است و در اصطلاح فقها به خصوص ايجاب و قبول قولى عقد گفته مىشود . ولى در كتاب و سنت به معناى لغوى و عرفى استعمال شده و مقصود از عقد ، مطلق عهد يا خصوص عهد مشدّد و مؤكد است . شاهد مطلب هم كلام اهل لغت و اهل تفسير و روايات است . بنابراين عقد به معناى عهد است ؛ خواه خصوص عهد مشدّد و مؤكد و خواه مطلق عقد . و چون جمع با الف و لام و مفيد عموم است هرچه را كه نزد عرف يا شرع ، معاهده و معاقده و قرارداد و ميثاق‌نامه باشد شامل مىشود ؛ خواه از قراردادهايى باشد كه مردم با يكديگر دارند ، اعم از افراد حقيقى و حقوقى و شركت‌ها و دولت‌ها ، يا با خداى خود عهد و ميثاق بسته و با صيغه نذر و عهد و مانند آن انشا كند و يا در قلب ملتزم شود به آنچه پيامبران از طرف خدا آورده‌اند ، ولو ابراز و انشايى نباشد . .\r\n","page_name":" 117 ","page_number":135},
  {"content":"\r\n\r\nاستدلال : معاطات ، عقد ( عهد ) است كه دو طرف معامله ؛ يعنى متعاطيان انشا مىكنند : صغرا ؛ عقد صحيح و نافذ و مؤثر است : كبرا ؛ پس معاطات صحيح و نافذ است : نتيجه :\r\nصغراى دليل در بيان مفردات آيه تشريح شد . امّا كبراى كلى : آيهء وفاى به عقد ، به دلالت مطابقى بر لزوم عقد ( معاهده و معاقده ) و غيرقابل فسخ بودن آن دلالت مىكند و بالملازمه بر صحت آن دلالت مىكند ؛ زيرا اگر صحيح نباشد و فاسد باشد معنا ندارد كه\r\n\r\n","description":"","footnote":"","page_name":" 118 ","page_number":136},
  {"content":"\r\n\r\nلازم باشد ، بلكه لزوم معامله ، فرع بر صحت آن است و به طريق اولى كاشف از صحت است . « 1 »\r\n\r\n\r\n","description":"","footnote":"\r\n( 1 ) . چند اشكال به اين دليل :\r\nاشكال اوّل : آيه به دلالت التزامى بر صحت معاطات دلالت مىكند و دلالت التزامى ، تابع دلالت مطابقى است و نسبت به معاطات مدلول مطابقى آيه ( لزوم معاطات ) ساقط است ؛ زيرا در مبحث لزوم معاطات خواهد آمد كه به حكم اجماع ، معاطات مفيد لزوم نيست و وقتى معناى مطابقى از اعتبار افتاد مدلول التزامى هم كه تابع آن است از اعتبار مىافتد در نتيجه آيه وفاى به عقد نمىتواند دليل صحت معاطات باشد . پاسخ : 1 . ما قبول نداريم كه مدلول مطابقى آن در مورد معاطات دچار اشكال باشد ، بلكه به حكم سيره عقلا و مانند آن ، معاطات هم مفيد لزوم است . مسأله اجماع هم پاسخ دارد : اوّلًا شيخ مفيد مخالف آن است ؛ ثانياً اجماع منقول حجت نيست ؛ ثالثاً اين اجماع ، به احتمال زياد مدركى است و مدرك آن رواياتى چند است كه در آينده پاسخ داده خواهند شد و از اين نظر مانعى از شمول آيه نسبت به معاطات نيست . وقتى مدلول مطابقى آيه معاطات را شامل مىشود پس مدلول التزامى هم هست كه صحت معاطات باشد .\r\n2 . بر مبناى محقق نائينى مدلول التزامى در اصل وجود و ثبوت ، تابع مدلول مطابقى است ، ولى در حجيت تابع آن نيست و منافاتى ندارد كه آيه از نظر مدلول مطابقى ، معاطات را شامل نشود و اجماع مذكور مانع باشد ، ولى از نظر التزامى مانعى ندارد و معاطات را هم شامل مىشود و بر صحت آن دلالت دارد . ما از نظر اصولى اين جواب را قبول نداريم ؛ زيرا در تبعيت دلالت التزامى از مطابقى سه مسلك وجود دارد : يكى همان است كه از محقق نائينى نقل شد كه مطلقاً منكر تبعيت است . ر . ك : مصباح الاصول ، ج 3 ، ص 368 - 380 . ديگرى از مرحوم آقاى خوئى نقل شده است كه مطلقاً مُثبت تبعيت است . ر . ك : همان . و سومى نظر خود ماست كه مدلول التزامى لفظى در حجيت ، تابع مدلول مطابقى نيست ولى مدلول التزامى عقلى تابع است ، و با نبود مطابقه اين التزام هم نابود است ، و گرنه بقاى معلول ، بدون علت يا بالعكس است كه محال است . مورد بحث ما از همين قسم است ، زيرا صحت به حكم عقل با لزوم ملازمه دارد و محال است عقد و عهد و معامله‌اى صحيح نباشد ولى لازم باشد . و چون عقلى است با نبود مدلول مطابقى ( متبوع ) دلالت التزامى ( تابع ) هم نابود است . بنابراين جواب دوم از اشكال ناتمام است ؛ آرى جواب اوّل حق است و در مسأله هشتم از مسائل تحرير به تفصيل خواهد آمد . بنابراين مدلول مطابقى آيه در مورد معاطات محفوظ است ؛ پس مدلول التزامى عقلى هم محفوظ است و از اين نظر اشكالى به آيه نيست .\r\nاشكال دوم : آيه روى عنوان « عقود » كه جمع عقد است تكيه كرده است و عقد در اصطلاح فقها به‌خصوص عقد لفظى - داراى ايجاب و قبول قولى - اطلاق مىشود و معاطات را شامل نمىشود . پاسخ : قبلًا در بيان مفردات آيه از قول اهل لغت و تفسير و از روايات خاصه و عامه دليل آورديم بر اين‌كه مراد از عقد در آيه ، عقد مصطلح فقهى نيست بلكه مطلق عهد و پيمان و قرارداد و التزام و تعهد است و معاطات را نيز شامل مىباشد .\r\n","page_name":" 119 ","page_number":137},
  {"content":"\r\n\r\n\r\n\r\n","description":"","footnote":"\r\nاشكال سوم : محقق نائينى در منية الطالب فرموده است : عقد در آيه به‌معناى عهد مؤكّد و مشدّد است و تشديد آن فقط به اين است كه با لفظ انشا شود و اگر با فعل انشا شد عهد مشدّد نيست و مشمول آيه نمىباشد . پاسخ : اوّلًا قبول نداريم عقد به معناى خصوص عهد مشدّد باشد ، بلكه طبق بيان روايات خاصه و عامه به معناى مطلق عهد است و بر معاطات هم اطلاق مىشود ؛ ثانياً به گفته امام راحل در كتاب البيع ، ج 1 ، ص 105 : مراد ايشان از عهد مشدّد چيست ؟ اگر مقصود لزوم است و وى مدعى است كه تنها در صورت انشاى به لفظ ، لزوم مىآيد و معاطات لزوم‌آور نيست خواهيم گفت : اين اوّل كلام است و صرف ادعاست و در كلام ايشان اثبات نشده است - افزون بر اين فعلًا سخن در صحت معاطات است نه در لزوم آن - و اگر مرادشان تشديد و تأكيد به معناى مصطلح كلمه است ، خواهيم گفت : بيع قولى و فعلى در اين جهت يكى هستند و در هيچ‌كدام تأكيدى وجود ندارد ، زيرا بيع مسببى ، يا مبادله مال به مال تأكيدبردار نيست و امرش ميان وجود و عدم دور مىزند ؛ يعنى يا هست يا نيست و تأكيد نمىپذيرد . بيع سببى هم كه صيغه يا اعطا و اخذ باشد تأكيدى ندارد زيرا مرسوم نيست كسى بگويد : « بعت البتّة . . . » يا « بعت بعتُ » كه تأكيد لفظى است ، يا « بعت هذا بهذا عينه أو نفسه و . . . » كه تأكيد معنوى است ، بلكه خود صيغه بيع را مىگويند . در فعل هم به نيّت تملك ، داد و ستد مىشود و هيچ‌كدام مشتمل بر تأكيد نيست تا فرق ما هوى داشته باشند و يكى مشمول آيه باشد و ديگرى نباشد ، و اگر جداى از عقد بيع بر عدم فسخ معامله تأكيد كند ، باز در بيع قولى و فعلى هر دو ، متصور است و ربطى به خود انشاى قولى يا فعلى ندارد تا يكى مشدّد و ديگرى غير مشدّد باشد - و اگر مراد اين است كه به لفظ باشد ظهور ذاتى دارد ولى اگر به فعل باشد مبهم و مجمل است و نيازمند قرينه است ، خواهيم گفت : كلام در مورد فعلى است كه به قرينه مقام كاملًا بر مراد دلالت مىكند و اجمال ندارد . ضمن اين‌كه در لفظى هم لزومى ندارد به لفظ صريح يا ظاهر انشا شود بلكه به الفاظ كنايى و مجازى هم با قرينه مىتواند انشا كند و از اين جهت فرقى ندارند - در نتيجه اشكال محقق نائينى وارد نيست .\r\nاشكال چهارم : مرحوم فاضل نراقى در عوائد الأيام ، ج 1 ، ص 8 ، پس از بحث مفصل درباره آيه وفاى به عقد پنج اشكال را مطرح كرده است . برخى از آن‌ها مربوط به لزوم معامله است و فعلًا موردِ بحث ما نيست . برخى از اين اشكال‌ها را امام راحل در كتاب البيع ، ج 1 ، ص 111 - 117 ، پاسخ داده است كه در اين‌جا به يكى از آن اشكال‌ها اشاره مىشود : عقد در آيه به معناى عهد مشدّد است و شمول آن نسبت به معاطات مشكوك است ، لذا حق نداريم به عموم آيه تمسك كنيم ؛ زيرا از قبيل تمسك به عام در شبهه مصداقيه است . پاسخ : اوّلًا - در جواب اشكال قبلى بيان شد كه - عقد به معناى مطلق عهد است نه خصوص عهد مشدّد ، و ادعاى اراده خصوص اين ، از قبيل اجتهاد در برابر نص است ؛ ثانياً بر فرض كه مقصود ، عهد مشدّد باشد ولى شمول آن نسبت به معاطات مشكوك نيست بلكه معلوم است ؛ زيرا مراد عهد مشدّد شرعى نيست بلكه عهد مشدّد عرفى است - خطابات هم متوجه عرف است و فهم عرفى ملاك است - و از منظر عرف ، معاطات عهد مشدّد است و تمام الموضوع براى وجوب وفا به عهد « هو عهدٌ و عقدٌ » است نه چيز ديگر . آرى مراتب شدّت و ابرام و استحكام متفاوت است و امرى است مقول به تشكيك ، ولى عقود و عهود عرفى در اصل شدت و استحكام و\r\n","page_name":" 120 ","page_number":138},
  {"content":"\r\n\r\nدليل پنجم ، حديث سلطنت : قوله ( ص ) :\r\n« إنّ الناس مسلّطون على أموالهم » : « 1 »\r\nمفاد مفردات حديث واضح است زيرا « ناس » يعنى آحاد مردم و مالكين اموال ، و « سلطنت » ، يعنى حقِ هر نوع تصرفى داشتن ، و « اموال » يعنى املاك مردمان .\r\nاستدلال : حذف متعلق سلطنت ، مفيد عموم است يا اين‌كه در مقام بيان بودن حديث ، موجب اطلاق آن است و شامل تصرفات خارجى و تكوينى ( خوردن ، پوشيدن ، نوشيدن و . . . ) و تصرفات اعتبارى ( بيع ، هبه ، مصالحه ، وصيت كردن و . . . ) است . همچنين از نظر حكم وضعى و تكليفى ، عموم دارد و هر دو را شامل مىشود و جواز يا نفوذ يا حق تصرّف داشتن ، هم دليل اباحهء تكليفى است كه تصرف در مال خود عقاب ندارد ، هم دليل صحت وضعى است كه اين تصرف نافذ و سبب انتقال مال به ديگرى است ، از نظر كيفيت نقل يا اسباب ناقله و مملّكه نيز اطلاق دارد ؛ يعنى بيعِ به صيغه را شامل مىشود ، بيع معاطاتى را هم شامل مىگردد .\r\nآن‌گاه همان سه احتمال كه در آيهء حليت بيع بود در اين حديث هم هست ، يعنى يا مراد جواز تكليفى همه تصرفات است و به ملازمه ، به ملكيت دلالت دارد ؛ يا مراد جواز وضعى ( صحت و نفوذ ) است و به دلالت مطابقى يا تضمنى يا از باب كلى و فرد ، بر صحت معاطات دلالت دارد ؛ و يا مراد جواز به معناى اعم ( رفع منع و ترخيص ) است كه با هريك از تكليفى و وضعى سازگار است . در هر حال بر صحت معاطات دلالت مىكند .\r\nحديث سلطنت از لحاظ سند بىاعتبار است و از نظر محتوا داراى چند اشكال است ؛ بنابراين نمىتوان به آن استناد و استدلال كرد . « 2 »\r\n\r\n\r\n","description":"","footnote":"\r\nلزوم و غيرقابل فسخ بودن مشترك مىباشند . نتيجه : استدلال به آيه وجوب وفا به عقد صحيح است و اشكالى متوجه آن نيست و اين آيه نيز مثل آيه حليت بيع و آيه تجارت بر صحت معاطات دلالت مىكند . .\r\n( 1 ) . بحار الأنوار ، ج 2 ، ص 272 ؛ عوالى اللآلى ، ج 1 ، ص 222 ، ح 99 .\r\n( 2 ) . اشكال‌هاى اين دليل :\r\n","page_name":" 121 ","page_number":139},
  {"content":"\r\n\r\n\r\n\r\n","description":"","footnote":"\r\n1 . از نظر سند اعتبار ندارد ؛ زيرا در هيچ‌يك از منابع معتبر حديثى ذكر نشده و تنها در كتاب عوالى اللآلى نقل شده است و مرحوم مجلسى در بحار از عوالى نقل كرده و نويسنده كتاب ( ابن ابى جمهور ) متهم است كه احتياط نكرده و هر حديثى را نقل كرده است . كتاب عوالى او هم مورد قدح بزرگان است و حتى محدثان در آن خدشه دارند ، ضمن اين‌كه به‌صورت مرسل و بدون ذكر اسناد از رسول اكرم صلى الله عليه وآله نقل كرده است ، لذا از نظر سندى به هيچ‌وجه پذيرفتنى نيست تا قابل استدلال باشد .\r\nسؤال : اگرچه روايت نبوى صلىالله عليه و آله از نظر سند ضعيف است ولى مشهور فقها در ابواب گوناگون فقه به اين حديث استناد كرده‌اند و به تعبير معروف « أرسلوه إرسال المسلّمات » ، و در سند آن اشكال نكرده‌اند . شهرت عملى هم ضعف سند را جبران مىكند و به تعبير معروف : « كلّما ازداد وهناً ازداد صحهء » .\r\nپاسخ : اوّلًا اصل شهرت عملى ثابت نيست ، زيرا فتواى فقها به سلطنت مردم بر مال خود و جواز هر تصرفى در آن ، شايد به استناد سيره عقلا و متشرعه باشد ، نه به استناد حديث مذكور ؛ اگرچه فتوا با محتواى اين روايت موافق و هماهنگ است ولى مستند به اين حديث نيست . شهرت عملى هم بر فرض كه ضعف سند را جبران كند مخصوص فتواى مشهور به استناد همين حديث و عمل بر طبق آن است كه محرز نيست ؛ ثانياً اصل شهرت عملى ثابت نيست زيرا مشهور قدما در معاطات ، فتوا به اباحه تصرف داده‌اند نه به ملكيت تا شهرتى ثابت شود ، و شهرت در ميان متأخرين ، از محقق ثانى تا كنون ، كفايت نمىكند و به اتفاق كلمه جابر نيست ؛ ثالثاً بر فرض كه شهرتى باشد و مستند به اين حديث هم باشد ولى در علم اصول به اثبات رسيده است كه شهرت عملى ضعف سند را جبران نمىكند ، زيرا اگر شهرت فتوايى حجت باشد نيازى به جبران ضعف سند نداريم . و اگر حجت نباشد - كه نيست - از انضمام لا حجت به لا حجت ، حجت درست نمىشود و چيزى كه خودش فاقد ارزش است نمىتواند به چيز ديگرى ارزش و اعتبار ببخشد و به تعبير معروف : « فاقد الشيء لا يكون معطياً » . آرى اگر شهرت عملى موجب وثوق خبرى يا مخبرى گردد ، وثوق و اطمينان نزد عقلا ارزشمند است ولى در اين جهت هم گفتنى است : اوّلًا شهرت موضوعيت ندارد بلكه اگر از عمل يك فقيه براى انسان ، اطمينان به صحت و صدور حديث پيدا شود كفايت مىكند ؛ ثانياً شهرت عملى ، حداكثر مفيد ظن به صدور و صدق است و مظنه ارزشى ندارد . بنابراين حديث سلطنت به لحاظ سند بىاعتبار است و نمىتوان به آن استدلال كرد .\r\n2 . بر فرض كه سند آن مورد قبول باشد ، امّا به لحاظ دلالت داراى خدشه است و اطلاق يا عموم كمّى - هر نوع تصرفى - و كيفىِ حديث - با هر كيفيت و اسبابى كه باشد چه قولى يا فعلى و معاطاتى - مورد بحث است و از سوى بزرگان مورد خدشه واقع شده است : الف ) محقق خراسانى در حاشية المكاسب ، ص 12 ، و آيت‌الله خوئى در مصباح الفقاهه ، ج 2 ، ص 102 ، گفته‌اند : روايت در مقام اصل تشريع سلطنت مردمان بر اموالشان است ؛ ديگر اين‌كه آن‌ها استقلال در تصرف دارند و محجور از تصرف در جهات مشروع و حلال نيستند . امّا اين‌كه آيا هر نوع تصرفى با هر كيفيتى جايز است يا نه ؟ از اين جهات اهمال دارد و در مقام بيان نيست تا به اطلاق آن استدلال شود ، و شأن و منزلت حديث سلطنت از اين نظر مثل اوامر قرآنى است كه در مقام تشريع و\r\n","page_name":" 122 ","page_number":140},
  {"content":"\r\n\r\n\r\n\r\n","description":"","footnote":"\r\nبيان اصل وجوب نماز و روزه و حج و مانند آن صادر شده‌اند و كارى با كمّيت و كيفيت و اجزاء و شرايط و موانع و قواطع و مبطلات آن‌ها ندارند ؛ بنابراين اصلًا اطلاقى نيست تا بتوان به آن استناد كرد . اين پاسخ را قبول نداريم زيرا در مقام اصل تشريع بودن و در مقام بيان نبودن ، خلاف اصل است ؛ اصل بيان است نه اهمال يا اجمال . متفاهم عرفى از حديث هم اين است كه در مقام بيان است .\r\nب ) شيخ اعظم در نقد دلالت حديث مدعى شده است : حديث از نظر كمّيت در مقام بيان است و متفاهم عرفى دارد ؛ يعنى مردم حق هر نوع تصرفى را در اموال خود دارند ( تصرف خارجى و تكوينى و اعتبارى ، آن هم از بيع و صلح و هبه و . . . ) ، لذا اگر از اين نظر در سلطنت خاصى شك كنيم - مثلًا جواز مضاربه و مزارعه - به عموم حديث استناد مىكنيم و حكم به جواز و نفوذ مىدهيم . ولى از نظر كيفيت تصرف در مقام بيان نيست و اگر شك كرديم كه تصرف بيعى كه جايز و نافذ است آيا به هر سببى كه انشا شود كفايت مىكند - خواه قول و به صيغه باشد ، خواه فعل و به معاطات - و اين‌كه آيا معاطات هم از اسباب مملكه است يا نه ؟ حديث از اين نظر قابل استدلال نيست . البته در قسمت اول هم بايد تصرف مشروع باشد و حديث كارى به تصرف غير مشروع ندارد ؛ مثلًا تصرف از نوع حرام و خلاف شرع و عرف و قانون ، مراد نيست ، و با ادلّه حرمت برخى از تصرفات منافاتى ندارد تا نوبت به طرح يا تخصيص آن برسد . با اين توضيح اشكال آقاى خوئى ( رحمه الله ) به شيخ اعظم - كه اگر قائل به عموم كمّى شويم و حديث از اين جهت در مقام بيان باشد لازمه‌اش جواز خوردن گوشت خرگوش و مانند آن است . . . - وارد نيست . ر . ك : مصباح الفقاهه ، ج 2 ، ص 101 - 102 .\r\nج ) كامل‌ترين بيان در پاسخ از استدلال به نبوى صلىالله عليه و آله كلام امام راحل در كتاب البيع ، ج 1 ، ص 122 - 123 است كه مىفرمايد : حديث سلطنت در مقام جعل و تشريع و تأسيس حكم جديد نيست ، بلكه در مقام تنفيذ و تحكيم و امضاى حكم عقلاست ؛ زيرا همه عقلاى عالم مىگويند : هر انسانى بر اموال خويش مسلّط است ، فقها و مسلمانان هم به استناد همين حكم عقلائى و اين‌كه از عقلا هستند مىگويند همه بر مال خويش سلطنت دارند ، و حديث سلطنت هم مفادش همين است . كسى هم توهم نكرده است كه از نظر شارع ، مردم بر اموال خود مسلط نباشند تا پيامبر صلىالله عليه وآله براى دفع توهم حظر بفرمايد : « الناس مسلّطون على أموالهم » . آن‌گاه حكم عقلا به سلطنت مردم بر اموالشان معلّق است بر اين‌كه خلاف مقررات و قوانين نباشد و در محدوده قانون حكم به سلطنت مىكنند نه فراتر از آن ، زيرا نزد عقلا مردم بر « مال خود » سلطنت دارند نه بر « قانون » ، بلكه تابع قانون هستند . آن‌گاه مفاد حديث اين است كه شرعاً هم مردم بر اموال خود سلطنت دارند ، ولى در محدوده شريعت و قوانين شرعى ؛ امّا آن محدوده چيست ؟ چه راه‌هايى را شرع و قانون تجويز كرده و سبب تصرف دانسته است و چه راه‌هايى را منع كرده است ؟ اين مطلب از حديث استفاده نمىشود ، و حديث از اين جهت در مقام بيان نيست ؛ بنابراين با ساير ادله منع و تحريم منافاتى ندارد . با اين محاسبه از حديث استفاده نمىشود كه آيا مطلق بيع سبب مملِّك هست يا نيست ؟ آيا خصوص معاطات سبب مملّك هست يا نيست ؟ براى فهم اين جهت نياز داريم از سيره عقلا يا آيه حليت بيع و تجارت و مانند آن استفاده كنيم كه خود آن‌ها دليل‌هاى جدا هستند و بر صحت معاطات دلالت مىكنند . بنا براين ، حديث سلطنت از نظر محتوا\r\n","page_name":" 123 ","page_number":141},
  {"content":"\r\n\r\nدليل ششم ، حديث :\r\n« المسلمون عند شروطهم » « 1 » يا « المؤمنون عند شروطهم » « 2 » :\r\nمفردات حديث : از تعليق حكم بر وصف استفاده مىكنيم كه مسلمان و مؤمن بايد به شرطش وفا كند و نبايد تخلّف كند . اين ويژگى علامت ايمان و اسلام است و اگر پايبند به شرط و التزام و تعهد خويش نباشد مسلمان نيست - البته عملًا ، نه اعتقاداً - و اين دالّ بر وجوب پايبندى به شرط و حرمت تخلف از آن است . از كلمهء « عند شروطهم » هم مىتوان وجوب را فهميد ، زيرا نزد شرط بودن ؛ يعنى حضور با شرط و غايب نشدن و جدا نشدن از شرط . پس نوعى ملازمه ميان مؤمن بودن و وفا كردن به شرط وجود دارد .\r\nضمناً فرقى ندارد وجوب وفا به شرط ، حكم تكليفى محض باشد كه مخالفت با آن سبب عقاب و مؤاخذه است يا حكم وضعى باشد ؛ به اين معنا كه آنچه را كه مؤمن ملتزم شده صحيح و لازم و غير قابل فسخ است .\r\nكلمهء شرط به معناى الزام و التزام است ؛ گاهى يك نفر خود را ملزم مىكند و خود نيز ملتزم مىشود ، گاهى مولى بنده‌اش را به كارى ملزم مىكند و بنده ملتزم مىشود ، و گاهى دو طرف معامله يكديگر را ملزم و ملتزم مىكنند . حال آيا شرط به معناى مطلق الزام و التزام است ولو ابتدايى و استقلالى ؟ يا به معناى خصوص الزام و التزام ضمنى و در ظرف و ضمن عقدى از عقود و امرى از امور است ؟ گروهى معناى دوم را اختيار كرده‌اند ، از جمله مرحوم آقاى خوئى در مصباح « 3 » به استناد كلام دو لغوى همين معنا را قبول كرده است . فيروزآبادى در قاموس « 4 » مىگويد : « الشرط الزام الشيء والتزامه في البيع\r\n\r\n\r\n","description":"","footnote":"\r\nهم قابل استدلال نيست ، و اگر ظهور مزبور را هم نپذيريم حداقل به‌عنوان يكى از احتمالات مطرح است و « إذا جاء الاحتمال بطل الاستدلال » . .\r\n( 1 ) . وسائل الشيعه ، ج 18 ، ص 16 .\r\n( 2 ) . همان ، ج 21 ، ص 276 .\r\n( 3 ) . مصباح الفقاهه ، ج 2 ، ص 141 و 142 .\r\n( 4 ) . القاموس المحيط ، ج 2 ، ص 381 . .\r\n","page_name":" 124 ","page_number":142},
  {"content":"\r\n\r\nونحوه » . اقرب الموارد « 1 » هم نظير كلام قاموس را دارد . شيخ اعظم در اوايل خيارات در استدلال به حديث فوق براى اصالهء اللزوم ، شرط را الزام و التزام ضمنى مىداند ولى همين شيخ اعظم در دو جاى مكاسب شرط را مطلق الزام و التزام معنا كرده است : يكى در مبحث معاطات ، در استدلال بر لزوم آن « 2 » و ديگرى در باب خيارات در « القول في الشروط » . « 3 » مرحوم سيد هم در حاشيه مكاسب همين را اختيار كرده « 4 » و استدلال كرده است به قول برخى از اهل لغت از قبيل المنجد « 5 » كه مىگويد : « الشرط الزام الشيء والتزامه » و قيد « في البيع ونحوه » ندارد . به تبادر و متفاهم عرفى نيز استفاده شده است . و مهم‌تر از همه ، روايات و دعاهاى متعددى وجود دارد كه از معصومين نقل شده « 6 » و در آن‌ها شرط در مطلق الزام و التزام استعمال شده است كه مهم‌ترين شاهد مطلب همين است .\r\nاستدلال : معاطات نوعى شرط - يعنى الزام و التزام - است كه طرفين با اعطا و اخذ ملتزم مىشوند تا معامله را فسخ نكنند و پاى التزام خود بايستند : صغرا ؛ و هر شرطى لازم و غيرقابل فسخ يا واجب‌الوفاست : كبرا ؛ پس معاطات لازم و غيرقابل فسخ است : نتيجه . آن‌گاه مدلول مطابقى كلام ، لزوم است و همان‌گونه كه در آيهء وفا به عقد ذكر شد ، از راه لزوم ، صحت را كشف مىكنيم ؛ زيرا لزوم فرع صحت است و اگر صحيح نبود لازم نمىشد . پس حديث مزبور به دلالت التزامى بر صحت معاطات دلالت مىنمايد . ضمناً روايت اوّل صحيحهء عبدالله بن سنان است و به لحاظ سند هم اشكالى ندارد اگرچه در روايت دوم بحثى است .\r\n\r\n\r\n","description":"","footnote":"\r\n( 1 ) . أقرب الموارد ، ج 1 ، ص 583 .\r\n( 2 ) . المكاسب ، ج 3 ، ص 56 .\r\n( 3 ) . همان ، ج 6 ، ص 11 .\r\n( 4 ) . حاشية المكاسب ، ج 2 ، ص 117 .\r\n( 5 ) . المنجد ، ص 382 .\r\n( 6 ) . المكاسب ، ج 6 ، ص 11 - 14 . .\r\n","page_name":" 125 ","page_number":143},
  {"content":"\r\n\r\nناگفته نماند كه بر اين حديث چند اشكال شده است كه همه داراى جواب است . « 1 »\r\n\r\nادلهء مشهور بر عدم صحت معاطات\r\nنظر مشهور قدما و متأخرين تا زمان محقق ثانى اين است كه معاطات بيع صحيح و\r\n\r\n\r\n","description":"","footnote":"\r\n( 1 ) . اشكال‌هاى اين دليل : 1 . نظير اشكال اول به آيه وفا به عقد است كه گذشت . خلاصه اين‌كه مدلول مطابقى حديث ( لزوم ) در مورد معاطات منتفى است ، زيرا اجماع داريم بر عدم لزوم معاطات ، و وقتى مطابقه نبود مدلول التزامى ( صحت ) هم نخواهد بود ؛ زيرا تابع معناى مطابقى است . از اين اشكال دو جواب داده شد . مهم جواب اوّل است كه قبول نداريم معناى مطابقى حديث در مورد معاطات منتفى باشد بلكه خواهد آمد كه معاطات هم مفيد لزوم است و اجماع مورد ادعا مبسوطاً جواب داده مىشود . پس مدلول التزامى هم محفوظ است و از اين ناحيه اشكالى نيست . 2 . آقاى خوئى در مصباح الفقاهه ، ج 2 ، ص 141 و 142 مىگويد : معاطات الزام و التزام ابتدايى و استقلالى است ، و شرط حديث به معناى الزام و التزام ضمنى است . شاهد آن هم گفتار دو تن از اهل لغت است ( قاموس و اقرب الموارد ) كه قبلًا عبارت آن‌ها نقل شد . بنابراين مورد حديث از مورد بحث ما اجنبى است و براى صحت معاطات ، قابل استدلال نيست . پاسخ : اوّلًا برخى از اهل لغت شرط را به مطلق الزام و التزام تفسير كرده‌اند - مثل كتاب المنجد كه قبلًا نقل شد - بنابراين قول اهل لغت متعارض است ؛ ثانياً مهم اطلاق روايات و ادعيه است كه پيشتر تبيين شد كه بر مطلق الزام و التزام ، شرط اطلاق كرده‌اند ، بنابراين روايت از مورد بحث ما اجنبى نيست . 3 . باز هم آقاى خوئى در مصباح مىگويد : بر فرض كه شرط در حديث ، مطلق الزام و التزام را شامل شود ، امّا باز استدلال به حديث فايده‌اى ندارد زيرا مفاد آن وجوب تكليفىِ وفا به شرط است و گويا گفته است : « المؤمن عند عدته » و به درد حكم وضعى ( صحت معاطات و لزوم آن ) نمىخورد تا قابل استدلال باشد . پاسخ : مجرد وجوب تكليفى هم كفايت مىكند زيرا اگر معاطات ( مطلق الزام و التزام ) صحيح نبود وجوب وفا هم نداشت ، ضمن اين‌كه در معاملات بعيد مىنمايد كه حكم تكليفى ، تعبدى محض باشد و ربطى به صحت معامله نداشته باشد . 4 . فاضل ايروانى در حاشيه مكاسب ، ج 2 ، ص 62 مىگويد : حديث نبوى صلىالله عليه وآله حتى بر وجوب تكليفى هم دلالت ندارد بلكه يك دستور اخلاقى است و حداكثر بر حُسن و رجحان وفا دلالت دارد و كاشف از صحت آن نيست . پاسخ : اوّلًا عدم استفاده وجوب ، خلاف ظاهر است و مفاد « المؤمنون عند شروطهم » نظير آيه   يا أَيُّهَا الَّذِينَ آمَنُوا أَوْفُوا بِالْعُقُودِ   است ، با اين تفاوت كه جمله خبريه در مقام انشاست ؛ ثانياً رجحان و استحباب هم كفايت مىكند زيرا اگر صحيح نبود استحباب وفا هم نداشت . در نتيجه دلالت حديث نبوى صلىالله عليه وآله بر صحت معاطات خالى از اشكال است . ضمن اين‌كه بر فرض تشكيك در آن ، سيره عقلا ، آيات بيع ، تجارت و وفا به عقد براى اثبات صحت معاطات كفايت مىكند . و حق با محقق ثانى و متأخرين از ايشان الى يومنا هذاست كه معاطات را مفيد ملك دانسته‌اند . .\r\n","page_name":" 126 ","page_number":144},
  {"content":"\r\n\r\nمفيد ملك نيست ، البته مثل عقد فاسد هم نيست كه هيچ اثرى نداشته باشد ، بلكه به حكم اجماع ، مفيد اباحهء تصرف است ، كلمات جمعى از بزرگان در مكاسب شيخ اعظم نقل شده است و از ضمن آن عبارات ، دلايلى بر عدم صحت و عدم افادهء ملك استفاده مىشود كه به اختصار نقل و نقد مىشود :\r\n1 . بيع قولى قدر متيقن است و حتماً مفيد ملك است ولى در مورد معاطات شك داريم و از اصل فساد در معاملات استفاده مىكنيم و بنا را بر عدم افادهء ملك مىگذاريم .\r\nپاسخ : اصل عملى در صورتى ارزش دارد كه دليل اجتهادى بر خلاف آن نباشد و با وجود سيرهء عقلا و آيات مذكور و روايت نبوى ( ص ) ، نوبت به اصل نمىرسد .\r\n2 . شيخ طوسى در خلاف « 1 » : اسباب شرعىِ تمليك ، توقيفى هستند ( توقف دارند بر بيان شارع ) . ما نسبت به بيع قولى بيان داريم ولى نسبت به بيع معاطاتى نداريم ؛ پس نمىتوانيم آن را مفيد ملك بدانيم .\r\nپاسخ : سيرهء عقلا و عمومات آيات بهترين دليل است بر اين‌كه معاطات هم موجب ملك است و نزد شارع از اسباب مملِّكه است .\r\n3 . ابن ادريس در سرائر « 2 » : معاطات اصلًا بيع نيست تا مفيد ملك باشد ، زيرا ايجاب و قبول ندارد .\r\nپاسخ : از بحث‌هاى گذشته روشن شد كه قوام بيع به ايجاب و قبول نيست بلكه به اصل مبادلهء مال به مال است ؛ چه با قول ابراز شود چه با فعل .\r\n4 . سيد بن زهره در غنيه « 3 » : اگر ايجاب و قبول ، قولى باشد بالاجماع بيع منعقد مىشود و صحيح است ، ولى اگر قولى نباشد و به معاطات انجام پذيرد دليلى بر صحت آن نيست .\r\n\r\n\r\n","description":"","footnote":"\r\n( 1 ) . الخلاف ، ج 3 ، ص 41 ، مسألة 59 .\r\n( 2 ) . السرائر ، ج 2 ، ص 250 .\r\n( 3 ) . الغنيه ، ص 214 . .\r\n","page_name":" 127 ","page_number":145},
  {"content":"\r\n\r\nپاسخ : قبلًا تبيين روشن شد كه دليل داريم و آن سيره و آيات و روايات است .\r\n5 . علامه در تذكره « 1 » : قبل از اعطا و اخذ ، مالك اصلى مالك مال بود ؛ پس از اعطا و اخذ يا بيع معاطاتى شك داريم ؛ در اين‌جا استصحاب بقاى ملك جارى مىشود .\r\nپاسخ : « الأصل دليل حيث لا دليل » .\r\n6 . باز هم علامه در تذكره « 2 » : فعل اجمال و ابهام دارد و از دلالت بر مراد طرفين قاصر است ، لذا ارزشى ندارد .\r\nپاسخ : سخن در فعلى است كه به كمك قرينه ، دلالتش بر مراد فاعل روشن است ، نه فعلى كه اجمال دارد ؛ و اگر با قرينه بود قطعاً كفايت مىكند چه اين‌كه در بيع قولى هم ما قول صريح يا داراى ظهور ذاتى را لازم ندانستيم و قول مجازى و كنايى و غيره را هم - اگر دارى قرينه باشد و بر مراد دلالت كند - كافى دانستيم .\r\nپس مشهور براى نفى صحت معاطات هيچ دليل معتبرى ندارند . آرى به برخى از روايات هم استناد شده است يا ممكن است استناد شود - مثل : « إنّما يحلّل الكلام ويحرّم الكلام » - ولى آن‌ها ذو وجهين هستند يعنى هم ممكن است براى نفى صحت مورد استناد باشند و هم براى نفى لزوم ، لذا فعلًا از طرح آن‌ها صرف نظر مىكنيم امّا ذيل مسألهء هشتم از مسائل تحرير در بحث لزوم معاطات ، مطرح خواهند شد .\r\n\r\nصحت معاطات در اشياى حقير و خطير\r\nمعامله گاهى در اشياى حقير و پست يا يسير و كم‌ارزش « 3 » است مثل يك ليوان آب ، يك‌عدد نان ، يك بسته سبزى و . . . و گاهى در چيزهاى خطير و گران قيمت است مثل‌يك باب منزل ، يك تخته فرش ، يك مثقال طلا و نقره و . . . حال آيا در انعقاد\r\n\r\n\r\n","description":"","footnote":"\r\n( 1 ) . تذكرة الفقهاء ، ج 10 ، ص 7 .\r\n( 2 ) . همان .\r\n( 3 ) . كم‌ارزش مالى و معاملى و به لحاظ قيمت بازار . .\r\n","page_name":" 128 ","page_number":146},
  {"content":"\r\n\r\nبيع‌معاطاتى ميان اين دو دسته فرق است ؟\r\nاز نظر فقه عامه به نظر مالكى و حنبلى فرقى نيست و با هر دو منعقد مىشود و ظاهراً لازم است . از نظر فقه شافعى هم فرقى نيست ولى در هيچ‌كدام معاطات منعقد نمىشود . از منظر گروهى از حنفيه ميان اشياى حقير و خطير فرق است به اين صورت كه در حقير منعقد مىشود و بيع معاطاتى هم كفايت مىكند ولى در خطير منعقد نمىشود . « 1 »\r\nاز نظر فقه اماميه نيز فرقى ندارد و بر مسلك مشهور قدما و متأخران تا زمان محقق ثانى ، معاطات مطلقاً موجب اباحهء تصرف است . و بر مسلك مشهور متأخرالمتأخرين از محقق ثانى تاكنون ، معاطات مطلقاً موجب ملك است و فرقى ميان خطير و حقير نيست . نظر امام راحل نيز همين است و در متن مسألهء مورد بحث به آن تصريح كرده است . دليل مطلب همان سيرهء مستمره و آيات بيع و تجارت و وفاى به عقد است كه مورد استناد قرار گرفتند كه در آن‌ها تفصيلى مطرح نيست و به اطلاق و عموم خود بيع معاطاتى ولو در اشياى خطير را شامل مىشوند .\r\n\r\nتحقق معاطات به اعطا و اخذ واحد\r\nبيع معاطاتى به سه صورت فرض دارد :\r\n1 . از هيچ طرف اعطا و اخذى در ميان نباشد ؛ اين قسم قطعاً مردود است و كراراً ذكر شد كه در معامله ، مجرد قصد و نيت طرفين كفايت نمىكند بلكه بايد به نحوى ابراز و اظهار شود - چه با قول ، چه با فعل - و مجرّد اعتبار نفسانى موجب تحقق معامله نيست .\r\n2 . از هر دو طرف تعاطىِ فعلى محقق شود يعنى همزمان يا بلافاصله يكى پس از\r\n\r\n\r\n","description":"","footnote":"\r\n( 1 ) . تذكرة الفقهاء ، ج 10 ، ص 7 . .\r\n","page_name":" 129 ","page_number":147},
  {"content":"\r\n\r\nديگرى عوضى را به ديگرى بدهند و عوضى را از ديگرى بگيرند و در اين داد و ستد قصد تمليك و تملك داشته باشند ، زيرا قصد مجرّد اباحهء تصرف ، از مورد بحث خارج است . از نظر مشهور قدر متيقن از معاطات همين است و به قول مشهور تا محقق ثانى ، اين معاطات مفيد اباحهء تصرف است و به نظر مشهور از زمان محقق ثانى تاكنون ، اين معاطات مفيد ملكيت است .\r\n3 . از يك طرف اعطا حاصل شود - مثلًا بايع متاع را به مشترى تسليم كند - و از طرف ديگر اخذ محقق شود ، بدون اين‌كه از طرف ديگر اعطايى صورت پذيرد . در اين صورت آيا به اين‌وسيله هم معاطات محقق مىشود ؟ از نظر فاضل ايروانى حتماً محقق مىشود و حتى در صورت قبلى هم با اعطا و اخذ يك‌طرفه معاطات منعقد مىشود و معقول نيست بر عطاى طرفينى متوقف باشد ؛ زيرا از دو حال خارج نيست :\r\n1 . يا گيرندهء متاع به قصد انشاى قبول و تملك فعلى آن را اخذ مىكند ؛ در اين‌صورت به نفس اخذ معامله تمام است زيرا دهنده با قصد انشاى تمليك داد ، و گيرنده هم با قصد انشاى قبول و تملك گرفت . در معامله بيش از ايجاب و قبول قولى يا فعلى لازم نيست و در اين‌جا هر دو حاصل شده است ، و بعداً كه مشترى يا گيرنده عوض را به بايع يا دهنده ، عطا مىكند اين عطا مقوم بيع نيست و در صدق معامله دخيل نمىباشند بلكه يكى از احكام معامله ، وفا به عهد و عقد است كه به حكم آيهء وجوب وفاى به عقد ثابت است ؛ 2 . و يا قصد انشاى قبول و تملك ندارد و بدون اين قصد ، اخذ مىكند ؛ در اين‌صورت حتى اگر بعداً عطايى باشد و به قصد تمليك هم عطا كند فايده‌اى ندارد ؛ زيرا عطاى دوم ربطى به عطاى اوّل ندارد ، و از قبيل دو ايجاب مستقل و دو انشاى تمليك جداگانهء بدون قبول است كه هيچ‌كدام منعقد نمىشود . بنابراين حتى در تعاطى فعلى از دو طرف هم اصل معامله و بيع معاطاتى با همان اعطا و اخذ اوّل منعقد شده و دومى ، يعنى وجوب تسليم از باب وفا احكام معامله است . « 1 »\r\n\r\n\r\n","description":"","footnote":"\r\n( 1 ) . حاشية المكاسب ، ج 2 ، ص 70 . .\r\n","page_name":" 130 ","page_number":148},
  {"content":"\r\n\r\nنظير بيع قولى كه به نفس ايجاب و قبول قولى منعقد مىشود و سپس احكامى دارد كه وجوب تسليم عوض باشد .\r\nما اين نظر را قبول نداريم ؛ زيرا اوّلًا در بيع قولى گذشت كه حقيقت قبول ، انشاى تملك نيست بلكه اظهار رضايت قلبى به بيع و تمليك است ؛ چه با قول ابراز شود چه با فعل . در مورد اين بحث هم مانعى ندارد كه گيرنده با عطاى عوض به طرف مقابل رضايت خود را ابراز كند و منحصر نيست به ابراز رضايت به اخذ مال طرف ؛ ثانياً بر فرض در قبول انشا معتبر باشد ؛ لزومى ندارد اين انشاى قبول با اخذ و گرفتن محقق شود بلكه با عطاى عوض مىتواند قصد انشاى تمليك كند ، و اين‌كه « دو تمليك مستقل مىشود ربطى به هم ندارند و بيع واحد صدق نمىكند » ، مورد قبول نيست ؛ زيرا قبلًا در بيع قولى به تفصيل مطرح شد كه انشاى بيعِ واحد به طرق مختلف ممكن است ؛ از جمله با دو انشاى تمليك در صورتى كه هركدام بگويند : « ملّكت هذا بهذا » ، و يا وكيل هر دو طرف بگويد : « بادلت هذا بهذا » . اين دو از نظر عرف ، تمليك مستقل و دو ايجاب بدون قبول نيست بلكه كاملًا به هم مربوط هستند و يك معامله را تشكيل مىدهند .\r\nنظريهء محقق ثانى : به نظر محقق نائينى حتماً بايد تعاطى از دو طرف فعلًا حاصل شود و گرنه معاطات منعقد نمىشود - به‌عكس فاضل ايروانى - دليل ايشان : حقيقت بيع تبديل مالى به مال ديگر است ، نه تبديل مكانى و غيره ، بلكه تبديل اضافهء ملكيت كه در واقع هركدام از طرفين ، اضافهء ملكيت ميان خود و مالش را به ديگرى وا مىگزارد و به او منتقل مىكند ، و اگر يك طرف اين تبديل را انجام دهد و ديگرى انجام ندهد فايده‌اى ندارد و بيع محقق نمىشود ، آن‌گاه - همان‌طور كه در بيع قولى اگر ايجاب باشد و قبول نباشد بيع صدق نمىكند ، چون تبديل يك‌جانبه است نه دوجانبه - در معاطات هم اگر از هر دو طرف اعطا باشد مستقيماً تبديل مكانى مالى به مال ديگر است ، و اين تبديل به طبع اصلىاش ، تبديل اضافهء مالى به اضافهء مالى ديگر است و چون هر دو طرف قصد تمليك و تبديل اضافه دارند بيع صدق مىكند ؛ ولى اگر يك\r\n\r\n","description":"","footnote":"","page_name":" 131 ","page_number":149},
  {"content":"\r\n\r\nطرف اعطا كند تبديل اضافهء يك‌جانبه است و معامله بر آن صدق نمىكند ، مثل اين است كه ايجاب تنها باشد و قبول ضميمه نشود . « 1 »\r\nپاسخ : كراراً ذكر شد كه بيع ، مبادلهء اعتبارى مال به مال است ولى مجرّد اعتبار نفسانى كافى نيست و ابراز آن به مبرزى هم لازم است و اين معنا با اعطاى يك طرف به قصد تمليك در برابر عوض و اخذ طرف ديگر به قصد تملك در برابر عوض محقق مىشود و بدون اعطاى فعلىِ طرف ديگر هم ، معامله صادق است . دليل مطلب اين است كه عنوان معاطات در لسان آيات و روايات و در معقد اجماعات نيامده است تا ما مجبور باشيم در محدودهء صدق معاطات حركت كنيم و بر عنوان مذكور تحفظ داشته باشيم و به‌قدر متيقن آن ( تعاطىِ فعلىِ طرفينى ) اخذ كنيم ؛ بلكه كلام در اين است كه بيع همان‌گونه كه به سبب انشاى قولى محقق مىشود به سبب انشاى فعلى هم محقق مىشود . بنابراين ، مهم ملاحظهء آن فعل است ، و اگر بر فعلى عرفاً عنوان بيع صدق كند حتماً بيع است و بديهى است كه اعطاى يك طرف به قصد تمليك ، عرفاً ايجاب فعلى است و اخذ طرف ديگر به قصد تملك به عوض ، قبول فعلى است . آن‌گاه اعطاى عوض از طرف ديگر ، مقوّم صدق بيع نيست بلكه از احكام بيع و از باب وفاى به عقد است ؛ « 2 » البته منحصر به اين نيست و با اعطاى طرف ديگر هم معاطات محقق مىشود ، بر خلاف نظر فاضل ايروانى كه قبلًا مطالب ايشان نقد شد .\r\nپس در اين‌باره سه نظريه مطرح شد : 1 . لزوماً معاطات به تعاطى طرفينى محقق مىشود كه عقيدهء محقق نائينى است . 2 . لزوماً به اعطا و اخذ اوّل محقق مىشود ؛ حتى اگر فىالمجلس و بالفعل از طرف ديگر عطايى باشد كه عقيدهء فاضل ايروانى است .\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 68 و 69 .\r\n( 2 ) . همان‌طور كه در بيع قولى معامله به ايجاب و قبول محقق مىشود و در ناحيه قبول ، بيش از رضايت به ايجاب معتبر نيست يا اگر هم انشا لازم باشد با صيغه « إشتريتُ » محقق مىشود و تسليم و تسلّم مبيع و ثمن از احكام عقد و از باب وفاى به آن است . .\r\n","page_name":" 132 ","page_number":150},
  {"content":"\r\n\r\n3 . به هر دو نحو قابل تحقق است مخصوصاً اگر همزمان و دست به دست ، داد و ستد انجام بگيرد كه هيچ‌كدام اولويت ندارد تا با آن محقق شود .\r\nحال كه معاطات به اعطا و اخذ واحد منعقد مىشود و اعطاى بعدى از باب وفا به عقد است پس مانعى ندارد در معاطات ، ثمن ، كلّى و در ذمّهء مشترى باشد و از هر مالى بتواند بدهد و از عهده برآيد ، و لزومى ندارد عين خارجى مشخص باشد ، بر خلاف نظريهء محقق نائينى كه لازمه‌اش عين بودن هر دو عوض است ؛ زيرا تعاطى و اعطا و اخذ طرفينى در خارج فقط در مورد اعيان خارجى معقول است نه در كلّىِ در ذمّه ، و چون امام راحل نظر اول را قبول دارد صريحاً در متن مىفرمايد\r\n: « فيجوز جعل الثمن كلّياً في ذمّة المشترى » .\r\nسپس اين فرض را مطرح مىكند كه آيا معاطات با تسلّم عوض از مشترى ( گرفتن بايع ) به قصد معامله محقق مىشود يا خير ؟ ايشان ابتدا مىفرمايد : مسأله محل اشكال است . سپس تحقق را تقويت مىكند و مىفرمايد : تحقق معاطات خالى از قوّت نيست . شايد وجه اشكال اين باشد كه اعطاى ثمن از سوى مشترى و تسلّم آن از سوى بايع ، از باب تقدم قبول بر ايجاب است و از نظر مشهور قبول بايد متأخر باشد ؛ مخصوصاً اگر به لفظ « قبلتُ » و « رضيتُ » باشد يا به فعلى كه دالّ بر رضاست . وجه قوّت اين است كه حقيقت قبول ، رضا به ايجاب است و امر رضا آسان است و به امر استقبالى هم تعلّق مىگيرد ؛ بنابراين مانعى ندارد . و شايد وجه قوّت اين باشد كه از نظر عرف و عقلا فرقى ندارد كه در معاطات ، اوّل بايع عطا كند و مشترى اخذ كند يا اوّل از سوى مشترى اعطا و از سوى بايع اخذ باشد ؛ در هر دو صورت ، ايشان معامله را صحيح مىداند .\r\nدر پايان به سه فرض ديگر اشاره مىشود : 1 . از هيچ طرف فعل ( اعطا و اخذ ) محقق نشده ؛ بلكه صرفاً مقاوله و گفت‌وگو و توافق بر سر قيمت محقق شده است و قصد باطنى معامله هم دارند . آيا اين مقدار هم كفايت مىكند ؟\r\nپاسخ : به اتفاق كلمه اين كفايت نمىكند زيرا نه بيع قولى است و نه فعلى ، بلكه از\r\n\r\n","description":"","footnote":"","page_name":" 133 ","page_number":151},
  {"content":"\r\n\r\nقبيل مساومه و چانه‌زنى و بحث‌هاى پيش از معامله است و اصل معامله - كه اعتبار تمليك و تملك و ابراز آن به مبرزى باشد - محقق نشده است .\r\n2 . اگر عوض‌ها دست طرفين است و به صرف قصد باطنى اكتفا مىكنند و پس از مذاكره و توافق ، هركدام نيت مىكنند كه مال او ملك ديگرى شود ، البته در برابر عوضى كه نزد او است و بدون اين‌كه انشاى قولى يا فعلى انجام دهند ، آيا اين كفايت مىكند ؟\r\nپاسخ : اين هم مثل فرض قبلى است و بدون انشاى قولى يا فعلى كفايت نمىكند زيرا حقيقت معامله كه اعتبار تمليك و تملك است بايد به سببى ابراز و ايجاد شود ، در حالى كه اين امر در اين وجه ، واقع نشده است .\r\n3 . گاهى اصلًا اعطا و اخذ حتى از يك طرف صدق نمىكند ؛ بلكه مجرّد ايصال و وصول است . مثلًا توسط چهارپا يا كلبى مالى به‌دست ديگرى مىرسد ، يا مقدارى سبزى از مغازهء سبزىفروش برمىدارد و مقدارى پول در داخل صندوقچهء مغازه مىاندازد ، يا از حمام عمومى استفاده مىكند و عوضى را روى ميز حمّامى مىگذارد ؛ آيا به اين‌وسيله معامله محقق مىشود ؟ جواب اين است كه مناط ، صدق عرفى معامله است ؛ اگر عرف اين امور را معامله بداند شرعاً معامله محسوب مىشود ، زيرا ردع شرعى ندارد بلكه به بركت عمومات و اطلاقات ، امضا شده است . و اگر عرفاً معامله نباشند شرعاً هم نيستند و احكام معاملات را ندارند بلكه از باب اباحه در برابر عوض مىباشند كه يك طرف ، مالش را براى ديگرى مباح مىكند و او حق دارد استفاده كند و عوضى هم بدهد ؛ گفتنى است در امور جزئيه و كم‌ارزش سيرهء عقلا بر همين است .\r\nآن‌گاه مثال‌هاى فوق تفاوت مىكند ؛ مثلًا در مورد برداشتن سبزى بعيد نيست عرفاً بيع صدق كند ، از نظر مقررات بيع هم اشكالى ندارد ، ولى در مورد استحمام و دادن عوض ، صدق معامله مشكل است ؛ زيرا اگر اين امر بيع است بايد عوض‌ها از هر نظر معلوم باشد ، در حالى كه مقدار آبى كه طرف مصرف مىكند معلوم نيست ؛ اگر اجاره باشد بايد مدت زمان استحمام تعيين شود ، در حالى كه چنين نيست و تعيين تخمينى و\r\n\r\n","description":"","footnote":"","page_name":" 134 ","page_number":152},
  {"content":"\r\n\r\nاحاله به عرف كفايت نمىكند زيرا اين كار ، عرفِ ثابتى نيست ؛ از باب هبه هم نيست ؛ مثلًا قصد حمّامى اين باشد كه من استفاده از حمام را براى شما مباح كردم و آب را ملك شما كردم ، به شرط عوض ، بلكه نوعى اباحه در برابر عوض است . مثال سقّا و نوشيدن مقدارى آب و گذاشتن مقدارى پول در ظرف سقّا نيز از همين قبيل است ؛ زيرا اگر بيع باشد دقيقاً بايد اندازهء آب مشخص باشد ، در حالى كه چنين نيست و چه‌بسا فردى كمتر مىنوشد و ديگرى بيش‌تر مىنوشد ، در صورتى كه بيع غررى مشروعيت ندارد . خلاصه اين‌كه قاعدهء كلى را بيان كرديم و تعيين حكم موارد جزئى بر عهدهء عرف است .\r\n\r\n","description":"","footnote":"","page_name":" 135 ","page_number":153},
  {"content":"\r\n\r\n\r\nمعتبر بودن شرايط بيع در معاطات\r\nمسأله 7 : يعتبر فى المعاطاه جميع ما يعتبر فى البيع بالصيغه من الشروط الآتية ما عدا اللفظ ، فلا تصحّ مع فقد واحد منها ؛ سواء كان ممّا اعتُبر فى المتبايعين أو فى العوضين ، كما أنّ الأقوى ثبوت الخيارات الآتية فيها .\r\nترجمه : در معاطات به‌جز لفظ ( صيغه ) ، تمام شرايط بيع با صيغه معتبر است ؛ پس با نبود يكى از آن شروط ، معاطات صحيح نيست ؛ چه از شروطى باشد كه در خريدار و فروشنده معتبر است و چه از شروطى باشد كه در عوض و معوض معتبر است ؛ چنان كه اقوا آن است كه خياراتى كه در آينده بررسى خواهد شد در معاطات ثابت است .\r\nشرح : در بيع با صيغه چهار بحث وجود دارد :\r\n1 . اقسام بيع ؛ همچون از نقد و نسيه ، حالّ و سلم .\r\n2 . شروط بيع ؛ همچون شروط صيغه ( عربى بودن ، ماضى بودن و . . . ) ، و شروط متعاقدين ( عقل ، بلوغ ، قدرت بر تسليم و . . . ) ، و شروط عوضين ( ماليت ، ملكيت ، معلوم بودن و . . . ) .\r\n3 . احكام بيع ؛ يعنى تمام مسائلى كه در طول كتاب بيع در هر بابى مطرح مىشود .\r\n4 . خيارات گوناگون همچون خيار مجلس ، خيار حيوان ، خيار شرط .\r\nآنچه مورد بحث است اين‌كه آيا همهء اين موارد ، در معاطات و بيع فعلى هم وجود دارد يا مخصوص بيع قولى است ؟ در متن ، دو مورد ( شرايط بيع و خيارات ) ذكر شده است ؛ ولى دو مورد ديگر هم معتبر است و شايد با اعتبار شروط ، نيازى به ذكر آن‌ها نيست .\r\n\r\nبررسى شرايط بيع\r\nقدر مسلّم اين است كه در بيع معاطاتى ، لفظ و شروط آن ( عربيت ، ماضويت و . . . ) معتبر نيست و در واقع از باب « سالبه به انتفاء موضوع » است زيرا معاطات ، قسيم بيع\r\n\r\n","description":"","footnote":"","page_name":" 136 ","page_number":154},
  {"content":"\r\n\r\nقولى است و بديهى است كه بايد فاقد لفظ باشد و گرنه قسمى از بيع قولى مىشود . ولى شروط عوضين و متعاملين محور بحث اصلى مسأله است ، و بر سه مبنا محاسبه مىشود :\r\n1 . بنا بر اين‌كه متعاطيان به قصد اباحهء تصرف ، اعطا و اخذ داشته باشند نه با قصد تمليك و تملك . اين مبنا از فرض بحث ما در بيع معاطاتى خارج است و بيع عرفى نيست تا مورد بحث قرار گيرد ، آرى اگر قصد طرفين اباحهء جميع تصرفات باشد حتى تصرف متوقف بر ملك ، امكان دارد تا از اين اباحه ، ملكيت انتزاع شود ولى نه ملكيت از اوّل معاطات ، بلكه يك آن قبل از تصرف . به هر حال اين مبنا از بحث بيگانه است .\r\n2 . بنا بر اين‌كه قصد طرفين ، تمليك و تملك و معامله باشد ولى شرعاً بر اين معاطات اثر ملكيت مترتب نشود بلكه مفيد اباحهء تصرف باشد . « 1 » البته طبق اين مبنا ، معاطات مفيد ملكيت و لزوم از اول امر نيست ولى از لحظهء تصرف ، ملكيت مىآيد و از لحظهء تلف يكى از عوضين يا هر دو و يا عوامل و ملزمات ديگر ، لزوم هم مىآيد .\r\nشيخ اعظم دو دليل بر بيع بودن اين معاطات و اعتبار شرايط بيع قولى در آن ، ذكر كرده است كه مىتوان هر دو را پذيرفت ، ولى مهم ، دليل اوّل است كه ما به بيان خود تقرير و از آن دفاع مىكنيم :\r\nقطعاً معاطات به قصد تمليك بيع عرفى و عقلايى است و بلكه مصداق اصلى و اوّلى بيع است و در روزگاران اوليه ، معاملات مردم به اين طريق بوده و الآن هم فرد غالب در بيوع ، همين بيع است . و مقصودِ ادلّهء شروط ( آيات و روايات بيع ، بيع عرفى است ؛ زيرا خطاب به عرف متوجه است ، و در معاملات ، شارع مقدس مخترع نيست و معناى جديدى را اراده نكرده است تا حقيقت شرعيه يا متشرعيه باشد بلكه به معناى لغوى و عرفى ، آن را استعمال كرده است پس عنوان بيع در ادلّه ، همان بيع عرفى است ؛\r\n\r\n\r\n","description":"","footnote":"\r\n( 1 ) . نظر مشهور تا زمان محقق ثانى همين است و قبلًا بحث شد . .\r\n","page_name":" 137 ","page_number":155},
  {"content":"\r\n\r\nدر نتيجه تمام احكامى كه در ادلّه ذكر شده و تمام شروطى كه براى بيع بيان شده است در معاطات هم معتبر است .\r\nسؤال : مشهور قدما ادعاى اجماع كرده‌اند بر عدم افادهء ملك ؛ بلكه معاطات را مفيد اباحه مىدانند . آيا اين اجماع ، به صدق بيع بر معاطات ضرر نمىزند ؟ و مانع از اعتبار احكام و شروط بيع در معاطات نمىشود ؟\r\nپاسخ : اين حكم به اباحه يك حكم تعبدى شرعى است كه تا قبل از تصرف در مال مأخوذ به معاطات ، ثابت است و بعد از آن ملكيت هم مىآيد ، ولى مانع از صدق بيع بر معاطات نيست ؛ نه عرفاً مانع است زيرا عرف حتماً معاطات را بيع مىداند ، و نه شرعاً مانع است ، زيرا نمونه‌هاى ديگرى وجود دارد كه شرعاً از اوّل ، امر ملكيت نمىآيد ولى به اتفاق كلمه بيع صدق مىكند . از جمله در بيع صرف كه تا تقابض در مجلس معامله محقق نشود ، ملك حاصل نمىشود ولى قطعاً بر بيع صرف بيع مىگويند .\r\nسؤال : لفظ بيع از اين معاطات - كه شرعاً مفيد اباحه است - انصراف دارد و بر بيعِ مفيدِ ملكِ لازم ، حمل مىشود و در نتيجه احكام و شروط مذكور در ادلّه ، مخصوص بيع قولى است .\r\nپاسخ : انصراف خارجى مانع از تمسك به اطلاق نيست .\r\nسؤال : شايد آيات و روايات بيان اجزا و شروط و احكام بيع ، در مقام بيان نباشد و در مقام اصل تشريع باشد و در نتيجه قدر متيقن بيع با صيغه را شامل مىشود .\r\nپاسخ : نسبت به روايات بيان اجزا و شروط ، ادعاى عدم بيان ، خلف فرض است و حتّى نسبت به آيات معاملات هم اطلاق ، محرز است و اگر باب تمسك به اين مطلقات مسدود شود باب استنباط و افتاى در معاملات ، مسدود خواهد شد و هيچ فقيهى به آن ملتزم نيست .\r\n3 . بنا بر اين‌كه قصد طرفين ، معامله باشد و شرعاً هم صحيح و مؤثر و مفيد ملك\r\n\r\n","description":"","footnote":"","page_name":" 138 ","page_number":156},
  {"content":"\r\n\r\nجايز يا لازم باشد . « 1 » بر اين مبنا به طريق اولى احكام بيع قولى در معاطات جارى مىشود ، شروط لازم در بيع قولى هم در معاطات معتبر است ؛ زيرا قطعاً معاطات ، مصداق بيعِ صحيحِ عرفى و شرعى است و قطعاً مشمول خطابات آيات و روايات است ؛ مگر اين‌كه دليل خاص بر لزوم مراعات شرطى در خصوص بيع قولى وجود داشته باشد كه از بحث خارج است ، و علىالقاعده تمام شروط و احكام بيع را دارد ؛ و بايد داشته باشد چون حتماً بيع است نه ماهيت ديگر . ضمناً فرقى ندارد كه اين شرايط با دليل لفظى ( آيات و روايات ) ثابت باشند يا به بركت اجماع و شهرت و امثال آن دو ؛ همچون دليل‌هاى غير لفظى . از آن‌جا كه تفصيل در اين جهت از قبيل مناقشه در امر بديهى است ، امام راحل در متن تحرير تفصيل نداده و به قول مطلق ، فتوا داده است به اعتبار شروط بيع با صيغه در معاطات .\r\n\r\nبحث ثبوت خيارات\r\nمقدمه : سه تعريف خيار در اصطلاح فقها :\r\n1 . مرحوم فخرالدين مىگويد : « الخيار ملك فسخ العقد » . « 2 »\r\n2 . مرحوم فاضل مقداد مىگويد : « الخيار ملك اقرار العقد وإزالته » . « 3 »\r\n3 . امام راحل در كتاب البيع مىگويد : « الخيار حقّ اصطفاء الفسخ » . « 4 »\r\nاكنون در اين‌جا در صدد توضيح تعريف خيار نيستيم و تنها اشاره مىكنيم كه طبق‌هر سه تعريف ، خيار سلطنت بر فسخ معامله و عقد است ، و تا زمانى كه معامله‌اىنباشد خيارى نيست . با توجه به اين مطالب ، بحث ثبوت خيارات در بيع\r\n\r\n\r\n","description":"","footnote":"\r\n( 1 ) . مبناى مشهور فقها از محقق ثانى تاكنون ، همين است .\r\n( 2 ) . ايضاح الفوائد ، ج 1 ، ص 482 .\r\n( 3 ) . التنقيح الرائع ، ج 2 ، ص 43 .\r\n( 4 ) . كتاب البيع ، ج 4 ، ص 12 . .\r\n","page_name":" 139 ","page_number":157},
  {"content":"\r\n\r\nمعاطاتى را بر چهار مبنا مطرح مىكنيم :\r\n1 . اين‌كه قصد متعاطيان مجرد اباحهء تصرف باشد . بر اين مبنا معاطات ، اصلًا معامله نيست تا جاى ثبوت خيار باشد و قطعاً خيارات ثابت نيست ، چون موضوع ندارند .\r\n2 . اين‌كه قصد آن‌ها تمليك و تملك و معامله است ولى مفيد ملك نيست ، بلكه تنها مفيد اباحهء تصرف است . بر اين مبنا اگرچه معاطات ، بيع عرفى است . ولى باز خيارات در آن ثابت نيست ؛ زيرا اگر مقصود اباحهء مالكى باشد ، به مجرّد عدم رضايت مالك و احراز آن ، طرف حق ندارد در مأخوذ به معاطات تصرف كند ، و نيازى به اعمال خيار و فسخ معامله نيست ؛ و اگر مقصود اباحهء شرعى باشد باز حقى است كه شارع براى آخذ قائل شده است و تا زمانى كه مُعطى راضى باشد نيازى به خيار نيست . و اگر حكم شرعى محض است باز هم در صورتى مقيد است به فرض رضايت مُعطى كه به مجرد عدم رضايت ، مرتفع مىشود و نيازى به خيار نيست ، و اگر حكم مطلق است با عدم رضايت طرف باقى است و جاى اعمال خيار نيست .\r\n3 . اين‌كه قصدشان معامله است ؛ عرفاً و شرعاً معاطات معاملهء صحيح و مفيد ملك لازم است و با بيع قولى فرقى ندارد . در اين فرض يقيناً خيارات در معاطات جارى است و ادلّهء خيارات ، اين معامله را شامل است و لذا شيخ اعظم متذكر اين صورت نشده است .\r\n4 . اين‌كه معاطات مفيد ملك جايز و متزلزل است . بر اين مبنا در ثبوت خيارات سه وجه وجود دارد :\r\nالف ) همهء خيارات در معاطات ثابت است ؛ زيرا معاطات هم بيع صحيح عرفى و شرعى است و مشمول ادلّهء ثبوت خيارات است . مختار امام راحل در متن تحرير و در كتاب البيع « 1 » همين وجه است .\r\n\r\n\r\n","description":"","footnote":"\r\n( 1 ) . همان ، ج 1 ، ص 234 . .\r\n","page_name":" 140 ","page_number":158},
  {"content":"\r\n\r\nب ) هيچ خيارى در معاطات ثابت نيست ؛ به اين دليل كه معاطات ، خودش جايز و متزلزل بالذات است و نيازى به جواز و تزلزل بالعرض - از طريق جعل خيار - ندارد و جعل آن لغو و تحصيل حاصل است كه محال مىباشد .\r\nپاسخ : اگرچه معاطات تا قبل از تصرف و تلف يكى از دو عوض ، جايز و متزلزل است ولى باعث نمىشود تا جعل خيار لغو باشد ، بلكه داراى اثر و فايده است ، مثل : اسقاط خيار قبل از لزوم معاطات ، مصالحه بر حق‌الخيار و مانند آن . افزون بر اين ، ميان جواز معاطاتى با جواز خيارى عموم من‌وجه است . « 1 » بنابراين متزلزل بودن معاطات مانع از صحت جعل خيار نيست .\r\nج ) شيخ اعظم در آغاز بحث ، وجه اوّل را پذيرفته است ولى در آخر ، احتمال تفصيل داده است ؛ به اين بيان : خياراتى كه به‌دليل خاص براى معاملهء لازم ثابت است - مثل خيار مجلس و خيار حيوان - براى معاطات ثابت نيست ؛ چون مفيد لزوم نيست ، ولى خياراتى كه براى مطلق معامله - ولو جايز و متزلزل - ثابت است در معاطات مىآيد - مثل خيار غبن و خيار عيب - زيرا معاطات نيز بيع متزلزل است . « 2 »\r\nولى اين تفصيل ناتمام است ؛ زيرا مفاد دليل خيار مجلس و حيوان و . . . اين است كه اگر مجلس تمام شد ، معامله از طرف اين خيار لازم مىشود نه از جميع جهات ؛ اگرچه اين خيار ، خيار حيوان باشد ؛ يا اگر سه روز تمام شد معامله از طرف خيار حيوان لازم مىشود نه از جهات ديگر ولو مثل خيار شرط باشد . پس مفاد اين ادلّه لزوم معامله با قطع نظر از ثبوت خيارات ديگر است و منافاتى ندارد كه از ناحيهء خيار شرط ، عيب ،\r\n\r\n\r\n","description":"","footnote":"\r\n( 1 ) . زيرا گاهى جواز خيارى هست و جواز معاطاتى نيست ، مثلًا ؛ مجلس معامله باقى است و خيار مجلس هست ولى يكى از عوض‌ها تلف شده و جواز معاطاتى نيست . و گاهى جواز معاطاتى هست و جواز خيارى نيست . مثلًا ؛ مجلس معامله تمام شده است و طرفين متفرق شده‌اند ، ولى هنوز تصرف يا تلفى حادث نشده است تا جواز معاطاتى از بين برود . و گاهى هر دو جواز هست و گاهى هيچ‌كدام نيست .\r\n( 2 ) . المكاسب ، ج 3 ، ص 72 . .\r\n","page_name":" 141 ","page_number":159},
  {"content":"\r\n\r\nغبن و . . . جايز و قابل فسخ باشد ؛ آن‌گاه همان‌طور كه اين خيارات در بيع قولى ثابت هستند ، در معاطات نيز ثابت‌اند .\r\nامام راحل در متن تحرير فرموده است : « كما أنّ الأقوى ثبوت الخيارات الآتيهء في ها » كه جمع با الف و لام مفيد عموم است ؛ يعنى جميع خياراتى كه در بيع قولى ثابت است در معاطات ثابت است و تفصيلى در كار نيست ؛ به بيانى كه ما توضيح داديم . اين فتوا بر اساس مبناى اصولىِ امام راحل - كه ميان احكام و خطابات قانونى و غير قانونى ، قائل به تفاوت است - « 1 » كاملًا قابل اثبات است ؛ زيرا دليل خيار مجلس و مانند آن براى كلى بيع صحيحِ عرفى و شرعى ، ثابت است نه براى خصوص بيع لازم يا جايز تا اشكال شود كه در بيع جايز چون ذاتاً جايز و متزلزل است نيازى به جعل خيار نيست ؛ آرى اگر دليل خيار بر جعل آن براى خصوص معاملهء جايز دلالت مىكرد جاى مناقشاتى از قبيل لغويت ، تحصيل حاصل ، اجتماع مثلان و . . . بود ولى بر اساس خطابات قانونى چنين نيست و اساساً اشكال‌هاى فوق وارد نيست .\r\n\r\n\r\n","description":"","footnote":"\r\n( 1 ) . مناهج الوصول ، ج 2 ، ص 25 - 27 . .\r\n","page_name":" 142 ","page_number":160},
  {"content":"\r\n\r\n\r\nلازم بودن معاطات\r\nمسأله 8 : البيع بالصيغة لازم من الطرفين إلا مع وجود الخيار . نعم ، يجوز الإقالة ، وهي الفسخ من الطرفين ، والأقوى أنّ المعاطاة أيضاً لازمة من الطرفين إلا مع الخيار ، وتجري فيها الإقالة .\r\nترجمه : بيع با صيغه از ناحيهء هر دو طرف لازم است ، مگر با وجود خيار ؛ البته اقاله جايز است ؛ و [ يك نوع 
  ] فسخ از سوى دو طرف است . و اقوا آن است كه معاطات هم از هر دو طرف لازم است ، مگر با بودن خيار ، و در معاطات نيز اقاله جارى مىشود .\r\nشرح : در مسألهء ششم صحت معاطات و مفيد ملك بودن آن ثابت شد ، در اين مسأله دربارهء لزوم معاطات بحث مىشود .\r\n\r\nاصل لزوم عقود\r\nمحور اصلى بحث اين است كه آيا معاطات مفيد ملك لازم است - تا با فسخ يك طرف ، معامله باطل نگردد و به قوت خود باقى باشد - يا مفيد ملك جايز و متزلزل است - تا با فسخ يك طرف از بين برود ؟\r\nقبل از بررسى اين مسأله ، دربارهء بيع قولى يا بيع با صيغه ، از لزوم و جواز آن بحث مىشود كه آيا بيع قولى مفيد ملك لازم است يا مفيد ملك جايز ؟ دربارهء اصل در بيع نيز بررسى مىكنيم كه آيا لزوم است يا عدم لزوم ؟ شايان ذكر است فايدهء بيان اصل ، در موارد شك روشن مىشود . ما حكم معاملات مشتبه را به اصل ارجاع مىدهيم . « 1 » اصلى كه قابل بيان است و مىتواند در خصوص معاطات باشد ، به اين نحو كه : آيا اصل اولى در معاطات لزوم است يا جواز ؟ و هم مىتواند در مطلق بيع باشد به اين نحو كه آيا\r\n\r\n\r\n","description":"","footnote":"\r\n( 1 ) . البته اگر شبهه حكميه باشد و گرنه حساب شبهه موضوعيه جداست كه در ادامه خواهد آمد . .\r\n","page_name":" 143 ","page_number":161},
  {"content":"\r\n\r\nاصل اولى در بيع لزوم است يا جواز ؟ مرحوم علامه در تذكره « 1 » و قواعد « 2 » گفته : « الأصل في البيع اللزوم » و هم مىتواند در مطلق معاملات و عقود باشد ، به اين نحو كه آيا اصل اوّلى در عقود و معاملات لزوم است يا عدم لزوم ؟ جواب اين پرسش‌ها از بيان معناى اصل و دلايل آن روشن خواهد شد .\r\nشيخ اعظم دربارهء معناى اصل ، چهار احتمال ذكر كرده است : « 3 »\r\n1 . به گفتهء محقق ثانى : اصل به معناى راجح است ؛ « 4 » يعنى غالب و مظنون ، لزوم است . در هر موردى كه شك كرديم به حكم « الظن يلحق الشيء بالأعم الأغلب » بر لزوم آن بنا مىگذاريم .\r\nاين احتمال مردود است چه مراد ، غالب عقود و معاملات باشد ، چه غالب بيع‌ها . « 5 »\r\n2 . به احتمالى ، اصل به معناى لغوى كلمه باشد ؛ يعنى وضع معامله و بناى آن از آغاز ، بر لزوم است و گويا طرفين در ضمن عقد ملتزم شده‌اند كه فسخ نكنند و بر عقد\r\n\r\n\r\n","description":"","footnote":"\r\n( 1 ) . تذكرة الفقهاء ، ج 11 ، ص 5 .\r\n( 2 ) . قواعد الأحكام ، ج 2 ، ص 64 .\r\n( 3 ) . المكاسب ، ج 5 ، ص 13 و 14 .\r\n( 4 ) . جامع المقاصد ، ج 4 ، ص 282 .\r\n( 5 ) . اگر مراد غالب عقود باشد ايراد اين است كه : اوّلًا صغرا را قبول نداريم كه بيشتر معاملات از نوع لازم و غير قابل فسخ باشند ، زيرا مجرّد ادعا است و با تتبع و فحص ، حقيقت روشن مىشود . ثانياً بر فرض قبول ، غلبه و رجحان و ظن حجت نيست تا اگر در مورد عقدى شك كرديم ، به فرد غالب ملحق كنيم و بنا را بر لزوم بگذاريم . اگر مراد غالب بيوع باشد ايراد اين است كه : اوّلًا كبراى كلى « الظن يلحق . . . » اعتبارى ندارد ؛ ثانياً مراد از غلبه اگر به لحاظ افراد خارجى بيوع باشد خواهيم گفت . اتفاقاً در خارج برعكس است و بيشتر بيع‌ها ، روز اوّل جايز هستند نه لازم ؛ زيرا حداقل خيار مجلس دارند و از اين بابت حق فسخ دارند مگر اين‌كه در ضمن عقد ، آن را اسقاط كنند . در مواردى خيار حيوان دارند كه از اين جهت هم غير لازم است ، در خيلى از موارد خيار شرط دارند و طرف حق فسخ دارد ، و . . . و اگر غلبه به لحاظ زمان‌ها باشد كه بالاخره مدت خيار ، محدود به زمان خاصى است - مثلًا زمان مجلس معامله ، سه روز در حيوان ، مدت اشتراط در خيار شرط و . . . - و پس از آن براى مدت طولانى ، معامله لازم مىشود . خواهيم گفت : آرى ، ولى فايده‌اى ندارد و حكم فرد مشكوك را روشن نمىكند كه فلان بيع يا عقد خاص از اول لازم است يا جايز ؟ .\r\n","page_name":" 144 ","page_number":162},
  {"content":"\r\n\r\nو معامله استوار باشند . نظير بيع متاع سالم ؛ اصل به اين معنا قبول است و ملاك آن سيرهء عقلا در معاملات است كه به محض انعقاد معامله و امضاى سند و قولنامه و قرارداد ، خود را مالك مىدانند و معامله را لازم مىشمرند .\r\nالبته از آن‌جا كه بناى عقلا فعلى و عملى است و اجمال دارد ، قدر متيقن در بيع و نكاح و . . . چنين بنايى است و نسبت به مطلق معاملات چنين بنايى محرز نيست تا اگر در لزوم عقدى از عقود شك كرديم - و احتمال داديم متزلزل باشد - به بناى عقلا مراجعه كنيم . آرى در مثل بيع و نكاح چنين سيره‌اى وجود دارد و منع و ردعى هم از سوى شارع حاصل نشده است و در سيره‌هاى عقلايىِ مهمّ و مبتلابه و عام البلوى ، مجرد عدم ردع كفايت مىكند .\r\n3 . به گفتهء شهيد ثانى « 1 » و صاحب جواهر « 2 » و . . . : اصل به معناى قاعدهء شرعىِ مستفاد از عمومات و مطلقات ، كتاب و سنت است . « 3 » اگر اصل به اين معنا باشد دايره‌اش همهء عقود و معاملات را شامل مىگردد و اصل مهمى است ؛ اگر نسبت به هر معامله‌اى از نظر حكم شرعى ( شبههء حكميه ) شك در لزوم پيدا كنيم بنا را بر اصل لزوم مىگذاريم . شيخ اعظم اصل به اين معنا را مىپسندد « 4 » و يكى از سه محور بحث ما در مباحث آتيه است .\r\n4 . به گفتهء خود علامه « 5 » كه اولين بار « اصل لزوم در بيع » را مطرح كرده است ، به احتمال ، مراد از اصل ، استصحاب است كه اگر از قاعدهء مستفاد از عمومات محروم شديم ، از اين قاعده به‌عنوان اصل عملى استفاده كنيم . ضمناً استصحاب لزوم ، به\r\n\r\n\r\n","description":"","footnote":"\r\n( 1 ) . تمهيد القواعد ، ص 32 .\r\n( 2 ) . جواهر الكلام ، ج 23 ، ص 3 .\r\n( 3 ) . مثل عموم   أَوْفُوا بِالْعُقُودِ   ، و « المؤمنون عند شروطهم » و  تِجارَةً عَنْ تَراضٍ  و . . . .\r\n( 4 ) . المكاسب ، ج 5 ، ص 14 .\r\n( 5 ) . تذكرة الفقهاء ، ج 11 ، ص 5 . .\r\n","page_name":" 145 ","page_number":163},
  {"content":"\r\n\r\nظاهرش معقول نيست . زيرا در موردى جريان دارد كه يك معامله به نحو لزوم منعقد شده باشد سپس در بقاى لزوم آن شك كنيم كه در اين‌صورت از استصحاب كمك مىگيريم . در حالى كه محور بحث ما در معامله‌اى است كه از اوّل انعقاد ، در لزوم آن شك داريم و اركان استصحاب لزوم هم ناتمام است و بلكه جا دارد كسى از استصحاب عدم لزوم استفاده كند و جواز را نتيجه بگيرد . لذا شيخ اعظم استصحاب لزوم را به « اصل عدم ارتفاع اثر عقد به مجرد فسخ يك طرف » يا به « استصحاب بقاى ملك » « 1 » برگردانده « 2 » و فرموده : مراد اين است و اين اصل‌ها قابل جريان است زيرا به مجرّد تحقق عقد ، اثر آن هم محقق شد و اگر بعداً فسخ كند شك مىكنيم كه اثر عقد مرتفع شد يا باقى است ، بدون درنگ استصحاب بقاى اثر جارى مىشود . اصل به اين معنا را شيخ اعظم پسنديده « 3 » و محور ديگر بحث قرار داده است .\r\n\r\nچهار دليل بر اصل لزوم معاطات\r\nپس ما در چهار محور به ترتيب بحث مىكنيم تا هم اصل لزوم ، تثبيت شود و هم مقدار دلالت آن معلوم گردد كه در خصوص بيع يا در مطلق عقود ، اصل لزوم است و جواز ، دليل خاص مىطلبد .\r\n\r\nاصل لزوم معاطات در بناى عقلا\r\nمحور اوّل : محور اوّل بناى عقلاست كه اشاره شد ، آمد كه محدوده‌اش بيع و نكاح و مانند آن است . در مورد معاطات هم سيرهء عقلا بر صحت و لزوم است كه قبلًا در ذكر دلايل صحت معاطات به آن اشاره شد و در آينده تبيين خواهد شد كه اين سيره حتمى است و هيچ رادعى ندارد .\r\n\r\n\r\n","description":"","footnote":"\r\n( 1 ) . در باب بيع ، و در باب نكاح استصحاب بقاى زوجيت ، و . . . .\r\n( 2 ) . المكاسب ، ج 5 ، ص 14 .\r\n( 3 ) . همان . .\r\n","page_name":" 146 ","page_number":164},
  {"content":"\r\n\r\n\r\nاصل لزوم معاطات در عمومات آيات\r\nمحور دوم : عمومات و مطلقات آيات : « 1 »\r\n1 . آيهء وفا به عقود :   يا أَيُّهَا الَّذِينَ آمَنُوا أَوْفُوا بِالْعُقُودِ   « 2 » . « 3 »\r\n\r\n\r\n","description":"","footnote":"\r\n( 1 ) . محور سوم ( دلالت عمومات روايات بر اصل لزوم در معاطات ، بلكه در مطلق بيع و معاملات ) در ص 176 بررسى مىشود .\r\n( 2 ) . مائده ( 5 ) : 1 .\r\n( 3 ) . مفردات آيه : كلمة « وفا » به معناى تمام و كمال است ، و وفا كردن يعنى به نهايت رساندن و تمام كردن به گفته راغب در مفردات : « الوافي الذي بلغ التمام ، يقال درهم وافٍ وكيل واف ، أوفوا الكيل إذا كلتم ، أوفيتُ الكيل والوزن » درهم وافى يعنى كامل و بىنقص پيمانة وافى يعنى پر و كامل . مقابل و ضد آن « غدر » است . كلمه عقد در روايات و كتب لغت و كلام اهل تفسير به معناى مطلق عهد يا خصوص عهد مشدّد است و قبلًا در ادله صحت معاطات تشريح شد . و از آن‌جا كه خطابات قرآن به عرف عام مردمان است و الفاظ كتاب و سنت بر مفاهيم و مصاديق عرفى خود حمل مىشوند ، منظور از عقود در آيه هر چيزى است كه عرف يا شرع آن را معاهده و معاقده و ميثاق و قرارداد مىدانند ؛ چه ميان دو شخص حقيقى يا حقوقى منعقد شود ، چه ميان انسان با خودش و چه ميان او و خدايش ؛ مثل نذر و عهد و قسم . وفاى به عقد يا عهد ( مركب ناقص يا مضاف و مضاف‌اليه ) به معناى اتمام عقد و انهاى آن و عدم نقض آن است . به قول راغب در مفردات ، ص 565 : « وفى به عهده ، يفى وفاءً وأوفى : إذا تمّم العهد و لم ينقض حفظه » . بنابراين ، ثلاثى مجرّد « وَفى » و ثلاثى مزيد « أوفى » به يك معنا است ؛ البته در قرآن كريم واژه « وَفى » و مشتقات آن از ثلاثى مجرد ، استعمال نشده بلكه يا به لفظ « أوفى » يا « وفّى » و مشتقات آن دو ذكر شده است و « توفّيه » يعنى « بذل الشيء وافياً » و « استيفاء » يعنى « تناول الشيء وافيا » ، ر . ك : مفردات الفاظ القرآن ، ص 566 . و « توفّى » هم به‌معناى استيفا و گرفتن كامل جان است كه  اللَّهُ يَتَوَفَّى الْأَنْفُسَ حِينَ مَوْتِها  ، سوره زمر ( 39 ) : 42 . بنابراين وفا به عقد يعنى به اتمام رساندن آن و نقض نكردنش ، و به فرموده امام راحل در كتاب البيع ، ج 4 ، ص 28 : « الظاهر من الوفاء هو العمل على طبق مقتضى العقد وافياً » .\r\n« العقود » جمع با الف و لام و مفيد عموم است يعنى هر عقدى و هر عهدى از انواع عقود و عهود و قراردادها از جمله انواع معاملاتى كه ميان انسان‌ها محقق مىشود ، همچون بيع ، اجاره ، نكاح . و از اين نظر دايره شمول آيه بسيار وسيع است و مخصوص بيع و مانند آن نيست بلكه بر لزوم كليه عقود دلالت مىكند و اين يك اصل و قاعده است كه از ظاهر آيه استفاده مىشود و به معناى حقيقى كلمه « الأصل فى العقود اللزوم » مگر عقودى كه به‌دليل خاص جايز هستند .\r\nعموم ازمانى : علاوه بر عموم افرادى آيه كه هر عقدى را شامل شد ، عموم ازمانى هم دارد يعنى دلالت مىكند بر لزوم وفا به عقد در هر زمان و براى هميشه . اين نكته از واژه « وفا به عقد » فهميده مىشود زيرا اگر مدّتى عقد را فسخ نكند و بعد از آن فسخ كند عرفاً وفا به عقد صدق نمىكند ؛ وفا وقتى صدق مىكند كه براى هميشه نقض نكند به همين جهت شهيد ثانى در شرح لمعه ، ج 4 ، ص 424 فرموده است : « الأصل فى الوفاء العمل بمقتضاه دائماً » . البته دوام و استمرار در هر موردى بر حسب همان مورد است ، مثلًا در نكاح دائم يا در بيع ، وفا به اين است كه تا ابد فسخ نكند و اگر ده سال ديگر هم فسخ كند وفا نكرده و در نكاح منقطع يا تمليك موقت وفا به اين است كه تا همان مدت معين فسخ نكند .\r\nامر به وفا در آيه : اصل در اوامر كتاب و سنت اين است كه مولوى باشند و از شارع به‌عنوان اين‌كه مولاست و حق امر و نهى دارد صادر شوند ، ولى گاهى به دلايلى بر ارشادى بودن حمل مىشوند ؛ يكى از آن موارد امر در آيه مورد بحث است كه به دو بيان ارشادى است :\r\nالف ) معناى وجوب وفا به عقد عبارت است از حرمت نقض آن و از آن‌جا كه خود نقض عقد و فسخ آن و رجوع از اعتبار تمليك و تملك ، از محرمات نيست ؛ لذا نمىتوانيم آيه را بر وجوب شرعى وفا به عقد و حرمت شرعى نقض و فسخ آن حمل كنيم ، ناگزير بر حرمت وضعى فسخ حمل مىشود ؛ معناى وجوب وضعى وفا و حرمت وضعى فسخ هم جز اين نيست كه اين فسخ ، اثر ندارد و موجب انفساخ نمىشود ، و اين معنا همان لزوم عقد است . ب ) اصولًا لزوم عمل بر طبق ميثاق‌نامه‌ها و قراردادها و وفا كردن به آن‌ها و عدم نقض آن‌ها ، از موارد مستقلات عقليه است و عقل هر عاقلى به لزوم آن و عدم انفساخ آن حكم مىكند . امر مذكور در آيه نيز در چنين موردى وارد شده است و يقيناً امر مولوى تأسيسى نيست بلكه لزوماً تأكيدى و ارشادى است ؛ مثل امر  أَطِيعُوا اللَّهَ وَ أَطِيعُوا الرَّسُولَ *  . بنابراين به حكم عقل مستقل و به حكم تأكيد آيه ، وفاى به هر عقدى لازم است و نقض و فسخ آن جايز نيست و آيه به دلالت مطابقى ، بر خود لزوم عقد ( حكم وضعى ) دلالت مىكند و نيازى نيست تا از راه حكم تكليفى به حكم وضعى برسيم ، و نيز حاجتى نيست ادعا كنيم كه از آيه ، هم حكم تكليفى استفاده مىشود و هم حكم وضعى تا اشكال شود كه اين از باب استعمال در اكثر است و اشكال دارد . ضمناً مقدار دلالت آيه گسترده است و اصل لزوم را در هر عقد و معامله‌اى اثبات مىكند . يكى از مصاديق بارز عقد لازم ، مطلق بيع و از جمله معاطات است . شبهات عدم شمول آيه نسبت به معاطات نيز قبلًا در استدلال به آيه براى صحت معاطات پاسخ داده شد . .\r\n","page_name":" 147 ","page_number":165},
  {"content":"\r\n\r\nاستدلال شيخ به آيه\r\nآيه به بركت فعل امر ، بر وجوب وفا به هر عقدى دلالت دارد ؛ وفا به عقد به معناى عمل كردن به مقتضى و مدلول عقد است ؛ پس عمل به مفاد عقد واجب و نقض آن حرام است . آن‌گاه اگر عقد از نوع بيع - مثلًا - باشد كه عقد تمليكى است و مفادش تمليك متاع به ديگرى است مفاد آيه در اين مورد ، وجوب عمل به مقتضاى عقد و تمليك است ؛ يعنى بايد بنا را بر مالكيت مشترى بگذارد و آثار مالكيت او را مترتب كند\r\n\r\n","description":"","footnote":"","page_name":" 148 ","page_number":166},
  {"content":"\r\n\r\nكه بعضى از آثار مالكيت او اين است كه امساك مبيع و دريغ كردن آن از مشترى حرام است ، تسليم آن به مشترى واجب است ، تصرف در مبيع بدون رضايت مشترى حرام است .\r\nضمناً اطلاق آيه فرق نمىگذارد ميان تصرف قبل از فسخ يك‌جانبه با تصرفات بعد از فسخ يك طرف ، بدون موافقت طرف ديگر ، و بر حرمت اين تصرفات هم دلالت مىكند ؛ و اين‌ها نيز نقض مفاد و مضمون عقد است و جايز نيست . آن‌گاه از راه حرمت اين تصرفات منتقل مىشويم به لزوم عقد بيع و عدم انفساخ آن به مجرد فسخ يك طرف بدون رضايت طرف ديگر ، و در واقع حرمت تصرفات مذكور لازم و لزوم بيع ملزوم است و چون لازم مساوى است ، از آن به ملزوم مىرسيم ؛ زيرا اگر معامله لازم نبود و جايز بود حتماً پس از فسخ يك طرف ، تصرفات هم جايز مىشد نه حرام . از اين‌كه حرام است معلوم مىشود معامله لازم است . « 1 » پس شيخ اعظم در واقع از راه حكم تكليفى حرمت تصرف در مبيع بعد از فسخ يك‌جانبه ، بر حكم وضعىِ لزوم معامله و عدم انفساخ آن با فسخ يك طرف ، استدلال كرد و اصولًا ايشان بر مبناى خودش راه ديگرى ندارد و نمىتواند از آيه مستقيماً و به دلالت مطابقى ، لزوم را استفاده كند ؛ زيرا حكم وضعى را منتزع از حكم تكليفى مىداند و براى آن جعل مستقل قائل نيست تا مستقيماً از آيه استفاده شود . « 2 »\r\nاشكال بر دليل شيخ\r\n1 . استدلال مذكور از قبيل تمسك به عام در شبههء مصداقيه است كه تحقيقاً جايز نيست . گفتنى است مهم‌ترين اشكال بر دليل فوق ، همين اشكال است .\r\n\r\n\r\n","description":"","footnote":"\r\n( 1 ) . آرى اگر حرمت تصرف ، لازم اعم باشد منطقاً از اثبات اعم به اثبات اخص نمىرسيم ولى لازم مساوى است و مىتوان گفت هر جا كه حرمت تصرف بعد از فسخ ثابت باشد لزوم هم ثابت است و هر جا كه لزوم باشد حرمت تصرف مذكور هم هست ، و اثبات لازم مساوى منطقاً موجب اثبات ملزوم است .\r\n( 2 ) . ر . ك : المكاسب ، ج 5 ، ص 17 و 18 . .\r\n","page_name":" 149 ","page_number":167},
  {"content":"\r\n\r\nتوضيح : وجوب وفا به عقد و حرمت نقض آن و لزوم ترتيب اثر بر عقد و حرمت تصرفات بعد از فسخ يك‌جانبه ، فرع وجود عقد هستند و اگر عقدى نباشد حرمت تصرف هم نيست ، وجوب وفا هم منتفى است آن‌گاه قبل از فسخ يك‌جانبه ، عقد هست و احكام مذكور را دارد ولى بعد از فسخ يك طرف ، احتمال مىدهيم اين فسخ مؤثر واقع شده و عقد را ابطال كرده است ، و وجود عقد در اين‌جا محرز نيست تا وفا واجب و تصرف حرام باشد ، و با شك در وجود عقد ، استناد به عموم يا اطلاق آيهء وجوب وفا به عقد و حرمت نقض عقد ، از باب تمسك به عام در شبههءمصداقيهء دليل عام است كه صحيح نيست و شرط تمسك به عام ، احراز صدق عنوان عقد است . آرى از راه استصحاب مىتوان وارد شد و بقاى عقد و آثار آن يا عدم تأثير فسخ يك طرف را استصحاب كرد ، ولى اين راه علاوه بر اشكال‌هاى خود استصحاب كه در جاى خود بررسى خواهد شد يك اشكال مهم دارد ، يعنى در اين‌صورت ، استدلال به آيه نيست بلكه به استصحاب است كه يك دليل جدا است و خواهد آمد . « 1 »\r\nپاسخ : فقيهان بزرگ در صدد حل اين شبهه برآمده‌اند . از جمله محقق نائينى « 2 » ، محقق اصفهانى « 3 » ، ميرزاى شيرازى « 4 » ، كه پاسخ‌هاى آنان با نقدها در كتاب البيع « 5 » امام راحل تشريح شده است كه در اين‌جا به دو پاسخ اشاره مىشود :\r\nالف ) مرحوم ميرزاى شيرازى و مرحوم آيت‌اللّه خوئى گفته‌اند : عقد و انشاى معامله از عناوينى است كه مجرّد حدوث آن‌ها براى ترتب احكام براى هميشه كافى است . بنابراين به مجرد حدوث عقد ، وجوب وفا و حرمت نقض براى هميشه ثابت است و\r\n\r\n\r\n","description":"","footnote":"\r\n( 1 ) . علاوه بر اشكال مزبور ، مرحوم آقاى خوئى نيز بر اين دليل اشكال وارد ساخته و به شيوه خود ، به آيه استدلال نموده است . براى مطالعه كامل ر . ك : مصباح الفقاهه ، ج 6 ، ص 23 - 25 .\r\n( 2 ) . ر . ك : منية الطالب ، ج 1 ، ص 64 .\r\n( 3 ) . ر . ك : حاشيه‌المكاسب ، ج 2 ، ص 7 .\r\n( 4 ) . ر . ك : همان ، ج 2 ، ص 71 .\r\n( 5 ) . كتاب البيع ، ج 1 ، ص 195 - 207 . .\r\n","page_name":" 150 ","page_number":168},
  {"content":"\r\n\r\nاين امرى قطعى است و پس از فسخ يك طرف به حكم اطلاق آيه ثابت است و ما شك نداريم تا نياز به استصحاب باشد .\r\nنقد اين پاسخ : گويا ايشان عنوان عقد و انشا را مثل عنوان ظلم در آيهء  لا يَنالُ عَهْدِي الظَّالِمِينَ  « 1 » گرفته‌اند كه مجرد حدوث ظلم ولو يك‌بار كافى است تا شخص براى هميشه از نيل به منصب امامت محروم باشد . ولى اوّلًا صرف ادعاست كه نفس عقد و انشا از اين قبيل باشد و مجرد حدوث كافى باشد ؛ حتى در مورد آيه نيز ظاهرش اين است كه منصب امامت به ظالم فعلى نمىرسد ، نه كسى كه يك بار در عمرش ظلم كرده است . ما در مورد خلفا معتقديم كه در هنگام تصدى خلافت ظالم بوده‌اند ، و بر فرض در مورد آيه بپذيريم به‌دليل خاص است كه عظمت منصب الهى ، امامت متناسب است با عصمت مطلقه و عدم ظلم در همهء عمر و اين‌كه حتى يك نقطهء سياه در صفحهء زندگىِ امام و جانشين پيامبر ( ص ) نباشد . ولى اين قرينه در مورد عقد و انشا نيست ؛ پس اين ادّعا كه حدوث عقد در يك لحظه كافى است تا براى هميشه اثر مترتب شود ، ادعاى بدون دليل است .\r\nب ) يك پاسخى بهتر از پاسخ قبل وجود دارد كه در سخنان امام راحل ( قدس سره ) به آن اشاره شده و آن عبارت از اين است كه همراه انشاى معامله و صدور عقد ، يك اعتبار نفسانى هم در نفس طرفين وجود دارد كه قوام معامله به همان است و ايجاب و قبول‌ها يا دادن و گرفتن‌ها حاكى از آن و اظهار كنندهء آن است ، و آن مبادلهء اعتبارى كه هركدام اعتبار مىكنند ملكيت مالشان را براى ديگرى به امرى باقى و پايدار است و قصدشان از اوّل همين است كه مبيع براى هميشه ملك مشترى و ثمن ملك بايع باشد . اين امر اعتبارى عقلائى در لحظهء انشا و ابراز موجود است ؛ قبل از فسخ يك طرف قطعاً باقى است و بعد از فسخ يك طرف هم حتماً باقى است ، حتى اگر فسخ او شرعاً نافذ\r\n\r\n\r\n","description":"","footnote":"\r\n( 1 ) . بقره ( 2 ) : 124 . .\r\n","page_name":" 151 ","page_number":169},
  {"content":"\r\n\r\nباشد و يا از اول ، حكم به بطلان شرعى شود - مثل بيع آلات لهو - باز آن اعتبار باقى است ؛ تا چه رسد به مورد بحث ما كه فسخ يك طرف شرعاً مبطل نيست ، يا شك داريم كه مبطل باشد ، كه در اين فرض آن اعتبار عقلائى قطعاً باقى است و وجوب وفا و حرمت نقض هم بر همان بار شده است و ما شك نداريم تا استصحاب جارى كنيم ، و اگر قطعاً باقى است پس تصرف بعد از فسخ حرام است و استدلال شيخ صحيح است كه از راه حرمت تصرف كذايى به لزوم و عدم انفساخ معامله منتقل مىشويم .\r\nدر نتيجه دلالت آيه بر لزوم ، واضح است و مقدار دلالت آن هم هر عقدى از عقود است و به حكم آيه ، اصل اوّلى در همهء عقود و معاهدات و معاملات عرفى و شرعى ، لزوم است - مگر اين‌كه معامله‌اى به‌دليل خاص جايز باشد - از جمله اصل در مطلق بيع و در خصوص بيع معاطاتى لزوم است و با فسخ يك طرف يا تصرف غاصبانهء او بدون رضاى طرف ديگر ، منفسخ نمىگردد .\r\nاستدلال امام خمينى ( قدس سره ) به آيه\r\nمقدمه : در معناى وجوب وفا به عقد و حرمت نقض آن سه نظر وجود دارد :\r\n1 . وجوب وفا به عقد به معناى عمل كردن به مقتضاى عقد است و شامل همهء تصرفات بعدى هم شود و به حكم آيه ، امساك مبيع حرام است و تسليم آن به مشترى واجب است ، تصرف در آن بدون رضايت مشترى ، چه بدون فسخ يك‌جانبه و چه بعد از آن ، حرام است . اطلاق آيه همهء اين‌ها را شامل مىشود . شيخ اعظم از آيه اين برداشت را كرده و از راه حرمت تصرفات بعد از فسخ به لزوم عقد منتقل شده است . « 1 »\r\n2 . عقد يعنى معاقده و قرارداد در عالم اعتبار و التزام نفسانى ؛ و وفا به عقد يعنى باقى گذاشتن آن و اتمام قرارداد ، و نقض آن يعنى فسخ عقد و رجوع از اعتبار ملكيت و زوجيت و . . . ، و تمام نظر آيه به اين است و اصلًا كارى با تصرفات بعدى ندارد و\r\n\r\n\r\n","description":"","footnote":"\r\n( 1 ) . ر . ك : المكاسب ، ج 5 ، ص 17 و 18 . .\r\n","page_name":" 152 ","page_number":170},
  {"content":"\r\n\r\nحرمت آن‌ها دليل جدا دارد . از كلام آيت‌اللّه خوئى « 1 » به پيروى از محقق اصفهانى « 2 » همين معنا استفاده مىشود .\r\n3 . امام راحل وفا به عقد را به معناى عمل به مقتضاى عقد مىداند ولى نه در حد وسيعى كه شيخ اعظم قائل شد ؛ بلكه در حدّى كه پس از معامله بنا را بر مالكيت مشترى بگذارد و مبيع را امساك نكند و به مشترى تحويل دهد ، و كارى با تصرفات خارجى بدون رضايت مشترى ندارد ، چون آن‌ها از دليل جدا استفاده مىشوند . « 3 » از نظر متفاهم عرفى همين نظر مقبول‌تر است زيرا عرف ، تسليم كردن را وفا به عقد ، و امساك را نقض عقد مىداند و اگر يك طرف ، مبيع را تحويل ندهد عرف او را مذمت مىكند و مىگويد مال مردم را بايد به صاحبش تحويل دهى و حق ندارى امساك كنى . ولى حرمت تصرفات غاصبانه ، از آيهء وجوب وفا فهميده نمىشود و دليل جدا دارد .\r\nحال امام راحل بر اين اساس به سه تقرير از آيه ، لزوم معامله را به دست آورده است :\r\n1 . آيه در صدد اثبات حكم تكليفى وجوب شرعى وفا و حرمت شرعى نقض نيست بلكه كنايه از لزوم معامله است و گويا گفته است : « العقود لازمهء » . منتها ذكر لازم ( وجوب وفا و حرمت نقض ) كرده و ارادهء ملزوم ( لزوم عقد ) نموده است ، نظير « زيد كثير الرماد » كه كنايه از جود و سخاوت زيد است .\r\n2 . آيه ارشاد به حكم عقل و عقلاست : عقل مستقل به ادراك لزوم است و پس از وقوع معامله ، طرف را به تسليم و ردّ مال مشترى به صاحبش ملزم مىسازد ، عقلاى عالم نيز الزام دارند و بايع را ملزم به ردّ مبيع و مشترى را ملزم به ردّ ثمن مىدانند ، و چون آيه در چنين موردى وارد شده است ارشاد به همان الزام عقلائى است و اين الزام\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 6 ، ص 25 .\r\n( 2 ) . ر . ك : حاشية المكاسب ( محقق اصفهانى ) ، ج 2 ، ص 6 .\r\n( 3 ) . ر . ك : كتاب البيع ، ج 1 ، ص 185 . .\r\n","page_name":" 153 ","page_number":171},
  {"content":"\r\n\r\nبه عمل به مقتضاى عقد ، مستلزم لزوم معامله است ؛ زيرا اگر لازم نبود و جايز بود الزام نداشت و به تعبير امام :\r\nلعدم الانفكاك بين لزوم العمل بالمقتضى ولزوم العقد ، أو للتنافى بين لزوم العمل وجواز العقد . « 1 »\r\n3 . آيه در مقام جعل حكم شرعى مولوى است و بر وجوب شرعى وفا و عمل به عقد و حرمت شرعى نقض آن دلالت دارد ، ولى همين وجوب شرعى مستلزم لزوم عقد و كاشف از آن است ، زيرا حرمت نقض يا وجوب وفا در معاملات ، تعبدى محض نيست بلكه به مناط لزوم معامله است ؛ بنابراين از همين وجوب شرعى وفا به لزوم معامله و قبال فسخ نبودن آن منتقل مىشويم .\r\nحضرت امام در پايان مىفرمايد : برابر هر سه تقريب ، آيه بر لزوم عقود دلالت دارد ، ولى اگر جمود بر ظاهر آيه داشته باشيم احتمال سوم قوىتر است [ زيرا اصل در امر مولوى بودن است 
  ] . و اگر اعتبار و محاسبات عقلى را بگيريم [ كه در مورد الزام عقلى و عقلائى وارد شده و اين قرينه بر حمل آيه بر ارشاد است 
  ] احتمال دوم قوىتر است .\r\nوكيف كان : لا يفترق الأمر على ما ذكرناه في الاحتمالات الثلاثة ؛ إذ على جميعها يثبت المطلوب . « 2 »\r\nمقدار دلالت آيه هم لزوم كليهء عقود است و كاملًا يك قاعدهء شرعى مستفاد از آيه است و به معناى حقيقى كلمه « الأصل في العقود اللزوم » از جمله اصل در بيع لزوم است ، اصل در معاطات نيز لزوم است . البته هر عام شرعى يا عرفى قابل تخصيص است و منافاتى ندارد كه مواردى به‌دليل خاص از قانون مذكور استثناء شده باشد .\r\n2 . آيهء حليت بيع :  وَ أَحَلَّ اللَّهُ الْبَيْعَ .  « 3 »\r\n\r\n\r\n","description":"","footnote":"\r\n( 1 ) . همان ، ص 186 .\r\n( 2 ) . همان ، ص 187 .\r\n( 3 ) . بقره ( 2 ) : 275 . .\r\n","page_name":" 154 ","page_number":172},
  {"content":"\r\n\r\nقبلًا در بحث صحت معاطات دربارهء اين آيه به تفصيل بحث شد ؛ اكنون خلاصهء استدلال شيخ اعظم به آيه را براى اصل لزوم نقل مىكنيم :\r\nاز نظر شيخ ، مقصود آيه ، حليت تكليفى به معناى جواز و مشروعيت است در برابر حرمت و نامشروع بودن و عقاب داشتن ، و مقصود از بيع ، انشاى تمليك عين در مقابل مال است و چون بيع به اين معنا قطعاً حلال است و جاى توهم حرمت هم نيست ناگزير ، تقدير ( تصرفات مترتب بر بيع ) لازم است و مفاد آيه اين است كه خداوند جميع تصرفات مترتب بر بيع را حلال كرده است و چون اطلاق دارد تصرفات پس از فسخ يك طرف را هم شامل مىشود . بنابراين مشترى حق دارد پس از فسخ بايع - بدون يكى از خيارات و بدون اقاله و تراضى طرفينى - نيز در مبيع تصرف كند و اين تصرفات بر او حرام نيست . اين امر كاشف از لزوم بيع است ؛ زيرا اگر لازم نبود فسخ بايع سبب انفساخ مىشد و مبيع از ملك مشترى خارج مىشد و تصرف او حرام مىبود ؛ در حالى كه به حكم اطلاق آيه چنين نيست . « 1 »\r\nمقدار دلالت آيه هم ، اصل لزوم در خصوص بيع است و دربارهء ساير عقود و معاملات ساكت است ، ولى در باب بيع فرقى ميان بيع قولى و معاطاتى نيست زيرا آيه بيع عرفى را مفيد لزوم مىداند ، معاطات نيز قطعاً بيع عرفى است .\r\nاشكال بر دليل شيخ\r\nمهم‌ترين اشكال اين دليل ، كلام آيت‌اللّه خوئى ( رحمه الله ) است : « 2 » در معناى حليت سه احتمال وجود دارد و طبق هيچ‌كدام آيه دليل اصل لزوم نيست :\r\n1 . حليت تكليفى : بيع ربوى حرمت تكليفى دارد ولى بيع غير ربوى حرام و موجب عقاب نيست ؛ « 3 » آن‌گاه مفاد آيه اين است كه شرعاً بيع غير ربوى حلال است و عقاب\r\n\r\n\r\n","description":"","footnote":"\r\n( 1 ) . المكاسب ، ج 5 ، ص 19 .\r\n( 2 ) . ر . ك : مصباح الفقاهه ، ج 6 ، ص 30 - 32 .\r\n( 3 ) . ضمناً نيازى به تقديرِ تصرفات مترتب بر بيع ندارد ، زيرا بيع به معناى معادله مال با مال است و خودش قابل تعلّق حليت و حرمت تكليفى است ، چه اين‌كه اهل جاهليت مىگفتند : بيع غير ربوى هم مثل بيع ربوى است و بايد هر دو حلال باشد ولى خدا در ردّ گفتار آن‌ها فرموده است : بيع حلال است و ربا حرام است و قابل قياس نيستند . .\r\n","page_name":" 155 ","page_number":173},
  {"content":"\r\n\r\nندارد ، امّا اين‌كه تصرفات پس از معامله چه حكمى دارد ؟ و تصرف قبل از فسخ يك طرف حلال است يا حرام ؟ آيه در صدد بيان آن نيست و از اين جهت اطلاق ندارد ؛ تا چه رسد به تصرفات پس از فسخ يك طرف كه به طريق اولى از آيه حكم آن‌ها استفاده نمىشود تا شيخ اعظم از اين راه بر لزوم بيع استدلال كند . چه اين‌كه متقابلًا تحريم بيع ربوى هم به معناى حرمت تكليفى ، اصل معاملهء ربوى است و اين‌كه بيع ربوى مثل بيع غررى و بيع فضولى و بيع ما ليس عندك و بيع ما لا يقدر على سليمه و . . . نيست كه تنها وضعاً فاسد باشد بلكه تكليفاً هم حرمت دارد و نفس معاملهء ربوى حرام است . و امّا اين‌كه تصرفات بعد از معامله چه حكمى دارد ؟ آيه در اين صدد نيست و حليت و حرمت آن‌ها از مفاد آيه اجنبى است .\r\n2 . حليت وضعى : بيع ربوى حرمت وضعى دارد ، يعنى فاسد و باطل است ولى بيع غير ربوى حليت وضعى دارد ، يعنى صحيح است و منعقد مىشود و امّا اين‌كه پس از انعقاد ، تكليف تصرفات بعدى چه مىشود و اين‌كه بيع با فسخ يك طرف باطل مىشود يا نمىشود ؟ اصلًا آيه در اين مقام نيست بلكه تمام نظر آيه به اصل ثبوت بيع و نفوذ و صحت آن در اسلام است و كارى به بقا و عدم بقاى آن ندارد تا شيخ اعظم از راه اطلاق آيه بر صحت تصرفات مشترى پس از فسخ بايع ، استدلال كند و از اين راه به لزوم بيع منتقل شود .\r\n3 . حليت تكليفى و وضعى : البته نه به اين معنا كه لفظ « احلّ » در هريك از دو حليت مذكور جداگانه استعمال شده است تا از باب استعمال در اكثر باشد بلكه به اين معنا كه از حليت ، معناى جامعى اراده شده است كه جواز و رخصت و اطلاق و عدم\r\n\r\n","description":"","footnote":"","page_name":" 156 ","page_number":174},
  {"content":"\r\n\r\nمنع باشد . « 1 » و به قرينهء مقام در هر موردى بر خصوص فردى حمل مىشود : گاهى بر خصوص تكليفى ، مثل نهى از بيع در وقت ندا ؛ گاهى بر خصوص وضعى ، مثل نهى از بيع با كودك ؛ و گاهى بر جامع كه آيهء مورد بحث است . بنابراين آيه ، هم بر حليت تكليفى دلالت دارد و هم بر حليت وضعى كه بيع غير ربوى در اسلام ، هم حلال است و هم صحيح ، چه اين‌كه متقابلًا بيع ربوى ، هم حرام است و هم فاسد . باز آيه كارى با تصرفات بعدى ندارد تا شيخ اعظم از راه اطلاق آيه و جواز تصرفات بعد از فسخ ، بر لزوم استدلال كند . پس استدلال به اين آيه ناتمام است .\r\nالبته مىتوان ادعا كرد كه مراد بيع عرفى و عقلائى است ، خداوند هم اين بيع را امضا كرده است ، و بيع عقلائى نه‌تنها جايز و صحيح است ، بلكه لازم و غيرقابل فسخ است و امضاى الهى به همهء اين‌ها تعلّق گرفته است . پس بيع شرعاً لازم است . ولى در اين صورت آيه دليل جدا نخواهد بود بلكه امضاى سيرهء عقلا يا حكم عقلاست كه قبلًا به‌عنوان دليل قاطع ذكر شد و آيه هم امضاى سيره و تأييد آن است و ردّ بر كسانى است كه در خصوص معاطات گفته‌اند : اين سيره از سوى شارع ردع شده است و معاطات مفيد لزوم نيست ، ولى دليل جدا بر لزوم بيع نيست .\r\n3 . آيهء نهى از اكل مال به باطل :  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ .  « 2 »\r\nسومين آيه‌اى كه براى اثبات لزوم در معاطات بلكه در مطلق بيع و بلكه در مطلق امور مالى به آن استدلال شده ، آيهء « نهى از اكل مال به باطل مگر [ از راه 
  ] تجارت از روى تراضى » است . اين آيه مشتمل بر صدر و ذيل است كه به‌صورت استثنا آمده است . در اين استثنا دو احتمال وجود دارد : يكى متصل بودن و ديگرى منقطع بودن . بنا\r\n\r\n\r\n","description":"","footnote":"\r\n( 1 ) . در لغت و عرف عام به همين معناست و استعمال كتاب و سنت بر همان حمل مىشود نه بر اصطلاح خاص فقها كه حرمت و حليت را تكليفى دانسته‌اند .\r\n( 2 ) . نساء ( 4 ) : 29 . .\r\n","page_name":" 157 ","page_number":175},
  {"content":"\r\n\r\nبر منقطع بودن ، صدر آيه جمله‌اى مستقل و ذيل آن ( مستثنى ) جملهء ديگرى است كه هركدام قابل استدلال هستند . بنا بر متصل بودن ، صدر و ذيل ، يك جمله و داراى يك مضمون است . بنابراين از سه جهت مىتوان به آيه استدلال كرد : 1 . جملهء مستثنىمنه ؛ 2 . جملهء مستثنى ؛ 3 . مجموع مستثنى و مستثنىمنه .\r\nاستدلال به جملهء مستثنىمنه ( صدر آيه )\r\nاكل در اصل لغت به معناى خوردن است ولى در غالب استعمالات ، كنايه از تملك و تصاحب است و در آيه به قرينهء اضافه به  أَمْوالَكُمْ  كه جمع مضاف و مفيد عموم است ، همين معناى كنايى مراد است . باطل هم به معناى باطل عرفى است ؛ زيرا خطابات ، به عرف عام متوجه است . البته شارع مقدس دخالت كرده و قدرى دايرهء باطل عرفى را توسعه داده است و امورى را كه عرف باطل نمىدانسته ، شارع اضافه كرده و باطل قلمداد نموده است ، مثل بيع ربوى ، بيع منابذهء ، ملامست و حصات . نهى يا مولوى تكليفى است ؛ به اين معنا كه تصاحب مال مردم از راه‌هاى باطل حرام است و عقاب دارد ، و يا ارشادى وضعى است ؛ به اين معنا كه اين تصاحب باطل است و راه‌هاى باطل ، از اسباب مملكه نيستند و اين تصاحب صحيح و مؤثر و نافذ و موجب ملك نيست .\r\nشيوهء استدلال به شكل منطقى : فسخ يك جانبه و تملك و تصاحب مبيع بدون رضايت طرف ديگر از مصاديق تملك مال مردم به باطل عرفى است : صغرا ؛ اكل مال مردم ( تملك و تصاحب ) به باطل ، يا حرام تكليفى است يا وضعاً فاسد و باطل است : كبرا ؛ پس فسخ مذكور تكليفاً حرام و وضعاً بىاثر است : نتيجه . و هر كدام كه باشد مُنتج است ؛ زيرا اگر وضعاً فاسد باشد مستقيماً دليل لزوم معامله است و گرنه فسخ باطل نبود ، و اگر تكليفاً حرام باشد باز وجهى ندارد مگر عدم تأثير فسخ يك‌جانبه ، كه باز به لزوم آن منتقل مىشويم . « 1 »\r\n\r\n\r\n","description":"","footnote":"\r\n( 1 ) . البته مواردى وجود دارد كه عرفاً اكل مال به باطل است ولى شرعاً به دليل خاص تجويز شده است ، مثل حق شفعه ، حق‌المارّة و حق‌الخيار كه بالعرض سبب جواز و تزلزل است و منافاتى ندارد كه ذاتاً لازم باشد ؛ و مثل باب اقاله و تفاسخ طرفينى . اما اين موارد تخصصاً خارج است نه اين‌كه اكل مال به باطل است ولى تخصيص خورده و از عموم آيه استثنا شده است بلكه با تجويز مالك حقيقى يعنى شارع اقدس ، موضوعاً اكل مال به باطل نيست ، و گرنه لسان آيه آبى از تخصيص است . .\r\n","page_name":" 158 ","page_number":176},
  {"content":"\r\n\r\nمقدار دلالت جملهء مستثنى منه : اين جمله به بيان مذكور بر لزوم معاطات بلكه لزوم مطلق بيع بلكه لزوم مطلق امور مالى و نقل و انتقالات مالى دلالت دارد و شامل قرض و مانند آن مىشود . ضمناً اصل بيان از شيخ اعظم در مكاسب « 1 » است كه ما به تقرير خود توضيح داديم .\r\nمرحوم آيت‌الله خوئى به صغرا و كبراى دليل مذكور اشكال دارد .\r\nاشكال صغرا : قبول نداريم كه فسخ يك‌جانبه از مصاديق تصاحب مال مردم به باطل عرفى باشد ، زيرا اگر يقيناً فسخ مذكور بىتأثير باشد صغراى مذكور صحيح است ولى مجرّد احتمال است كه شايد فسخ يك‌جانبه بىتأثير باشد و تملك بعدى از باب اكل مال به باطل باشد و شايد مؤثر واقع باشد و تملك از اين طريق ، اكل مال به باطل نيست . آن‌گاه با وجود شبههء مذكور ، تمسك به عام براى نفى تأثير اين فسخ ، از باب تمسك عام در شبههء مصداقيه است كه جايز نيست . « 2 »\r\nنقد اشكال : به عقيدهء ما اين اشكال وارد نيست زيرا مطمئناً فسخ بدون رضايت مشترى و تصاحب مبيع از سوى بايع ، از مصاديق اكل مال به باطل عرفى است و عقلا در اين امر ترديد ندارند و فسخ او را بىاثر و تصرفات او را ظالمانه مىدانند و شرعاً هم ردع نشده است ؛ پس صغرا تمام است .\r\nاشكال كبرا : قبول نداريم كه باطل در آيه به معناى باطل عرفى باشد كه مصاديق روشنى دارد و فسخ يك‌طرفه از مصاديق آن نيست ، بلكه به معناى باطل واقعى است ،\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 54 و ج 5 ، ص 20 .\r\n( 2 ) . مصباح الاصول ، ج 6 ، ص 40 . .\r\n","page_name":" 159 ","page_number":177},
  {"content":"\r\n\r\nزيرا الفاظ براى معانى واقعى وضع شده‌اند ، و باطل واقعى بر حسب موارد فرق مىكند و در مورد بحث ما معلوم نيست فسخ مذكور از مصاديق اكل مال به باطل واقعى باشد تا به حكم آيه ؛ فاسد و باطل يا حرام باشد تا از اين راه به لزوم برسيم . « 1 »\r\nبه نظر ما اين اشكال نيز وارد نيست ، زيرا مخاطب آيات و روايات ، عرف عام است و باطل در آيه بر باطل عرفى حمل مىشود البته به انضمام توسعهء شرعى و افزودن مواردى از باطل به باطل عرفى . و غير از اين ، باطل ديگرى در معناى كلام مشهور نيست تا قابل تشكيك باشد ؛ پس استدلال به صدر آيه صحيح است .\r\nاستدلال به جملهء مستثنى ( ذيل آيه )\r\nبنا بر انقطاع استثنا ، ذيل آيه جملهء جداگانه‌اى است و مفاد مستقلى دارد ؛ يعنى تجارت همراه با رضايت طرفين ، مجوّز اكل و تصرف و تصاحب مال ديگرى است ، خواه جواز تكليفى باشد كه حلال است نه حرام ، خواه جواز وضعى باشد كه صحيح است و تجارت كذائى يكى از اسباب مملِّكه است .\r\nآن‌گاه فسخ يك طرف ، بدون توافق طرف ديگر اوّلًا تجارت نيست - بلكه استرداد عين به ملك قديم بايع است - ثانياً بر فرض كه تجارت باشد همراه با تراضى نيست . بنابراين مجوز اكل و تصاحب نيست چه وضعى مراد باشد - يعنى فسخ مذكور صحيح و نافذ و مؤثر نيست و سبب انفساخ معامله و مالك شدن بايع نمىگردد ، و اين كاشف از لزوم تجارت است - و چه تكليفى مراد باشد - يعنى فسخ مذكور جايز نيست و حرام است و هيچ وجهى براى حرمت آن وجود ندارد جز عدم تأثير فسخ و عدم مالك شدن بايع ، و به هر حال كاشف از لزوم تجارت همراه با تراضى است . باز اصل بيان از شيخ اعظم است « 2 » كه ما توضيح داديم .\r\nمقدار دلالت آيه هم لزوم تجارت با تراضى است و قبلًا در مبحث صحت معاطات ،\r\n\r\n\r\n","description":"","footnote":"\r\n( 1 ) . همان .\r\n( 2 ) . ر . ك : المكاسب ، ج 3 ، ص 54 . .\r\n","page_name":" 160 ","page_number":178},
  {"content":"\r\n\r\nذيل اين آيه دربارهء مفهوم تجارت بحث شد كه آيا با بيع مساوى است يا اخص مطلق است يا اعم مطلق است و يا اعم من وجه است ؟ و بعيد نيست دايرهء تجارت از بيع وسيع‌تر باشد ، زيرا در آيهء كريمه  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  ، « 1 » بيع را جدا آورده و بر تجارت عطف كرده است و بعيد نيست از باب ذكر خاص پس از عام باشد .\r\nدو اشكال بر استدلال به ذيل آيه : الف ) بنا بر اين‌كه استثنا منقطع باشد مابعد « الا » به‌منزلهء جملهء جداگانه است و حكم جدايى دارد و مفيد حصر نيست ؛ زيرا ربطى به ماقبل ندارد . مفاد جمله هم اين است كه از نظر اسلام ، تجارت با تراضى يكى از اسباب مملّكه و مجوّز اكل ( تملك و تصاحب و تصرفات ) است ؛ « 2 » ولى آيه سبب ملك را منحصر در تجارت با تراضى نكرد تا غير آن هرچه هست خارج شود ، از جمله اين‌كه فسخ يك‌جانبه مجوّز اكل نباشد ، بلكه حكم تجارت را بيان كرده و از حكم امور ديگر نفياً و اثباتاً ساكت است . بنابراين ، استدلال به جملهء مستثنى براى حرمت و بطلانِ فسخ يك‌جانبه و عدم تأثير آن و اثبات لزوم از اين طريق ، ناتمام است .\r\nب ) به گفتهء آيت‌اللّه خوئى ( رحمه الله ) : جملهء  تِجارَةً عَنْ تَراضٍ مِنْكُمْ  مثل آيهء  أَحَلَّ اللَّهُ الْبَيْعَ  است و حداكثر دلالت مىكند كه تجارت با تراضى ، حلال و صحيح و نافذ است امّا اين‌كه بعد از تجارت مذكور و مالك شدن مشترى آيا فسخ يك‌جانبهء بايع و تصاحب مبيع و تصرفات او قبل يا بعد از فسخ ، جايز است يا حرام ؟ فسخ او نافذ است يا بىاثر ؟ آيه در مقام بيان اين‌ها نيست و از اين جهت اطلاق ندارد تا بگوييم تصرّفات بعد از فسخ هم نافذ نيست ، پس فسخ او بىاثر است ، در نتيجه معامله و تجارت لازم است . آرى تصرّفات بايع بعد از معامله و تملك مشترى ، به دلايل عقلى و نقلى جداگانه حرام است و ربطى به آيهء تجارت ندارد ، بلكه اگر ما بوديم و آيهء تجارت ، ادعا مىكرديم كه\r\n\r\n\r\n","description":"","footnote":"\r\n( 1 ) . نور ( 24 ) : 37 .\r\n( 2 ) . البته حكم امضايى است ؛ زيرا عقلا نيز آن را سبب مملّك مىدانند . .\r\n","page_name":" 161 ","page_number":179},
  {"content":"\r\n\r\nتجارت ، صحيح و نافذ است و مشترى مالك مبيع مىشود و در عين حال بايع حق دارد در مال مشترى تصرف كند . « 1 »\r\nهمين اشكال را مرحوم سيد نيز در حاشيه دارد « 2 » بنابراين از جملهء مستثنى لزوم تجارت فهميده نمىشود .\r\nاستدلال به مجموع صدر و ذيل آيه بنا بر اين‌كه استثنا متصل باشد : مفاد آيه اين است كه تملك و تصاحب مال مردم از هر راه حرامى ، حرام و فاسد است مگر اين‌كه به سبب تجارت با تراضى ، كه منحصراً تجارت كذائى حلال و صحيح و سبب مملك است و كلمهء « بالباطل » بيان علت حرمت اكل است ؛ گويا فرموده است : « لا تأكلوا أموالكم بوجه من الوجوه إلا بوجه التجارهء ، فإنّ الأكل به غير هذا الوجه باطل » . صدر آيه هم مفيد عموم است يعنى اكل مال مردم به هر طريقى از طرق حرام است خواه از طريق سرقت و غصب باشد ، خواه از راه قمار ، يا از راه فسخ معامله يا از راه تجارت با تراضى و . . . ، زيرا اگر صدر ، مفيد عموم نباشد استثنا و تخصيص لغو خواهد بود ؛ نظير « أكرم بعض العلماء إلا زيداً » كه از اوّل ، شمول خطاب نسبت به زيد مشكوك است و اهمال يا اجمال دارد و استثنا معقول نيست .\r\nبنابراين ، فسخ يك‌جانبه و تصاحب مبيع هم اكل مال به باطل است و جايز و صحيح نيست . ذيل آيه تنها تجارت با تراضى را استثنا كرده است ، و فسخ مذكور  تِجارَةً عَنْ تَراضٍ  نيست ، دليل ديگرى هم بر استثناى آن از عموم صدر آيه نداريم ، پس به اصالت عموم آيه در شك در تخصيص زائد استناد مىكنيم . نتيجه اين مىشود كه فسخ مذكور حرام و باطل و بىاثر است و مجوز اكل نيست ، پس معلوم مىشود معامله لازم است ، و گرنه فسخ اثر مىكرد .\r\nاشكال مهم : چگونه آيه ، مجوز اكل و سبب مملّك را در تجارت با تراضى منحصر\r\n\r\n\r\n","description":"","footnote":"\r\n( 1 ) . مصباح الفقاهه ، ج 6 ، ص 35 - 36 .\r\n( 2 ) . ر . ك : حاشية المكاسب ، ج 2 ، ص 4 . .\r\n","page_name":" 162 ","page_number":180},
  {"content":"\r\n\r\nكرده است در حالى كه در اسلام راه‌هاى فراوان ديگرى وجود دارد كه مجوز تصرف در مال ديگران است ، مثل قرض كردن كه پس از قرض ، فرد مقترض مالك پول مىشود و حق هر تصرفى دارد ، و مثل اباحهء تصرف در مانند تصرف مهمان در طعام كه مجوز اكل است ، و مثل حيازت كه سبب مملّك و مجوز اكل است و . . . ، حصر آيه با اين موارد سازگار نيست .\r\nجواب : امام راحل از اشكال مذكور جواب متقنى مىدهد كه حاصلش اين است :\r\nدر آيه علتى ذكر شد يعنى « بالباطل » ، و حاصل معنى آيه اين است كه تصرف و تصاحب در اموال ديگران از باب اكل مال به باطل حرام است ، ذيلًا كه تجارت با تراضى را استثنا كرده است به مناسبت حكم و موضوع ، متفاهم عرفى اين است كه اكل مال مردم به سبب تجارت ، اكل مال به باطل نيست بلكه به حق است ؛ آن‌گاه مناط جواز ، اكل مال به حق بودن است و به حكم « العلّة تعمّم وتخصّص » نتيجه مىگيريم كه هر اكل مال به باطلى جايز نيست و هر اكل مال به حقى جايز است . و اين عنوان تمام موارد مذكور در اشكال و امثال آن‌ها را شامل مىگردد ، چون همگى از باب اكل مال مردم به حق عرفى يا شرعى است و شارع اجازه داده است ؛ ذكر تجارت هم از باب اين است كه فرد جلى و عالىِ اكل مال مردم ، به حق است ؛ پس مشكل حصر هم حل شد . ضمناً تخصيص در آيه از باب تخصيص مصطلح نيست كه اين موارد هم موضوعاً اكل مال به باطل باشند و حكماً جايز باشند ، بلكه از باب تخصص و خروج موضوعى است و با تجويز شارع ، اين موارد موضوعاً اكل مال به باطل نيستند ، چون اكل مال به باطل مطلقاً حرام است و لسان آيه از مواردى است كه آبى از تخصيص مىباشد . « 1 »\r\nاشكال مهم ديگر : حال كه مشكل انحصار حل شد و مفاد آيه اين شد كه اكل مال به باطل حرام است و اكل مال به حق جايز است ، اشكال ديگرى پيدا مىشود كه مربوط\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 177 و 178 . .\r\n","page_name":" 163 ","page_number":181},
  {"content":"\r\n\r\nبه بحث ماست و آن لزوم تمسك به عام در شبههء مصداقيه است ، زيرا فسخ يك‌جانبه احتمال دارد مؤثر باشد و مبيع را به ملك بايع عودت دهد ، بنابراين پس از فسخ شك داريم كه تصاحب بايع و تصرف او در مبيع ، از مصاديق اكل مال به باطل است تا حرام و فاسد باشد و كاشف از لزوم باشد ، يا از مصاديق اكل مال به حق است كه شايد فسخ اثر كرده و واقعاً مالك شده و تصرفش حلال است ؟\r\nدر اين مورد تمسك به عموم مستثنىمنه براى اثبات حرمت فسخ يك‌جانبه و تصرف بعد از آن ، از باب تمسك به عام در شبههء مصداقيه است كه نزد محققان صحيح نيست ، بنابراين حكم تصرف و تصاحب مبيع بعد از فسخ ، از آيه دانسته نشد ؛ آرى از راه استصحاب بقاى ملك مشترى پس از فسخ يك طرفه ، مىتوانيم عدم تأثير فسخ و ثبوت لزوم معامله را ثابت كنيم ولى در اين صورت استدلال به آيه نخواهد بود بلكه استدلال به استصحاب است كه دليل جدا بر اصل لزوم در معاملات است كه بعداً بررسى خواهد شد .\r\nپاسخ : اگرچه احتمال مىدهيم فسخ بايع مؤثر باشد ولى عقلا به اين احتمال اعتنا نمىكنند و عملًا و حكماً بنا را بر لزم مىگذارند و بايع را ذى حق نمىدانند ، شارع هم ردع نكرده است و لذا فسخ مذكور و تصرف در مبيع از موارد اكل مال به باطل عرفى و به ناحق است و در مستثنىمنه داخل است و استدلال به مجموع آيه براى اثبات لزوم معامله صحيح است .\r\n\r\nاصل لزوم معاطات در روايات\r\nمحور سوم : دلالت روايات بر اصل لزوم در معاطات ، بلكه در مطلق بيع ، بلكه در مطلق معاملات :\r\nروايت دستهء اوّل :\r\n« المؤمنون عند شروطهم » . « 1 »\r\n\r\n\r\n","description":"","footnote":"\r\n( 1 ) . وسائل الشيعه ، ج 21 ، ص 276 . .\r\n","page_name":" 164 ","page_number":182},
  {"content":"\r\n\r\nدربارهء اين حديث در باب صحت معاطات بحث شد ، در اين‌جا به اختصار توضيحاتى داده مىشود تا دلالت آن بر اصل لزوم روشن شود .\r\nالف ) از روايت ، وجوب وفا به شرط و حرمت نقض آن استفاده مىشود نه اين‌كه فقط حُسن و رجحان استفاده شود . دليل وجوب وفا : اوّلًا تكيه روى وصف ايمان است كه وفا به شرط را نشانهء ايمان مؤمنان دانسته است ؛ گويا كسى كه وفا به شرط ندارد ايمان ندارد ، و اين ، كنايه از بزرگى گناه نقض شرط است ؛ ثانياً لفظ\r\n« عند شروطهم »\r\nدلالت بر ملازمه شرعى ميان مؤمن ، و وفا به شرط دارد كه باز وجوب را مىرساند ؛ ثالثاً در رواياتى معصومين ( ع ) براى وجوب وفا ، به حديث نبوى مذكور استدلال كرده‌اند ، مثل موثقهء اسحاق بن عمار از امام صادق ( ع ) از پدر بزرگوارش :\r\n« إنّ علي بن أبيطالب ( ع ) كان يقول : من شرط لامرأته شرطاً فليف لها به ؛ فإنّ المسلمين عند شروطهم إلا شرط حرّم حلالًا أو أحلّ حراماً » . « 1 »\r\nاگر حديث نبوى مفيد وجوب نبود امام ( ع ) استدلال نمىكرد .\r\nب ) شرط در روايت ، يا به معناى خصوص الزام و التزام ضمنى است يا به معناى مطلق الزام و التزام است ، ولو ابتدايى و استقلالى . مثل همهء قراردادها و تعهدات و ميثاق‌نامه‌ها ميان دو شخص يا دو شركت يا دو دولت .\r\nشيخ اعظم در باب معاطات شرط را به معناى مطلق التزام گرفته و معاطات را نوعى قرارداد دانسته است و براى لزوم آن به اين حديث استدلال كرده است . « 2 » وى در اوايل مبحث خيارات ، شرط را به‌خصوص التزام ضمنى معنا كرده و گفته است كه شامل بيع و معاطات و مانند آن نمىشود ، « 3 » ولى در اواخر مبحث خيارات ، در باب « القول فى\r\n\r\n\r\n","description":"","footnote":"\r\n( 1 ) . تهذيب الأحكام ، ج 7 ، ص 467 .\r\n( 2 ) . المكاسب ، ج 3 ، ص 56 .\r\n( 3 ) . همان ، ج 5 ، ص 21 . .\r\n","page_name":" 165 ","page_number":183},
  {"content":"\r\n\r\nالشروط » شرط را به مطلق الزام و التزام تفسير كرده است . « 1 » مختار ما هم همين است و قبلًا با ذكر شواهد و مدارك در مبحث صحت معاطات توضيح داديم و استدلال بر لزوم مطلق معاهدات و معاملات بر همين اساس است .\r\nج ) وفا به شرط به اين است كه طبق آن عمل كند و مخالفت و ترك نكند و وفا را به آخر برساند زيرا كسى كه مدتى به شرط و قرارش پايبند باشد و بعداً آن را نقض كند در واقع اصلًا وفا نكرده است ، نه اين‌كه تا به حال وفا كرده و از حالا به بعد وفا نمىكند .\r\nد ) حديث نبوى جملهء خبريه است ولى به داعى انشا صادر شده و دلالت آن بر وجوب وفا قوىتر از دلالت فعل امر بر وجوب است . مبناى اين نكته در علم اصول تبيين شده است .\r\nه ) حديث نبوى ، يا به‌طور مستقيم بر وجوب وضعى دلالت دارد و مفادش اين است كه نقض التزام و قرارداد ، باطل است و قابل نقض نيست و فسخ يك‌جانبه بىاثر است ؛ بنابراين لزوم قراردادهاى معاملى از آن فهميده مىشود ؛ و يا بر وجوب تكليفى وجوب وفا و حرمت نقض دلالت دارد كه باز هم براى استفادهء لزوم كفايت مىكند ، زيرا حرمت نقض آن وجهى ندارد مگر لزوم قرارداد و معامله ، و اگر لازم نبود فسخ و نقض آن حرام نمىشد و چنين نيست كه حرمت نقض يك حكم تعبدى محض باشد ، بلكه به مناط لزوم است و كاشف از آن مىباشد .\r\nبا اين چند نكته دلالت حديث بر لزوم پرواضح است و مقدار دلالت آن هم لزوم مطلق قراردادها و معاهدات است ، از جمله لزوم مطلق بيع و لزوم خصوص معاطات نيز استفاده مىشود . و خلاصه اين‌كه آنچه در آيهء   أَوْفُوا بِالْعُقُودِ   قبلًا ذكر شد در حديث « المؤمنون عند شروطهم » نيز ذكر مىشود و از نظر دلالت بر لزوم مطلق عقود و عهود و قراردادها مثل هم هستند و بلكه دلالت روايت بر وجوب وفا و حرمت نقض قوىتر\r\n\r\n\r\n","description":"","footnote":"\r\n( 1 ) . همان ، ج 6 ، ص 11 و 12 . .\r\n","page_name":" 166 ","page_number":184},
  {"content":"\r\n\r\nاست ؛ زيرا جملهء خبريه در مقام انشاست و به‌قدرى اصل لزوم وفا به شرط را مسلّم گرفته است كه آن را به لفظ خبريه بيان نموده است .\r\nدر پايان به كلام امام راحل اشاره مىكنيم كه در كتاب البيع فرموده است :\r\nبر فرض كه « شرط » در حديث به معناى خصوص شرط ضمنى باشد ولى از راه الغاى خصوصيت ، حكم را به شروط ابتدايى و استقلالى سرايت مىدهيم ؛ زيرا مناسبت حكم و موضوع اقتضا مىكند كه ضمنى بودن ، موضوعيت نداشته باشد و مهم اصل عقد و قرارداد است كه مؤمن بايد به قرارش متعهد باشد و از آن تخلف نكند ولو قراردادهاى معاملىاى كه ابتدا به ساكن و مستقلًا منعقد مىكند . دليل الغاى خصوصيت هم فهم عرف است . « 1 »\r\nروايت دستهء دوم : رواياتِ عدم جواز تصرف در مال مردم بدون رضايت آن‌ها :\r\nالف ) توقيع شريف از ناحيهء مقدسه از قول محمد بن عثمان عمرى از حضرت صاحب‌الزمان ( عج ) :\r\n« لا يحلّ لأحد أنْ يتصرّف فى مال غيره به غير إذنه » . « 2 »\r\nب ) موثقهء سماعه از حضرت صادق ( ع ) :\r\n« إنّ رسول‌الله ( ص ) قال : من كانت عنده أمانته فليؤدها إلى من ائتمنه عليها ، فإنّه لا يحلّ دم امرئٍ مسلم ولا ماله إلا بطيبة نفس منه » . « 3 »\r\nج ) مرسلهء على بن شعبه در تحف العقول از رسول اكرم ( ص ) كه در حجهء الوداع فرموده است :\r\n« أيها الناس إنّما المؤمنون إخوة ولا يحلّ لمؤمن مال أخيه إلا عن طيب نفس منه » . « 4 »\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 207 .\r\n( 2 ) . وسائل الشيعه ، ج 24 ، ص 234 .\r\n( 3 ) . همان ، ج 5 ، ص 120 .\r\n( 4 ) . تحف العقول ، ص 34 . .\r\n","page_name":" 167 ","page_number":185},
  {"content":"\r\n\r\nد ) مرسله عوالى اللآلى از رسول اعظم ( ص ) :\r\n« المسلم أخو المسلم ، لا يحلّ ماله إلا عن طيب نفس منه » . « 1 »\r\nمحور استدلال ، موثقهء سماعه است كه سنداً حجت و دلالهء روشن است .\r\nتوضيح : حليت و عدم حليت يا حرمت در كتاب و سنت به معناى لغوى و عرف عام باقى است ؛ حليت يعنى جواز ، ترخيص ، رفع المنع ، اطلاق و ارسال ( باز كردن و رها كردن ) و حرمت يعنى منع ، عدم ترخيص . و به اين معناى وسيع بر حلال تكليفى و وضعى قابل صدق است و در واقع داراى معناى عام و جامعى است كه بر حسب موارد و به كمك قرينه گاهى خصوص حليت تكليفى اراده مىشود و گاهى خصوص وضعى ( صحت و نفوذ ) و گاهى اعم مراد است .\r\nدر روايات مذكور - غير از توقيع شريف - حليت و عدم آن در ظاهر به خود مالِ غير ، مستند شده است كه عين خارجى است و از نظر مشهور لزوماً بايد فعل اختيارى متناسب با آن در تقدير باشد و محل بحث است كه جميع افعالِ متناسب با مال در تقدير است يا فعل خاصى مقدر است و آن فعل خاص كدام است ؟ ما به پيروى از امام راحل در كتاب البيع « 2 » در چهار مرحله به موثقه استدلال مىكنيم :\r\nمرحلهء اوّل : تقدير ضرورى نيست و مىتوان به ظاهر حديث اخذ كرد و حليت و عدم آن به خود مالِ غير ، مستند باشد ولى با ادّعاى اين‌كه بدون رضايت مالك ، خود مال حلال نيست و نفى حليت از خود مال مساوى است با نفى حليت از هرچه كه مربوط به مالِ غير است ؛ يعنى امساك آن ، غصب آن ، خوردن و نوشيدن و استفاده كردن از آن ، و هر نوع دخل و تصرف ديگر . يكى از اين امور فسخ يك‌جانبه و دخل و تصرف در مبيع است كه مال مشترى شده و حديث به عموم و اطلاقش آن را نفى مىكند .\r\n\r\n\r\n","description":"","footnote":"\r\n( 1 ) . عوالى اللئالى ، ج 3 ، ص 473 .\r\n( 2 ) . كتاب البيع ، ج 1 ، ص 165 - 167 . .\r\n","page_name":" 168 ","page_number":186},
  {"content":"\r\n\r\nمرحلهء دوم : بر فرض كه تقدير لازم باشد ، ولى متفاهم عرفى ، تقدير جميع افعال متناسب با مال غير است و مخصوص تصرف در مال مردم نيست ، آن‌گاه حديث به عمومش فسخ يك‌جانبه و تصرف در مبيع را شامل است .\r\nمرحلهء سوم : بر فرض كه خصوص تصرف ، مقدر باشد ولى تصرف مخصوص تصرفات حسى ( خوردن ، نوشيدن ، پوشيدن و . . . ) نيست بلكه مطلق تقلب و تحول و تبدل را شامل است و يكى از آن‌ها فسخ معامله و دخل و تصرف در مبيع است . دليل اين اطلاق ، كلمات اهل لغت است . « 1 »\r\nمرحلهء چهارم : بر فرض كه خصوص تصرف حسى مراد باشد ، امّا باز الغاى خصوصيت مىكنيم و مناط كلى ، مال غير بودن و حرمت تصرف حسى در مال غير بدون رضايت او است . همين مناط در تصرف غير حسى و بيع مال مردم يا فسخ يك‌جانبه و تصرف در مال مردم و رجوع بدون رضايت مشترى ، وجود دارد .\r\nنتيجه : هرگونه دخالت و تصرف و تقلب و تحولى در مال مردم بدون رضايت آن‌ها از جمله فسخ و رجوع يك‌جانبه ، حلال و جايز نيست ؛ خواه مقصود ، حليت تكليفى باشد ؛ يعنى حرام است و عقاب دارد و مناط آن لزوم معامله است ، زيرا اگر لازم نبود وجهى براى حرمت فسخ نبود ؛ خواه مقصود ، حليت وضعى باشد ؛ يعنى اين تقلّبات و فسخ يك‌طرفه ، صحيح و نافذ و مؤثر نيست كه باز هم كاشف از لزوم معامله است ؛ و گرنه فسخ تأثير مىگذاشت . بنابراين اصل دلالت موثقه بر لزوم ، مسلّم است ، مقدار دلالت آن هم كلّيهء معاملات و امور مالى است همچون بيع ، اجاره ، صلح ، مضاربه و . . . ؛\r\n\r\n\r\n","description":"","footnote":"\r\n( 1 ) . أقرب الموارد ، ج 1 ، ص 464 و 465 مىنويسد : « صرف الدرهم : بدّلها بدراهم و دنانير ، صارفه : بادله . و فى نهج‌البلاغة : « لوددت و الله إانّ معاوية صارفنى بكم صرف الدينار بالدرهم ، فأخذ منّى عشرة منكم و أعطانى رجلًا منهم » . و تصرّف فى الأمر : احتال و تقلّب فيه » . المنجد در ص 422 و 423 مىنويسد : « صرف الدنانير : بدلّها بدراهم أو دنانير سواها ، صرّف الشيء : باعه ، تصرف فى الأمر : إحتال وتقلّب فيه ، الصّراف والصرفى : بيّاع النقود بنقود غيرها » . .\r\n","page_name":" 169 ","page_number":187},
  {"content":"\r\n\r\nمگر مواردى كه به‌دليل خاص جايز و متزلزل هستند .\r\nاشكال به استدلال مزبور : در حواشى مكاسب همچون حاشيهء مرحوم ايروانى و مرحوم سيد و مرحوم محقق اصفهانى ، ايرادهايى مطرح شده است كه با توجه به تقرير استدلال ، همهء آن‌ها داراى جواب است :\r\n1 . « لا يحلّ » در حرمت تكليفى مولوى ظهور دارد و براى حرمت وضعى قابل استدلال نيست .\r\nجواب : دانستيم كه حليت و حرمت در كتاب و سنت معناى جامعى دارد .\r\n2 . ارادهء حرمت تكليفى و وضعى از « لا يحلّ » استعمال در اكثر است .\r\nجواب : دانستيم كه لفظ در جامع استعمال شده است نه در خصوص اين و آن .\r\n3 . حليت به عين خارجى مستند شده است نه به سبب ، و اين با مولوى بودن مناسب است .\r\nجواب : در مرحلهء اوّل و دوم روشن شد كه معناى جامعى مراد است .\r\n4 . مقدر ، خصوص تصرف است و ظهور در تصرف حسى دارد .\r\nجواب : در مرحلهء سوم و چهارم روشن شد كه وجهى براى ظهور فوق نيست .\r\n5 . در موثقه ، دربارهء حرمت خون مسلمان هم صحبت شده است كه حتماً مقصود ، حرمت تكليفى است و قرينه است كه حرمت مالِ مسلمان هم به معناى تكليفى باشد ، نه وضعى تا دليل لزوم وضعى باشد .\r\nجواب : موثقه به‌صورت تعليل و كبراى كلى بيان شده است و اگر مورد اوّل با حكم تكليفى متناسب است دليل بر اين نيست كه مورد دوم هم با تكليف متناسب باشد .\r\n6 . پس از فسخ يك‌جانبه ، معلوم نيست مبيع مال غير باشد تا تصرف در آن حرام باشد ، زيرا شايد فسخ تأثير گذاشت و مال خود بايع شد . بدون احراز مال غير بودن ، تمسّك به روايت از قبيل تمسك به عام در شبههء مصداقيه است ؛ بنابراين استدلال به خود روايت ناقص است ، مگر اين‌كه استصحاب بقاى ملك مشترى به آن ضميمه شود\r\n\r\n","description":"","footnote":"","page_name":" 170 ","page_number":188},
  {"content":"\r\n\r\nكه در اين‌صورت ، استدلال ، فقط به روايت نخواهد بود بلكه به كمك استصحاب است كه خود ، دليل جدايى است و در ادامه بررسى خواهد شد .\r\nجواب : قبلًا در ذيل استدلال به آيات و نيز به روايت وجوب وفا ، از اين شبهه جواب داديم كه عرف به احتمال تأثير فسخ ، اعتنا نمىكنند و شرعاً هم ردعى نيامده است ؛ بنابراين پس از فسخ يك‌جانبه هم ، مبيع مال مشترى است و مال غير بودن محرز است و تمسّك به عموم يا اطلاق حديث به جا است .\r\nروايت دستهء سوم :\r\nروايات خيار مجلس . « 1 » اين روايات دو دسته‌اند :\r\nالف ) رواياتى كه تصريح به مفهوم غايت ندارند و تنها منطوق را بيان كرده‌اند ؛ اكثر روايات باب خيار مجلس از اين قرار است ، از جمله صحيحهء محمد بن مسلّم از امام صادق ( ع ) :\r\n« البيعان بالخيار حتى يفترقا و صاحب الحيوان بالخيار ثلاثة أيّام » . « 2 »\r\nب ) رواياتى كه تصريح به مفهوم غايت دارند ، مثل صحيحهء حلبى از امام صادق ( ع ) :\r\n« أيّما رجل اشترى من رجل بيعا فهما بالخيار حتّى يفترقا فإذا افترقا وجب البيع » . « 3 »\r\nو مثل صحيحهء فضيل از حضرت صادق ( ع ) :\r\nقلت له : ما الشرط فى الحيوان ؟ قال :\r\n« ثلاثة أيام للمشترى\r\n» ، قلت : و ما الشرط فى غير الحيوان ؟ قال :\r\n« البيعان بالخيار ما لم يفترقا فإذا افترقا فلا خيار بعد الرضا منهما » . « 4 »\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 5 ، باب 1 و 2 و 3 .\r\n( 2 ) . همان ، ص 5 .\r\n( 3 ) . همان ، ص 6 .\r\n( 4 ) . همان . .\r\n","page_name":" 171 ","page_number":189},
  {"content":"\r\n\r\nالبته دستهء سومى هم هست كه عمل امام ( ع ) را نقل مىكند « 1 » ولى از آن‌جا كه عمل ، مجمل است و ممكن است از باب « قضيّة في واقعة » باشد و در مورد خاصى بوده است ، به اين‌ها استدلال نمىكنيم ، و به رواياتى كه قول معصوم را نقل كرده است استدلال مىكنيم .\r\nشيوهء استدلال : در رواياتى كه صريحاً مفهوم ذكر شده است سخن امام ( ع ) اطلاق دارد و مفادش اين است كه مجلس معامله كه منقضى شد معامله از هر جهت لازم است و جنس خيار منتفى است ، چه خيار غبن باشد ، چه خيار عيب ، چه خيار شرط و . . . ، آن‌گاه اگر دليلى بر نبودن يكى از اين خيارات در مابعد مجلس معامله ، دلالت كرد مخصص اين اطلاق خواهد بود ، و منهاى دليل خاص اصل بر لزوم بيع از ناحيهء مطلق خيارات است .\r\nمقدار دلالت روايات هم لزوم مطلق بيع است - قولى يا معاطاتى - و متعرّض حكم ساير معاملات نيست .\r\nاشكال : اشكال اين دليل اين است كه در صدر روايت يا منطوق كلام كه فرموده است : « البيّعان بالخيار » مقصود ، مطلق خيار و جنس آن نيست بلكه يقيناً مقصود خيار خاص است ( خيار مجلس ) . آن‌گاه در ذيل كه مىگويد : « فإذا افترقا فلا خيار » صدر ، قرينه است بر اين‌كه مقصود نفى خصوص خيار مجلس است و كارى با ساير خيارات ندارد . متفاهم عرفى هم اين است كه پس از تفرّق ، خيار مجلس يا خيار از اين ناحيه منتفى است و نفياً و اثباتاً با ساير خيارات كارى ندارد ، و دست‌كم صدر ، صلاحيت دارد تا قرينه بر مراد از ذيل باشد و ذيل مجمل مىگردد و قابل استدلال نيست .\r\nروايت دستهء چهارم : روايت سلطنت مردم بر مال خودشان .\r\nتنها يك روايت است كه مرحوم مجلسى در بحار « 2 » از قول ابن ابىجمهور در\r\n\r\n\r\n","description":"","footnote":"\r\n( 1 ) . همان ، ص 7 .\r\n( 2 ) . بحار الانوار ، ج 2 ، ص 272 . .\r\n","page_name":" 172 ","page_number":190},
  {"content":"\r\n\r\nعوالى « 1 » نقل كرده كه رسول اعظم ( ص ) فرموده است :\r\n« الناس مسلّطون على أموالهم\r\n» . شيوهء استدلال : حديث ، سلطنت مطلقه را براى مردمان بر امولشان ثابت كرده است و مقتضاى چنين سلطنتى اين است كه ديگران حق ندارند بدون رضاى مالك در اموال او دخل و تصرف كنند و آن‌ها را مالك شوند ، از جمله اين‌كه بايع و مالك اصلى حق ندارد با فسخ يك‌جانبه مبيع را تملك كند ؛ زيرا با سلطنت مطلقهء مالك منافات دارد ، و لازمهء اين امر ، لزوم معامله است زيرا اگر جايز و متزلزل باشد منافاتى ندارد كه با فسخ كردن مالك شود .\r\nاشكال : اشكال اين دليل اين است كه : اوّلًا روايت از نظر سند ضعيف و مرسله است و قبلًا در مبحث صحت معاطات به تفصيل ذكر شد ؛ بنابراين قابل استدلال نيست ؛ ثانياً روايت در صدد بيان اين است كه مالك بر مال خود مسلّط است و هرگونه تصرفى مىتواند انجام دهد ولى در مقام بيان اين نيست كه اگر پس از معامله ، بايع معامله را فسخ كرد چه حكمى دارد ؟ آيا فسخ او نافذ است يا خير ؟ مفيد حصر هم نيست تا حق هر دخل و تصرفى را از ديگرى سلب كند . به هر حال نيازى به استدلال به حديث سلطنت و احاديث خيار مجلس نداريم ، و روايات عدم حليتِ مال مردم و روايات وجوب وفا به شرط ، و آيات نهى از اكل مال مردم ، و امر به وفا به عقد ، كفايت مىكند ، و اصل لزوم به وضوح از آن‌ها استفاده مىشود .\r\nشبهات موضوعيه مصداقيه : آنچه در مباحث گذشته از عمومات قرآن مجيد و روايات معتبر استفاده شد اصل لزوم در شبهات حكميه است كه رفع شك به عهدهء شارع است ؛ مثلًا اگر در اصل لزوم صلح يا اجاره يا جعاله و . . . شك كنيم ، از اصل لزوم عقود و معاهدات استفاده مىكنيم . و اين مورد ، از موارد شك در تخصيص زائد است و جاى تمسك به عمومات كتاب و سنّت است و اگر شك كرديم كه نسبت به فلان\r\n\r\n\r\n","description":"","footnote":"\r\n( 1 ) . عوالى اللآلى ، ج 1 ، ص 222 . .\r\n","page_name":" 173 ","page_number":191},
  {"content":"\r\n\r\nمعامله هم تخصيص خورده است يا خير اصالهء العموم جارى مىشود . حال دربارهء شبههء موضوعيهء مصداقيه بحث مىشود كه منشأ شبهه ، خطاب شارع نيست بلكه امور خارجيه است و رفع شبهه هم وظيفهء شارع نيست . مثلًا در خارج عقدى ميان دو نفر واقع شده است ولى مردد است كه هبه است تا جايز باشد يا بيع است تا لازم باشد ؟ آيا اجاره است تا لازم باشد يا جعاله است تا جايز باشد ؟ آيا هبه است تا جايز باشد يا صدقه است تا لازم باشد ؟ آيا هبه به يكى از منسوبين است تا لازم باشد يا به بيگانه است تا جايز باشد ؟ آيا بيع قولى است تا لازم باشد يا بيع معاطاتى است تا به قول مشهور متأخرين جايز باشد ؟ و . . . ؛ در اين موارد در چند مرحله بحث مىشود :\r\n1 . اين‌كه به همان عمومات و مطلقات لزوم هر عقد تمسك كنيم و بنا را بر لزوم اين فرد مردد و مصداق مشتبه بگذاريم . اين مبتنى است بر جواز تمسك به عام در شبهات مصداقيه كه به تفصيل در فن اصول فقه بيان گرديده است و نظرات متفاوتى درباره‌اش وجود دارد : يكى جواز تمسك به عام است مطلقاً ؛ نظر ديگر عدم جواز است مطلقاً ؛ نظر سوم تفصيل ميان مخصص لفظى و لبّى است ؛ نظر چهارم تفصيل ميان حكم عقل ضرورى و غير ضرورى است . تفصيلات ديگرى نيز در مسأله وجود دارد . و تحقيقاً به نظر امام راحل تمسك به عام در شبههء مصداقيه ، مطلقاً جايز نيست . « 1 »\r\n2 . اين‌كه به اصول عمليه مراجعه شود ؛ به اين‌صورت كه اگر اصل موضوعى يا سببى در رتبهء قبل باشد و از نظر جواز و لزوم ، نتيجه را روشن كند نوبت به اصل حكمى و مسببى نمىرسد . براى مثال در شك در صدقه يا هبه بودن ، اصل عدم قصد قربت جارى مىشود و معارضى هم ندارد ، زيرا شك در صدقه بودن مسبب از شك در قصد قربت است و با اصل عدم قصد قربت ، تكليف روشن مىشود ؛ جواز و تزلزل . يا مثلًا بيعى در خارج واقع شده و لزوم و تزلزل آن مشكوك است . منشأ شك هم احتمال\r\n\r\n\r\n","description":"","footnote":"\r\n( 1 ) . ر . ك : مناهج الوصول ، ج 2 ، ص 247 - 254 . .\r\n","page_name":" 174 ","page_number":192},
  {"content":"\r\n\r\nوجود يكى از خيارات است ؛ اصل عدم وجود خيار كه جارى شد قهراً تكليف روشن مىشود ؛ يعنى لزوم بيع .\r\nولى اين هم مبتنى است بر اين‌كه اصل موضوعى مذكور كه از اصول اعدام ازليه است قابل جريان باشند ولى تحقيقاً استصحاب عدم ازلى قابل جريان نيست .\r\n3 . اگر اصل موضوعى نباشد يا در اثر معارضه سقوط كند يا در اثر عدم ازلى بودن جارى نشود نوبت به اصل عملى حكمى مىرسد . مثلًا عقدى واقع شده و بيع يا هبه بودن آن مشكوك است . اصل عدم هبه با اصل عدم بيع تعارض مىكنند و جارى نمىشوند ؛ آن‌گاه استصحاب بقاى اثر عقد و عدم زوال اثر عقد جارى مىشود ؛ به اين معنا كه اگر بعد از عقد ، مالك اصلى بدون موافقت طرف ديگر رجوع كرد و عقد را فسخ كرد بقاى مالكيت طرف ، مشكوك مىشود و استصحاب بقاى ملك جارى مىشود . اين نظر شيخ اعظم در مكاسب است . « 1 »\r\nاشكال مرحوم خوئى : مرحوم آيت‌اللّه خوئى به اين اصل اعتراض دارد ؛ زيرا استصحاب ملك ، از استصحاب حكم است و به نظر ايشان استصحاب احكام مطلقاً جارى نمىشود ؛ چه استصحاب حكم وضعى و چه تكليفى ؛ چه حكم كلى و چه جزئى . دليل ايشان بر اين مدعا در اصول مطرح است ؛ « 2 » وى بر اين اساس تنها راه را جريان استصحاب عدم ازلى مىداند و آن اصل عدم هبه بودن اين عقد خارجى است و نتيجهء اين اصل ، عدم جواز رجوع و فسخ است ؛ بنابراين از راه اصل عدم ازلى به لزوم مىرسيم .\r\nايشان در جواب اين اشكال - كه اصل مذكور معارض دارد چون همان‌طور كه احتمال هبه با اصل عدم هبه دفع مىشود ، احتمال بيع بودن با اصل عدم بيع نيز دفع مىشود و نتيجهء اين اصل ، جواز رجوع و فسخ است - فرموده‌اند : اگر بيع بودن ،\r\n\r\n\r\n","description":"","footnote":"\r\n( 1 ) . المكاسب ، ج 5 ، ص 24 .\r\n( 2 ) . مصباح الاصول ، ج 3 ، ص 36 - 40 . .\r\n","page_name":" 175 ","page_number":193},
  {"content":"\r\n\r\nموضوع لزوم معامله بود جاى اصل عدم بيع بود و با اصل عدم هبه بودن عقد ، تعارض مىكرد ولى احراز بيع بودن مطرح نيست و هبه نبودن براى حكم به لزوم ، كفايت مىكند ، زيرا عموم آيه ، بر لزوم هر عقدى دلالت دارد ؛ داراى هر عنوانى كه باشد . عقد هبه ، از اين عموم خارج شده است و ما شك داريم كه اين عقد از قسم عقد هبه است يا نه ، اصل عدم هبه بودن كفايت مىكند تا به حكم عموم آيات و روايات بر لزوم آن حكم شود و معارضى ندارد .\r\nوى در پايان فرموده است : اگر اصل عدم ازلى را قبول نكنيم چاره‌اى نداريم جز اين‌كه از راه قرعه و مصالحه حل مشكل نماييم ؛ اگر مالك اصلى يا ورثه رجوع كردند ، بيع يا هبه بودن ، به قيد قرعه تعيين مىشود يا اين‌كه طرف‌ها بايد از راه مصالحه دعوا را ختم كنند . « 1 »\r\nاين نظريه در هر دو بخش قابل مناقشه است : در بخش اوّل ، عدم جريان استصحاب را در احكام شرعيه قبول نداريم ؛ مناقشهء ايشان در علم اصول پاسخ داده شده است . در قسمت دوم هم استصحاب عدم ازلى قبول نيست ؛ اين مطلب هم در علم اصول تحقيق شده است . لذا برمىگرديم به فتواى شيخ اعظم كه اين‌جا مجراى استصحاب بقاى اثر عقد و عدم زوال اثر عقد ( ملكيت ) است . ايرادهاى اين سخن بعداً در محور سوم بحث پاسخ داده خواهد شد .\r\nالبته استصحاب بقاى اثر عقد ( وجودى ) يا استصحاب عدم ارتفاع اثر عقد ( عدمى ) كه در كلام شيخ اعظم آمده است به نحو ديگرى قابل مناقشه است : استصحاب عدمى در واقع نفى نفى است ، زيرا خود ارتفاع و زوال اثر ، امر عدمى است و وقتى عدم بر آن درآيد ، نفىِ نفى يا عدمِ عدم اثر عقد ، يا سلبِ سلب اثر است و نفىِ نفى ، يا عين اثبات است كه استصحاب جدايى نيست و تعبير ديگرى از استصحاب بقاى اثر است و ظاهراً\r\n\r\n\r\n","description":"","footnote":"\r\n( 1 ) . مصباح الفقاهه ، ج 6 ، ص 54 و 55 . .\r\n","page_name":" 176 ","page_number":194},
  {"content":"\r\n\r\nنظر شيخ به اين است . و يا نفىِ نفى ، مستلزم ايجاب است كه اصل مثبت مىشود و حجت نيست ، زيرا اثبات يك نقيض با سلب نقيض ديگر ، يا سلب يكى از دو نقيض با اثبات نقيض ديگر ، عقلى است نه شرعى و اصلى كه اثر عقلى دارد مثبت است .\r\nو امّا استصحاب وجودى يا بقاى اثر عقد : اين اصل محكوم اصل ديگر است و با وجود اصل سببى و حاكم ، نوبت به آن نمىرسد و اصل سببى اصل بقاى خود عقد و معامله است ؛ مثلًا يقين داريم عقدى واقع شده است و پس از فسخ يك طرف ( مالك اصلى ) شك در بقاى آن داريم ؛ در اين‌صورت استصحاب خود عقد جارى مىشود ، و وقتى خود عقد ثابت شد آثار آن نيز حتماً مترتب مىشود و نيازى به استصحاب جدايى ندارد . بنابراين از نظر فنّى جاى استصحاب بقاى اثر نيست .\r\nسؤال : عقد همان ايجاب و قبول قولى يا داد و ستد عملى است كه يك آن موجود و قطعاً منعدم مىشود ، زيرا حقيقت تدريجى و متصرّم‌الوجود است و ما در اين‌باره شك نداريم تا استصحاب خود عقد جارى را جارى كنيم ؛ از اين رو ناگزيريم از استصحاب بقاى اثر عقد استفاده كنيم كه قابل بقاست .\r\nپاسخ : اگر عقد همان ايجاب و قبول باشد آرى ، قطعاً منتفى شده است و جاى استصحاب نيست ، ولى كراراً در معناى آيهء وفا به عقد و روايت وفا به شرط ، ذكر شد كه عقد به معناى مطلق معاهده و معامله و قرارداد عقلائى است و قوامش به اعتبار نفسانى است ، و ايجاب و قبول كاشف و مُظِهر است و آن معاملهء عقلائى قابل بقا است و اگر پس از فسخ يك طرفْ شك كرديم ، استصحاب بقاى آن را جارى مىكنيم ، و نوبت به استصحاب بقاى اثر نمىرسد .\r\nدر ضمن استصحاب بقاى عقد ، هم مستقيماً اثر شرعى دارد كه بقاى اثر شرعى عقد ( ملكيت ، تا زوجيت و . . . ) باشد و از اين جهت جارى مىشود ، و هم مىتواند موضوع عمومات لزوم عقد را منقّح كند . توضيح در مباحث عام و خاص از علم اصول آمده است كه اگر يك عام و مخصّصى وارد شود مثل « أكرم العلماء » و « لا تكرم الفساق منهم »\r\n\r\n","description":"","footnote":"","page_name":" 177 ","page_number":195},
  {"content":"\r\n\r\nپس از تخصيص ، عام در عالمِ غير فاسق حجت است ؛ حال در مورد فردى يقين داريم كه قبلًا عالم عادل بود و الان در بقاى عدالت او شك داريم ، در اين‌جا ابتدا حق نداريم به عموم عام تمسك كنيم ، زيرا تمسك به عام در شبههء مصداقيه جايز نيست ، ولى مىتوانيم با استصحاب بقاى عدالت او يا استصحاب عدم عروض فسق بر او ، يا عدم اتصاف او به فسق ، فاسق نبودنش را احراز كنيم تا موضوع منقّح شود ؛ سپس به عموم عام براى وجوب اكرام او تمسّك كنيم ؛ مگر اين‌كه استصحاب عدم ازلى باشد كه جارى نمىشود . در مورد بحث نيز عمومات و مطلقات بر لزوم عقد دلالت دارند و در مورد عقدى كه نمىدانيم هبه است يا بيع و به دنبالش نمىدانيم با فسخ مالك اصلى باطل شد يا نه ، ابتدا نمىتوانيم به عموم   أَوْفُوا بِالْعُقُودِ   تمسك كنيم ، زيرا عقد بودن آن محرز نيست ، ولى با استصحاب بقاى عقد و معامله ، موضوع عام منقح و بقاى عقد محرز شد ؛ آن‌گاه عمومات « كلّ عقد لازم » اين را شامل مىشود و بر لزوم آن دلالت مىكند .\r\nدر پايان گفتنى است استصحاب عقد از نوع استصحاب شخصى نيست ؛ زيرا شخص عقدى كه در خارج محقق شده است ، يا خصوص هبه است كه با فسخ واهب قطعاً منتفى است و شك نداريم تا استصحاب خصوص عقد هبه جارى شود ؛ و يا خصوص بيع است كه اگر اين باشد قطعاً باقى است ولى نسبت به بيع در اصل وجود آن شك داريم و يقين سابق نداريم تا اركان استصحاب تمام باشد . استصحاب فرد مردّد هم معنا و مفهوم معقولى ندارد ؛ آرى كلى و طبيعىِ عقد ، قابل استصحاب است و ازنوع‌كلى قسم ثانى است كه يا در ضمن فرد قصيرالعمر محقق شده است و يا در ضمن فرد طويل العمر ؛ ولى به هر حال با تحقق فرد ، كلى طبيعى كه به عين فرد موجود مىشود ، محقق مىشود . حال ، ما در بقاى همان كلى شك داريم . گرچه نسبت به‌خصوص اين فرد يا فرد ديگر ، اركان استصحاب ناتمام است ولى نسبت به كلى و جامع اركان تمام است و در فن اصول به ثبت رسيده است كه اين قسم از استصحاب كلى ، قابل جريان است و اشكالات آن پاسخ داده شده است و به اهم آن اشكال‌ها در\r\n\r\n","description":"","footnote":"","page_name":" 178 ","page_number":196},
  {"content":"\r\n\r\nآينده ، در بحث استصحاب لزوم ، پاسخ خواهيم داد .\r\nيك نكته : استصحاب بقاى طبيعى عقد يا استصحاب بقاى اثر عقد و عدم زوال آن به درد لزوم وفا و بقاى ملكيت طرف مىخورد كه اثر مشترك هبه و بيع است ؛ امّا آثار و احكام مخصوص بيع يا مخصوص هبه را ثابت نمىكند ، زيرا ترتب اين آثار ، فرع بر ثبوت خصوص بيع يا هبه است و چنان كه ملاحظه كرديم هيچ‌كدام قابل اثبات نيستند . بنابراين اگر در ترتب حكمى از احكامِ خصوص هر كدام ترديد كرديم بايد سراغ اصول و قواعد مناسب با آن برويم ؛ مثلًا اگر در اشتغال ذمّهء قابض به عوض عين شك كرديم - كه اثر بيع است - اصل برائت ذمه جارى مىشود . البتّه منوط بر اين‌كه جريان اصل برائت در اين موارد ، مستلزم مخالفت قطعيه با علم اجمالى نباشد ، و گرنه اصل عملى در اطراف علم اجمالى ، يا ذاتاً جارى نمىشود يا در اثر معارضه ، ساقط مىشود و نوبت به اعمال قوانين علم اجمالى مىرسد كه تفصيل آن در جاى خود بحث شده است و در اين مقام بيش از اين نياز به بيان نداريم .\r\nاستصحاب لزوم\r\nمحور چهارم ؛ استصحاب لزوم : تاكنون بر اساس ادلّهء اجتهاديه بر اصل لزوم در معاملات استدلال مىشد و نتيجهء عموماتِ كتاب و سنت ، « لزومِ مطلقِ معامله » شد . حال اگر به هر دليلى استدلال به دلايل اجتهادى ممكن نباشد « 1 » نوبت مىرسد به اصول عمليه ( استصحاب لزوم ) . البته خود لزوم عقد ، قابل استصحاب نيست ؛ زيرا حالت سابقهء يقينى ندارد و از آغاز تشريع عقود ، لزوم و جواز آن‌ها مشكوك است ، و اگر لازم باشند از روز اوّل لازم بوده‌اند ، و تا يقين سابق نباشد استصحاب جارى نيست بلكه جا دارد از استصحاب عدم ازلىِ لزوم استفاده شود كه حالت سابقهء يقينى دارد - اگرچه تحقيقاً اين\r\n\r\n\r\n","description":"","footnote":"\r\n( 1 ) . يا به اين دليل كه اصل دلالت آن‌ها بر لزوم ، ناتمام است و يا به اين دليل كه اطلاق و عموم آن‌ها مشكل دارد و به درد اصل لزوم در معاملات نمىخورند و كبراى كلىِ « كل عقدٍ لازمٌ » را ثابت نمىكنند . .\r\n","page_name":" 179 ","page_number":197},
  {"content":"\r\n\r\nنيز جارى نمىشود ؛ در اصول فقه به ثبت رسيده كه استصحاب عدم ازلى ناتمام است - ولى نيازى به استصحاب خود لزوم نداريم تا اشكال شود . استصحابات ديگرى جريان مىيابد كه در نتيجه ، لزوم مطلق عقود را ثابت مىكند . اين استصحاب ، از نظر شيخ اعظم در اوّل خيارات مكاسب « 1 » عبارت است از استصحاب بقاى اثر عقد و عدم زوال اثر عقد با فسخ يك‌جانبه « 2 » ولى به نظر امام راحل در كتاب البيع « 3 » ، استصحاب خود عقد و معامله جارى مىشود و با وجود آن ، نوبت به استصحاب بقاى اثر نمىرسد ؛ ولى هركدام كه باشد نتيجه‌اش بقاى آثار و احكام عقد ( ملكيت عين ، ملكيت منفعت ، حق انتفاع ، زوجيت و . . . ) است ، و بقاى آن پس از فسخ يك طرف ، عين لزوم معامله يا كاشف از لزوم آن است ؛ و هوالمطلوب .\r\nاستصحاب بقاى ملك\r\nتا اين‌جا از نظر اصل عملى ، به لزوم رسيديم و نتيجهء استصحاب هم لزوم مطلق عقود است مگر مواردى كه به‌دليل خاص ، جايز و متزلزل باشد كه از اين اصل لزوم ، خارج مىشود ، البته يا از باب حكومت ، يا از باب ورود و يا از باب توفيق عرفى كه جاى بحث آن در اصول فقه است . ولى شيخ اعظم در خصوص معاطات ، « 4 » از استصحاب بقاى ملك استفاده كرده و از اين راه ، لزوم معاطات را اثبات كرده است و مقدارى در اطراف اين استصحاب بحث نموده است ؛ متأخرين هم به پيروى از ايشان اين بحث‌ها را تعقيب كرده‌اند ؛ از جمله امام راحل كه در كتاب بيع دربارهء آن بحث كرده است . « 5 » در اين‌جا به اهمّ مطالب اين قسمت اشاره مىشود :\r\n\r\n\r\n","description":"","footnote":"\r\n( 1 ) . المكاسب ، ج 5 ، ص 14 - 22 .\r\n( 2 ) . به بيانى كه قبلًا در شبهه موضوعيه مصداقيه به مناسبت ذكر شد .\r\n( 3 ) . كتاب البيع ، ج 4 ، ص 35 - 39 .\r\n( 4 ) . المكاسب ، ج 3 ، ص 51 .\r\n( 5 ) . كتاب البيع ، ج 1 ، ص 143 . .\r\n","page_name":" 180 ","page_number":198},
  {"content":"\r\n\r\nيك مطلب اين است كه قبل از استصحاب ملك ، استصحاب بقاى خود معاطات و معامله جارى و آثار آن مترتب مىشود و نيازى به استصحاب ملك نيست ؛ اين مطلب قبلًا ذكر شد . بحث ديگر اين است كه آيا استصحاب ملكيت بر فرض جريان داشتن ، از نوع استصحاب كلىِ قسم دوم است يا از نوع استصحاب شخصى ؟ بر اساس هر دو احتمال ، مسأله را بررسى مىكنيم :\r\nامّا بنا بر اين‌كه استصحاب كلى قسم ثانى باشد : كلى و طبيعى ملكيت متيقن است زيرا مفروض بحث اين است كه معاطات ، بيع صحيح و مؤثر و مفيد ملك است . اين طبيعى دو فرد دارد : يكى ملك جايز است و به مجرد فسخ ، زائل مىشود ، و ديگرى ملك لازم است كه با فسخ يك طرف هم باقى است . حال خصوص ملك جايز قابل استصحاب نيست زيرا بر فرض حدوث ، با فسخ ، زائل شده و مقطوع الارتفاع است نه مشكوك البقا تا جاى استصحاب باشد . و خصوص ملك لازم نيز از اوّل حدوثش مشكوك است و يقين سابق ندارد تا استصحاب شود . ولى كلى و طبيعى و اصل ملكيت - كه قدر مشترك ميان ملك جايز و لازم است - قطعاً موجود مىشود . ما پس از فسخ يك طرف ، در بقاى قدر مشترك شك داريم ؛ نسبت به خود كلى ، اركان استصحاب كامل است و جارى مىشود و نتيجه‌اش لزوم است .\r\nچند اشكال : ايرادهاى فراوانى بر اين استصحاب وارد است كه برخى به مطلق استصحاب كلى قسم ثانى متوجه است و برخى به‌خصوص استصحاب ملكيت ؛ اهمّ آن‌ها به قرار زير است :\r\nاشكال اوّل : شيخ اعظم با امر به « تأمّل » شايد مىخواهد بگويد : از نظر ما استصحاب در شك در مقتضى حجت نيست و تنها در شك در رافع حجت است . « 1 » استصحاب ملكيت هم از قبيل جريان استصحاب در شك در مقتضى است ؛ زيرا شك ما در اصل\r\n\r\n\r\n","description":"","footnote":"\r\n( 1 ) . فرائد الاصول ، ج 3 ، ص 51 - 78 . .\r\n","page_name":" 181 ","page_number":199},
  {"content":"\r\n\r\nقابليت و استعداد بقاى ملكيت است كه اگر جايز باشد پس از فسخ حتماً زائل مىشود و بيش از آن قابليت بقا ندارد ، و اگر لازم باشد پس از فسخ هم باقى است ؛ پس شك در اقتضاى بقاى مستصحب است . بر مبناى شيخ ، اين استصحاب جارى نمىشود . اين ايراد را مرحوم آخوند خراسانى ذكر كرده است . « 1 »\r\nپاسخ : 1 . اصل مبناى شيخ در اصول ناتمام است و مشهور متأخرين و از جمله امام راحل « 2 » استصحاب را مطلقاً حجت مىدانند ، هم در شك در مقتضى ، هم در شك در رافع ؛ زيرا روايات باب ، اطلاق دارند .\r\n2 . بر فرض كه تفصيل شيخ را بپذيريم ؛ ولى شك در بقاى ملكيت از موارد شك در مقتضى نيست بلكه از موارد شك در رافع است ، زيرا كليهء امور اعتبارى از قبيل زوجيت ، ملكيت ، طهارت ، نجاست ، وجوب ، حرمت و . . . به محض جعل و اعتبار قابليت دارند تا ابد باقى باشند و از نظر اقتضا و استعدادِ بقا ، محدوديتى ندارند ، مگر اين‌كه مانع و رافعى جلوى تداوم آن‌ها را بگيرد و موجب رفع و زوال آن‌ها شود . در مورد بحث ما ، فسخ مالك اصلى مطرح است كه آيا مؤثر است و مىتواند مالكيت مشترى را نسبت به مبيع بردارد يا خير ؟ حتى ملك يا عقد جايز نيز اقتضاى بقا دارد و تا زمانى كه فسخ نشود باقى است و فسخ رافع آن است ، بنابراين شك ما در مقتضى نيست بلكه در رافع است و شيخ نيز قبول دارد كه استصحاب در شك در رافع جارى است . پس اشكال اوّل وارد نيست .\r\nاشكال دوم : اشكال مرحوم سيد در حاشيهء مكاسب :\r\nمقدمه : از نظر اصولى اصل سببى بر اصل مسببى حاكم است و با وجود آن ، اصل مسبّبى جارى نمىشود و نيازى به جريان آن نداريم . و از نظر عقلى و فلسفى وجود كلى ، مسبّب از وجود فرد و عدم آن مسبب از عدم افراد است .\r\n\r\n\r\n","description":"","footnote":"\r\n( 1 ) . ر . ك : حاشية المكاسب ، ص 13 .\r\n( 2 ) . ر . ك : الاستصحاب ، ص 32 . .\r\n","page_name":" 182 ","page_number":200},
  {"content":"\r\n\r\nبا توجه به اين مقدمه ايراد مرحوم سيد بيان مىشود : شك در بقاى كلىِ قسم ثانى ، مسبّب از شك در حدوث فرد طويل است زيرا اگر فرد قصير حادث شده بود قطعاً منتفى شده است و كلى هم قطعاً نيست ؛ آن‌گاه اركان استصحابِ عدم حدوث فرد طويل ، كامل است و جارى مىشود و وقتى سبب نبود مسبب ( كلى ) نيز نخواهد بود و نوبت به استصحاب كلى نمىرسد . در مورد بحث هم شك در بقاى ملكيت مشتركه ، مسبب از شك در حدوث ملك لازم است « 1 » و با اصل عدم حدوث فرد طويل ، حكم مىشود به عدم بقاى كلى و ملك مشترك ، و عدم آن احراز مىشود . پس شك نداريم تا از استصحاب كلى ملك استفاده شود . « 2 »\r\nپاسخ : 1 . پاسخ امام راحل در كتاب البيع :\r\nمقدّمه : دربارهء كلى و فرد ، سه احتمال وجود دارد :\r\nالف ) عينيت : كلى در خارج به عين وجود فرد ، موجود است ؛\r\nب ) سببيت : وجود كلى مسبّب از وجود فرد است نه عين آن ؛\r\nج ) رابطهء مجرّد تقدم و تأخر رتبى : وجود كلى غير از وجود فرد است و معلول آن هم نيست بلكه وجود استقلالى دارد و صرفاً از نظر عادت به‌دنبال وجود فرد ، كلى هم به‌صورت جدا موجود مىشود . نظير سخنى كه اشاعره دارند ؛ اشاعره رابطهء علّى و معلول ميان پديده‌ها را انكار مىكنند و مىگويند عادت الهى بر اين جارى شده است كه به‌دنبال فلان پديده ، فلان اثر را مستقلًا ايجاد كند .\r\nتحقيق همان رابطهء عينيت است كه در كتب منطقى و فلسفى بيان گرديده است ولى چون نظر مرحوم سيد ، رابطهء سببيت است از اشكال ايشان جواب مىدهيم كه استصحاب عدم حدوث فرد طويل جارى نمىشود ؛ زيرا اصل مثبت است و اثر عقلى دارد ، نه شرعى ؛ زيرا اگر كلى ، مسبّب از فرد است بديهى است كه با عدم فرد ( سبب )\r\n\r\n\r\n","description":"","footnote":"\r\n( 1 ) . زيرا اگر با معاطات ، ملك جايز حادث شده بود قطعاً با فسخ يك طرف از بين رفته است .\r\n( 2 ) . حاشية المكاسب للسيّد ، ج 1 ، ص 73 . .\r\n","page_name":" 183 ","page_number":201},
  {"content":"\r\n\r\nكلى ( مسبب ) هم قطعاً و به حكم عقل معدوم مىگردد نه شرعاً ؛ حتى اگر اصل عليت و سببيت ، شرعى باشد ، ولى پس از جعل سببيت با وجود سبب عقلًا مسبب موجود مىشود و با عدم آن هم عقلًا مسبّب معدوم مىشود ، نه شرعاً . بنابراين ، استصحاب مذكور چون مثبِت است جارى نمىشود . « 1 » بنابراين ، اصل سببى جارى نمىشود و نوبت به اصل مسببى ( استصحاب بقاى كلى ) مىرسد . البته امام راحل مسأله را بر مبناى عينيت نيز بررسى كرده و ثابت كرده است كه اصل عدم حدوث فرد طويل ، اصل مثبت است ولى از آن‌جا كه اشكال بر اساس سببيت فرد براى كلى بود ما همين مقدار از جواب را بيان كرديم .\r\n2 . بر فرض كه اصل مثبت را حجت بدانيم و استصحاب عدم حدوث فرد طويل هم قابل جريان باشد ، ولى معارضى دارد و آن اصل عدم حدوث فرد قصير ( ملك جايز ) است ؛ زيرا همان‌گونه كه نسبت به حدوث ملك لازم ، ترديد داريم ، نسبت به حدوث ملك جايز - با خصوصيت جواز - نيز ترديد داريم و در اثر تعارض تساقط مىكنند ؛ پس باز هم جريان استصحاب بقاى كلىِ ملكيت بلامانع مىگردد .\r\nاشكال سوم : اشكال محقق نائينى در تقريرات : بر فرض كه در ساير موارد - مثل كلىِ حيوان در تردد ميان فيل و پشه ، و مثل كلى حدثِ مردّد ميان اصغر و اكبر - استصحاب كلى قسم ثانى جارى باشد ، امّا در خصوص ملكِ مشترك ميان باقى و مرتفع يا زائل ، استصحاب كلى جارى نمىشود زيرا شرط جريان اين استصحاب آن است كه كلى و قدر مشترك با قطع نظر از حكم به بقا و ارتفاع آن ، ميان دو يا چند امر ، مشترك باشد و دو نوع داشته باشد تا كلى و جامع قابل بقا باشد و با استصحاب ، حكم به بقاى آن شود . مثل كلى حيوان كه ميان فيل و پشه مشترك است و دو نوع دارد و مىتوان گفت با ورود فيل يا پشه به منزل ، كلىِ حيوان موجود شد و الآن در بقا يا\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 146 . .\r\n","page_name":" 184 ","page_number":202},
  {"content":"\r\n\r\nارتفاع آن كلىِ مردد ، شك داريم و استصحاب بقاى كلى مىشود ، ولى در مورد ملك مشترك ميان باقى و مرتفع ، جدا از اين دو فرد ، افراد و انواعى ندارد « 1 » تا گفته شود كلى مردد ، ميان آن دو مشكوك البقا و الارتفاع است و استصحاب بقا جارى مىشود ، بلكه انواع ملك همين دو فرد باقى و مرتفع است ؛ بنابراين ، استصحاب كلى ملك به اين معنا خواهد بود كه ملك مشترك ميان باقى و مرتفع ، يقيناً حادث شده است و الآن مشكوك البقاست كه استصحاب مىشود و حكم به بقاى ملك مشترك كذائى مىشود .\r\nولى اين استصحاب جارى نمىشود ؛ زيرا مستلزم اخذ عقد الحمل در عقد الوضع است يعنى بقا كه محمول است و مىخواهد با استصحاب ، بر كلىِ مشترك بار شود ، در ناحيهء موضوع - كه خود كلى است - اخذ شده است و گويا گفته شده است ملك مشترك ميان باقى و مرتفع ، باقى است كه در واقع به‌منزلهء اين است كه گفته شود ملك باقى باقى است و اين به نوعى قضيهء ضروريه به شرط محمول است و قبل از حمل بقا بر موضوع ملك ، خود بقا در موضوع قضيه اخذ شده است و ملك باقى حتماً و ضرورتاً باقى است و استصحاب آن ، امكان ندارد و تحصيل حاصل يقينى به تحصيل تعبّدى است . « 2 »\r\nپاسخ : اوّلًا ممكن است گفته شود ملك هم ، قطع نظر از بقا و ارتفاع ، قابل تقسيم به ملك جايز و لازم است ، و بقا و ارتفاع ، از احكام و لوازم آن دو است ، نه خود آن‌ها ؛ ثانياً طبيعت و كلى دوگونه ملاحظه مىشود : گاهى تمام نظر به ذات و ذاتيات ماهيت است با قطع نظر از هر خصوصيت زائد بر ذاتى كه از آن به « ماهيت مهمله » ، يا « لا به شرط مقسمى » تعبير مىشود . و گاهى ماهيت را با خارج از ذات سنجيده مىشود و وجود و عدم فلان خصوصيت در آن دخيل نيست لذا قيود و خصوصيات ، رفض و\r\n\r\n\r\n","description":"","footnote":"\r\n( 1 ) . در مفروضِ بحث ما .\r\n( 2 ) . ر . ك : المكاسب و البيع ( محمدتقى آملى ) ، ج 1 ، ص 166 . .\r\n","page_name":" 185 ","page_number":203},
  {"content":"\r\n\r\nترك مىشود كه از اين به « ماهيت مطلقه » ، يا « ماهيت لا به شرط قسمى » تعبير مىشود . حال ملك مشترك ميان باقى و مرتفع اگر با قيد بقا و ارتفاع ملاحظه شود و قدر مشترك هر دو اخذ شود سپس استصحاب و به بقاى آن حكم شود ، ايراد محقق نائينى وارد است ؛ ولى طبيعى به ملاحظهء اول كه تمام نظر به ذات و ماهيت است و هيچ خصوصيتى - حتى خصوصيت بقا و ارتفاع - در آن اخذ نشده است مانعى ندارد تا موضوع قرار گيرد و با استصحاب ، به بقاى آن حكم شود و محذور مذكور هم پيش نيايد ؛ ثالثاً ملك مشترك ميان باقى و مترفع به دو قضيه منحل مىشود : يكى اين‌كه ملك باقى باقى است و ديگرى اين است كه ملك مرتفع باقى است نه اين‌كه فقط به‌منزلهء اين باشد كه ملك باقى باقى است .\r\nنتيجه : استصحاب كلىِ قسم ثانى در مورد بحث ما ( ملك مشترك ) قابل جريان است و اهمّ اشكالات آن دفع شد . البته اشكال‌هاى ديگرى هم وجود دارد كه نيازى به بيان ندارد زيرا فقهاى بزرگ آن‌ها را پاسخ داده‌اند ، از جمله دو اشكال را امام راحل در كتاب بيع آورده و پاسخ داده است . « 1 »\r\nاستصحاب شخصى ملكيت\r\nتاكنون بر اين فرض بحث شد كه ملكيت مثل حيوانيت يك عنوان كلى و جامعى است كه داراى دو نوع قصير و طويل است و قيد جايز و لازم بودن ، فصل مقوّم هر نوع آن است ، لذا در خود اين فرد يا آن فرد ، استصحاب جارى نشد و ناگزير از استصحاب كلى و قدر جامع شديم ، ولى حقيقت اين است كه ملك ، حقايق متعدد و متباين نيست بلكه حقيقت واحده است كه همان علاقه و رابطهء خاص ميان مالك و مملوك و اضافهء مالكى و مملوكى است و با معاطات موجود و با فسخ يك طرف ، مشكوك شده است\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 145 - 146 . .\r\n","page_name":" 186 ","page_number":204},
  {"content":"\r\n\r\nكه نفس آن استصحاب مىشود ، و به تعبير فقهاى عظام ، استصحاب شخصى است نه كلىِ قسم ثانى .\r\nتوضيح : در مورد حقيقت ملكيت سه قول وجود دارد :\r\n1 . ملكيت از قبيل حيوان است و داراى دو نوع مختلف است .\r\n2 . حقيقت واحدهء مشككه است و داراى دو مرتبه است ؛\r\n3 . حقيقت واحدهء بسيطهء متواطيه است و داراى مراتب نيست .\r\nاحتمال اوّل مردود است به اين دليل كه به اتفاق كلمه ، ملكْ مسبب از اسبابى است كه از آن‌ها به سبب مملّك تعبير مىشود ، و بىترديد خود اسباب ، حقيقهء متصف به جايز و لازم هستند ؛ مثلًا بيع عقد لازم است و هبه عقد جايز ، و بدون شك ، اتصاف ملك به جواز و لزوم به سبب اتصاف عقد به جواز و لزوم است . آن‌گاه به فرمودهء امام راحل در كتاب بيع « 1 » ، بيشتر از سه فرض وجود ندارد :\r\nالف ) سبب مملك يا عقد ، واسطه است در ثبوت جواز و لزوم براى ملك ، حقيقهء و تكويناً . مثل آتش كه واسطه در ثبوت حرارت براى آب است . اين احتمال باطل است زيرا عقود و اسباب مملكه و مسببات آن‌ها ( خود ملكيت ) از امور اعتباريهء عقلائى و شرعى است ، نه از حقايق تكوينى تا از قبيل واسطه در ثبوت به معناى مصطلح اهل معقول باشد .\r\nب ) سبب مملك ، واسطه در ثبوت لزوم يا جواز براى ملك است ؛ ولى نه به معناى اصطلاحى آن ، بلكه به اين معنا كه به‌دنبال عقد لازم ، جداگانه لزوم براى ملك اعتبار مىشود و به‌دنبال عقد جايز ، جواز و تزلزل براى ملك جداگانه مىشود . اين نيز مردود است زيرا با اعتبار لزوم براى خود عقد و سبب ، نيازى به اعتبار جداگانهء لزوم براى مسبب و ملك نيست ، و چنين اعتبارى لغو است .\r\n\r\n\r\n","description":"","footnote":"\r\n( 1 ) . همان ، ص 150 و 152 . .\r\n","page_name":" 187 ","page_number":205},
  {"content":"\r\n\r\nج ) از قبيل واسطه در عروض باشد كه عرض لزوم و جواز ، حقيقهء وصف خود عقد است ولى مجازاً و بالعرض به ملك هم نسبت داده مىشود ، و اسناد آن به ملك از باب وصف به حال متعلّق است .\r\nطبق اين احتمال ، ملك دو نوع مختلف نيست تا سخن از كلى و جامع به ميان آيد ، و تا نوبت به استصحاب كلى قسم ثانى برسد و مورد اشكال‌هاى متعدد قرار گيرد .\r\nاحتمال دوم - كه داراى مراتب باشد « 1 » - نيز مردود است « 2 » زيرا تشكيك در امورى است كه داراى عرض عريض‌اند و واقعاً مراتب ضعيف و شديد دارند ؛ از قبيل نور ، سياهى ، سفيدى ، وجود كه دامنه‌اش از واجب الوجود تا مادهء المواد و هيولاى اوُلى گسترده است ولى امورى از قبيل ملكيت ، زوجيت ، طهارت ، نجاست و . . . اين‌گونه نيستند ، لذا افعل تفضيلى ندارند ، يعنى نمىتوان گفت ملك و ملك‌تر ، پاك و پاك‌تر ؛ و نمىتوان گفت فلانى مالك و فلانى مالك‌تر است ، بلكه ملك حقيقت واحد بسيطى است كه اگر سبب آن كامل باشد موجود مىشود و اگر ناقص باشد موجود نمىشود ؛ نه اين‌كه در يك مرحله ، وجود ناقص و ضعيفى دارد و در مرحله‌اى ديگر كامل و قوى مىشود .\r\nبا اين بيانات ، خود به خود احتمال سوم تعين پيدا مىكند ؛ يعنى ملك ، حقيقت واحد بسيط غير مشكك است و همان علاقه و رابطهء خاص ميان مالك و مملوك است و آثار و احكامى دارد ؛ يعنى جواز تصرف مالك و حرمت تصرف غير مالك . و خود اين علاقه و ارتباط استصحاب مىگردد و اركان استصحاب در آن تمام است و اشكال‌هاى استصحاب كلى را هم ندارد ، و وقتى خود ملك ، استصحاب شد لازمهء عقلى و قهرى آن لزوم است و ترتب اثر عقلى بلامانع است ؛ زيرا اصل مثبت كه حجت نيست ، در موضوعات است . و امّا در احكام ، بر استصحاب خود حكم ، تمام آثار حكم مترتب\r\n\r\n\r\n","description":"","footnote":"\r\n( 1 ) . منسوب به مرحوم سيد . ر . ك : حاشية المكاسب ، ج 2 ، ص 4 .\r\n( 2 ) . ر . ك : حاشية المكاسب ، ج 1 ، ص 73 . .\r\n","page_name":" 188 ","page_number":206},
  {"content":"\r\n\r\nاست ؛ چه عقلى باشد ، چه شرعى . لذا اگر وجوب با استصحاب هم ثابت شود عقلًا اطاعت و معصيت دارد . پس در خصوص معاطات با استصحاب ملك هم لزوم قابل اثبات است ، همان‌طور كه در مطلق معاملات ، قبلًا استصحاب جارى شد .\r\nيك نكته : مىتوان به‌جاى استصحاب بقاى ملك ، استصحاب بقاى خود معاملهء معاطاتى را جارى كرد و بلكه اين اصل مقدم است زيرا ملك ، اثر معاطات است و تا اصل در مؤثر و سبب ، جريان داشته باشد نوبت به اصل در اثر و مسبّب نمىرسد ، البته استصحاب خود عقد و معامله ، از باب استصحاب كلى قسم ثانى است نه استصحاب شخصى ، زيرا عقد و معامله و سبب مملك ، حقيقهء داراى دو نوع لازم و جايز است .\r\nنكتهء ديگر : ملك از نظر جايز و لازم بودن ، حقيقت شخصى است و دو قسم ندارد و گرنه فى نفسه ، كلى و قابل صدق بر كثيرين است و بر هر ملكى از املاك مردم صدق مىكند ؛ اعم از ملك عين ، منفعت و انتفاع كه هركدام مصاديقى دارند و در مورد معاطات نيز بر هر فردى از افراد ملك‌هاى حاصل از معاطات‌ها صدق مىكند . آن‌گاه اگر شبهه ، حكميه باشد و حكم كلىِ بقاى ملك پس از فسخ يك طرف ، مشكوك باشد استصحاب ملك جارى مىشود و تكليف فقيه را روشن مىكند ، و اگر شبهه موضوعيه باشد ؛ يعنى در خارج معاطاتى محقق شده و به دنبال آن ، فسخ يك جانبه‌اى صورت گرفته باشد در بقاى ملكِ موجودِ خارجىِ معين ، شك داريم باز هم استصحاب ملك جارى مىشود و حكم همين مورد را روشن مىكند و بلكه با استصحاب حكم كلى نيازى به استصحاب حكم جزئى نيست .\r\n\r\nاصل عدم لزوم عقود\r\nبراساس تتبع در كلمات فقها دربارهء اصل اوّلى در عقود صحيح و مؤثر ، پنج قول وجود دارد . تاكنون نظريهء مشهور محققان بيان شد نظر اين عدّه ، اصل لزوم در عقود و معاملات و از جمله معاطات است . حال نظريهء دوم مطرح است كه از قول علامه در\r\n\r\n","description":"","footnote":"","page_name":" 189 ","page_number":207},
  {"content":"\r\n\r\nكتاب مختلف « 1 » نقل شده است ، و آن اصل عدم لزوم عقد است و در شك در لزوم و عدم لزوم هر عقدى به اين اصل مراجعه مىشود .\r\nنقد نظريّه عدم لزوم : اگر مراد از اصل عدم لزوم ، غلبه و رجحان عدم لزوم باشد ، جواب اين است كه : اوّلًا اصل غلبه را قبول نداريم و نمىپذيريم كه بيشتر عقود غير لازم باشند ؛ ثانياً بر فرض قبول اصل غلبه ، اعتبار آن مردود است زيرا مفيد گمان است و اصل اوّلى حرمت پيروى از ظن و گمان است .\r\nو اگر مراد از اصل مزبور ، قاعدهء برگرفته از آيات و روايات باشد ، جواب اين است‌كه هيچ آيه و روايتى بر عدم لزوم عقود دلالت ندارد ، بلكه عموم آيات و روايات وفا به عقد و شرط ، بر لزوم مطلق عقود دلالت دارند كه پيش از اين ، به تفصيل تبيين‌شد .\r\nو اگر مراد ، استصحاب عدم لزوم است به نوع عدم اصلى و ازلى ، جواب اين است كه استصحاب عدم ازلى حجّت نيست . اين مطلب هم در اصول فقه بيان شده است .\r\nو اگر مراد ، عدم عارض و حادث است ، يعنى يك زمانى عقد بود و لازم نبود ، بعداً در لزوم آن شك كرديم و استصحاب عدم لازم جارى كرديم ؛ جواب اين است كه لزوم و عدم لزوم حالت سابقه ندارد تا استصحاب شود ؛ بلكه اگر لزوم باشد از اوّل عقد است و اگر عدم لزوم باشد از اوّل است و چنين نيست كه عقدى باشد و لزومى نباشد و بعداً عدم لزوم استصحاب شود .\r\nدر نتيجه قول مزبور ( اصل عدم لزوم ) مردود است .\r\nتفصيل شيخ\r\nشيخ اعظم از اصل عدم لزوم پاسخى داده است كه از آن ، قول به تفصيل به‌دست مىآيد . حاصل كلام اين است كه برخى از عقود از اول كه انشا مىشوند داراى اثر فعلى\r\n\r\n\r\n","description":"","footnote":"\r\n( 1 ) . مختلف الشيعه ، ج 6 ، ص 255 . .\r\n","page_name":" 190 ","page_number":208},
  {"content":"\r\n\r\nعقلائى و شرعى هستند ؛ مثل عقد بيع كه موجب تمليك است ، و عقد عاريه كه سبب تسليط است . برخى از عقدها داراى اثر فعلى « 1 » نيستند ، بلكه اثر تعليقى و مشروط دارند . مانند عقد مسابقه و مرامات كه به محض انشاى عقد ، طرفين مسابقه ، نه مالك سَبَقْ و عوض مىشوند و نه حقى پيدا مىكنند ، بلكه همه‌چيز در گرو مسابقه دادن و برنده شدن است و هركس برنده شد مالك و مسلّط مىشود . حال در مورد عقد مسابقه و مانند آن اصل عدم لزوم است و اگر يك طرف ، قبل از مسابقه نادم شد و فسخ كرد ، معامله فسخ مىشود و استصحاب عدم لزوم جارى است ؛ ولى در مثل بيع و اجاره و مانند آن ، اصل عدم لزوم نمىآيد بلكه استصحاب بقاى اثر و عدم زوال اثر جارى مىشود ؛ در نتيجه اصل ، لزوم اين‌گونه از عقود است . « 2 »\r\nنقد تفصيل شيخ : اوّلًا ضرورتى ندارد كه از اصل بقاى اثر عقد استفاده كنيم تا اشكال شود كه در عقد مسابقه فعلًا اثرى نيست و لازم است استصحاب شود ، بلكه بقاى اثر و خود عقد و قرارداد را استصحاب مىكنيم ؛ نسبت به آن هم اركان استصحاب كامل است و عقد هم خود ايجاب و قبول نيست تا قابل استصحاب نباشد ، بلكه قرارداد و اعتبار و التزام قلبى و باطنى و نفسانى است كه با ايجاب و قبول ، ابراز مىشود و قابل ابقاست .\r\nثانياً در عقد مسابقه اگرچه به مجرد عقد ، ملكيت و تسلّط فعلى حاصل نشده است ولى ملكيت تعليقى حاصل است و مبناى خود شيخ اعظم در اصول « 3 » و ساير محققان اصولى اين است كه استصحاب همان‌طور كه در احكام تنجيزى جارى مىشود در احكام تعليقى هم جارى مىشود ؛ بنابراين استصحاب بقاى ملك تعليقى ، مىتواند جريان داشته باشد و نتيجه ، حكم به لزوم است .\r\n\r\n\r\n","description":"","footnote":"\r\n( 1 ) . بلافاصله پس از انشاى عقد .\r\n( 2 ) . المكاسب ، ج 5 ، ص 23 .\r\n( 3 ) . فرائد الاصول ، ج 3 ، ص 223 . .\r\n","page_name":" 191 ","page_number":209},
  {"content":"\r\n\r\nتفصيل محقق نائينى\r\nمحقق نائينى عقود را دو دسته كرده است :\r\n1 . عقدهاى غير اذنى ، مثل عقد بيع ، اجاره ، نكاح و صلح ؛ 2 . عقدهاى اذنى ، مثل عقد وكالت ، عاريه ، وديعه و مضاربه كه قوام اين‌ها به مجرد اذن مالك اصلى و رضايت قلبى او است . آن‌گاه در عقدهاى غير اذنى ، اصل لزوم عقد جارى مىشود ولى در عقدهاى اذنى اصل عدم لزوم جارى مىشود ؛ زيرا قوام اين‌ها به اذن است و با فسخ و رجوع مالك اصلى ، اذن و رضايتى نيست تا عقدى باشد ، و بلكه در واقع اين‌گونه از عقدها ، عقد نيستند و تخصّصاً از عموم   أَوْفُوا بِالْعُقُودِ   خارج‌اند . « 1 »\r\nنقد تفصيل نائينى : امام راحل در ردّ اين نظريه سه وجه ذكر فرموده است :\r\n1 . اگر عقود اذنى ، عقود نيستند پس تقسيم عقود به دو قسم و تفصيل ميان دو قسم در كلام مرحوم نائينى بلاوجه است .\r\n2 . ميان مضاربه و مساقات و مزارعه فرقى وجود ندارد و ماهيت هر سه يكى است و تنها متعلق هركدام با ديگرى متفاوت است ؛ زيرا مساقات ، قراردادى است كه ميان مالك باغ و باغبان منعقد مىشود تا در قبال سهم معينى از ميوه‌ها ، از باغ مواظبت كند ، درختان را آبيارى كند ، آفات را دفع كند و . . . . مزارعه هم قراردادى است ميان مالك مزرعه با دهقان كه در زمين او زراعت بكارد تا از محصول آن سهم معينى مال مالك اصلى ، و بقيه مال كشاورز باشد . مضاربه هم قرارداد معينى است ميان صاحب سرمايه و عامل مضارب كه مدّت معلومى از سرمايه كار بكشد و سود حاصله به نسبت معينى تقسيم گردد . با اين احوال چرا مضاربه را عقد غيرلازم دانستيد ولى مزارعه و مساقات را عقد لازم مىدانيد ؟\r\n3 . تحقيق اين است كه همهء اين‌ها عقد و قرارداد هستند ؛ حتى وديعه و عاريه هم\r\n\r\n\r\n","description":"","footnote":"\r\n( 1 ) . منية الطالب ، ج 2 ، ص 9 . .\r\n","page_name":" 192 ","page_number":210},
  {"content":"\r\n\r\nنوعى عقد است ، با اين تفاوت كه برخى از عقود به‌دليل خاص ، جايز و قابل فسخ است و اين خود مؤيد عقد بودن است ، نه مزاحم صدق عقد ؛ اگر عقد هستند اصل در عقود لزوم است مگر اين‌كه دليل خاص بر جواز باشد . دليل اصل هم يا عمومات و مطلقات آيات و روايات است يا استصحاب بقاى عقد و بقاى اثر آن است . « 1 »\r\nتفصيلى ديگر\r\nدر معاملات قولى ، اصل لزوم است ولى در معاملات فعلى ، يعنى معاطات - چه در بيع ، چه در اجاره و غيره - اصل ، عدم لزوم است ، و به ديگر سخن : اگرچه اصل اوّلى در معاملات لزوم است ولى معاطات به دلايل خاص ( سه دليل ) از اين اصل خارج مىشود ، يا اين‌كه مفيد ملك نمىباشد و يا اگر هم مفيد ملك باشد مفيد لزوم نيست :\r\nدليل اوّل : شهرت فتوايى ، بلكه اجماع منقول و بلكه سيرهء عقلا :\r\nاين دليل در كلام شيخ اعظم در مكاسب « 2 » آمده است كه نخست ادعاى شهرت محصّله نموده است . يعنى خودش در مسأله ، تحصيل شهرت نموده و فتواى مشهور را بر عدم لزوم معاطات از نزديك ديده است . و در قدم بعد ، از قول عده‌اى نقل اجماع كرده است ، از جمله كاشف‌الغطاء در شرح قواعد « 3 » و سيد ابن زهره در غنيه « 4 » و محقق ثانى در جامع المقاصد « 5 » و شهيد اوّل در قواعد « 6 » . و در قدم سوم ادعا كرده است كه در خصوص اشياى گران قيمت و خطير كه بنا ، بر عدم رجوع است ، سيرهء عقلا بر اين است كه به مجرّد تراضى قلبى ، اكتفا نمىكنند و به نوعى ، از قول و صيغه استفاده مىكنند ؛ آرى در اشياى كم‌ارزش به معاطات بسنده مىكنند و خود را ملزم به عدم\r\n\r\n\r\n","description":"","footnote":"\r\n( 1 ) . كتاب البيع ، ج 4 ، ص 47 .\r\n( 2 ) . المكاسب ، ج 3 ، ص 56 - 60 .\r\n( 3 ) . شرح قواعد ، خطى ، ص 49 .\r\n( 4 ) . غنية النزوع ، ص 214 .\r\n( 5 ) . جامع المقاصد ، ج 5 ، ص 309 .\r\n( 6 ) . القواعد و الفوائد ، ج 1 ، ص 178 . .\r\n","page_name":" 193 ","page_number":211},
  {"content":"\r\n\r\nرجوع نمىدانند بلكه تا زمانى كه عين مال در دستان طرفين موجود است حق رجوع را محفوظ مىدانند و به كسى كه از رجوع امتناع كند اعتراض مىكنند و كار او را منكر مىدانند . پس سيرهء عقلا هم دليل بر اصل عدم لزوم در معاملات معاطاتى است .\r\nنقد و بررسى دليل اوّل ( شهرت ) : اوّلًا اصل وجود شهرت محل اشكال است زيرا فقيه بزرگى مثل علامه در كتاب تذكره فرموده است :\r\n« الأشهر عندنا أنّه لابدّ من الصيغة\r\n» « 1 » و تعبير « اشهر » دليل بر اين است كه در مقابل عدّهء قابل ملاحظه‌اى مخالف لزوم صيغه هستند زيرا « اشهر » قسيم مشهور است و مشهور ، قسيم شاذ است و اگر مخالف ، شاذ و نادر بود تعبير به « مشهور » مىنمود . و در كتاب مختلف « 2 » تعبير به اكثر نموده كه مقابل كثير است و شاهد بر اين است كه جمع قابل توجهى مخالف لزوم صيغه هستند . و در كتاب تحرير حتى اين تعبير هم نيست بلكه صرفاً گفته است : « الأقوى عندى أنّ المعاطاة غير لازم » « 3 » يعنى به نظر ايشان معاطات ، مفيد لزوم نيست و كارى با نظر ديگران ندارد .\r\nثانياً بر فرض كه شهرتى باشد ، امّا در ميان متأخر المتأخرين است يعنى از محقق كركى به بعد مشهور ، طرفدار ملك جايز هستند و در ميان قدما تا زمان محقق ثانى شهرتى نيست ؛ « 4 » تا بتوان به آن‌ها نسبت داد كه طرفدار ملك جايز هستند . انكار اصل ملك هم دليل بر انكار لزوم بر فرض قبول ملك نيست زيرا شايد اگر آنان طرفدار ملك مىشدند قول به لزوم را برمىگزيدند . ديگر اين‌كه شهرت نزد متأخران اعتبارى ندارد .\r\nثالثاً بر فرض كه مشهور فقها قديماً و حديثاً معاطات را مفيد ملك جايز بدانند ولى در علم اصول ثابت شده است كه شهرت فتوايى مفيد ظن است و دليلى بر حجيت آن نداريم .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 10 ، ص 7 .\r\n( 2 ) . مختلف الشيعه ، ج 5 ، ص 51 .\r\n( 3 ) . تحرير الأحكام ، ج 2 ، ص 275 .\r\n( 4 ) . زيرا آنان اساس ملك را انكار دارند و معاطات را مفيد اباحه مىدانند نه ملك . .\r\n","page_name":" 194 ","page_number":212},
  {"content":"\r\n\r\nنقد اجماع : اوّلًا اصل وجود اجماع قابل تأمل است زيرا « شيخ مفيد » از قدماست . و مخالف ملك جايز است و منسوب به ايشان قول به لزوم معاطات است . از ميان متأخران هم بزرگانى امثال محقق اردبيلى ، فيض كاشانى و امام خمينى ( قدس سره ) مخالف قول به جواز هستند و با وجود اين ، اجماعى كه كاشف قطعى از رأى معصوم باشد حاصل نمىشود ؛ زيرا اجماع حدسىاى ارزش دارد كه از اتفاق جميع فقها در همهء عصرها و نسل‌ها و شهرها ناشى شود و بتوان از اين راه حدس قطعى به رأى معصوم زد و با وجود مخالفان بزرگوارى كه ذكر شد چنين حدسى نمىآيد و اجماعات ديگر ( حسى و دخولى ، لطفى و . . . ) حجت نيست و مبناى آن‌ها مخدوش است . البته عبارت شيخ مفيد در مقنعه صريح در افادهء لزوم معاطات نيست و بزرگانى مثل علامه در مختلف به اين امر اعتراف كرده‌اند « 1 » و بزرگى مثل كاشف الرموز از شيخ مفيد و شيخ طوسى قول به لزوم لفظ مخصوص در بيع را حكايت كرده است ؛ « 2 » ولى مخالفت بزرگان ديگرى كه نام برديم كفايت مىكند تا حدس قطعى به رأى امام حاصل نشود .\r\nثانياً اجماع مزبور در كلام مستدل ، از نوع اجماع منقول به خبر واحد است و ذاتاً حجّت نيست و در علم اصول اين امر ثابت است ؛ ثالثاً بر فرض كه حجّت باشد ولى اتفاق آرا بر محور واحد نيست ، بلكه مشهور تا محقق ثانى ، منكر اصل ملك هستند و اباحه را قبول دارند و مخالفت آنان با ملك لازم از باب « سالبه به انتفاء موضوع » است و چه بسا اگر ملك را قبول مىكردند فتوا به لزوم هم مىدادند ؛ رابعاً اجماع اگر محصل هم باشد كاشف از رأى معصوم نيست زيرا مسأله از مسائل تعبدى نيست بلكه از مسائل اجتهادى و استنباطى است و لذا در كلمات بزرگان ، نوعاً به وجوهى از قبيل « عدم الدليل دليل العدم » ، « اصالت بقاء ملك » ، « قصور افعال از دلالت بر مقصود » و . . . استناد كرده‌اند و اجماع مدركى كاشف تعبدى نيست .\r\n\r\n\r\n","description":"","footnote":"\r\n( 1 ) . مختلف الشيعه ، ج 5 ، ص 51 .\r\n( 2 ) . كشف الرموز ، ج 1 ، ص 445 و 446 . .\r\n","page_name":" 195 ","page_number":213},
  {"content":"\r\n\r\nنقد سيرهء عقلا : اوّلًا مجرّد ادعاست كه اكتفا به معاطات در امور كم‌ارزش ، از باب عدم التزام به لزوم باشد ، بلكه شايد از اين باب باشد كه ارزش ندارد تا انسان مقاومت كند و مال كم‌ارزش را پس ندهد ، و گرنه طرفِ گيرنده ، اين حق را براى خود محفوظ مىداند و در جاى خود مقاومت هم مىكند و از حق خود دفاع مىكند و مال را نمىدهد و دليلى هم ندارد كه عقلا كار او را ناپسند بدانند و از درِ اعتراض وارد شوند ؛ ثانياً مستلزم تفصيل ميان اشياى خطير و گرانبها با اشياى حقير و يسير است كه در دستهء دوم معاطات مىآيد ولى در دستهء اوّل نمىآيد و حتماً بايد لفظ باشد . قول به تفصيل به اتفاق آرا از سوى فقهاى اماميه مردود است ، از سوى عامه نيز اكثر قريب به اتفاق ، مخالف تفصيل هستند و تنها به نقل صاحب الفقه على المذاهب الأربعه ، صاحب احيا - از حنفىها - تفصيل را پذيرفته است . « 1 »\r\nدر نتيجه از راه سيره يا اجماع يا شهرت ثابت نمىشود كه معاطات مفيد ملك لازم نيست .\r\nدليل دوم : روايات : به سه دسته از روايات استدلال شده است :\r\nالف ) رواياتى كه شيخ اعظم در مكاسب آورده است . به نظر شيخ اين روايات اشعار دارند بر لزوم به‌كار بردن لفظ در اصل انعقاد بيع يا در لزوم آن نه اين‌كه صريح يا ظاهر در مطلوب باشند . در اين‌جا به يك روايت اشاره مىشود :\r\nروايت يحيى بن حجاج : شيخ طوسى به سند خودش از احمد بن محمد از محمد بن عيسى از يحيى بن حجاج از امام صادق ( ع ) :\r\nقال : سألت أبا عبدالله ( ع ) عن رجل قال لى : اشتر هذا الثوب وهذه الدابهء ، وبعينها اربحك فيها كذا و كذا ؛ قال :\r\n« لا بأس بذلك ، اشترها ولا تواجبه البيع قبل أن تستوجبها أو تشتريها » . « 2 »\r\n\r\n\r\n","description":"","footnote":"\r\n( 1 ) . ر . ك : الفقه على المذاهب الأربعه ، ج 2 ، ص 155 .\r\n( 2 ) . وسائل الشيعه ، ج 18 ، ص 52 . .\r\n","page_name":" 196 ","page_number":214},
  {"content":"\r\n\r\nسند حديث معتبر است زيرا خود شيخ طوسى در مشيخهء كتاب تهذيب « 1 » فرموده است : آنچه را از احمد بن محمد نقل مىكنم به سند من از محمد بن يعقوب كلينى است . و در جاى ديگر سه طريق ميان خود تا مرحوم كلينى ذكر كرده است كه روايت را از اين طريق از كلينى نقل مىكند و تمام آن‌ها امامى ثقه و عدل مىباشند « 2 » و خود كلينى هم از عدّه‌اى از اصحاب اماميه از احمد بن محمد نقل كرده است « 3 » و احمد بن محمد و محمد بن عيسى و يحيى بن حجاج همه مورد وثوق هستند . تنها اشكال سند در تعبير مرحوم كلينى به « عدهء من أصحابنا » مىباشد كه برخى توهّم كرده‌اند اين نقطه ضعف حديث است ؛ زيرا نام اين عدّه ذكر نشده است . به نظر ما شايد ثقه نباشند و نتيجه تابع اخسّ مقدمات است . ولى در كتب رجالى اين مطلب حل شده است و تعبير مذكور نه‌تنها سبب ضعف نيست بلكه سبب قوّت حديث است ، چرا كه كلينى نه‌تنها از يك نفر بلكه از عده‌اى از اصحاب اماميه كه همه از مشايخ او بوده‌اند نقل مىكند ، « 4 » پس به احتمال قدح اعتنا نمىشود . شايد به همين جهت امام راحل تعبير كرده است به : « الموثقهء على احتمال غير بعيد » . « 5 »\r\nدلالت يا اشعار حديث : شيخ اعظم روى كلمهء « لا تواجبه البيع » تكيه كرده و فرموده است : ظاهراً مراد از مواجبهء بيع - كه قبل از خريدن ممنوع و پس از خريدن و مالك شدن آن ، مجاز است - مجرد اعطاى عين به مشترى نيست « 6 » تا پس از مالك شدن ، معاطات هم مشروع باشد ، بلكه مراد ايجاب و قبول قولى است و مشعر به اين است كه با قول منعقد مىشود ، نه بدون آن .\r\n\r\n\r\n","description":"","footnote":"\r\n( 1 ) . تهذيب الأحكام ، ج 10 ، ص 384 .\r\n( 2 ) . همان ، ص 383 و 384 .\r\n( 3 ) . همان .\r\n( 4 ) . الكافى ، ج 5 ، ص 198 .\r\n( 5 ) . كتاب البيع ، ج 1 ، ص 217 .\r\n( 6 ) . المكاسب ، ج 3 ، ص 65 . .\r\n","page_name":" 197 ","page_number":215},
  {"content":"\r\n\r\nنقد اين دليل : اوّلًا خود شيخ معترف است كه تعبير فوق ، اشعار دارد ، نه دلالت ، و اشعار كفايت نمىكند ؛ ثانياً مواجبه به معناى ايجاب و قبول لفظى نيست بلكه به معناى ايجاب طرفينى است و از وجوب مشتق است كه به معناى ثبوت يا لزوم است و معناى كلام اين است كه قبل از خريدن و مالك شدن ، بيع را اثبات نكن ( منعقد نكن ، صحيح نيست ) يا لازم نكن ( منعقد مىشود ولى لازم نيست ) و پس از خريدن ، مواجبه ( انعقاد يا لزوم ) مشروع است امّا اين اثبات يا الزام به چه وسيله بايد باشد ؟ آيا به سبب قول و ايجاب و قبول قولى بايد باشد يا به سبب فعل هم كفايت مىكند ؟\r\nگفتنى است اين نكته از روايت استفاده نمىشود و بلكه به گفتهء امام راحل ، چه بسا اطلاق حديث دليل كفايت معاطات باشد ، چه اين‌كه قبل از آن فرموده است : « اشترها » و قيد نكرده است كه شرا قولى باشد يا فعلى كه باز به اطلاقش معاطات را مىگيرد . بر فرض كه مواجبه به معناى انعقاد بيع به قول باشد ولى به دنبال آن فرموده است : « أو تشتريها » و با « أو » بر استيجاب عطف كرده است كه تخيير را مىرساند ، و باز اشترا اعم از اين است كه به قول باشد يا به فعل ؛ « 1 » ثالثاً باز به گفتهء امام راحل اصولًا روايت از نظر لزوم قول يا كفايت معاطات ، در مقام بيان نيست و نظر به اين ندارد تا دليل لزوم ايجاب و قبول قولى باشد بلكه در صدد بيان حكم اين مسأله است كه آيا قبل از خريدن و مالك شدن مىتواند مالى را كه در اختيار ندارد بفروشد يا چون « بيع ما ليس عنده » است ؛ يعنى صحيح نيست و منعقد نمىشود ؟ اما اين‌كه اين معامله را با قول انجام دهد يا با فعل ، حديث كارى به اين جهت ندارد ؛ حتى اشعار هم ندارد تا چه رسد به دلالت بر اعتبار قول . « 2 »\r\nب ) رواياتى كه دربارهء خريد و فروش مُصحف ( قرآن كريم ) وارد شده است :\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 218 .\r\n( 2 ) . همان . .\r\n","page_name":" 198 ","page_number":216},
  {"content":"\r\n\r\nيكى از اين روايات موثقهء سماعهء بن مهران از امام صادق ( ع ) است كه مرحوم صاحب وسائل از قول كلينى از عده‌اى از اصحاب از احمد بن محمد از عثمان بن عيسى از سماعه نقل كرده است :\r\nقال : سألته عن بيع المصاحف وشرائها ، فقال :\r\n« لا تشتر كتاب الله و لكن إشتر الحديد والورق والدفتين ، و قل : أشتري منك هذا بكذا و كذا » . « 1 »\r\nسند حديث جاى بحث ندارد و همهء روات مورد وثوق‌اند . از نظر دلالت بر لزوم قول هم گفتنى است كه امر امام ( ع ) « قل أشترى . . . » امر تعبدى مولوى نيست ، بلكه امر ارشادى و ارشاد به شرط بودن قول و گفتن « أشترى . . . » است ؛ پس در خصوص معاملهء مصحف ، انشاى قول لازم است و چون اين مورد خصوصيت ندارد و از باب نمونه است نه تعبّداً ، الغاى خصوصيت مىكنيم و حكم شرط بودن قول را به ساير موارد و مطلق بيع سرايت مىدهيم .\r\nنقد امام خمينى ( قدس سره ) : امام راحل از اين روايت سه جواب داده است :\r\n1 . معلوم نيست منظور حديث ، اصل ايجاد معامله و انشاى بيع باشد تا ادعا شود كه در اين مقام قول و لفظ معتبر است و معاطات كافى نيست ؛ بلكه شايد در مقام مقاوله و گفت‌وگوى پيش از اصل معامله است ؛ اگر اين‌گونه باشد ربطى به اشتراط قول در انعقاد بيع ندارد ، و « إذا جاء الاحتمال بطل الاستدلال » .\r\n2 . مورد روايت از مواردى است كه يا معاطات امكان ندارد يا انجام معامله به اين نحو دشوار است ؛ زيرا سخن از فروش بخشى از مجموع مصحف است كه مشتمل بر خود كلام الهى و كاغذ و جلد و . . . است ، و در بيع بعضى از مجموع مركب ، تعيين بعض براى رفع غرر و جهالت لازم است و تعيين با قول آسان‌تر است ؛ لذا امام فرموده است :\r\n« قل أشتري منك هذا بكذا و كذا » .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 158 . .\r\n","page_name":" 199 ","page_number":217},
  {"content":"\r\n\r\n3 . اصولًا اين روايت نيز مانند دو روايت قبلى در مقام بيان لزوم و عدم لزوم قول در معامله نيست بلكه در مقام بيان اين مسأله است كه از نظر شرعى ، خريد و فروش خود مصحف جايز نيست و اگر بخواهيد معامله كنيد بايد بر ورق آن - كه از پوست است و قيمت دارد - يا بر جلد و . . . آن معامله شود .\r\nج ) دستهء سوم رواياتى است كه جملهء\r\n« إنّما يحلّل الكلام ويحرّم الكلام\r\n» در آن‌ها آمده است و بيشتر ، روايت كلينى و شيخ طوسى از امام صادق ( ع ) در وسائل الشيعه است ؛ از جمله :\r\nوعنه عن ابن أبى عمير عن يحيى بن الحجاج عن خالد بن حجاج « 1 » [ أو خالد بن نجيح 
  ] « 2 » قال : قلت لأبى عبدالله ( ع ) :\r\n« الرجل يجيئ فيقول : إشتر هذا الثوب ، واربحك كذا و كذا ، قال : « أليس إن شاء ترك ، و إن شاء أخذ ؟ » قلت : بلى ، قال : « لا بأس به إنّما يحل الكلام ويحرّم الكلام » . « 3 »\r\nدر سند حديث اگر خالد بن حجاج باشد امامىِ مجهول‌الحال است و حديث ضعيف است ، و اگر خالد بن نجيح باشد مدح شده ولى توثيق نشده است و روايت حداكثر حسن است نه موثّق ، كه باز هم معتبر نيست ، و وجود ابن ابىعمير در سند هم دليل بر اين نيست كه راويان بعد از وى تا امام ( ع ) همه ثقه باشند . ولى فعلًا جهت سند مهم نيست ؛ زيرا همان تعبير «\r\nإنّما يحرم الكلام »\r\nدر روايات ديگر هم آمده است ؛ از جمله روايت حلبى از امام صادق ( ع ) كه سندش صحيح است . « 4 »\r\nشيخ اعظم ابتدا در جملهء\r\n« إنّما يحلّل الكلام ويحرّم الكلام\r\n» چهار احتمال داده و احتمال اوّل و دوم را رد كرده است ، و طبق احتمال سوم و چهارم ثابت كرده است كه\r\n\r\n\r\n","description":"","footnote":"\r\n( 1 ) . به تعبير تهذيب شيخ طوسى .\r\n( 2 ) . به تعبير كافى .\r\n( 3 ) . وسائل الشيعه ، ج 18 ، ص 50 .\r\n( 4 ) . همان ، ج 19 ، ص 42 ، ح 4 . .\r\n","page_name":" 200 ","page_number":218},
  {"content":"\r\n\r\nروايت ، دليل بر عدم صحت معاطات در ساير جاها - كه شخص مالك مال است و مىخواهد به ديگرى بفروشد - نيست . ولى در ادامه ادّعا كرده است كه روايت ، محلّل و محرّم را در كلام و قول منحصر كرده است ، و ظاهر حصر حقيقى است ؛ يعنى به‌صورت ضابطهء كلى در همه‌جا قول ، شرط صحت است و مفهوم حصر ، اين است كه معاطات كفايت نمىكند . سپس اشكال كرده و گفته است شايد وجه حصر به محلل و محرم اين باشد كه اصولًا در اين‌گونه موارد ، معاطات ممكن نيست چون طرف هنوز مالك نشده است تا بتواند اعطا كند ، از اين رو قول را لازم دانسته ، سپس با امر به « تأمل » از اين اشكال جواب داده است « 1 » و معذلك روايت محلّل و محرّم را در كلام منحصر كرده است . شيخ در پايان گفته است : « وكيف كان فلا تخلوا الرواية عن إشعار أو ظهور » . « 2 » پس به نظر شيخ به‌دليل شهرت محصَّله و اجماع منقول و روايات مذكور ، معاطات مفيد لزوم نيست .\r\nپاسخ روايات : گاهى تمام نظر به جملهء « إنّما يحلّل الكلام ويحرّم الكلام » است با قطع نظر از صدر حديث و مورد آن . در اين نگاه به گفتهء امام راحل در كتاب بيع نه‌تنها روايت ، دليل بر عدم لزوم يا عدم صحت معاطات نيست بلكه دليل بر صحت و لزوم آن است زيرا مكرر گفته شد كه حليت و حرمت در كتاب و سنت به معناى لغوى و عرفى است ؛ حليت به معناى جواز و آزادى و رفع منع است ، حرمت هم به معناى ممنوعيت است كه هركدام جامع ميان حليت و حرمت تكليفى و وضعى هستند و تعيين هريك در گرو قرينه است . الف و لام « الكلام » هم الف و لام جنس است يعنى طبيعىِ كلام ، كه شامل كلام شارع مقدس هم مىشود و بلكه فرد اعلاى كلام محلّل و محرّم ، كلام شارع است و ساير كلام‌ها - مثل كلام بايع و مشترى ، زوج و زوجه و . . . از\r\n\r\n\r\n","description":"","footnote":"\r\n( 1 ) . جواب : در مورد حديث هم معاطات ممكن است ؛ زيرا قبلًا بيان كرديم كه در معاطات تعاطى فعلى از دو طرف لازم نيست و اعطاى يك طرف و اخذ طرف ديگر هم كافى است .\r\n( 2 ) . المكاسب ، ج 3 ، ص 60 - 64 . .\r\n","page_name":" 201 ","page_number":219},
  {"content":"\r\n\r\nكلّيهء متعاقدان - در پرتو اذن شارع ، محلل و محرِم هستند ؛ از جملهء كلام‌هاى شارع مقدس آيهء   أَوْفُوا بِالْعُقُودِ   است كه بر لزوم هر عقد و عهد و قراردادى دلالت مىكند و به عمومش بر صحت و لزوم قرارداد معاطاتى هم دلالت مىكند . و از جمله كلام رسول اكرم ( ص ) است ، روايت « المؤمنون عند شروطهم » كه بر وجوب وفا و لزوم شرط و التزام و معامله دلالت مىكند و به عمومش معاطات را مىگيرد . در نتيجه جملهء « انّما يحلّل . . . » دليل صحت و لزوم معاطات است .\r\nو گاهى جملهء مزبور را با در نظر گرفتن صدر حديث مورد ملاحظه قرار مىدهيم : صدر حديث سخن از خريدن فلان جامه و كسب ربح است و امام ( ع ) در جواب سائل دو فرض درست كرده و تفصيل داده است : فرض اوّل منطوق كلام است كه اگر قبل از خريدن جامه ، بيع صورت نگرفته است و طرف خود را ملزم به آن نمىداند و بعداً به اختيار خريدارى مىكند « 1 » اشكالى ندارد و اگر خود را ملزم مىداند و كلام موجِبِ التزام به بيع ، بر زبان آمده است « 2 » اشكال دارد .\r\nخلاصه : صدر حديث نظر به اين دو بيع دارد كه بيع قبل از خريدن و مالك شدن اشكال دارد و بيع پس از آن اشكال ندارد و جملهء « انما يحلّل . . . » كنايه از همين دو بيع است و به قرينهء صدر ، به لزوم قول و لفظ و عدم كفايت معاطات نظر ندارد ، و اگر تعبير « كلام » آورده است از باب اين است كه غالباً « بيع ما ليس عنده » به قول ، انجام مىگيرد و كمتر اتفاق مىافتد كه متاع دست شخص - مثل دلال ، امانت‌دار ، عاريه گيرنده ، غاصب و . . . - باشد و به نحو معاطات معامله كنند . بنابراين ذيل حديث در مقام نفى معاطات نيست تا مورد استدلال باشد . « 3 » و بر فرض كه كنايه از دو نوع بيع مذكور نباشد و به قرينهء صدر ، ظهور در اين معنا نداشته باشد ، ولى ظهور در اين هم ندارد كه\r\n\r\n\r\n","description":"","footnote":"\r\n( 1 ) . يعنى بيع پس از مالك شدن جامه .\r\n( 2 ) . يعنى بيع قبل از مالك شدن .\r\n( 3 ) . كتاب البيع ، ج 1 ، ص 212 - 214 . .\r\n","page_name":" 202 ","page_number":220},
  {"content":"\r\n\r\nلفظ و كلام موضوعيت داشته باشد و معاطات را نفى كند بلكه حداكثر ، احتمال اين معنا وجود دارد : « وإذا جاء الاحتمال بطل الاستدلال » ؛ چون روايت مجمل مىشود .\r\nافزون بر اين‌ها بر فرض كه ظهورى باشد ولى قابل اخذ نيست زيرا لازم و تالى فاسد دارد كه قابل التزام نيست زيرا ظاهرش حصر محلل و محرم در كلام است و به مفهوم حصر ، اصل مشروعيت معاطات را نفى مىكند . ديگر اين‌كه معاطات فايده‌اى ندارد در حالى كه به اتفاق كلمهء مسلمين ، معاطات حداقل مفيد اباحهء تصرف است و تنها علامه در موردى آن را بيع فاسد دانسته است كه حتى مفيد اباحه هم نيست . ولى او نيز در ساير موارد رجوع كرده و مثل مشهور ، معاطات را مفيد اباحه دانسته است كه قبلًا بحث آن گذشت . پس چاره‌اى نداريم از توجيه و حمل جملهء مذكور بر خلاف ظاهر ، از قبيل حصر غالبى ، كه ذكر شد .\r\nديگر اين‌كه تمام حرف‌هاى مذكور در كلام مستدل و در جواب ما بر فرض اين است كه سند روايت معتبر باشد ؛ ولى روايت مجهول است زيرا خالد بن حجاج مجهول‌الحال است ، خالد بن نجيح هم ، اگرچه مدح شده ولى توثيق نشده است .\r\nروايات باب مزارعه هم كه جملهء « إنما يحرّم الكلام » دارد « 1 » و برخى از آن‌ها سندش صحيح است ولى باز در مقام بيان اين نيست كه كلام و قول لازم است و معاطات كافى نيست ، بلكه تمام نظر روايات به اين است كه اشتراط ثلث براى بذر و ثلث براى گاو شخم‌زن ، اشكال دارد ، چه با قول باشد ، چه با نيت و فعل ، ولى از آن‌جا كه معمولًا با قول است و به زبان مىآورند تا مراد روشن شود تعبير مذكور وارد شده است .\r\nنتيجه : از نظر روايات هم دليل معتبرى نيافتيم براى عدم لزوم يا عدم صحت معاطات و همچنان اطلاقات و عمومات آيات و رواياتِ صحت و لزوم ، به قوّت خود باقى است .\r\n\r\n\r\n","description":"","footnote":"\r\n( 1 ) . وسائل الشيعه ، ج 19 ، ص 42 و 43 . .\r\n","page_name":" 203 ","page_number":221},
  {"content":"\r\n\r\nدليل سوم : اصول عمليه :\r\nبراى نفى لزوم يا نفى صحت معاطات به يك سلسله اصول عمليه هم استناد شده است كه همهء آن‌ها از نوع استصحاب هستند ولى برخى اصل وجودى هستند و برخى اصل عدمى ، مفاد برخى نفى صحت است و مفاد برخى نفى لزوم ، برخى اصل عدم ازلى هستند و برخى عدم حادث ، برخى در حكم تكليفى جارى مىشوند و برخى در حكم وضعى كه فهرست آن‌ها از قرار زير است :\r\n1 . استصحاب عدم حصول ملك : قبل از معاطاتْ متاع ، ملك آخذ نبود ، بعد از آن شك مىكنيم كه ملك او شد يا نه ؛ استصحاب عدم ملك جارى مىشود .\r\n2 . استصحاب بقاى علاقهء ملكيت مالك اصلى : قبل از معاطات ، مُعطى يا مالك اصلى ، مالك متاع بود ، پس از معاطات شك مىكنيم ؛ در اينجا استصحاب بقاى ملك جارى مىشود .\r\n3 . استصحاب عدم انقطاع علاقهء ملكيت مالك اصلى : اين همان استصحاب قبلى است ولى قبلى اصل وجودى بود و اين اصل ، عدمى است ، ضمناً حاصل هر سه اصل اين است كه معاطات مفيد ملك نيست و حداكثر مفيد اباحهء تصرف است .\r\n4 . استصحاب عدم لزوم : قبل از معاطات نه معامله‌اى بود و نه لزومى ، « 1 » پس از معاطات ملك حاصل شد و گيرنده ، مالك متاع شد ولى آيا لزوم آمد يا نه ؛ در اينجا اصل عدم ازلى لزوم جارى مىشود .\r\n5 . استصحاب بقاى سلطنت مالك اصلى بر اعاده : قبل از معاطات ، مالك اصلى ، هم مالك بود و هم سلطنت مطلقه داشت ، از جمله سلطنت اعادهء عين به ملك ؛ پس از معاطات علقهء ملكيت او منقطع شد ولى آيا سلطنت بر اعاده باقى است يا نه ؛ در اين‌جا استصحاب بقاى سلطنت جارى مىشود .\r\n\r\n\r\n","description":"","footnote":"\r\n( 1 ) . از باب سالبه به انتفاء موضوع . .\r\n","page_name":" 204 ","page_number":222},
  {"content":"\r\n\r\n6 . استصحاب بقاى علاقهء مجلس معامله يا خيار مجلس : يقيناً تا مجلس معامله باقى است معامله لازم نيست و مالك اصلى خيار فسخ دارد ، پس از انقضاى مجلس شك مىكنيم ؛ در اين‌جا اصل بقاى حقّ خيار جارى مىشود .\r\n7 . استصحاب علاقهء استرجاع عين به مالك اصلى : قبل از معاطات اين عُلقه براى مالك اصلى بود كه اگر متاع از ملك او خارج شود وى حق دارد آن را به ملك خود برگرداند ؛ پس از معاطات هم اين حقّ استصحاب مىشود .\r\nحاصل اين استصحاب‌ها عدم لزوم معاطات است . ضمناً اين اصول در كلمات شيخ اعظم « 1 » و امام خمينى ( قدس سره ) « 2 » از قول منكر لزوم يا صحت معاطات ، مطرح شده است .\r\nپاسخ اين دليل : پاسخ كلى همان است كه امام راحل به آن اشاره كرده است ؛ يعنى با وجود دليل‌هاى اجتهادى ، « 3 » نوبت به اصول عمليه نمىرسد . و شايد مبناى تمسّك به اصول عمليه اين است كه مستدل در دلالت يا سند دليل‌هاى اجتهادى اشكال دارد ، و گرنه با وجود دليل اجتهادى جاى اصل نيست . از يك يك اصول عمليهء مذكور نيز مىتوان پاسخ داد كه نيازى به طرح همه نيست ، مثلًا استصحاب عدم لزوم اصل ، عدم ازلى است و حجيت ندارد ، استصحاب بقاى سلطنت مالك هم محكوم به استصحاب بقاى معامله است ، ضمن اين‌كه سلطنت قديم ، تابع ملك بود و با زوال ملك ، آن هم قطعاً زائل شده و سلطنت جديد هم از اوّل مشكوك الحدوث است . استصحاب خيار مجلس هم چند اشكال دارد از قبيل اين‌كه همه‌جا خيار مجلس نيست تا قابل استصحاب باشد ، مضافاً با اين‌كه تفرق به ابدان ، قيد آن است و پس از آن اگر خيارى باشد خيار ديگرى است نه خيار مجلس ، و نه طبيعى و كلى خيار تا قابل استصحاب باشد .\r\n\r\n\r\n","description":"","footnote":"\r\n( 1 ) . المكاسب ، ج 5 ، ص 22 و 23 .\r\n( 2 ) . كتاب البيع ، ج 1 ، ص 154 - 156 .\r\n( 3 ) . سيرة عقلا ، آيات و روايات صحت و لزوم كه قبلًا به تفصيل ذكر شد . .\r\n","page_name":" 205 ","page_number":223},
  {"content":"\r\n\r\nنتيجة نهايى : معاطات مثل بيع قولى ، هم صحيح است و هم لازم ، و از اين نظر فرقى با بيع قولى ندارد . از دو نظر ديگر هم مثل بيع قولى است و همان احكام را دارد كه در ضمن مسألهء هشتم به آن اشاره شد : يكى از نظر خيارات است كه معاطات ذاتاً لازم است ولى بالعرض و به سبب يكى از خيارات ، جايز و متزلزل مىشود . در مسألهء هفتم اشاره شد كه خيارات در بيع فعلى هم جارى و سارى است و تنها خيار شرط مورد بحث است كه در مسألهء نهم بررسى خواهد شد . و جهت ديگر مسألهء اقاله است كه احكام آن در خاتمهء كتاب بيعِ تحرير الوسيله خواهد آمد ، ولى خلاصهء مطلب از اين قرار است كه اقاله عبارت است از فسخ عقد از هر دو طرف معامله كه منهاى آن معامله صحيح و لازم است ولى با توافق دو طرف ، قابل فسخ است ، و اقاله در كليهء عقود ، مىتواند جريان داشته باشد مگر در عقد نكاح ؛ حال همان‌طور كه بيع قولى اقاله‌بردار است بيع فعلى يا معاطات نيز اقاله‌بردار است و دليل آن اطلاقات روايات مشروعيت و رجحان اقاله است كه در جاى خود ذكر گرديده است . « 1 »\r\nنكتهء پايانى : شيخ اعظم و ديگران كه معاطات را صحيح ، ولى جايز و غيرلازم مىدانند معتقدند كه معاطات از اوّل ، مفيد لزوم نيست ولى در اثر تصرف يا تلف و مانند آن لازم مىشود و به اين مناسبت بحثى با عنوان « ملزمات معاطات » ذكر كرده‌اند . ولى بر مبناى تحقيق كه مبناى امام راحل و ديگران است و معاطات را از اوّل ، مفيد لزوم مىدانند ، نوبت به اين بحث نمىرسد و طرح آن ضرورتى ندارد .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 385 - 387 . .\r\n","page_name":" 206 ","page_number":224},
  {"content":"\r\n\r\n\r\nشرطپذير بودن معاطات\r\nمسأله 9 : البيع المعاطاتي ليس قابلًا للشرط على الأحوط . فلو اريد ثبوت خيار بالشرط ، أو سقوطه به ، أو شرط آخر ؛ حتّى جعل مدّة وأجل لأحد العوضين ، يتوسّل بإجراء البيع بالصيغة و إدراجه فيه ، وإن كان قبوله لذلك بالمقاولة قُبيله والتعاطى مبنيّاً عليها ، لا يخلو من وجه وقوّة .\r\nترجمه : بيع معاطاتى بنا بر احتياط ، شرطپذير نيست ؛ پس اگر بخواهند با شرط ، خيار قرار دهند ، يا با شرط ، خيار را ساقط كنند ، يا شرط ديگرى كنند ، حتى اين‌كه مدتى براى عوض يا معوض قرار دهند ، به اجراى صيغه متوسل شده و شرط در آن مندرج مىشود . البته شرطپذير بودن آن در صورتى كه كمى قبل از آن با مقاوله شرطى شده باشد و تعاطى ( داد و ستد ) بر اساس آن باشد ، خالى از وجه و قوّت نيست .\r\nشرح : موضوع اين مسأله شرطپذير بودن معاطات است . پيش از توضيح ، توجه به يك مقدمه بايسته است :\r\nمقدّمه : به اتفاق كلمهء اصحاب ، تمام عقود شرطبردار هستند و دو طرف عقد يا يك طرف ، مىتوانند در ضمن عقد ، چيزى را شرط كنند . دليل مطلب علاوه بر وجود سيرهء عقلا و متداول بودن اين امر در ميان آن‌ها ، و علاوه بر اجماع مورد اشاره ، عمومات و اطلاقات روايات متواتر باب شروط است كه قدر متيقن از آن‌ها همين شروط ضمن عقد است و بلكه به قول عده‌اى از فقها بر التزام‌هاى ابتدايى و استقلالى شرط گرفته نمىشود . اين روايات در مباحث باب خيارات در باب خيار شرط و غيره خواهد آمد . البته شرط دو نوع است : شرط صحيح كه با شروطى صحيح و واجب‌الوفاست و شرط فاسد كه وجوب وفا ندارد ، و بحث دربارهء اين شرط ، اين است كه آيا مفسد عقد است يا نه ؟ تفصيل اين مباحث در باب خودش مطرح مىشود .\r\nاما دربارهء شرط صحيح گفتنى است كه فرقى ندارد از قبيل شرط خيار باشد كه به\r\n\r\n","description":"","footnote":"","page_name":" 207 ","page_number":225},
  {"content":"\r\n\r\nجعل يك يا دو طرف ثابت مىشود - مثلًا بايع مىگويد : مىفروشم به شرط اين‌كه تا يك ماه حقّ فسخ داشته باشم - يا از قبيل شرط سقوط باشد - مثلًا بگويد : فروختم و شرط مىكنم كه كليهء خيارات ساقط باشد - يا از قبيل شرط خياطت و كتابت و مانند آن باشد ، يا شرط مدت باشد كه مثلًا يك ماه ديگر متاع را تحويل دهم و . . . ، تمام اين‌ها در عقود و معاملات قولى وجود دارد ؛ در بيع قولى هم هست و يقيناً شرطبردار است .\r\nبا توجه به اين مقدّمه سؤال اين است كه آيا بيع معاطاتى هم شرطپذير است ؟ شيخ اعظم در مكاسب بر اين باور است كه بيع معاطاتى شرطبردار نيست . البته ايشان اين نظريه را در مورد خيار شرط گفته است ولى از باب مثال است و دليل شيخ هم كلى است . وى گفته است : « والسرّ في ذلك إنّ الشرط القولي لا يمكن ارتباطه بالإنشاء الفعلى » ؛ « 1 » يعنى ميان شرط قولى « 2 » با انشاى فعلى و معاطاتى ارتباط و تناسبى نيست تا شرط قولى مربوط به معاملهء فعلى باشد ؛ بلكه وجود اين رابطه ممكن نيست ( عرف اين دو تا را بيگانه از هم مىدانند ) . و فرض ما هم اين است كه شرط بايد در ضمن عقد و در متن آن بيايد ، بنابراين بايد معاملهء قولى باشد تا شرطپذير باشد . معمولًا اهل معامله هرجا مىخواهند در معامله امرى را شرط كنند لزوماً بايد از معاملهء قولى و انشاى قولى استفاده كنند .\r\nامام راحل در متن مسأله ابتدا احتياط كرده و همين باور را مطرح نموده است ؛ و ظاهر كلام اين است كه احتياط واجب مورد نظر است ، و در حاشيهء وسيلة النجاة هم ذيل كلمهء « يلزم » حاشيه زده و نوشته است : « على الأحوط » ، « 3 » كه مؤيد احتياط واجب است . ولى در ذيل مسألهء مورد بحث ما در تحرير تصريح نموده است به اين‌كه معاطات هم شرطپذير است ؛ به اين‌صورت كه مبناى نظر شيخ را قبول ندارد ؛ يعنى نمىپذيرد كه\r\n\r\n\r\n","description":"","footnote":"\r\n( 1 ) . المكاسب ، ج 5 ، ص 156 .\r\n( 2 ) . شرط حتماً بايد ذكر شود و به زبان آيد و گرنه شرط بر آن اطلاق نمىشود .\r\n( 3 ) . وسيله النجاة مع تعاليق الإمام الخمينى ، ص 334 . .\r\n","page_name":" 208 ","page_number":226},
  {"content":"\r\n\r\nلزوماً بايد شرط در متن عقد ذكر شود تا صحيح و لازم باشد ، زيرا اين مبنا اگرچه مشهور است ولى دليل قانع‌كننده‌اى ندارد و گفت‌وگو و توافق قبلى بر شرطى از شروط ، و انشاى معامله با بناگذارى قلبى بر آن ، كفايت مىكند و همين قوى است . « 1 » بر اين اساس هيچ مانعى ندارد كه قبلًا بر شرطى توافق كنند و معاطاتى را مبتنى بر آن انجام دهند و معاطات هم شرطبردار است . از اين « ذيل » كه فتوى بر خلاف آن « صدر » است استفاده مىكنيم كه احتياط مزبور از نوع احتياط مستحبى است .\r\nجواب از دليل شيخ : حاصل جواب امام خمينى ( قدس سره ) در كتاب بيع « 2 » از دليل شيخ اعظم كه شرط قولى ، ربطى به انشاى فعلى ندارد از اين قرار است : اصل معامله ، امرى اعتبارى است ، شرطى هم كه مىكنند امرى اعتبارى است ؛ رابطهء شرط با اصل معامله هم اعتبارى است و در امور اعتبارى هيچ محذورى ندارد كه معاطات يا تعاطى طرفين با بناگذارى قلبى بر شرط قبلى انجام پذيرد .\r\nبه بيان كامل‌تر : حقيقت معامله ، اعتبار عقلائى و شرعى ملكيت است و قوام اعتبار به نفس معتبر است ، ولى بايد به سبب مبرِزى ابراز شود : حال گاهى كل معامله و شرط ضمنى با قول ابراز مىشود و گاهى اصل معامله با فعل اعطا و اخذ ابراز مىشود و شرط آن با قول ابراز مىشود ، به‌گونه‌اى كه ارتباط آن دو محفوظ باشد يعنى قبلًا توافق كرده‌اند و معاطات را با بناگذارى بر آن انجام مىدهند . بنابراين ، معاطات نيز شرطپذير است و ضرورتى ندارد كه براى ثبوت خيار شرط يا سقوط آن و يا هر شرط مشروع ديگر ، به عقد قولى و انشاى معامله با صيغه متوسل شويم ؛ اگرچه احوط همين است و جاى شبهه ندارد .\r\n\r\n\r\n","description":"","footnote":"\r\n( 1 ) . بناى عقلا مؤيد همين امر است .\r\n( 2 ) . كتاب البيع ، ج 4 ، ص 390 . .\r\n","page_name":" 209 ","page_number":227},
  {"content":"\r\n\r\n\r\nحدود جريان معاطات\r\nمسأله 10 : هل تجري المعاطاة في سائر المعاملات مطلقاً ، أو لا كذلك ، أو في بعضها دون بعض ؟ سيظهر الأمر في الأبواب الآتية إن شاء الله تعالى .\r\nترجمه : آيا معاطات در ساير معاملات به‌طور مطلق جارى است و يا در هيچ‌يك جارى نيست ؟ و يا در بعضى از معاملات جارى است و در بعضى ديگر جارى نيست ؟ اين مطلب به‌زودى در باب‌هاى آينده معلوم مىشود .\r\nشرح : روشن است كه معاطات در خصوص بيع جارى است و بيع صحيح شرعى دو قسم دارد : 1 . بيع قولى ؛ 2 . بيع فعلى . حال آيا معاطات در همهء معاملات - همچون اجاره ، صلح ، هبه ، قرض ، رهن - جارى است يا غير از بيع در هيچ معامله‌اى جارى نيست ؟ يا در برخى جارى است و در برخى ديگر جارى نيست ؟ در اين‌باره دو بحث مطرح است :\r\n1 . مقتضاى قاعده اين است كه معاطات در همهء معاملات جريان دارد ، مگر در مواردى كه دليل خاص بر عدم جريان قيام كرده است . سرّ مطلب اين است كه آنچه در معاملات مهم است اعتبار نفسانى و ابراز آن به يك مبرز است و فعل هم مثل قول مبرز و آلت ايجاد اعتبارى است و از نظر عقلا فرقى در ميان نيست ، مقتضاى عمومات باب عقود و معاملات و شروط نيز همين است ؛ به بيانى كه در بيع معاطاتى ذكر شد .\r\n2 . مقتضاى دليل خاص هر باب : در خصوص اجاره ، صلح ، و . . . ، از دليل باب چه چيزى استفاده مىشود ؟ بديهى است كه بحث از اين نظر ، بايد در باب خود بررسى شود . فعلًا باب بيع بررسى شده است كه جريان معاطات در آن مسلّم و قدر متيقن است و بقيهء ابواب هركدام در جاى خود بايد مورد بررسى قرار گيرد تا معلوم شود كه دليل خاص بر « جريان » دارد يا بر « عدم جريان » ؟ بنابراين به گفتهء امام ( رحمه الله ) مىتوان گفت :\r\nمقتضى القاعدة جريان المعاطاة في كلّ عقد أو إيقاع يمكن إنشاؤه بالفعل . . . . « 1 »\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 267 . .\r\n","page_name":" 210 ","page_number":228},
  {"content":"\r\n\r\n\r\nبررسى لزوم يا عدم لزوم مباشرت مالك در انشاى عقد\r\nمسألة 11 : كما يقع البيع والشراء بمباشرة المالك ، يقع بالتوكيل أو الولاية من طرف واحد أو الطرفين ، ويجوز لشخص واحد تولّى طرفي العقد ؛ أصالة من طرف ووكالة أو ولاية من آخر ، أو وكالة من الطرفين ، أو ولاية منهما ، أو وكالة من طرف وولاية من آخر .\r\nترجمه : همان‌گونه كه خريد و فروش با مباشرت خود مالك واقع مىشود ، با وكالت دادن يا ولايت داشتن از يك طرف يا از دو طرف هم واقع مىشود . و براى يك نفر جايز است كه هر دو طرف عقد را متصدى شود ؛ از يك طرف اصالتاً و از طرف ديگر به‌طور وكالت يا ولايت ؛ يا به‌صورت وكالت از هر دو طرف يا به‌صورت ولايت از هر دو طرف و يا به‌صورت وكالت از يك طرف و ولايت از طرف ديگر .\r\nشرح : در اين مسأله دربارهء دو مطلب به بحث و بررسى مىنشينيم :\r\n1 . بررسى لزوم يا عدم لزوم مباشرت مالك براى انشاى عقد ؛ 2 . بررسى جواز يا عدم جواز اجراى عقد توسط يك نفر از دو طرف :\r\n\r\nمطلب اوّل : بررسى لزوم يا عدم لزوم مباشرت مالك براى انشاى عقد\r\nانسان نسبت به مالى از اموال يا مالك است يا ولىّ « 1 » مالك است ؛ يا وكيل شرعى و قانونى مالك است و يا فضولى است . دربارهء معاملات فضولى در آينده بحث خواهد شد . فعلًا راجع به مالك و ولىّ و وكيل بحث داريم كه آيا لزوماً شرط صحت مطلق معامله - از جمله بيع و شرا - و بلكه مطلق عقود و ايقاعات ، اين است كه مستقيماً و مباشرتاً از مالك اصلى انشا شود و با انشاى ولىّ يا وكيل منعقد نمىشود ؟ يا اين‌كه مباشرت مالك لازم نيست و توسط وكيل يا ولىّ شرعى هم منعقد مىشود ؟ دايرهء بحث\r\n\r\n\r\n","description":"","footnote":"\r\n( 1 ) . مثل پدر ، جد پدرى ، وصى يكى از آن دو ، حاكم شرع و عدول مؤمنان . .\r\n","page_name":" 211 ","page_number":229},
  {"content":"\r\n\r\nوسيع‌تر از باب معاملات است و در كلّيهء افعال اختيارى مكلف - از عبادات و معاملات - مطرح است كه آيا مباشرت لازم است و مكلف بايد شخصاً آن‌ها را انجام دهد يا نيابت هم كفايت مىكند ، يعنى قائم‌مقام وى ( ولى يا وكيل ) هم مىتواند انجام دهند ؟\r\nگفتنى است همان‌گونه كه در كارهاى خارجى و تكوينى ، برخى از كارها نيابت‌بردار نيست و برخى نيابت‌بردار است . « 1 » در كارهاى شرعى و عقلايى هم برخى از افعال به‌گونه‌اى هستند كه غرض از آن حاصل نمىشود مگر با صدور آن از شخص مكلف ؛ اين‌ها نيز نيابت‌بردار نيستند . مثل اغلب عبادات واجبه كه غرض خضوع و خشوع و تسليم بنده در برابر مولاست .\r\nولى از عبادات كه بگذريم در نوع معاملات و توصليات غرض ، با اصل انجام كار محقق مىشود و صدور آن از شخص خاصّى لازم نيست ؛ مثلًا غرض از طلاق ، رفع زوجيت است ، غرض از صيغهء نكاح ، ايجاد علاقهء زوجيت است و با انشاى وكيل يا ولى هم تأمين مىشود . اين‌گونه از كارها نيابت‌بردار هستند .\r\nبراساس ضابطهء فوق ، در مورد بحث هم مىگوييم : همان‌طور كه بيع و شرا با مباشرت شخص مالك واقع مىشود ، با وكالت و ولايت از يك طرف يا از هر دو طرف واقع مىشود و مانعى ندارد كه دو مالك اصلى با يكديگر معامله كنند يا دو ولىِّ شرعى مالك‌ها براى مالك‌ها معامله كنند ، يا دو وكيل براى موكّل خود خريد و فروش نمايند ، يا مالك با ولىّ معامله كند ، يا مالك و وكيل ، و يا ولىّ با وكيل معامله كنند .\r\nعلاوه بر ضابطهء فوق كه فقها در كتاب وكالت مطرح كرده‌اند ، عمومات و مطلقات ابواب معاملات ، و نيز عمومات و مطلقات باب وكالت و باب ولايت ، بر وقوع معامله از سوى وكيل يا ولىّ دلالت دارند كه هركدام در كتاب فقهى مربوطه ذكر شده است .\r\n\r\n\r\n","description":"","footnote":"\r\n( 1 ) . ضابطه كلى اين است كه اگر غرض عمل ، تنها در صورتى حاصل مىشود كه شخص فاعل انجام دهد ، نيابت برنمىدارد مثل استعمال دارو براى بهبودى ، و اگر غرض با عمل كردن هر كسى مترتب مىشود ، نيابت‌بردار است ، مثل شستن لباس براى تطهير . .\r\n","page_name":" 212 ","page_number":230},
  {"content":"\r\n\r\nمثلًا مطلقات بيع از قبيل :  أَحَلَّ اللَّهُ الْبَيْعَ  ، « 1 »  تِجارَةً عَنْ تَراضٍ  « 2 » بيع و شراء وكيل و ولىّ را نيز شامل مىشوند ، مطلقات باب وكالت ، بيع و شراء وكيل را دربر مىگيرند ، مطلقات باب ولايت پدر و جد پدرى ، « 3 » باب ولايت وصى ، باب ولايت فقيه جامع‌شرايط ، باب منصوب از ناحيهء حاكم شرعى و باب عدول مؤمنان - كه هركدام در مسألهء مربوطه خواهد آمد - نيز خريد و فروش اين اولياى تصرف را دربر مىگيرند .\r\n\r\nمطلب دوم : بررسى جواز يا عدم جواز اجراىعقد توسط يك‌نفر ازسوى دو طرف\r\nاين‌كه دو نفر متصدى اجراى عقد باشند قطعاً جايز و صحيح است و منعقد مىشود ، خواه هر دو مالك باشند يا هر دو وكيل يا هر دو ولىّ و يا مختلف باشند . امّا آيا يك نفر مىتواند از سوى هر دو طرف متصدى اجراى صيغه باشد ؟ فتواى امام راحل اين است كه مانعى ندارد .\r\nدليل : تنها مانع متصوّر ، اتحاد موجب و قابل است كه به گمان برخى ، مانع از تصدى عقد از سوى هر دو طرف است . جواب ، اين است كه تغاير اعتبارى كفايت مىكند و تغاير حقيقى هيچ دليلى ندارد ، و تغاير اعتبارى موجود است زيرا يك نفر به يك اعتبار موجب است و ايجاب عقد را انشا مىكند و به اعتبار ديگر قابل است و قبول عقد را انشا يا ابراز مىكند . ضمناً فرقى نيست كه يك نفر يكى از مالك‌ها باشد كه از طرف خود ، اصيل و از طرف ديگرى ولىّ يا وكيل است ، يا فرد ثالثى باشد كه از هر دو طرف ، ولىّ يا از هر دو طرف وكيل يا از طرفى ولىّ و از طرف ديگر وكيل است و براى مولّىعليه يا موكل خود معامله مىكند .\r\nدليل عدم فرق ميان اين دو صورت اطلاقات و عموماتى است كه در پايان مطلب اوّلِ اين مسأله به آن‌ها اشاره شد .\r\n\r\n\r\n","description":"","footnote":"\r\n( 1 ) . بقره ( 2 ) : 275 .\r\n( 2 ) . نساء ( 4 ) : 29 .\r\n( 3 ) . ر . ك : وسائل الشيعه ، ج 17 ، ص 262 - 267 ؛ و ج 19 ، ص 161 . .\r\n","page_name":" 213 ","page_number":231},
  {"content":"\r\n\r\n\r\nبررسى شرط تنجيز و اثر تعليق دو عقد\r\nمسألة 12 : لا يجوز على الأحوط تعليق البيع على شيءٍ غير حاصل حين العقد ، سواء علم حصوله فيما بعد أم لا ، ولا على شيءٍ مجهول الحصول حينه ، وأمّا تعليقه على معلوم الحصول حينه - كأنْ يقول : بعتك إنْ كان اليوم يوم السبت ؛ مع العلم به - فالأقوى جوازه .\r\nترجمه : بنا بر احتياط [ واجب 
  ] معلّق كردن بيع بر چيزى كه در هنگام عقد حاصل نيست ، جايز نمىباشد ؛ چه بداند كه بعداً حاصل مىشود ، چه نداند و [ نيز ، معلق نمودن آن 
  ] بر چيزى كه حصول آن در وقت عقد مجهول است ؛ و امّا تعليق آن بر چيزى كه در وقت عقد ، معلوم‌الحصول است مثل اين‌كه بگويد : « به تو فروختم اگر امروز روز شنبه باشد » ، با اين‌كه مىداند امروز شنبه است ، اقوا آن است كه جايز است .\r\nشرح : اين مسأله در حقيقت بيان يكى از شروط انعقاد عقود است و جاى آن قبل از مسائل معاطات است كه دربارهء شروط عقد - مثل ترتيب ، موالات ، تطابق و . . . - بحث بود ، ولى در مسألهء دوازدهم مطرح شده است ، و آن شرط تنجيز است . عده‌اى از فقها « 1 » گفته‌اند : تنجيز شرط صحت و انعقاد عقد - از جمله عقد بيع - است و تعليق ، مانع صحت عقد است . البته بيشتر فقها اين بحث را در كتاب وكالت آورده‌اند ولى برخى صريحاً ساير عقود را به عقد وكالت ملحق كرده‌اند ، از جمله مرحوم فخرالمحققين در شرح ارشاد به نقل صاحب مفتاح الكرامه . عبارت او از اين قرار است : « إنّ تعليق الوكالة على الشرط لا يصحّ عند الإماميه و كذا غيره من العقود لازمة كانت أو جائزة » . « 2 » همچنين مرحوم صاحب جواهر مىگويد : « شرط الوكالة أنْ تقع منجّزة كغيرها من العقود بلاخلاف\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 162 - 166 .\r\n( 2 ) . مفتاح الكرامة ، ج 21 ، ص 20 . .\r\n","page_name":" 214 ","page_number":232},
  {"content":"\r\n\r\nأجده بل الإجماع بقسميه عليه » . « 1 » و برخى ديگر از فقها تنها در مورد عقد وكالت تنجيز را شرط دانسته‌اند و تعميم نداده‌اند ؛ از قبيل شيخ طوسى در مبسوط « 2 » و ابن ادريس در سرائر « 3 » ؛ ولى از راه فحوى و اولويت براى باب بيع استدلال مىشود زيرا اگر در عقد جايزى مثل وكالت كه بنا ، بر تسهيل و آسان گرفتن است ، تنجيز شرط باشد در عقود لازمه مثل بيع و اجاره و نكاح به طريق اولى تنجيز شرط است . به هر حال طرح اين شرط در كتاب بيع كاملًا به‌جاست .\r\n\r\nتعريف تنجيز و تعليق\r\nشيخ اعظم در مكاسب مىگويد :\r\nو من جملة الشرائط التي ذكرها جماعة : التنجيز في العقد بأن لا يكون معلّقاً على شيء بأداة الشرط ، بأن يقصد المتعاقدان إنعقاد المعاملة في صورة وجود ذلك الشيء لا في غيرها . « 4 »\r\nتعليق آن است كه عقد بر چيزى - مثلًا آمدن مسافر ، فرا رسيدن فلان زمان و . . . - معلق و مشروط باشد يعنى متعاقدان قصدشان اين باشد كه تنها در صورت وجود آن چيز معامله منعقد شود نه در غير آن صورت .\r\nمتقابلًا تنجيز آن است كه اصل عقد و معامله بر چيزى معلّق نباشد و به نحو مطلق و جزماً انشا شود ولو متعلّق آن امرى استقبالى و در آينده و مشروط به شرطى باشد . مثلًا بگويد : « تو وكيل من هستى » ولى متعلق وكالت را در فلان زمان يا فلان مكان بايد انجام دهى .\r\n\r\n\r\n","description":"","footnote":"\r\n( 1 ) . ر . ك : جواهر الكلام ، ج 27 ، ص 352 .\r\n( 2 ) . ر . ك : المبسوط ، ج 2 ، ص 399 .\r\n( 3 ) . ر . ك : السرائر ، ج 2 ، ص 99 .\r\n( 4 ) . همان . .\r\n","page_name":" 215 ","page_number":233},
  {"content":"\r\n\r\nضمناً تعليق گاهى صريح است و در متن عقد ذكر مىشود مثل « ملّكتك هذا بهذا إذا جاء زيد » ؛ و گاهى ضمنى و لازم كلام است ، يعنى ولو صريحاً ذكر نشده است ولى از ضمن كلام دانسته مىشود ، مثل « ملّكتك هذا بكذا يوم الجمعه » كه به‌منزلهء اين است كه بگويد : « ملّكتك هذا بهذا إذا جاء يوم الجمعه » . از نظر حكمى فرقى ميان تعليق صريح و ضمنى وجود ندارد و شيخ اعظم به آن تصريح كرده و از فتواى علامه و فخرالدين به بطلان بيع وارث ، شاهد آورده است . « 1 »\r\nتعليق چند صورت دارد ؛ امام راحل در متن چهار صورت ذكر كرده است : يا معلّق عليه ، امر معلوم‌الحصول است و يا مجهول‌الحصول و در هريك از دو صورت ، ظرف حصول آن ، يا زمان حال و در هنگام عقد است و يا زمان استقبال و در مابعد عقد است .\r\nشيخ اعظم در مكاسب هشت صورت « 2 » و مرحوم آقاى خوئى دوازده صورت تصوير كرده‌اند . « 3 »\r\nبراى تعليق مىتوان شانزده صورت فرض كرد . به اين بيان كه در هريك از چهار صورت مذكور در كلام امام راحل تعليق يا بر امرى است كه در « اصل صدق عنوان بيع » و مانند آن دخيل است و بدون آن ، بيع يا معاملهء ديگر صدق نمىكند و يا در\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 167 .\r\n( 2 ) . در هريك از چهار صورت مذكور در كلام امام تعليق يا بر چيزى است كه شرط صحت است - خواه در مبيع شرط باشد يا در ثمن ، خواه در بايع شرط باشد يا در مشترى - و يا بر امرى است كه شرط صحت معامله نيست كه از آن به صفت تعبير مىشود ؛ مثل روز جمعه بودن ، آمدن مسافر ، شفاى بيمار و . . . .\r\n( 3 ) . در هريك از چهار صورت مذكور در كلام امام راحل معلّق عليه يا امرى است كه شرط اصل مفهوم عقد است و بدون آن عنوان معامله يا عقد يا ايقاع صدق نمىكند و از مقومات ماهيت و مفهوم بيع است ؛ مثل زوجه بودن در صدق طلاق ، عبد بودن در صدق عتق ، قبول كردن در صدق عقد و . . . ، و يا امرى است كه شرط صحت عقد است ، و يا امرى است كه دخيل در هيچ‌كدام نيست كه از آن به تعليق بر صفت ياد مىشود . و حاصل ضرب چهار صورت در اين سه صورت دوازده صورت است . ر . ك : مصباح الفقاهه ، ج 3 ، ص 61 . .\r\n","page_name":" 216 ","page_number":234},
  {"content":"\r\n\r\n« صحت معامله » دخيل است ، يا در « لزوم » آن دخالت دارد و يا در هيچ‌كدام دخيل نيست ، ولى اصل معامله بر آن معلق گرديده است . و حاصل ضرب چهار در چهار شانزده صورت است . بلكه مىتوانيم بيست و چهار صورت تصوير كنيم زيرا بر حسب مقام ثبوت و تصوّر ، معلق عليه ، يا معلوم‌الحصول است يا مجهول‌الحصول و يا معلوم‌العدم و در هريك از سه صورت يا ظرف حصول يا عدم حصول در حال عقد است و يا در آينده و در هريك از شش فرض معلق‌عليه يا در اصل صدق عقد دخيل است يا در صحت آن دخالت دارد ، يا در لزوم آن دخيل است و يا در هيچ‌كدام دخيل نيست . حاصل ضرب شش در چهار بيست و چهار صورت است .\r\nالبته از مجموع اين صور ، هشت صورت معلوم العدم در كلمات فقها مطرح نشده است ، از مجموع شانزده صورت باقى مانده ، چهار صورت شرط لزوم ذكر نشده است ولى دوازده صورت ديگر مطرح و مورد بحث قرار گرفته است . شيخ اعظم در مكاسب گرچه در مقام تقسيم به چهار صورت شرط دخيل در مفهوم عقد ، اشاره نكرده و به هشت صورت بسنده نموده است ولى در ضمن بحث ، صور تعليق بر شرط مقوم عقد را هم مورد بحث قرار داده است . « 1 »\r\nقبل از ورود به اصل بحث ، براى برخى از دوازده صورت فوق ، مثال مىآوريم :\r\nمثال براى صورتى كه معلق عليه معلوم‌الحصول در حال عقد باشد و شرط ، مقوم و دخيل در معنا و مفهوم عقد باشد : مثلًا مرد در مقام انشاى طلاق بگويد : « إن كانت هذه زوجتي فهي طالق » و بداند كه اين زن زوجهء او است ؛ در اين‌جا معلق‌عليه ( زوجه بودن زن ) در حين عقد حاصل و مورد علم طرف است و قوام صدق طلاق هم به زوجه بودن است ، زيرا طلاق فك زوجيت است .\r\nمثال براى صورتى كه معلق‌عليه مجهول‌الحصول و شرط مقوم باشد : مثلًا بايع به\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 173 . .\r\n","page_name":" 217 ","page_number":235},
  {"content":"\r\n\r\nمشترى بگويد : « بعتك هذا بكذا إن قبلت » و نداند كه قبول خواهد كرد يا نه كه قبول ، مقوم صدق عقد بيع است .\r\nمثال براى صورتى كه معلق‌عليه شرط صحت باشد بسيار زياد است : اجمالًا يا شرط مبيع است يا شرط ثمن يا شرط بايع يا شرط مشترى ، مثلًا بايع به مشترى بگويد : « بعتك هذا بهذا إن كنت عاقلًا بالغاً » .\r\nمثال براى صورتى كه مجهول‌الحصول باشد : مثلًا بايع علم ندارد كه متاع ملك او است لذا به‌صورت مشروط مىگويد : « إن كان هذا مالي فقد بعتك بكذا » ، ملك بايع بودن شرط صحت بيع است .\r\nمثال براى صورتى كه معلوم‌الحصول و از نوع صفت باشد كه دخيل در بيع نيست : مثلًا بگويد : « إن كان اليوم يوم الجمعه فقد بعته » و مىداند كه امروز جمعه است .\r\nمثال براى صورتى كه مجهول‌الحصول باشد : مثل « إذا جاء زيد من السفر فقد بعتك هذا بهذا » و نمىداند كه زيد خواهد آمد يا نه ، يا نمىداند كه آمده است يا خير ؟\r\nبررسى اصل مطلب : آيا تعليق به نحو مطلق مبطل عقد است يا مطلقاً موجب بطلان نيست ، يا در مواردى مُبطل است در مواردى قادح نيست ؟ بايد دلايل شرط بودن تنجيز و مانع بودن تعليق بررسى شود تا مقدار دلالت آن‌ها روشن گردد . گفتنى است در اين‌باره هفت دليل وجود دارد :\r\nدليل اوّل : گروهى از فقها - از جمله فخرالدين و صاحب جواهر كه قبلًا عبارات آن‌ها ذكر شد - ادعاى اجماع كرده‌اند و به گفتهء شيخ اعظم : « والعمدة في المسألة هو الإجماع » . « 1 »\r\nپاسخ : كراراً از اين دليل جواب داديم كه : اوّلًا اصل وجود اجماع قابل مناقشه است زيرا ظاهراً مسأله در ميان متقدمين مطرح نبوده است تا نظر آن‌ها بر لزوم شرط بودن\r\n\r\n\r\n","description":"","footnote":"\r\n( 1 ) . همان ، ص 170 . .\r\n","page_name":" 218 ","page_number":236},
  {"content":"\r\n\r\nتنجيز مثبت باشد ؛ ثانياً اجماع منقول حجيت ندارد و ثالثاً بر فرض كه اجماعى وجود داشته باشد ولى به احتمال قوى مدركى است ؛ زيرا بزرگان به يك سلسله وجوه عقلى و عرفى استناد كرده و فتوى به اشتراط تنجيز داده‌اند ، و اجماع مدركى كاشف تعبدى از رأى معصوم نيست و بر فقيه لازم است كه مستقلًا دلايل مذكور را ملاحظه كند .\r\nدليل دوم : اسباب عقود و ايقاعات و الفاظ معاملات ، از امور توقيفى هستند و بايد از سوى شارع به ما برسد و آنچه رسيده و در لسان آيات و روايات آمده است معاملات تنجيزى است ، نه تعليقى ؛ بنابراين حق نداريم از عقد معلّق استفاده كنيم .\r\nپاسخ : اوّلًا قياس معاملات به عبادات صحيح نيست ؛ در عبادات ، ادعاى توقيفى بودن كاملًا صحيح است زيرا شارع ، مخترع و مؤسس است ولى در معاملات ، نقش امضايى دارد و معاملات عرفى را تأييد يا رد كرده است و از نظر عرف ، هم قراردادهاى تنجيزى معتبر است و هم تعليقى ؛ ثانياً دليل بر خلاف داريم ، يعنى اطلاقات و عمومات آيات و روايات معاملات مثل آيهء تجارت ، وفا به عقد ، حليت بيع كه هريك از عقد تعليقى و تنجيزى را شامل مىشوند .\r\nدليل سوم : اصل اوّلى در معاملات ، فساد و بطلان است و صحت معامله دليل خاص مىطلبد ، و قدر متيقن اين است كه عقد تنجيزى دليل دارد و در عقود غير تنجيزى به اصل اولى ( بطلان معامله ) رجوع مىشود . بنابراين به حكم اصل مذكور و از باب قدر متيقن ، تنجيزْ شرط و تعليق قادح است .\r\nپاسخ : با وجود عمومات و مطلقات نوبت به اصل عملى نمىرسد .\r\nدليل چهارم : از قول صاحب جواهر « 1 » و محقق نائينى « 2 » نقل شده است كه اطلاقات صحت عقد از عقد معلّق منصرف است و مخصوص عقد منجّز است ؛ زيرا خطابات به عرف عام متوجه است و عامهء مردم در معاملات و قراردادهاى فيما بين خودشان از عقد\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 253 .\r\n( 2 ) . منية الطالب ، ج 1 ، ص 113 . .\r\n","page_name":" 219 ","page_number":237},
  {"content":"\r\n\r\nمنجّز استفاده مىكنند نه معلّق ؛ بنابراين عقود معلّقه ، متعارف نيست . در نتيجه اين عقود مشمول ادلّهء صحت عقود نيستند و انصراف ، مانع از تمسك به اطلاق آن‌ها مىباشد .\r\nپاسخ : اولًا قبول نداريم كه عقود معلقه مرسوم و متعارف نباشند بلكه عرف عام از اين عقود فراوان انجام مىدهند ، مثلًا بايع مىگويد : « اين ماشين را به تو فروختم به شرط اين‌كه پدرم راضى باشد » ، يا مىگويد : « فروختم اگر استخاره راه دهد » و . . . البته عقد منجّز بيشتر از عقد معلّق است ، ولى عقد معلّق هم به سهم خودش بسيار است ؛ ثانياً غلبهء وجود سبب انصراف خارجى است كه ارزش ندارد ، بلكه بايد انصراف ظهورى باشد كه ثابت نيست ؛ ثالثاً به گفتهء مرحوم آقاى خوئى : همهء ادلّهء صحت عقد مطلقات نيست تا ادعاى انصراف شود ، بلكه عمومات هم هستند ، مثل   أَوْفُوا بِالْعُقُودِ   ، « المؤمنون عند شروطهم » . و به ظهور وضعى عقد معلق را هم شامل مىشوند و به مقدمات حكمت نيست تا ادعا شود كه انصراف به فرد متعارف و غالب ، مانع از تمسّك به اطلاق است . « 1 »\r\nالبته ما اين پاسخ را قبول نداريم زيرا آيهء وفا به عقد از نظر كمّيت و افراد عقد بيع و اجاره و صلح و بيع زيد و بكر و خالد و . . . ، عموم وضعى دارد ولى از نظر كيفيت عقد كه منجّز است يا معلّق ، اطلاق احوالى دارد ، و اين‌كه هر اطلاقى نيازمند مقدمات حكمت است و امكان دارد ادعاى انصراف شود ولى جواب اوّل و دوم كامل است .\r\nدليل پنجم : از قول علامه در تذكره « 2 » و شهيد اوّل در قواعد و فوائد « 3 » نقل شده است كه جزم حتماً در معامله معتبر است و ترديد ، قادح است و تعليق با جزم در عقد ، منافات دارد و با هم جمع نمىشوند و جمع آن دو ، نوعى تناقض است ؛ بنابراين تعليق موجب بطلان است و تنجيز شرط است .\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 70 .\r\n( 2 ) . تذكرة الفقهاء ، ج 10 ، ص 9 .\r\n( 3 ) . القواعد و الفوائد ، ج 1 ، ص 65 . .\r\n","page_name":" 220 ","page_number":238},
  {"content":"\r\n\r\nپاسخ : اوّلًا همه‌جا تعليق با جزم منافات ندارد ، مثلًا كسى كه مىداند مشترى قبول خواهد كرد ، يا مىداند كه فلان متاع مال او است ، يا مىداند كه امروز جمعه است اگر به‌صورت معلق بگويد « بعت إن قبلت » يا « بعت إن كان مالى » ، يا « بعت إن كان اليوم يوم الجمعهء » با جزم در معامله هيچ منافاتى ندارد ؛ ثانياً اصل جزم دليل ندارد - نه در عبادات و نه در معاملات - و وقتى اصل دليل ندارد نمىتوانيم قادح بودن تعليق را بر آن مبتنى كنيم ؛ ثالثاً دليل بر خلاف داريم كه اطلاقات ، ادلّهء صحت عقود و ايقاعات باشند .\r\nدليل ششم : صاحب جواهر گفته است : ظاهر دليل صحت عقد ، مثل آيهء   أَوْفُوا بِالْعُقُودِ   اين است كه مسبب عقد و حكم آن ، در حال وقوع آن مترتب شود و به مجرد انعقاد عقد ، وجوب وفا بيايد . زيرا عقد ، تمام موضوع اين حكم ، يا سبب اين مسبب است و حكم از موضوع ، انفكاك زمانى ندارد ، و در عقد معلّق اين‌گونه نيست . بلكه پس از تحقق معلّق عليه ، وجوب وفا محقق مىشود نه از زمان عقد ؛ پس عقد معلق مشمول ادلّهء سببيت عقد نيست و غير از آن دليل ديگرى نداريم . پس عقد معلّق باطل است و تحت اصل فساد داخل است . « 1 »\r\nشيخ اعظم از اين دليل چند پاسخ داده است كه از آن ميان سه پاسخ از اهميت بيشترى برخوردار است :\r\n1 . آيه بر وجوب وفا به عقد و قرارداد عرفى دلالت مىكند و بستگى دارد به اين‌كه خود عقد چگونه باشد ؟ اگر به نحو منجّز انشا شده باشد آيه بر وجوب وفا از زمان عقد دلالت دارد ، و اگر به نحو معلّق انشا شده باشد بر وجوب وفا از زمان تحقق معلّق عليه دلالت دارد ، و هيچ قيدى نيست تا بيانگر وجوب وفا مخصوص عقد منجّز باشد بلكه به اطلاق احوالى هر دو را شامل مىشود . و وجوب وفا در هر عقدى متناسب با همان عقد است . و بالجمله امضاى شارع تابع انشا و جعل متعاقدين است ؛ اگر منجّز باشد\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 253 و ج 23 ، ص 198 و ج 27 ، ص 352 . .\r\n","page_name":" 221 ","page_number":239},
  {"content":"\r\n\r\nوجوب وفاى تنجيزى دارد و اگر معلّق باشد وجوب وفاى تعليقى دارد .\r\n2 . موارد فراوانى وجود دارد كه در آن‌ها عقد معلّق است و در عين حال وجوب وفا از عقد جدا نيست و تخلّف مسبب از سبب يا محمول از موضوع پيش نمىآيد ؛ از جمله در شرط مقوم عقد كه بايع مىگويد « بعتك هذا بهذا إن قبلت » ، و نمىداند قبول خواهد كرد يا نه ؛ در اين‌جا عقد ، معلق است برآمدن قبول در آينده ، ولى وجوب وفا ، منفك از عقد نيست زيرا بعداً كه قبول آمد عقد كامل مىشود و بلافاصله اثر عقد بار مىشود .\r\n3 . اصولًا مقتضاى طبيعت و ذات برخى از عقود و ايقاعات اين است كه اثر از حين انعقاد عقد و صيغه مترتب نشود و از نظر زمان ، منفك از معامله باشد كه در اين موارد انفكاك نه‌تنها قادح نيست بلكه به‌گونه‌اى ضرورت دارد ، از قبيل عقد وصيت كه الآن از سوى موصى انشا مىشود و موصى له قبول مىكند ولى اثر آن و وجوب وفا به آن و مالك شدن موصى له ، پس از مرگ موصى است كه شايد سال‌ها به طول بيانجامد . « 1 »\r\nشايد منشأ استدلال مزبور خلط امور تكوينى با امور اعتبارى باشد كه در امور تكوينى تخلف مسبب از سبب محال است ولى امور اعتبارى با تكوينى قابل قياس نيست و تابع اعتبار معتبر است و گاه ضرورت معيشت ايجاب مىكند از اين عقود و ايقاعات هم داشته باشند .\r\nدليل هفتم : هفتمين دليل از قول مرحوم سيد يزدى است كه محقق نائينى هم آن را پذيرفته است : همان‌طور كه ايجاد تكوينى تعليق‌بردار نيست و محال است كه معلق بر امرى باشد « 2 » همين‌طور ايجاد انشائى هم تعليق‌بردار نيست بلكه نفس انشا - مثل انشاى تمليك و تزويج - يا هست و يا نيست ، و اين مخصوص انشا هم نيست بلكه در اخبار\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 170 - 172 .\r\n( 2 ) . مثلًا تحقق ضرب يا قتل در خارج منوط به دشمن بودن مضروب يا مقتول نيست بلكه اگر دستى بالا رفت و بر سرى فرود آمد حتماً زدن يا كشتن يا مجروح كردن محقق مىشود . .\r\n","page_name":" 222 ","page_number":240},
  {"content":"\r\n\r\nنيز خود خبر دادن ، معلق به چيزى نيست ؛ بلكه يا خبر مىدهد و كلام را بر زبان مىآورد و يا خبر نمىدهد و بر زبان نمىآورد . لذا اساساً انشا ( عقد و ايجاب و قبول ) تعليق‌بردار نيست تا بحث شود كه آيا انشاى معلق صحيح است يا نه ؛ انشا هميشه منجّز است . آرى مُنْشَأ به انشا - مثل خود ملكيت و زوجيت - قابل تعليق است و نه‌تنها ممكن است بلكه در شرعيات و عرفيات فراوان واقع شده است . مثلًا در باب وصيت ، انشاى آن فعلى و حالى و در هنگام وصيت است ، ولى مُنشأ به آن ملكيت پس از مرگ موصى است . در تدبير ، انشاى عتق ، الآن است ولى خود عتق پس از مرگ مولاست ، و هكذا در جعاله ، سبق و رمايه ، نذر و عهد و مانند اين‌ها . « 1 » مبناى اين سخن از نظر محقق نائينى اين است كه قضاياى شرعيه ، از نوع قضاياى حقيقيه هستند كه در واقع به يك سلسله قضاياى مشروطه برمىگردند كه شرط آن‌ها وجود موضوع در خارج است ، مثلًا ايجاب حج بر مستطيع ، هزار و چهارصد و اندى سال قبل انشا شده است ولى مُنشأ آن ( وجوب فعلى ) منوط به اين است كه در خارج انسانِ مستطيع و جامع شروط استطاعت ، موجود شود . « 2 » در نتيجه هرجا تعليقى وجود دارد لزوماً به مُنشأ برمىگردد ؛ نه به خود انشا . مرحوم آقاى خوئى نيز اين مطلب را پذيرفته است . « 3 »\r\nپاسخ امام خمينى ( قدس سره ) : حاصل جواب سه مطلب است : اوّلًا به عقيدهء ايشان خود انشا قابل تعليق است زيرا اگر انشا ايجاد معنى با لفظ باشد - كه نظر مشهور است - تعليق را برنمىتابد ، بلكه يا هست و يا نيست . « 4 » ولى حقيقت انشا و جعل و تشريع اين نيست ، انشا غير از تلفظ به الفاظ مخصوصى است كه موجِد آن هستند ، زيرا اين الفاظ خودشان\r\n\r\n\r\n","description":"","footnote":"\r\n( 1 ) . ر . ك : حاشية المكاسب ( محقّق يزدى ) ، ج 1 ، ص 91 .\r\n( 2 ) . ر . ك : منية الطالب ، ج 1 ، ص 112 و 113 .\r\n( 3 ) . ر . ك : مصباح الفقاهه ، ج 3 ، ص 66 .\r\n( 4 ) . يعنى اگر بايع در مقام بيع ، صيغة بيع را جارى كند انشا هست و گرنه نيست و معنا ندارد كه معلق باشد ، و به گفته خود ميرزا ، نوعى جمع متناقضين است كه هم انشا باشد و هم تعليق . .\r\n","page_name":" 223 ","page_number":241},
  {"content":"\r\n\r\nوجود تكوينى دارند كه به قول سيد ، تعليق آن‌ها محال است . حقيقت انشا همان اعتبار تمليك و ايجاد اعتبارى است كه قائم به نفس معتبِر است و در همهء انشاهاىطلبى - مثل امرها و نهىها - و غيرطلبى - مثل صيغ عقود و ايقاعات - وجود اعتبارى دارد و الفاظ عقود و ايقاعات دالّ بر آن امر اعتبارى و كاشف و مبرِزِ آن است ، و مكرر ذكر شد كه حقيقت معامله همين اعتبار تمليك و تزويج و مانند آن است و قوام معامله به اعتبار است . زمام امر اعتبارى هم به‌دست اعتبار كننده است و كاملًا معقول است كه مثلًا تمليك روز جمعه را اعتبار كند و با صيغهء « بعتك هذا بهذا إذا جاء يوم الجمعة » ابراز نمايد و نفس انشا ( طلب و بعث يا تمليك و تزويج ) معلق بر امرى باشد . كلام مرحوم سيد و مرحوم نائينى از باب خلط امور اعتبارى با امور تكوينى است كه قياس مع‌الفارق است . « 1 »\r\nثانياً بر خلاف نظر سه فقيه بزرگوارى كه نام برديم ، به نظر امام راحل اين مُنشأ است كه تعليق‌بردار نيست . مثلًا ملكيت روز جمعه ، ملكيت بر فرض آمدن زيد ، و . . . معقول نيست زيرا تعليق در مورد قضيه است كه داراى نسبت و تصديق است مثل جملهء خبريه و انشائيه ؛ و امّا در مُنشأ مثل خود ضَرْبْ ، وجوب ، ملكيت ، زوجيت و . . . كه امور تصورى هستند تعليق معنا ندارد بلكه يا هستند - اگر سبب موجود باشد - و يا نيستند - اگر سبب آن‌ها موجود نباشد - و ناگزير بايد تعليق‌ها به خود انشا برگردد .\r\nثالثاً بر فرض كه رجوع تعليق به خود مُنشأ ممكن باشد ؛ امّا ناچاريم به انشا ارجاع دهيم زيرا رجوع آن به مُنشأ ، لازم غيرقابل التزامى دارد و هيچ فقيهى به آن ملتزم نشده است و آن تعدد و تكثر ملكيت است زيرا تعليق چه به‌صورت شرط و چه به نحو صفت ، قيد است و خاصيت قيد ، تكثير و تعدد مقيد است ؛ يعنى مقيد با اين قيد ، امرى\r\n\r\n\r\n","description":"","footnote":"\r\n( 1 ) . تعجب از مرحوم آقاى خوئى است كه با اين‌كه قوام انشا را به اعتبار نفسانى مىداند و الفاظ عقود را مبرز مىداند مع ذلك در اين‌جا تعليق را در انشا محال دانسته است . .\r\n","page_name":" 224 ","page_number":242},
  {"content":"\r\n\r\nاست و بدون آن يا با قيد ديگر امر ديگرى است .\r\nبراى مثال ، ملكيت روز جمعه غير از ملكيت روزهاى ديگر است و اگر قيد به خود ملكيت برگردد معناى عقد بيع اين مىشود كه ملكيت روز جمعهء خودم را نسبت به متاع ، به مشترى تمليك نمودم ، و ملكيت روزهاى بعد را تمليك ننموده است . پس نسبت به روزهاى بعد بايد اجتماع دو مالك بر يك مملوك شود كه محال است . و نيز مستلزم اين است كه زيد هزاران ملكيت نسبت به متاعى داشته باشد ؛ در حالى كه وجداناً علاقهء ملكيت يك امر مستمر است . و مالكيت عين در بيع ، مثل مالكيت منفعت در اجاره نيست كه به تمليك منافع هر روز جدا جدا در برابر اجرت معين منحل گردد . در نتيجه چاره‌اى نيست جز ارجاع تعليق به نفس انشا كه امرى اعتبارى است و كاملًا تعليق‌بردار است . « 1 » و امّا قضيهء حقيقيه بودن خطابات شرعى و تعلق حكم به افراد و مصاديق ، و عنوان مشير بودن عناوين مأخوذه در خطابات كه مبناى كلام محقق نائينى است بحث ديگرى مىطلبد كه در فن اصول فقه بايد دنبال شود .\r\nنتيجهء بحث در مسأله : عمومات و مطلقات ابواب معاملات ، عقد معلّق را نيز شامل مىشود و بر صحت آن دلالت مىنمايد و هيچ دليل قابل قبولى بر تقييد و تخصيص آن‌ها وجود ندارد ؛ زيرا تمام ادلّهء اشتراط تنجيز و مانع بودن تعليق ، ذكر شد و از تمام آن‌ها جواب داديم ، و لذا تحقيق در مسأله ، عدم اشتراط تنجيز است مخصوصاً در تعليق به امورى كه شرط مقوم عقد مىباشند و در اصل مفهوم عقد يا ايقاع دخالت دارند ، مثل زوجه بودن در طلاق ، عبد بودن در عتق ، قبول و مشيت مشترى در معاملات و . . . كه به طريق اولى تعليق عقد و ايقاع بر اين‌ها مبطل نيست ؛ زيرا عقد يا ايقاع در واقع بر اين امور معلّق است ؛ چه در متن صيغهء انشا ذكر بشوند ، چه ذكر نشوند . بنابراين ذكر اين‌ها در عقد چيزى زائد بر خود مقتضاى عقد نيست تا موجب قدح باشد .\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 348 - 350 . .\r\n","page_name":" 225 ","page_number":243},
  {"content":"\r\n\r\nو نيز مخصوصاً در تعليق به امورى كه شرط صحت هستند - همچون ماليت ، ملكيت ، معلوميت عوضين ، عاقل و بالغ بودن طرفين - از نظر عقلا يا از نظر شارع وجودشان معتبر است و بايد در واقع باشند تا معامله صحيح باشد و ذكر يا حذف آن‌ها در متن عقد تفاوتى ندارد و چيزى زائد بر مقتضاى عرفى يا شرعى معامله نيست . و بالأخص اگر معلق عليه امرى باشد كه معلوم‌الحصول در حين عقد باشد ؛ مثلًا مىداند كه اين متاع مال او است و مىگويد : « إن كان مالي فقد بعته » ، يا مىداند امروز جمعه است و مىگويد : « إن كان اليوم يوم الجمعهء فقد بعته » كه در اين موارد تعليق ، صد در صد صورى و ظاهرى است ، نه واقعى و حقيقى كه از ترديد و شك ناشى شود ، و واضح است كه تعليق صورى قادح نيست .\r\nدر پايان ، نظر سه فقيه اعظم را نقل مىكنيم :\r\n1 . شيخ اعظم در مكاسب مىگويد :\r\nوبالجملة فإثبات هذا الشرط في العقود - مع عموم أدلّتها ووقوع كثير منها في العرف على وجه التعليق - به غير الإجماع محققاً أو منقولًا مشكلٌ . « 1 »\r\n2 . مرحوم خويى در مصباح مىگويد :\r\nنتيجهء البحث : أنّه لا دليل على بطلان العقود بالتعليق لكي يكون ذلك الدليل مخصّصاً لأدلّة صحة العقود ، وعليه فالعمدة في المقام هو الإجماع فإنْ تمّ فهو وإلا فالمرجع هو العمومات والإطلاقات ، وقد عرفت عدم تمامية الإجماع في المقام ، و من هنا جزم المحقق القمى بصحّة الوكالة المعلّقة . . . . « 2 »\r\n3 . حضرت امام در كتاب البيع مىگويد :\r\nفالتحقيق : عدم اعتبار التنجيز في المعاملات مطلقاً سواء كانت معلّقة على معلوم\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 172 .\r\n( 2 ) . مصباح الفقاهه ، ج 3 ، ص 70 . .\r\n","page_name":" 226 ","page_number":244},
  {"content":"\r\n\r\nفي الحال أو الاستقبال أو مجهول كذلك بل أو معلوم العدم كذلك ثمّ بانَ تحقّقه . « 1 »\r\nدر عين حال امام راحل در متن تحرير الوسيله چهار صورت اصلى تعليق را آورده و در يك صورت « 2 » فتوا به جواز تعليق داده است ؛ زيرا تعليق ، صورى محض است و واقعى نيست تا مبطل باشد . ولى در سه صورت ديگر ، « 3 » بنا بر احتياط ، تعليق را جايز ندانسته است ، و چون اين احتياط مسبوق و ملحوق به فتوا بر خلاف نيست حتماً احتياط واجب است ولى بايد منشأ آن را بيان كنيم :\r\nلزوم احتياط يا در شبههء بدويه قبل از فحص است ، كه قطعاً مورد بحث ما از اين باب نيست ؛ زيرا بعد از فحص از ادلّه است . و يا در موارد علم اجمالى و شبههء مقرون به علم اجمالى است ، قطعاً اين مورد نيز در مورد بحث مطرح نيست ؛ زيرا وجهى براى لزوم انشاى تعليقى و تنجيزى وجود ندارد و كسى هم به آن قائل نشده است . و يا در موارد دوران بين تعيين و تخيير كه از باب قدر متيقن ، جانب تعيين اختيار مىشود ، اين مورد هم از بحث خارج است و با وجود اطلاقات و عمومات ، جاى اجمال و احتياط و قدر متيقن نيست . بنابراين منشأ احتياط امام راحل اين است كه به فتواى مشهور فقها تنجيز شرط است ، و بلكه عده‌اى از بزرگان ادعاى اجماع كرده‌اند و در اين‌گونه موارد نوعاً فقيه با فتواى فقها مخالفت كلى نمىكند ؛ مگر اين‌كه دليل قاطع و صريحى داشته باشد ، بلكه احتياط مىكند و اين كاملًا عقلائى و حكيمانه است ؛ زيرا در هر رشته‌اى اگر مشهور دانشمندانِ آن فن بر نظرى متفق باشند ، دانشمند بعدى تا دليل روشنى نداشته باشد مخالفت نمىكند .\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 352 .\r\n( 2 ) . در صورتى كه معلق‌عليه امرى باشد كه در حين عقد معلوم‌الحصول باشد ، مثلًا امروز روز جمعه است و مىگويد : « إن كان اليوم جمعة فقد بعته » .\r\n( 3 ) . يعنى اگر معلق‌عليه امرى باشد معلوم‌الحصول در آينده ، يا امرى باشد مجهول‌الحصول چه در حال و چه در آينده . .\r\n","page_name":" 227 ","page_number":245},
  {"content":"\r\n\r\nگفتنى است در ميان اهل سنت ، تنها شافعىها در اين‌باره نظر روشنى دارند و مىگويند :\r\nأمّا إذا علّق الصيغة بقول إن شاء اللّه أو بأيّ تعليق لا يقتضيه العقد كقوله : إن شاء فلان ، فإنّ ذلك يبطل العقد . « 1 »\r\nو از قول حنابله نقل كرده كه تنها تعليق به مشيت الهى ( إن شاء الله ) را بيان كرده‌اند و گفته‌اند : چه بايع و چه مشترى اگر عقد را بر آن معلق كنند اشكالى ندارد . « 2 »\r\n\r\n\r\n","description":"","footnote":"\r\n( 1 ) . الفقه على المذاهب الأربعه ، ج 2 ، ص 158 .\r\n( 2 ) . همان ، ص 159 . .\r\n","page_name":" 228 ","page_number":246},
  {"content":"\r\n\r\n\r\nاحكام مقبوض به بيع فاسد\r\nمسألة 13 : لو قبض المشتري ما ابتاعه بالعقد الفاسد لم يملكه ، وكان مضموناً عليه ، بمعنى أنّه يجب عليه أن يردّه إلى مالكه ، ولو تلف - ولو بآفة سماوية - يجب عليه ردّ عوضه من المثل أو القيمة . نعم ، لو كان كلّ من البائع والمشترى راضياً بتصرّف الآخر مطلقاً فيما قبضه - ولو على تقدير الفساد - يباح لكلّ منهما التصرّف والانتفاع بما قبضه ولو بإتلافه ، ولا ضمان عليه .\r\nترجمه : اگر خريدار ، آنچه را كه با عقد باطل خريده است قبض كند ، مالك آن نمىشود و ضمان آن بر عهدهء او مىباشد ؛ يعنى واجب است كه آن را به مالكش برگرداند ، و اگر تلف شود - ولو به آفت آسمانى باشد - بر او واجب است كه مثل يا قيمت آن را رد كند . البته اگر هركدام از فروشنده و خريدار ، به تصرف نمودن طرف ديگر در آنچه كه آن را قبض مىكند مطلقاً - ولو بر فرض اين‌كه باطل باشد - راضى باشند ، براى هريك از آن‌ها تصرف و بهره‌مند شدن - ولو به اين‌كه آن را تلف نمايند - مباح است و ضمانى بر او نيست .\r\n\r\nاحكام تكليفى ، وضعى و . . .\r\nشرح : موضوع بحث در اين مسأله ، مقبوض به بيع فاسد است : اگر دو نفر بيع فاسد و باطلى انجام دادند و مشترى متاع مورد معامله را قبض كرد - از نظر تكليفى ، وضعى ، و مطالب فراوانى كه بر آن متفرع است - چه احكامى دارد ؟ از آن‌جا كه اين بحث يكى از مصاديق قاعدهء مشهور فقهى است و از زمان علامه مطرح شده است ، لازم است ابتدا خود اين قاعده مورد بحث قرار گيرد سپس مصداق مورد بحث ، در اين مسأله تشريح شود .\r\nقانون مزبور اصلى دارد با عنوان « كل عقد يضمن بصحيحه يضمن بفاسده » . و عكسى\r\n\r\n","description":"","footnote":"","page_name":" 229 ","page_number":247},
  {"content":"\r\n\r\nدارد كه عبارت است از « وكل عقد لا يضمن بصحيحه لا يضمن بفاسده » ، و هر دو بايد بررسى شود . قانون فوق با تعبير ديگرى هم آمده است : « كل ما يضمن بصحيحه يضمن بفاسده » . دايرهء اين عبارت وسيع‌تر است ، زيرا عقد مخصوص امورى است كه ايجاب و قبول لازم دارند ، ولى « ماى » موصول ، اعم از عقود و از مثل جعاله و خلع است كه چه‌بسا ماهيت ايقاعى دارند ولى از جهاتى شبيه عقد هستند ، مثلًا در خلع اول بايد زوجه مال را به زوج بذل كند تا زوج طلاق خلع را انشا كند .\r\nدر مورد قانون فقهى مزبور سه مطلب وجود دارد :\r\n1 . معناى قاعده و بيان مفردات تصورى آن ؛\r\n2 . دلايل اثبات آن ؛ « 1 »\r\n3 . موارد تطبيق آن در فقه . اين مورد از حوزهء بحث ما خارج و در قواعد فقهى داخل است .\r\n\r\nمعناى قاعده و بيان مفردات آن\r\nكلمهء عقد در موضوع قاعده ، هريك از عقد جايز و لازم را شامل مىباشد و مخصوص عقد لازم نيست . مثلًا بيع كه عقد لازم است صحيح آن موجب ضمان است ، فاسدش نيز موجب ضمان است . و عقد وكالت كه عقد جايز است صحيح آن موجب ضمان و فاسدش نيز موجب ضمان است . كلمهء « كل عقد » عامّ و مفيد عموم است ولى آيا از نوع عموم انواعى است « 2 » يا از نوع عموم اصنافى ، « 3 » يا از نوع عموم افرادى ؟ « 4 » نظر شيخ\r\n\r\n\r\n","description":"","footnote":"\r\n( 1 ) . چون قانون فوق ، آيه يا روايت نيست تا خودش حجت و ثابت باشد و محتاج به اثبات نباشد ، بلكه قانونى است برگرفته از برخى قواعد و دلايل ديگر .\r\n( 2 ) . يعنى مقصود ، هر نوعى از انواع عقد - مثل عقد بيع ، صلح ، اجاره و . . . - است ؟\r\n( 3 ) . مثل صلح كه دو قسم دارد : قسمتى نتيجه‌اش مثل هبة معوضه است و قسمتى سبب ابراء ذمه . آيا هر صنفى از نوع مراد است ؟\r\n( 4 ) . مثل عقد صلح زيد و بكر در خارج ، عقد بيع اين دو نفر ، عقد بيع آن دو نفر و . . . - و هر فردى از افراد عقد در خارج مراد است ؟ .\r\n","page_name":" 230 ","page_number":248},
  {"content":"\r\n\r\nانصارى اين است كه مراد ، عموم اضافى است و نظر امام راحل اين است كه مراد ، عموم افرادى است . « 1 »\r\nكلمهء ضمان در لغت به معناى تعهد مالى است ، ولى در معاملات صحيح ، ضمان به عوض معين و مسمّى در متن عقد است و در معاملات فاسد ، ضمان به عوض واقعى ( مثل يا قيمت ) است . حال آيا ضمان دو معناى متفاوت دارد ؟ ظاهراً ضمان در همه‌جا به معناى ضمان به ماليت شىء است منتها در معاملات صحيح ، ماليت شىء همان مقدارى است كه طرفين با توافق ، تعيين كرده‌اند . و در معاملات فاسد ماليت شىء ماليت واقعى يا مقدارى است كه عقلا و عرفِ بازار تعيين مىكنند . خلاصه اين‌كه\r\n\r\n\r\n","description":"","footnote":"\r\n( 1 ) . به نظر شيخ در مكاسب عموم اصنافى مراد است زيرا گرچه « كل عقد » ظهور در عموم افرادى دارد و مراد هر فرد خارجى از افراد عقد است - مثل كل انسان ، كل رجل و . . . - ولى ذيل آن كلمه صحيح و فاسد آمده است كه مشتق‌اند و ظهور در فعليت دارند و قرينه هستند بر عدم اراده عموم افرادى ؛ زيرا فرد خارجى ، صحيح و فاسدِ فعلى ندارد ، بلكه اگر جامع شروط باشد از اول براى هميشه صحيح است ، و اگر فاقد جزء يا شرطى باشد فقط فاسد است ؛ لذا عموم افرادى مراد نيست بلكه اصنافى مراد است . ر . ك : المكاسب ، ج 3 ، ص 184 . به نظر امام راحل وقتى مقصود ، عموم افرادى نشد عموم انواعى مراد است نه اصنافى ؛ زيرا متفاهم از هر عقد يا هر فرد و شخص عقد است و يا هر كلى و نوع ، نه هر صنفى از نوع و كلى ؛ در حالى كه شيخ اعظم عموم انواعى را مطرح نكرده است ، ولى متفاهم همين است . در كلمات بزرگان نيز يا فرد مطرح است يا كلى و جامع ؛ يعنى نوع يا جنس ، نه صنف . ر . ك : كتاب البيع ، ج 1 ، ص 398 .\r\nامام راحل در پايان با يك تبصره اراده عموم افرادى را تأييد مىكند ؛ امّا به اين‌صورت كه قضيه « كل عقد يضمن بصحيحه يضمن بفاسده » در مقام بيان ملازمه ميان موجب ضمان بودن صحيح و فاسد است و در حقيقت از نوع قضيه شرطيه است و در شرطيه فرض وجود ، كفايت مىكند و فعلى بودن آن معتبر نيست . بنابراين مىتوان گفت مقصود هر شخص و فرد عقدى است كه در خارج يافت مىشود با فرض وجود و جامع شروط بودن ، و صحيح بودن موجب ضمان است ، همان فرد در فرض فاسد بودن هم موجب ضمان است كه در واقع بالفعل فقط فاسد است ، ولى اگر صحيح بود موجب ضمان بود حال كه فاسد است باز موجب ضمان است . ر . ك : كتاب البيع ، ج 1 ، ص 398 . و بالجمله يا بايد در ظاهرِ صدر قاعده ، تصرف شود و بر عموم اصنافى يا انواع حمل شود و يا در ظاهر كلمه صحيح تصرف شود و بر صحيح تقديرى و فرضى حمل شود كه وقتى صحيح ضمان دارد ، فاسدش هم ضمان دارد . و همين وجه مناسب‌تر است . .\r\n","page_name":" 231 ","page_number":249},
  {"content":"\r\n\r\nمقبوض به عقد فاسد هدر و ضايع نيست بلكه بر عهدهء قابض است ؛ اگر عين موجود باشد بايد همان را به مالك اصلى عودت دهد و اگر تلف شده باشد بايد مثل يا قيمت آن را بپردازد . پس ضمان چند معنى متفاوت ندارد .\r\n- حرف باء در « بصحيحه » و « بفاسده » يا به معناى « فى » است ، يعنى هر عقدى كه در صحيح آن ضمان ثابت است در فاسدش نيز ثابت است . و يا به معناى سببيت است - كه احتمالش قوىتر است - يعنى هر عقدى كه صحيح آن ، سبب ضمان است فاسدش هم سبب ضمان است . البته مقصود ، سببيت تامه نيست ، زيرا تنها « عقد فاسد » سبب تام ضمان نيست . بلكه قبض و استيلا بر مال غير هم لازم است ؛ تا قبض و اقباضى نباشد ضمانى نخواهد بود ، حتى در عقد صحيح هم خود عقد علت تامّهء ضمان به عوض المسمّى نيست ؛ زيرا در مثل بيع صرف و سلم تا تقابض ، يا قبض ثمن نيايد ضمانتى در كار نيست . در تمام بيوع هم قانون اين است : « كل مبيع تلف قبل قبضه فهو من مال بايعه » ؛ بنابراين قبض هم در ضمانت دخيل است ؛ لذا مقصود ، مطلق سببيت عقد است ولو جزء سبب باشد ، و جزء ديگر قبض باشد .\r\nاز آن‌جا كه قانون « كل عقد يضمن بصحيحه يضمن بفاسده » و عكس آن نه آيهء قرآن است و نه روايت ، بلكه سخن فقهاست نياز به اثبات دارد و بايد دلايل اثبات آن بررسى شود . اين مطلب را مىتوان تحت عنوان احكام مقبوض به عقد فاسد بررسى كرد .\r\n\r\nبررسى احكام مقبوض به عقد فاسد\r\n\r\nالف ) ضمان مقبوض به عقد فاسد\r\nبراى اين منظور به چند وجه استناد شده است :\r\nوجه اول ، قانون ضمان باليد : منظور حديث مشهور نبوى ( ص ) است كه به تعابير مختلف نقل گرديده است كه گاهى با عبارت « على اليد ما اخذت حتى تؤدّى » يا « تؤديه » نقل شده است ، گاهى با عبارت « على اليد ما قبضت حتى تؤدي » نقل شده است ، و گاهى\r\n\r\n","description":"","footnote":"","page_name":" 232 ","page_number":250},
  {"content":"\r\n\r\nبا تعبير « على اليد ما جنت حتى تؤدّى » . عبارت اخير براى يد جانيه است ، مثل يد عدوانى و ظالمانه ، و معاملهء فاسدى را كه طرفين از روى جهل قصورى انجام داده‌اند شامل نمىشود . ولى عبارت حديث مشهور ، اوّلين عبارت مذكور است و يد معاملى به معاملهء فاسد را نيز مىگيرد . دربارهء اين حديث سه بحث وجود دارد :\r\n1 . سند حديث : در منابع معتبر حديثىِ اماميه ، خبر و اثرى از اين حديث وجود ندارد ؛ تنها ابن ابىجمهور احسائى در كتاب عوالى اللآلى « 1 » آن را نقل كرده است كه خود او و كتابش مورد طعن و قدح مىباشند . مرحوم حاجى نورى هم در مستدرك « 2 » از كتاب مذكور نقل كرده است . آرى در منابع معتبر اهل سنّت - مثل مسند احمد « 3 » و سنن ابىداود « 4 » و سنن بيهقى « 5 » و غيره - از قول سمرهء بن جُندب از رسول اكرم ( ص ) نقل شده است . شايان ذكر است روايتى كه عامه متفرد به نقل آن باشند از نظر فقهاى اماميه اعتبارى ندارد ، مخصوصاً كه راوىِ آن سمرهء بن جُندب باشد و حتى بزرگان عامه ؛ مثل ابن ابىالحديد معتزلى « 6 » در او قدح كرده و مطاعن متعدد او را ذكر نموده است .\r\nعده‌اى از بزرگان فقهاى ما - مثل صاحب جواهر « 7 » و شيخ اعظم « 8 » و صاحب قواعد فقهيه « 9 » فرموده‌اند : از آن‌جا كه حديث ميان فريقين مشهور است كفايت مىكند و ضعف سند با شهرت فتوايى بر طرق آن جبران مىگردد ، لذا روايت حجّت است .\r\n\r\n\r\n","description":"","footnote":"\r\n( 1 ) . عوالى اللآلى ، ج 1 ، ص 224 .\r\n( 2 ) . مستدرك الوسائل ، ج 17 ، ص 7 .\r\n( 3 ) . مسند احمد حنبل ، ج 5 ، ص 8 .\r\n( 4 ) . سنن ابىداود ، ج 2 ، ص 318 .\r\n( 5 ) . السنن‌الكبرى ، البيهقى ، ج 6 ، ص 90 .\r\n( 6 ) . شرح نهج البلاغه ، ج 4 ، ص 77 .\r\n( 7 ) . جواهر الكلام ، ج 37 ، ص 35 .\r\n( 8 ) . المكاسب ، ج 3 ، ص 189 .\r\n( 9 ) . القواعد الفقهيه ، ج 2 ، ص 87 . .\r\n","page_name":" 233 ","page_number":251},
  {"content":"\r\n\r\nولى بارها از اين دليل جواب داده شد كه شهرت فتوائيه نه حجيت دارد ، و نه ضعف سند را جبران مىكند و تازه اصل عمل مشهور به اين روايت محرز نيست تا سخن از جبران باشد . بنابراين روايت از نظر سند اعتبار ندارد و نمىتواند دليل بر مدعاى مذكور باشد .\r\nامام راحل عظيم‌الشأن دربارهء سير تاريخى اين حديث در فقه اماميه تحقيق منحصر به فردى دارد كه حاصل آن چنين است : روايت در منابع فقهى مهمى از قبيل مقنع و هداية شيخ صدوق ، مراسم سلار ، وسيله ابن حمزه و جواهرالفقهِ قاضى ابن برّاج - كه از منابع قديم اماميه هستند و معمولًا فتاواى آنان متن روايت است - وجود ندارد . آرى در كتب فقهىِ سيد مرتضى ( انتصار ) و شيخ طوسى ( خلاف و مبسوط ) و ابن‌زهره ( غنيه ) آمده است ولى نه به‌عنوان دليل بر حكم در مسأله ، و فرعى از فروع ، بلكه به‌عنوان احتجاج عليه عامه . « 1 » بنابراين حديث در ميان قدما شهرت فتوايى و عملى ندارد . اولين كسى كه در چندين مورد جزماً اين روايت را به پيامبر ( ص ) نسبت داده ابن ادريس در سرائر است كه با وجود اين‌كه ايشان خبر واحد مجرّد از قرينه را - ولو خبر عادل باشد - حجت نمىداند ، ولى به اين روايت استناد كرده است . امّا اين هم مشكل سند را حل نمىكند ؛ زيرا شايد بر اساس اجتهاد خودش به قرائن علمى دست يافته و قاطع شده است نه بر اساس حسن و سند معتبر ، مخصوصاً كه وى از اين روايت در كتاب خود ، مثل شيخ طوسى و سيد مرتضى ، براى احتجاج عليه اهل سنّت استفاده كرده است كه به احتمال قوى در ساير موارد هم به اين روش ، مشى كرده است نه اين‌كه سند را قبول دارد و به آن فتوى داده باشد .\r\nآرى از عصر علامه به بعد روايت در كتب بزرگان مثل شهيد اوّل ، محقق ثانى ، شهيد ثانى و ديگران مطرح شده و به آن استناد شده است و با گذشت زمان ، از مشهورات\r\n\r\n\r\n","description":"","footnote":"\r\n( 1 ) . در واقع استدلال جدلى است كه از مقبولات و مشهورات و مسلّمات خصم عليه او استفاده شده است . .\r\n","page_name":" 234 ","page_number":252},
  {"content":"\r\n\r\nگرديده و در نزد متأخر المتأخرين از شهرت مورد قبولى برخوردار گرديده است تا رسيده به عصر صاحب جواهر و شيخ و فاضل نراقى و ديگران كه آن را مسلّم گرفته و گفته‌اند : « لا ينبغي التكلم في سنده » يا « نحن في غنىً عن البحث في سنده » . بنابراين حديث حتى از شهرت عملىِ قدمايى برخوردار نيست تا مورد قبول باشد ، آرى ممكن است فقيهى از قوّت و استحكام و فصاحت متن حديث ، به وثوق خبرى دست يابد كه همين هم حجت است و وثوق مخبرى لازم نيست ، ولى اين هم براى شخص فقيه واثق ارزش دارد نه براى فقيه ديگر . « 1 » ولى اين هم مشكل است زيرا اگر حديث ، طولانى و حاوى مطالب متعدد و از كلمات جامعه بود ، مثل روايت چهارصد اصل اميرالمؤمنين ( ع ) ، مىتوان از خود متن روايت ، وثوق به صدور پيدا كرد ولى صدور يك جملهء زيبا از هر كسى ممكن است ، مخصوصاً بناى عقلا هم بر اين است و لذا از متن و محتوا نيز به وثوق نمىرسيم ، لذا روايت از نظر سند حجت نيست . در عين حال مرحوم امام بحث را خاتمه نمىدهد و با امر به تدبّر مىفرمايد :\r\n« فتدبّر لعلّ الله يحدث بعد ذلك شيئاً\r\n» « 2 » كه اقتباس از آيهء كريمه است . « 3 »\r\n2 . دلالت حديث : در اين‌باره سه قول وجود دارد :\r\nالف ) فاضل ايروانى در حاشيه مكاسب خود مىگويد : حديث ، ظهور در حكم تكليفى دارد و مفادش وجوب تكليفىِ حفظ مال مردم است تا زمانى كه به صاحبش رد كند و براى حكم وضعىِ ضمان يد ، قابل استدلال نيست ، زيرا كلمهء « عَلى » همه‌جا ظهور در وجوب تكليفى دارد و مفاد حديث اين است :\r\n« يجب على الآخذ حفظ ما اخذت إلى زمان الأداء » .\r\nاين ظهور با دو قرينهء ديگر در حديث تأييد مىشود : يكى كلمهء « اليد » است كه « على » به آن مستند شده و متناسب با آن تكليف است ، زيرا كار يد و دست حفظ و\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 372 - 376 .\r\n( 2 ) . همان ، ص 376 .\r\n( 3 ) . طلاق ( 65 ) : 1 . .\r\n","page_name":" 235 ","page_number":253},
  {"content":"\r\n\r\nنگاهدارى مال مردم يا رساندن آن به مالك اصلى است ؛ و ديگرى ماء موصول است كه ظهور در عين مال دارد و مفاد حديث ، حفظ و رد عين مال ديگران است و اين هم با وجوب تكليفى مناسب است نه با ضمان ، زيرا ضمان پس از تلف مطرح مىشود نه وقتى كه عين مال موجود است ؛ در نتيجه يا روايت ظهور در وجوب تكليفى دارد و يا مجمل است و به هر حال براى ضمان وضعى قابل استدلال نيست . « 1 »\r\nب ) شيخ اعظم در مكاسب قائل به تفصيل شده و گفته است : اگر « على » به فعل اختيارى مكلف مستند شود ، مثل  وَ لِلَّهِ عَلَى النَّاسِ حِجُّ الْبَيْتِ  « 2 » يا « عليك بصلاة الليل » « 3 » ظهور در وجوب تكليفى دارد ولى اگر به مالى از اموال مستند شود - مثل مورد حديث كه به ماء موصول ، يعنى مال اسناد داده شده است و مثل عليه دينٌ يا علىّ دينٌ - ظهور در مجرّد استقرار مال در عهدهء خود آخذ يا مقرّ دارد و مفادش وجوب تكليفى نيست بلكه استقرار و ثبوت مال بر ذمّهء طرف است كه با ضمان متناسب است - آرى پس از استقرار ضمان ، يكى از احكام آن ، وجوب حفظ و وجوب اداى مال به مالك است ؛ بر اين اساس از نظر شيخ دلالت حديث بر ضمان هم مثل سند روايت روشن است . « 4 »\r\nج ) امام راحل در كتاب البيع مىفرمايد : كلمهء « على » در همه‌جا ظهور در ضمان دارد و بر استقرار عين يا دين بر عهده و ذمّهء طرف دلالت دارد و فرقى ندارد كه به فعلى از افعال مكلف اسناد داده شود - مثل آيهء حج - يا به مالى از اموال مستند باشد - مثل روايت مذكور . همان‌طور كه متفاهم از « زيد على السطح » استقرار او بر بام است ، مفاد روايت هم اين است كه مالى را كه بدون مجوّز شرعى و عرفى از كسى گرفته بر عهده‌اش مستقر شده است ، البته نه به اين معنا كه وجود تكوينى و خارجىِ مال بر\r\n\r\n\r\n","description":"","footnote":"\r\n( 1 ) . حاشية المكاسب ، ( محقق ايروانى ) ، ج 2 ، ص 111 .\r\n( 2 ) . آل عمران ( 3 ) : 97 .\r\n( 3 ) . وسائل الشيعه ، ج 4 ، ص 91 ، ح 5 .\r\n( 4 ) . المكاسب ، ج 3 ، ص 181 . .\r\n","page_name":" 236 ","page_number":254},
  {"content":"\r\n\r\nگردنش آمده است تا خود متاع آويزهء گردن او باشد ، بلكه وجود اعتبارى آن بر عهده آمده است . ضمان هم غير از اين نيست كه مالى بر عهدهء كسى بيايد و بايد از عهده برآيد يعنى تا عين مال موجود است خود آن بر عهده است و بايد از عهده برآيد و وقتى تلف شد بايد از مال خود تدارك كند و مثل يا قيمت آن را بپردازد . « 1 »\r\nهمين قول مطابق دليل است ، زيرا در كلمهء « على » دو احتمال وجود دارد : يكى اين‌كه ظرف مستقر باشد كه عامل آن يكى از افعال عموم - مثل مستقرٌ ، ثابتٌ ، كائنٌ و . . . - است و ديگر اين‌كه ظرف لغو باشد و عاملش فعل خاص باشد - مثل يجب در مورد حديث كه به قرينهء مقام است . احتمال اوّل قوى است زيرا احتمال دوم محتاج به تقدير است كه گفته شود : « يجب على اليد « 2 » حفظ ما اخذت حتى تؤدّي » ؛ زيرا وجوب تكليفى اگر هم در ظاهر به عين مستند باشد بايد فعلى از افعال اختيارى ، مقدر باشد ؛ يعنى « حفظ » ، « اداء » ، « اعطاء » و . . . ؛ ولى احتمال اوّل محتاج به تقدير نيست و مستقيماً گفته مىشود : « استقرت على اليد ما اخذت . . . » . تقدير هم خلاف اصل است . در نتيجه روايت نبوى از نظر دلالت بر ضمان نقصى ندارد و همان‌طور كه شيخ اعظم گفته دلالتش ظاهر است « 3 » ولى از نظر سندى اشكال دارد .\r\n3 . مقدار دلالت روايت : شيخ اعظم در مكاسب چنين آورده است :\r\nودلالته وإن كانت ظاهرة وسنده منجبراً إلا أنّ مورده مختص بالأعيان فلا يشمل المنافع والأعمال المضمونة في الإجارة الفاس . « 4 »\r\nحاصل سخن شيخ : مدعا اين است كه هر عقدى كه صحيح آن ضمان دارد فاسدش موجب ضمان است ؛ خواه بيع فاسد باشد كه از نظر مشهور به اعيان تعلّق مىگيرد - ولو\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 1 ، ص 377 .\r\n( 2 ) . يد كنايه از شخص گيرنده است و به‌جاى آن على القابض مانعى ندارد .\r\n( 3 ) . المكاسب ، ج 3 ، ص 189 .\r\n( 4 ) . همان . .\r\n","page_name":" 237 ","page_number":255},
  {"content":"\r\n\r\nتحقيقاً بيع منفعت و عمل جايز است و قبلًا بحث شد - و خواه اجارهء فاسده باشد كه به منافع عين - مثل سكناى منزل ، ركوب دابّه و . . . - يا به عمل حرّ تعلّق مىگيرد ؛ در حالى كه حديث على اليد به سه دليل مخصوص اعيان خارجى - مثل اين كتاب ، آن فرش و . . . - است و منافع و اعمال را شامل نمىشود :\r\nدليل اوّل : دليل خود شيخ : در روايت كلمهء « اخذت » آمده و اخذ ، ظهور در اخذ حسى و خارجى دارد كه انسان چيزى را بگيرد ؛ مثل گرفتن كتاب . نسبت به اعيان ، اخذ و قبض حسى معقول است ولى نسبت به منافع و اعمال ، اخذ و قبض معنا ندارد ، بنابراين روايت اين موارد را شامل نمىباشد . « 1 »\r\nپاسخ : اگرچه در ابتدا لفظ اخذ و قبض مثل هر لفظ ديگر در امور حسى به‌كار رفته است ولى يقيناً اختصاص به آن ندارد و در امور غيرحسى هم فراوان به‌كار رفته است ، مثل اخذ عهد و ميثاق ، قبض روح و اخذ علم از معلم ، و حتى در امور مادىهم‌در بسيارى از موارد ، اخذ به معناى گرفتن با دست نيست بلكه كنايه از استيلاست ، مثل گرفتن منزل و باغ . بنابراين اخذ كنايه از استيلاست و شامل استيلا بر منافع و اعمال هم مىشود . ضمن اين‌كه در منافع ، اخذ بدون واسطه نيست ولى اخذ مع‌الواسطه هست و آن حصول منافع در دست طرف به سبب گرفتن عين است ، و همين كفايت مىكند .\r\nدليل دوم : دليل مرحوم مامقانى در حاشيه مكاسب : بر فرض كه اخذ ، كنايه از مطلق استيلا بر چيزى باشد ولى باز هم شامل منافع و اعمال نمىشود ؛ زيرا قوام استيلا به وجود شخص مستولى شونده و شىء مستولى شده است اگر اين شىء از اعيان باشد كه وجود مستقر دارند و همهء اجزاى آن‌ها مُجامِع در وجود هستند ، هر دو ركن محقق است و استيلا بر آن حقيقهء صدق مىكند ، ولى اگر از منافع يا اعمال باشد كه وجود\r\n\r\n\r\n","description":"","footnote":"\r\n( 1 ) . همان ، ص 204 . .\r\n","page_name":" 238 ","page_number":256},
  {"content":"\r\n\r\nتدريجى و متصرم دارند و ذره ذره موجود و معدوم مىشوند استيلا صدق ندارد ، زيرا مستولى عليه نيست چون منفعت اين لحظه ، تا موجود شد بلافاصله معدوم شد و منفعت « آنْ » هاى بعدى هنوز موجود نشده است و در واقع مستولى عليه معدوم است ، و امكان ندارد امر عدمى طرف اضافهء امر وجودى باشد و قوام موجود به معدوم باشد . بنابراينْ اخذ ، چه به معناى گرفتن حسى باشد و چه كنايه از استيلا باشد در مورد منافع ، معقول نيست . « 1 »\r\nپاسخ : استيلا در هر موردى متناسب با همان مورد است ؛ مثلًا در مورد عين خارجى - از قبيل كتاب و مانند آن - به گرفتن آن است و در مثل باغ و منزل ، به گرفتن كليد منزل و باغ است و در مورد منافع هم به استيلا بر اولين جزء از منفعت ( سكناى منزل ) است . اگر به دقت عقلى محاسبه كنيم مطلب همان است كه در دليل دوم ذكر شد ولى از نظر عرف همهء آنات و لحظاتِ سكناى منزل در طول مدّت اجاره يك امر مستمر و ممتد است كه جزء اوّل آن فعلى است و اجزاى بعدى به‌تدريج حاصل مىشوند ؛ چه مستأجر اين منفعت را استيفا كند و چه نكند . بنابراين در مورد منافع هم يك امر موجود تدريجىِ مستمر است كه استيلا بر آن ، به استيلا بر جزء اول است و قوام استيلا به امر موجود است نه معدوم .\r\nدليل سوم : در آخر روايت لفظ « حتّى تؤدّى يا تؤدّيه » ذكر شده كه غايت ضمان است و ظاهرش تأديه ، و رد خود مالى است كه طرف ، آن را اخذ كرده و بر آن مستولى شده است ، آن‌گاه اگر عين خارجى باشد رد خود آن به صاحبش ممكن است و « حتّى تؤدّى » صدق مىكند ، ولى اگر منفعت يا عمل باشد رد خود آن به صاحب منزل يا صاحب عمل ممكن نيست ، لذا « حتّى تؤدّى » صدق نمىكند و منافع و اعمال به سبب ذيل حديث و غايت آن مشمول حديث نمىباشند . مرحوم آقاى خوئى بر اين اساس\r\n\r\n\r\n","description":"","footnote":"\r\n( 1 ) . حاشية المكاسب ، ج 1 ، ص 272 . .\r\n","page_name":" 239 ","page_number":257},
  {"content":"\r\n\r\nتسليم اشكال شده و مثل شيخ اعظم حديث را مخصوص اعيان دانسته است كه اخص از مدّعاست . « 1 »\r\nپاسخ امام : امام راحل از اين دليل هم پاسخ داده و تسليم اشكال نشده است ، حاصل جواب از اين قرار است : دربارهء حديث « كلّ شيء نظيف حتّى تعلم أنّه قذر » « 2 » در اصول به‌طور مفصل بحث شده است كه مفاد آن چيست ؟ در مجموع هفت احتمال ذكر شده است : به نظر مشهور ، غايت « حتّى تعلم أنّه قذر » قيد موضوع است و حديث مخصوص قاعده و اصل طهارت است ، گويا گفته شده است : « كلّ شيء شُك فى طهارته ونجاسته طاهرٌ » . بنابراين غايت خود حكم طهارت ، ذكر نشده است ؛ يعنى هر چيزى كه طهارت و نجاست آن مشكوك است تا زمانى كه علم به قذارت پيدا شود پاك است ، امّا اين‌كه چه زمانى علم خواهد آمد و اساساً آيا حصول علم به قذارت ممكن است يا ممكن نيست ، روايت از اين جهت در مقام بيان نيست و تمام توجه حديث به بيان طهارت ظاهرىِ شىء مجهول و مشكوك العنوان أو الحكم است .\r\nحديث على اليد نيز از اين قرار است يعنى غايت « حتّى تؤدّى » قيد موضوع ( ما اخذ ) است و تمام عنايت حديث به اين است كه « المال المأخوذ أو المستولى عليه غير المؤدّى إلى صاحبه مالم يؤدّ إلى صاحبه مضمون على الآخر أو المستولى » ، امّا اين‌كه آيا امكان تأديهء خود آن موجود است يا خير ، از اين نظر در مقام بيان نيست و با هريك از دو مورد امكان رد - مثل خود عين - و عدم امكان آن - مثل منفعت و عمل - سازگار است . « 3 » بنابراين حديث على اليد ، هم دليل ضمان عين است و هم دليل ضمان منفعت و\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 128 و 129 .\r\n( 2 ) . وسائل الشيعه ، ج 3 ، ص 467 .\r\n( 3 ) . بلكه اگر در حديث طهارت ، غايت قيد موضوع است و در واقع ، غايت حكم بيان نشده است و حديث در اين صدد نيست ، در حديث على اليد به طريق اولى غايت قيد موضوع است ؛ زيرا بلافاصله پس از موضوع آمده است ، بر خلاف حديث طهارت كه غايت پس از حكم طهارت ذكر شده است و احتمال دارد قيد حكم باشد . .\r\n","page_name":" 240 ","page_number":258},
  {"content":"\r\n\r\nعمل ، و در نهايت دليل مساوى با مدعاست نه اخص از آن ، « 1 » ولى از نظر سندى قابل اعتماد نيست ، لذا از استدلال به آن صرف نظر مىشود .\r\nوجه دوم ، قانون اقدام بر ضمان : شيخ طوسى در چند جا در كتاب مبسوط « 2 » و به پيروى از ايشان شهيد ثانى در مسالك « 3 » براى ضمان مقبوض به عقد فاسد يا قضيهء « كلّ عقد يضمن بصحيحه يضمن بفاسده » به قانون اقدام ، استدلال كرده‌اند كه به‌صورت شكل اول منطقى از اين قرار است :\r\nالقابض أقدم على الضمان : صغرا ؛ و كل من أقدم على الضمان فهو ضامن : كبرا ؛ فالقابض ضامن : نتيجه .\r\nحاصل كلام : كسى كه به موجب معاملهء فاسدى مال طرف را مىگيرد اقدام بر ضمان كرده است و به تعبير خود شيخ طوسى : « دخل على أن يكون المال مضموناً عليه بالمسمّى » و قانون كلى اين است كه هركس اقدام بر ضمانت كند شرعاً ضامن است ، امّا اگر معامله صحيح باشد وى ضامن عوض تعيين شده در متن عقد است و اگر فاسد باشد - كه فرض ما همين است - عوض المسمّى را ضامن نيست و قهراً نوبت به عوض واقعى ؛ يعنى مثل يا قيمت مىرسد . بنابراين به موجب قانون اقدام ، قابض ضامن است .\r\nنقد اين دليل : شيخ اعظم در مكاسب با دو بيان اين استدلال را رد نموده است :\r\nالف ) كبراى كلى ، نه جامع افراد است و نه مانع اغيار يعنى چنين نيست كه هرجا اقدام بود ضمان هم باشد ؛ بلكه گاهى اقدام هست و ضمان نيست ، و چنين نيست كه هرجا اقدام نبود ضمان نباشد يا هرجا ضمان بود اقدام هم باشد ؛ بلكه گاهى ضمان هست ولى اقدام نيست . اما اقدام بدون ضمان در مثل تلف مبيع قبل از قبض است كه\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 1 ، ص 214 .\r\n( 2 ) . المبسوط ، ج 3 ، ص 58 ، 65 ، 68 ، 85 و 89 .\r\n( 3 ) . مسالك الأفهام ، ج 4 ، ص 56 و ج 3 ، ص 154 . .\r\n","page_name":" 241 ","page_number":259},
  {"content":"\r\n\r\nبه حكم قانون « كل مبيع تلف قبل قبضه فهو من مال بايعه » خسارت بر بايع وارد مىشود و مشترى ضامن نيست با اين‌كه با ورود در معامله ، اقدام بر ضمان نموده و متعهد شده است كه عوض‌المسمّى را بپردازد .\r\nو امّا ضمان بدون اقدام در مثل معامله‌اى است كه مشترى شرط كرده است كه اگر مبيع پس از قبض هم تلف شد بر عهدهء بايع باشد و ضررى به مشترى نخورد در اين‌جا ضمان هست ولى اقدام نيست . همچنين مثل بيع بدون ثمن و اجارهء بدون اجرت كه در آن ، ضمان هست ولى اقدام بر ضمان نيست .\r\nبه نظر تحقيق ، اين بيان شيخ اعظم ناتمام است ؛ زيرا در مثل تلف مبيع قبل از قبض ، حكم اين است كه به محض تلف ، اصل معامله منفسخ مىگردد و به‌دنبال آن اقدام معاملى منتفى مىشود پس مشترى هم ضامن نيست ، اما نه از باب اين‌كه اقدام هست و ضمان نيست بلكه از باب اين‌كه اقدام منتفى است و نبود ضمان به نبود موضوع آن است . و در مثل شرط بودن تلف مبيع از مشترى ، اقدام بر ضمان هست ( طرفين معامله هر دو متعهد شده‌اند كه عوض را بدهند ) ضمان هست ، آرى شرط مذكور امر زائدى است كه ضمن عقد آمده است و بستگى دارد كه شرط صحيح باشد يا فاسد ؛ و اگر فاسد است آيا مفسد عقد است يا نه ؟ ولى اين موارد ربطى به اصل اقدام معاملى و ضمان معاملى ندارد . در مثل بيع بدون ثمن و اجاره بدون اجرت نامش را بيع يا اجاره گذاشته‌اند و گرنه واقعاً بيع و اجاره نيست ؛ زيرا قوام بيع به عوضين ، و قيام اجاره به اجرت است و در واقع از نوع هبه و عاريه است كه نامش بيع و اجاره نهاده شده است . تكليف هبه و عاريه هم روشن است ؛ زيرا صحيح آن‌ها موجب ضمان نيست تا فاسدش موجب ضمان باشد ؛ پس نه ضمان هست و نه اقدام .\r\nب ) دليل اصلى شيخ اعظم اين است كه اقدام طرفين در معاملهء فاسده ، بر مطلق ضمان نيست تا شامل ضمان به عوض واقعى ( مثل يا قيمت ) هم باشد . بلكه بر ضمان خاصى ( به عوض‌المسمّى ) اقدام كرده‌اند ، و فرض اين است كه معامله فاسد است و\r\n\r\n","description":"","footnote":"","page_name":" 242 ","page_number":260},
  {"content":"\r\n\r\nشارع اين ضمان خاص را امضا نكرده است ؛ ضمان به مثل يا قيمت هم مورد اقدام نيست تا براى اثبات آن به قانون اقدام استدلال شود . بنابراين دليل از مدعا اجنبى است ، زيرا مدعا ضمان به عوض واقعى است كه مورد اقدام نيست و دليل ، قانون اقدام است كه بر عوض‌المسمّى است . « 1 »\r\nبنابراين استدلال به قانون اقدام هم مثل استدلال به حديث « على اليد » ناتمام است .\r\nشيخ اعظم در پايان توجيه مىكند و مىگويد : شيخ طوسى قانون اقدام را دليل مستقلى نمىداند ، بلكه دليل اصلى را يد و استيلا بر مال ديگرى مىداند كه مقتضى براى ضمان ذى اليد و مستولى است ، و قانون اقدام را از قبيل عدم المانع مىداند ؛ زيرا اگر تسليط مجانى و بدون عوض باشد مانع از ضمان قابض و متصرف است . گفتنى است در مورد بحث ما اين جهت نيست و گيرنده به‌عنوان معامله اقدام كرده است ، پس مانعى از ضمان وجود ندارد و دليل اصلى ، همان يد و استيلا بر مال غير است . « 2 » بنابراين اعتراض به شيخ طوسى متوجه نيست . البته شهيد ثانى در مسالك هركدام از قانون يد و قانون اقدام را دليل جدايى دانسته است . « 3 » دو اشكالى هم كه ذكر شد به ايشان متوجه است . « 4 »\r\nدر نتيجه شيخ اعظم مىپذيرد كه دليل اصلى ، حديث « على اليد » است و قانون اقدام بر ضمان هم از قبيل عدم‌المانع براى تأثير مقتضى است ، ولى قبلًا ما دليل « على اليد » را نيز نپذيرفتيم ، و از اين راه به نتيجه نمىرسيم كه قابضِ مالِ طرف به عقد فاسد ضامن باشد .\r\nوجه سوم ، روايات احترام مال مؤمن : شيخ اعظم پس از نقد دليل اقدام و قبول\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 188 .\r\n( 2 ) . المبسوط ، ج 3 ، ص 65 - 68 و ج 2 ، ص 149 .\r\n( 3 ) . مسالك الأفهام ، ج 3 ، ص 154 .\r\n( 4 ) . المكاسب ، ج 3 ، ص 190 و 191 . .\r\n","page_name":" 243 ","page_number":261},
  {"content":"\r\n\r\nحديث « على اليد » و مناقشه در شمول حديث ، نسبت به ضمان منافع و اعمال و تخصيص آن به اعيان خارجى ، با عبارت « اللهم إلا أن يستدل . . . » « 1 » به روايات احترام مال مؤمن براى حكم به ضمان منافع و اعمال استدلال كرده است . اين روايات سه دسته است :\r\nالف ) روايات «\r\nلا يحلّ مال امرءٍ مسلم الا بطيبة نفسه\r\n» . در ميان اين دسته روايات دو روايت معتبر وجود دارد كه هر دو را مرحوم كلينى در كافى آورده است . « 2 » مرحوم صاحب وسائل هم به نقل از مرحوم صدوق به سند معتبر نقل كرده است . « 3 »\r\nشيوهء استدلال : عدم حليت مال ديگران ، مخصوص حالِ وجودِ مال ، در دست غير نيست تا مراد ، حرمت تكليفى تصرّف در مال ديگران و اتلاف آن باشد ، بلكه حالِ تلف مال غير را نيز شامل مىشود . معناى عدم حليت مال غير هم در حال تلف يا حرمت آن پس از تلف ، جز ضمانت نيست ، يعنى نبايد مال مردم ضايع شود و هدر برود و راهى ندارد مگر ضمان و تدارك به مثل يا قيمت . و كسى كه به سبب معامله فاسدى مال ديگرى را گرفته است ، تصرف در حال وجود آن ، حرام است و در حال تلف آن ضامن است .\r\nنقد اين دليل : در ظاهر كلام ، حكم حرمت يا عدم حليت ، به عين خارجى مستند شده است و چون معناى معقولى ندارد بايد فعل اختيارى مكلف در تقدير باشد . گفتنى است در اينجا فعل مناسب ، تصرّف در مال غير است و مفاد حديث ، حرمت تكليفى دخل و تصرف است . و امّا اين‌كه اگر تصرف كرد و تلف نمود يا خود به خود تلف شد ضامن هم باشد مطلب ديگرى است كه از حديث استفاده نمىشود و به قول امام راحل : دلالت حديث بر ضمان روشن نيست . « 4 »\r\n\r\n\r\n","description":"","footnote":"\r\n( 1 ) . همان ، ص 190 .\r\n( 2 ) . الكافى ، ج 7 ، ص 237 و ص 274 .\r\n( 3 ) . وسائل الشيعه ، ج 5 ، ص 120 .\r\n( 4 ) . كتاب البيع ، ج 1 ، ص 420 . .\r\n","page_name":" 244 ","page_number":262},
  {"content":"\r\n\r\nب ) روايات\r\n« حرمة مال المؤمن كحرمة دمه » .\r\nاين تعبير در سه حديث آمده است : يكى در موثقهء ابىبصير از امام باقر ( ع ) : قال : قال رسول‌الله ( ص ) :\r\n« سباب المؤمن فسوق ، وقتاله كفر ، وأكل لحمه معصية وحرمة ماله كحرمة دمه » . « 1 »\r\nديگرى روايت ابىذر از رسول‌خدا ( ص ) است ، « 2 » و سومى مرسلهء شيخ صدوق ( رحمه الله ) است . « 3 » در سند روايت دوم اشخاص ضعيف وجود دارند . روايت سوم هم مرسله است ، ولى روايت اولى موثقه است و كفايت مىكند .\r\nشيوهء استدلال : محقق اصفهانى « 4 » و به پيروى از ايشان مرحوم آيت‌اللّه خوئى « 5 » گفته‌اند : حديث براى حرمت تكليفى است و خون مؤمن محترم است ؛ يعنى ريختن آن حرام است و احترام مالش هم مثل احترام خون او است ؛ پس تصرف در آن حرام است و امّا اين مطلب كه « پس از ريختن خون يا تلف كردن مال ، ضامن است و نبايد خون يا مال مؤمن ضايع و هدر شود و بايد تدارك شود » از روايت استفاده نمىشود ، مخصوصاً كه لفظ حرمت ، ظهور در تكليفى دارد ، و جمله در سياق و رديف چند جملهء ديگر است كه همهء آن‌ها ظهور در حكم تكليفى دارند . ولى امام راحل معتقد است كه حرمت و احترام خون مؤمن - كه مشبّه‌به است - از هر دو جهت روشن است و از صدر اسلام در آيات قرآن ، هم حرمت تكليفى آن ذكر شده است و هم اين‌كه نبايد هدر رود و بايد قصاص شود يا ديه بدهد ؛ و چون در حديث ، احترام مال مؤمن به احترام خون او تشبيه شده و قيدى هم نيامده است ، ظاهرش اطلاق و عموم تشبيه است و هر حكمى كه خون مسلمان دارد مال مسلمان هم دارد . پس تصرف در آن حرام است و هم اگر\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، باب 297 .\r\n( 2 ) . همان ، ص 281 .\r\n( 3 ) . ر . ك : من لا يحضره الفقيه ، ج 4 ، ص 272 ، ح 828 .\r\n( 4 ) . ر . ك : الحاشية على المكاسب ، ج 1 ، ص 80 .\r\n( 5 ) . ر . ك : مصباح الفقاهة ، ج 3 ، ص 91 - 92 . .\r\n","page_name":" 245 ","page_number":263},
  {"content":"\r\n\r\nتصرف كرد و تلف شد نبايد هدر رود بلكه بايد جبران شود . معناى ضمان نيز همين است ، « 1 » از روايت موثقهء امام باقر ( ع ) همين نظر تأييد مىشود ؛ زيرا قطعاً قبل از آن حضرت ، در لسان قرآن و پيامبر اعظم ( ص ) حكم خون مسلمان تكليفاً و وضعاً بيان شده است و تشبيه كلى مال او به خونش ، شاهد اين است كه حكم وضعى و تكليفى مال مؤمن را بيان كرده است . پس روايت دليل ضمان است و وحدت سياق هم قرينه محكمى نيست تا از اين بخش حكم تكليفى مراد باشد ؛ لفظ حرمت هم ظهور در حرمت تكليفى ندارد بلكه به معناى احترام مال مؤمن است و با حكم وضعىِ ضمان نيز سازگار است .\r\nاشكال اصلى اين روايات اين است كه مخصوص فرض اتلاف هستند نه تلف سماوى ؛ زيرا هيچ‌كس فتوا نداده است بر اين‌كه اگر كسى مسلمانى را حبس كرد و او در زندان به مرگ طبيعى از دنيا رفت ضامن باشد ، يا اگر مال مؤمنى در گوشه‌اى از دنيا تلف شد ديگران ضامن باشند . آرى ، اگر سبب يا مباشر در قتل يا اتلاف باشد ضامن است نه مطلقاً ؛ در حالى كه مدعا اعم از فرض تلف و اتلاف است ، وانگهى در فرض اتلاف هم نيازى به استدلال به اين روايات نداريم چون دلايل محكمى دارد . بنابراين دليل اخص از مدعاست .\r\nج ) روايات\r\n« لا يصلح ذهاب حق احد » . « 2 »\r\nاين دسته از روايات شامل سه روايت است كه در باب وصيت ذكر شده است . روايت اول صحيحهء كناسى « 3 » و دومى صحيحهء محمد بن مسلم « 4 » و سومى روايت سماعه است . « 5 »\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 417 .\r\n( 2 ) . وسائل الشيعه ، ج 19 ، ص 310 .\r\n( 3 ) . همان ، ص 309 ، ح 1 .\r\n( 4 ) . همان ، ص 310 ، ح 3 .\r\n( 5 ) . همان ، ص 311 ، ح 5 . .\r\n","page_name":" 246 ","page_number":264},
  {"content":"\r\n\r\nروايت سوم به‌خاطر محمد بن عيسى ضعيف است ولى روايت اوّل و دوم كفايت مىكند و اشكال سندى ندارند .\r\nشيوهء استدلال : روايات مىگويد : حق هيچ‌كس يا هيچ مسلمانى نبايد ضايع شود و از بين برود ، و اگر در معاملهء فاسد ، مشترى مبيع را بگيرد و تلف كند و ضامن نباشد حق بايع از بين رفته است ، بنابراين حكم به ضمان قابض مىشود تا حق ديگرى تأمين شود .\r\nنقد اين دليل : اوّلًا عبارت « لا يصلح » مثل عبارت « لا ينبغى » ظهور در حرمت ندارد تا مفادش اين باشد كه نبايد حقى ضايع شود تا دال بر ضمان باشد ؛ بلكه ظهور در كراهت و مرجوحيت دارد و از آن ، ضمانت و لزوم تدارك ، استفاده نمىشود ؛ ثانياً بر فرض كه دليل ضمان باشد امّا باز هم دليل اخص از مدعاست ؛ زيرا تنها در فرض اتلاف مال يا اتلاف حق ديگرى ، ضمان را ثابت مىكند و نبايد حقِ حق‌دار هدر رود ، و فرض تلف قهرى و سماوى را شامل نيست و هيچ‌كس فتوا نداده است به اين‌كه در فرض تلف قهرى هم اگر مال يا حق كسى از بين رفت ديگران مسئول باشند .\r\nوجه چهارم ، حديث نفى ضرر : در كتاب كافى ، در دو روايت عبارت « لا ضرر ولا ضرار » ذكر شده است . هر دوى اين روايات در مورد قضيهء سمرهء بن جُندب است و از قول رسول اعظم ( ص ) نقل شده كه حضرت فرموده است :\r\n« فإنّه لا ضرر ولا ضرار\r\n» « 1 » يا فرموده است :\r\n« ولا ضرر ولا ضرار على مؤمن\r\n» . « 2 » ساير روايات ، يا راويان آن ضعيف هستند و يا به‌صورت مرسل نقل شده و قابل استناد نيستند . البته از دو روايت مورد اشاره نيز روايت دوم ، مرسله است ؛ زيرا « عن بعض أصحابنا » دارد ، ولى روايت اوّل موثقه است - به‌خاطر ابن بكير كه فطحى مذهب ولى ثقه است - و براى استفادهء حكم شرعى فرعى كفايت مىكند .\r\n\r\n\r\n","description":"","footnote":"\r\n( 1 ) . الكافى ، ج 5 ، ص 293 .\r\n( 2 ) . همان ، ص 294 . .\r\n","page_name":" 247 ","page_number":265},
  {"content":"\r\n\r\nشيوهء استدلال : به‌صورت قياس منطقى مىگوييم : اگر در مقبوض به عقد فاسد ، قابض ضامن نباشد لازمه‌اش تضرر مالك اصلى - مثلًا بايع - است و به حكم روايت نفى ضرر ، اين لازم منتفى است پس ملزوم ( عدم ضمان ) نيز منتفى مىگردد و وقتى عدم ضمان نبود حتماً ضمان مىآيد ، و گرنه ارتفاع نقيضان مىشود كه محال ذاتى است .\r\nنقد اين دليل : اوّلًا لا ضرر و لا حرج و مانند آن مُشرِّع نيستند تا توسط آن‌ها حكم تكليفى يا وضعى ( ضمان ) ثابت گردد بلكه حداكثر نافى مىباشند و حكم ضررى را برمىدارند ، و به تعبير ديگر ضررى كه از ناحيهء حكم شرعى پيش آيد با لا ضرر نفى مىگردد و ضررى كه از ناحيهء عدم حكم شرعى ( عدم ضمان ) بيايد با حديث لا ضرر منتفى نمىگردد .\r\nثانياً بر فرض كه حديث ، براى نفى اين ضرر هم به‌كار آيد ولى دليل از مدعا اخص است ؛ زيرا در خصوص تصرف و اتلاف مال غير ، طرف ضامن است تا ضرر به مالك اصلى وارد نشود ، ولى در مورد تلف قهرى و به آفت سماوى به‌ويژه با تحفظ قابض بر مال ، لا ضرر حكم به ضمان نمىكند . زيرا در مقام امتنان بر جنس امت است و نبايد به‌گونه‌اى باشد كه در حق فردى مايهء امتنان ، و در حق ديگرى خلاف امتنان باشد ؛ و گرنه لا ضررِ اين با لا ضررِ آن تعارض مىكنند ، و در فرض تلف قهرى اگر قابض ضامن باشد بدون دليل ، متضرر مىشود و لا ضرر اين را نفى مىكند .\r\nثالثاً به گفتهء امام راحل :\r\nإنّ التحقيق في دليل نفي الضرر أنّه حكم سلطاني من رسول‌الله ( ص ) و نهى منه من الإضرار وإيقاع الحرج على الغير كما يشهد به مورد القضية صدراً وذيلًا . « 1 »\r\nيعنى اصولًا حديث نفى ضرر در مقام بيان حكم شرعى الهى نيست تا بتوانيم از آن ، حكم شرعى به‌دست آوريم و بر طبق آن فتوا دهيم ، بلكه يك حكم حكومتى و سلطانى\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 421 - 422 . .\r\n","page_name":" 248 ","page_number":266},
  {"content":"\r\n\r\nاست كه پيامبر اسلام ( ص ) به‌عنوان حاكم و ولىّ امر صلاح ديده و حكم كرده است تا براى رفع فتنه‌ها چنين دستورى بدهد ؛ و مورد حديث هم گواه اين مطلب است . « 1 »\r\nوجه پنجم ، سيرهء عقلا : مرحوم آيت‌الله خوئى براى اثبات ضمان در مورد بحث ( مقبوض به عقد فاسد ) به سيرهء قطعى عقلا ، و عدم ردع شارع استدلال كرده است . خلاصه استدلال وى از اين قرار است : بناء عملىِ قطعىِ عقلا در طول تاريخ اين‌گونه استقرار يافته كه اگر كسى بدون تسليط مجانىِ مالك اصلى ، بر مال ديگرى استيلا پيدا كند و آن را در اختيار بگيرد مسئول و ضامن است و بايد از عهده آن برآيد . از اين سيرهء قطعى ، فرض تسليط مجانى و امانت مالكى خارج است و فرض غصب و معاملهء فاسد داخل است . بنابراين از نظر عقلا ، قابض مال به‌دنبال عقد فاسد ، ضامن است . و اين سبب يقيناً در عصر معصوم بوده و مع ذلك ردعى صورت نگرفته است و در سيره‌هاى مهم و مورد ابتلاى عموم ، عدم ردع هم كفايت مىكند . و ما به اين دليل به ضمان مقبوض به عقد فاسد حكم مىكنيم . « 2 »\r\nنقد اين دليل : اگر چنين سيره‌اى وجود داشته باشد ، بر ضمان به عوض المسمّى است ، نه به عوض واقعى ؛ در حالى كه شرعاً اگر ضامن باشد به عوض واقعى ( مثل يا قيمت ) است ؛ بنابراين عدم ردع در اين موارد فايده‌اى ندارد و لااقل مقطوع نيست ، و تا سيرهء قطعى نباشد قابل استدلال نيست .\r\nنتيجه : تا اين‌جا تمام دلائل ضمان را بررسى كرديم و هيچ‌كدام پذيرفتنى نبود . بنابراين براى اصل قضيه « كل عقد يضمن بصحيحه يضمن بفاسده » دليل نداريم و ناچاريم در مورد هر عقد فاسدى جداگانه بحث كنيم ؛ مثلًا آيا بيع فاسد موجب ضمان مشترى\r\n\r\n\r\n","description":"","footnote":"\r\n( 1 ) . زيرا در هيچ موردى سراغ نداريم كه معصومين ( ع ) براى بيان حكم الهى از راه مذكور در روايت وارد شوند . بر فرض هم كه احتمال دهيم حكم حكومتى باشد ، اما باز كفايت مىكند كه نتوانيم در مورد ضمان در ما نحن فيه به آن استناد كنيم .\r\n( 2 ) . مصباح الفقاهه ، ج 3 ، ص 96 . .\r\n","page_name":" 249 ","page_number":267},
  {"content":"\r\n\r\nنسبت به عين هست يا خير ؟ اجارهء فاسده موجب ضمان مستأجر نسبت به عمل اجير مىشود يا نه ؟ و . . . در ادامه دربارهء خصوص مقبوض به بيع فاسد ، بحث خواهد شد كه متن مسألهء سيزدهم است .\r\nدربارهء عكس قاعدهء مذكور يا قضيهء « كل عقد لا يضمن بصحيحه لا يضمن بفاسده » مدعا اين است كه هر عقدى كه در مورد صحيح آن ضمان نيست در مورد فاسد آن نيز ضمان نيست ؛ مثل عقد رهن ، وكالت ، مضاربه ، عاريه ، وديعه ، هبه و . . . خلاصه اين‌كه در مقبوض به يكى از عقود فاسد مزبور ، ضمانى نيست و قابض ( مرتهن ، وكيل ، عامل مضارب ، مستعير ، ودعى ، متهب و . . . ) ضامن عين مرهونه و مستعاره و مستودعه و مستوهبه و . . . نمىباشند ، اين عكس داراى دو دليل است :\r\n1 . اولويت : شيخ طوسى در مبسوط به اين دليل استدلال كرده است و در مورد رهن فاسد مىگويد : « إنّ صحيحه لا يوجب الضمان فكيف يضمن بفاسده » . « 1 »\r\nشيخ اعظم در توضيح آن مىگويد : اگر صحيح از عقود مذكور و مانند آن‌ها مقتضىِ ضمان نباشد - با اين‌كه شارع مقدس آن را امضا نموده و مؤثر قرار داده است پس فاسدش كه به‌منزلهء عدم است و گويا عقدى نيست به طريق اولى مفيد و مؤثر در ضمان نخواهد بود ؛ زيرا ضمان يا از اقدام قابض بر ضمانت ناشى مىشود ، يا از قانون ضمان‌يدى « على اليد ما اخذت . . . » ، و يا از حكم شارع . گفتنى است هر سه مورد اشكال‌دارد زيرا قابض اگر اقدام بر ضمان كرده بود صحيح اين عقود ضمان‌آور بود ؛ اما نيست ؛ اگر « على اليد » مدرك ضمان باشد يد مجّانى را شامل نيست و اين مواردتخصيصاً يا تخصّصاً از تحت قاعدهء « على اليد » خارج مىباشند . دليل خاص شرعى هم بر ضمان عقود مذكور نداريم ، بنابراين صحيح از اين عقود موجب ضمان نيست پس فاسد آن‌ها به طريق اولى ضمان‌آور نيست ؛ چون فرض اين است كه\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 204 . .\r\n","page_name":" 250 ","page_number":268},
  {"content":"\r\n\r\nلغووغيرمؤثر است و وجودش كالعدم است . « 1 »\r\nسپس شيخ اعظم مناقشه كرده و گفته است در مثل رهن و اجارهء صحيح از آن‌جا كه قابض ( مرتهن و مستأجر ) بر عين مرهونه و مستأجره مسلط مىشوند و مالك اصلى ، آن‌ها را مجاناً مسلّط كرده است ضامن نيستند ولى در رهن و اجارهء فاسد ، چنين تسلّطى نيست و وجود آن‌ها كالعدم است پس تسليط مجانى نيست و به طريق اولى ضامن نيست ؛ بنابراين اولويت مورد نظر ، مخدوش است . « 2 »\r\n2 . عمومات ادلّهء استيمان : خود شيخ اعظم به اين عمومات استدلال كرده و گفته است : عموم ادلّه‌اى كه دلالت دارند بر اين‌كه « مَن لم يضمّنه المالك فهو غير ضامن » . سپس مىگويد :\r\nسواء ملّكه إيّاه به غير عوض أو سلّطه على الانتفاع به ، أو استأمنه عليه لحفظه ، أو دفعه إليه لاستيفاء حقه ، أو العمل فيه بلا اجرة أو معها ، أو غير ذلك . « 3 »\r\nخلاصه : مالك اصلى ، مال را به هر كسى كه بدهد و او را ضامن قرار ندهد ، شرعاً ضامن نيست ، خواه مال را مجاناً به او تمليك نمايد ، « 4 » يا او را بر مالش مسلط كند تا از آن انتفاع برد ، « 5 » يا او را امين بداند و به او اعتماد كند و مال را به او بدهد تا حفظ كند ، « 6 » يا اين‌كه مالى را به او بدهد تا عند اللزوم ، حق خود را استيفا كند ، « 7 » يا مال را به كسى بدهد تا در آن عمل كند بدون اجرت يا با اجرت و . . . بنابراين كبراى كلى « من لم يضمّنه المالك فليس بضامن » شامل عقود فاسد و مذكور مىشود همان‌طور كه صحيحِ آن‌ها را\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 196 .\r\n( 2 ) . همان ، ص 197 .\r\n( 3 ) . همان ، ص 197 و 198 .\r\n( 4 ) . مثل هبه .\r\n( 5 ) . مثل عاريه .\r\n( 6 ) . مثل وديعه .\r\n( 7 ) . مثل رهن . .\r\n","page_name":" 251 ","page_number":269},
  {"content":"\r\n\r\nمىگيرد ؛ زيرا در هيچ‌كدام ، مالك اصلى قابض را ضامن قرار نداده است ، بلكه اين عمل ، تسليط مجانى است نه معاملى و معاوضى كه عين تضمين باشد .\r\nنقد دليل دوم : اوّلًا همان‌گونه كه مرحوم شهيدى در حاشيه « 1 » و امام راحل در كتاب بيع « 2 » تصريح كرده‌اند چنين دليلى وجود ندارد كه « من لم يضمّنه المالك فهو غير ضامن » تا مورد استدلال قرار گيرد . آرى در ابواب مختلف از قبيل باب امانت « 3 » و عاريه « 4 » و اجاره « 5 » و مانند آن رواياتى وجود دارد مبنى بر اين‌كه امين ، ضامن نيست ولى از اين روايات ، هرگز عليت استفاده نمىشود تا بگوييم « العلّة تعمّم » در نتيجه قاعدهء كلى ( در كلّيهء عقودى كه صحيح آن ضمان ندارد فاسدش نيز ضمان ندارد ) به‌دست آيد . آرى در رواياتى تعليق حكم بر وصف است كه مشعر به عليت است و كافى نيست ، و در مواردى هم به‌صورت جملهء شرطيه آمده است ، « 6 » ولى اين‌كه تعبير كلى داشته باشيم كه هر كجا تسليط مجانى بود يا گيرنده امين بود ضامن نباشد ، از روايات ابواب مشارٌاليها برنمىآيد .\r\nثانياً روايات ابواب مورد اشاره هركدامش از نظر سند و دلالت قابل بحث و بررسى است كه در كتب مربوطه ( كتاب اجاره ، كتاب رهن و . . . ) بايد بررسى شود . ثالثاً در خصوص اجاره و رهن ، اصل امانت بودن عين مقبوضه و اصل تسليط مجانى بودن قابل مناقشه است ؛ زيرا موجر عين مورد اجاره را به رسم امانت به مستأجر نداده است تا در حفظ آن بكوشد بلكه براى استيفاى حقش و از باب وفا به عقدِ اجاره تسليم نموده است .\r\n\r\n\r\n","description":"","footnote":"\r\n( 1 ) . ر . ك : هداية الطالب ، ج 2 ، ص 287 .\r\n( 2 ) . ر . ك : كتاب البيع ، ج 1 ، ص 430 .\r\n( 3 ) . وسائل الشيعه ، ج 19 ، ص 79 ، باب 4 .\r\n( 4 ) . همان ، ص 92 ، باب 1 ، ح 3 .\r\n( 5 ) . همان ، ص 140 و 141 ، كتاب اجاره باب 28 ، ح 1 و 4 و 29 .\r\n( 6 ) . مثلًا در مورد عاريه مىگويد : اگر مستعير امين باشد ضامن نيست و يا مثلًا در مورد وديعه مىگويد : اگر ودعى امين باشد ضامن نيست . .\r\n","page_name":" 252 ","page_number":270},
  {"content":"\r\n\r\n3 . عدم دليل بر ضمان : بهترين دليل بر عدم ضمان در عقود فاسد مذكور ، نبودن دليل بر ضمان است ؛ زيرا ضمانت ، حكم شرعى است و دليل مىطلبد ، و ما هر جا كه شك كرديم از اصل برائت و عدم ضمان استفاده مىكنيم و در مثل رهن و مضاربه حكم به عدم ضمان مىشود مگر اين‌كه طرف ، افراط يا تفريط كند و سبب تلف مال گردد كه بحث ديگرى است ؛ اتلاف عمدى يقيناً سبب ضمان است .\r\n\r\nب ) بررسى مسألهء ضمان مقبوض به بيع فاسد\r\nتاكنون دربارهء قانون كلى ضمان مقبوض به عقد فاسد قضيهء « كل عقد يضمن بصحيحه يضمن بفاسده » بحث شد و در نتيجه دليلى بر آن نيافتيم . اين‌جا به بررسى خصوصىِ ضمانِ مقبوض به بيع فاسد كه موضوع اصلى بحث ما در كتاب بيع است مىپردازيم . مدّعا اين است كه : « لو قبض المشترى ما ابتاعه بالعقد الفاسد لم يملكه وكان مضموناً عليه » عين اين تعبير در مكاسب « 1 » و سرائر « 2 » نيز آمده است . شيخ طوسى ، « 3 » كاشف الغطاء « 4 » و ابن ادريس « 5 » هم ادعاى اجماع كرده‌اند . ظاهراً در اصل ضمان مشترى نسبت به مبيع مقبوض به عقد فاسد مخالفى وجود ندارد . البته قبل از حكم به ضمان ، فتوا به عدم ملك داده‌اند ولى اين واضح است و دليل نمىخواهد ؛ زيرا ملكيت اثر بيع صحيح است و وقتى بيع ، فاسد بود قطعاً مؤثر و مفيد ملك نخواهد بود . آن‌كه مهم است حكم به ضمان مشترى نسبت به مبيع مقبوض است آن هم نه ضمان به عوض المسمّى ؛ زيرا وقتى عقد فاسد باشد بايع هم مالك عوض معين نيست و حق مطالبه ندارد . « تنها سبب ضمان » به اين عوض ، بيع صحيح است كه در اين فرض منتفى است . بنابراين محل\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 180 .\r\n( 2 ) . ر . ك : السرائر ، ج 2 ، ص 285 .\r\n( 3 ) . ر . ك : المبسوط ، ج 2 ، ص 150 .\r\n( 4 ) . ر . ك : شرح قواعد ، خطى ، ص 52 .\r\n( 5 ) . ر . ك : السرائر ، ج 2 ، ص 326 . .\r\n","page_name":" 253 ","page_number":271},
  {"content":"\r\n\r\nبحث ، ضمان به عوض واقعى ( مثل يا قيمت ) است .\r\nدلايل اثبات اين مدّعا :\r\n1 . ادعاى اجماع .\r\nجواب : بارها از اين دليل پاسخ داده‌ايم و آن را در حدّ مؤيد قبول داريم .\r\n2 . حديث\r\n« على اليد ما اخذت حتى تؤدّي » . « 1 »\r\nجواب : قبلًا دربارهء قانون\r\n« كل عقد يضمن بصحيحه يضمن بفاسده\r\n» به اين حديث استدلال شد كه از نظر سندى مبتلا به اشكال بود ؛ لذا قابل استدلال نيست .\r\n3 . خود قضيه : خود قضيهء كلى مزبور يكى ديگر از دلايل ضمان مبيع است كه بدان استناد شده و بر مورد بحث منطبق مىباشد .\r\nجواب : ولى اين دليل نيز ناتمام است ؛ زيرا قبلًا تحقيق شد و هيچ دليل قانع‌كننده‌اى بر آن وجود نداشت .\r\n4 . روايات بيع امة مسروقه : « 2 » اين روايات اگرچه نوعاً ضعيف مىباشند ولى در ميان آن‌ها روايت موثقه هم وجود دارد ؛ مثل موثقهء جميل بن دراج از امام صادق ( ع ) . اين روايت به‌خاطر معاويهء بن حكيم موثقه ناميده شده است و گرنه ساير راويان حديث ، امامى عدل هستند . « 3 »\r\nمتن روايت :\r\nفى الرجل يشترى الجاريهء من السوق فيولدها ثمّ يجيء مستحق الجاريهء ؛ قال ( ع\r\n) : « يأخذ الجارية المستحق ويدفع إليه المبتاع قيمة الولد ويرجع على من\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 181 .\r\n( 2 ) . وسائل الشيعه ، ج 21 ، ص 203 - 205 .\r\n( 3 ) . ولى به نقل‌كشى از عياشى در مقباس الهداية ، ج 1 ، ص 176 : « إنّه فطحيٌ من فقهاء أصحابنا » ، كه به‌خاطر « فقيه اصحاب » بودن و نيز به‌خاطر توثيق نجاشى در صفحة 412 رجالش كه مىگويد : « ثقة جليل من أصحاب الرضا عليه السلام » موثق است . او به‌خاطر فساد مذهب عادل نيست ولى ملاك حجيت خبر واحد و ثاقت راوى است ولو عادل نباشد . .\r\n","page_name":" 254 ","page_number":272},
  {"content":"\r\n\r\nباعه بثمن الجارية وقيمة الولد التي أخذت منه » . « 1 »\r\nشيوهء استدلال : ولد در مورد حديث ، نماء غير مستوفات است ؛ يعنى نتاج و منفعت كنيز است و استيفاء هم نشده است ، « 2 » در عين حال مشترى ضامن آن است و بايد قيمت ولد را به صاحب كنيز بدهد . « 3 » حال اگر مشترى ، نماء غيرمستوفات را ضامن است پس نماء مستوفات ( خدمات جاريه اگر استيفا كرده باشد ) را به طريق اولى ضامن است ؛ « 4 » طريق اولى خود كنيز را ضامن است ، يعنى اگر عين موجود است همان را بايد به مولاى جاريه مسترد كند و اگر تلف شده باشد بايد قيمت آن را بپردازد . وجه اولويت در اين‌جا اين است كه نماء جاريه ، فرع بر خود جاريه است و عقلائى نيست كه نماء را ضامن باشد ولى خود عين را ضامن نباشد . ضمناً مورد حديث هم مقبوض به بيع فاسد است ؛ زيرا بيع سارق فضولى است و فرض اين است كه صاحب كنيز امضا نكرده ، پس باطل است . در مورد بيع فاسد هم ، امام ( ع ) حكم به ضامن نموده است . بنابراين به بركت اين موثقه ، مقبوض به بيع فاسد ، مورد ضمان است .\r\nدو اشكال مهم :\r\n1 . اشكال شيخ اعظم در مكاسب : استيلاد « 5 » از مصاديق اتلاف مال غير است « 6 » و بديهى است كه اتلاف عمدى ، سبب ضمان است ولى دليل بر اين نيست كه تلف قهرى\r\nهم سبب ضمان باشد در حالى كه بحث ما ، يا در تلف قهرى و يا در اعم از تلف و\r\n\r\n\r\n","description":"","footnote":"\r\n( 1 ) . وسائل الشيعه ، ج 21 ، ص 205 ، ح 5 .\r\n( 2 ) . زيرا از نطفه خود مشترى و آزاد است و مال كسى نيست تا در آن تصرّف كند و استيفا نمايد .\r\n( 3 ) . منظور اين است كه اگر ولد مملوك بود - مثلًا مولاى كنيز او را به عقد عبدى درآورده بود و فرزند هم برده بود و ملك مولاى كنيز و قيمتى داشت - همان قيمت را محاسبه كرده و از مشترى مىگيرد .\r\n( 4 ) . اين صورت در يكى از فروع مسأله بررسى خواهد شد .\r\n( 5 ) . يعنى مباشرت مشترى با كنيز و حامله شدن كنيز .\r\n( 6 ) . زيرا اگر مشترى كنيز را مستولده نكرده بود صاحبش مىتوانست آن را به عقد غلامش درآورد يا به عقد غلام مولاى ديگر درآورد و شرط كند كه ولد ملك صاحب كنيز باشد و از اين ولد به‌عنوان مملوك بهره‌مند شود . .\r\n","page_name":" 255 ","page_number":273},
  {"content":"\r\n\r\nاتلاف است ؛ در نتيجه دليل اخص از مدّعاست .\r\nخلاصهء پاسخ شيخ اعظم : « 1 » استيلاد از قبيل اتلاف نماء عين نيست تا اشكال شود . بلكه از قبيل ايجاد نماء عين است به نحوى كه قابل تملك براى صاحب كنيز نيست . « 2 » و فرض اين است كه مشترى خبر ندارد كه كنيز مسروقه است ، و با جهل مركب با او نزديكى كرده و صاحب فرزند گرديده است . چنين فرضى مثل نماء مُتلَف نيست كه عمداً تلف شده باشد بلكه مثل نماء تالف است كه گويا قهراً تلف شده است . از اين جهت شامل تلف قهرى يا شبه آن نيز مىشود ، مخصوصاً اطلاق كلمهء « ويرجع على من باعه » كه فرض تلف و اتلاف هر دو را شامل است .\r\n2 . اشكال مرحوم آيت‌اللّه خوئى : اين روايات از مركز بحث ما بيگانه مىباشند ؛ زيرا مورد بحث در بايعى است كه مالك اصلى است ولى معامله فاسد و باطل است و مورد روايات در بايعى است كه غاصب است . « 3 »\r\nپاسخ : اگرچه در مورد روايات ، بايع ، غاصب و سارق است ولى روايت ابتداءً حكم به ضمان غاصب نمىداند بلكه مشترى را ضامن مىداند و طبق آن مالك جاريه ، قيمت را از او مىگيرد . از اين نظر ، دليل ضمان در مقبوض به بيع فاسد است و با بحث ما بيگانه نيست . البته چون غاصب موجب چنين ضررى به مشترى شده است در ادامهء روايت ، تكليف او هم مشخص شده است ؛ يعنى مشترى هم حق دارد به غاصب رجوع كند و پولى را كه بابت كنيز داده و نيز قيمت ولد را بگيرد . پس ضمان بر عهدهء غاصب استقرار مىيابد .\r\nنتيجه : روايت موثقه ، دليل بر ضمان مقبوض به بيع فاسد است و اجماعات صدر\r\nبحث و حديث على اليد و فتواى قطعى مشهور نيز مؤيد آن است .\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 181 .\r\n( 2 ) . زيرا ولدِ مشترى به تبع خود مشترى آزاد است و قابل تملك نيست .\r\n( 3 ) . مصباح الفقاهه ، ج 3 ، ص 89 . .\r\n","page_name":" 256 ","page_number":274},
  {"content":"\r\n\r\n\r\nج ) وجوب ردّ عين و حرمت امساك\r\nچند نكته دربارهء ضمان\r\nامام راحل دربارهء معناى ضمانت مىفرمايد :\r\n« بمعنى أنّه يجب عليه أن يردّه إلى مالكه ولو تلف ولو بآفه سماوية يجب عليه ردّ عوضه من المثل أو القيمة » . « 1 »\r\nپيش از بيان هر نكته‌اى توجه به سه نكته بايسته است :\r\nالف ) حضرت امام ( رحمه الله ) ضمانت را - كه يك حكم وضعى است - به وجود ردّ - كه يك حكم تكليفى است - معنا كرده است . اين معنا با مبناى شيخ اعظم « 2 » موافق است . شيخ براى حكم وضعى جعل مستقل قائل نيست و آن را تبعى و انتزاعى مىداند . حتى در پاره‌اى از تعابيرش ، حكم وضعى را به حكم تكليفى ارجاع داده و عين آن مىداند . وى ضامن را به معناى « من يجب عليه الغرامة » مىگيرد . ولى بر مسلك اصوليان متأخر از شيخ اعظم ، حكم وضعى عين حكم تكليفى نيست و هركدام جداگانه قابل جعل مىباشند كه تفصيل مطلب در باب استصحاب علم اصول فقه مطرح است و اجمال قضيه در مورد ضمانت اين است كه حقيقت آن نوعى التزام و كفالت - در مورد اموال - است و وجوب ردّ عين يا عوض آن ، از احكام ضمانت است و لازم المعنى به جاى خود معنا اخذ شده است . مناسب‌تر اين بود كه اين احكام را از فروعات مقبوض به بيع فاسد بيان مىكرد چنان‌كه در مكاسب شيخ اعظم و در كتاب البيع خود حضرت امام اين‌گونه مطرح شده است . البته اين نزاع ثمرهء عملى ندارد ؛ زيرا ضمانت را چه به معناى خود وجوب ردّ بگيريم و چه اين‌كه وجوب ردّ ، از آثار و لوازم آن باشد در هر حال اين احكام مطرح است ، و چون تمام غرض فقيه بيان آثار و احكام ضمانت است امام\r\n\r\n\r\n","description":"","footnote":"\r\n( 1 ) . وسيلة النجاة مع التعاليق ، ص 335 .\r\n( 2 ) . فرائد الاصول ، ج 3 ، ص 126 . .\r\n","page_name":" 257 ","page_number":275},
  {"content":"\r\n\r\nراحل ضمانت را به خود وجوب ردّ عين يا عوض معنا كرده است ؛ نظير تفسير صحت و فساد به موافقت امر و عدم آن ، كه در اصل به معناى تماميت و نقصان است ولى تفسير فقيه از باب تفسير به غرض اصلى او است .\r\nب ) در مورد حقيقت ضمان ، نظر مشهور اين است كه : « الضمان عهدة الدرك والخسارة والغرامة » و به گفتهء شيخ اعظم در مكاسب : « أمّا الضمان بمعنى كون تلفه عليه » ، « 1 » و در جاى ديگر مىگويد : « المراد بالضمان هو كون درك المضمون عليه بمعنى كون خسارته ودركه فى ماله الأصلى » ، « 2 » و يك جا مىگويد : « فالمراد بالضمان بقول مطلق هو لزوم تداركه بعوضه الواقعي » . « 3 » ا ز همهء تعابير مزبور به وضوح استفاده مىشود كه ضمان ، فعلى و منجّز است و به معناى حقيقى كلمه ، بعد از تلف مقبوض به عقد فاسد است زيرا تدارك ، خسارت ، غرامت ، عوض واقعى و . . . دالّ بر همين مطلب است . بنابراين قبل از تلف و تا زمانى كه عين مقبوض در دست قابض موجود است تنها حكم تكليفىِ حرمت امساك و وجوب ردّ ، مطرح است نه ضمانت ؛ اگر هم بحث ضمان مطرح شود يك ضمان تعليقى است : « أى عهدة التدارك لو تلف العين » .\r\nاز برخى كتب لغت نيز همين استفاده مىشود ؛ مثلًا المنجد در مادهء ضمن مىگويد : « الضمان عبارة عن التزام ردّ مثل الهالك إن كان مثليّاً أو قيمته إن كان قيميّاً » . « 4 » أقرب الموارد نيز عين اين عبارت را دارد . « 5 »\r\nولى از عبارت پيش گفتهء امام راحل ، معناى عامى استفاده مىشود و به‌دست مىآيد كه ضمان مخصوص فرض تلف نيست ، بلكه قبل از تلف هم صدق مىكند و عين مال\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 180 .\r\n( 2 ) . همان ، ص 183 .\r\n( 3 ) . همان ، ص 184 .\r\n( 4 ) . المنجد ، مادة ضمن ، ص 455 .\r\n( 5 ) . ر . ك : أقرب الموارد ، ج 1 ، ص 691 . .\r\n","page_name":" 258 ","page_number":276},
  {"content":"\r\n\r\nبر عهدهء قابض است ، و وى ضامن است و بايد از عهده برآيد ؛ به اين صورت كه اگر عين موجود است همان را به مالك اصلى ردّ كند و اگر تلف شده است مثل يا قيمت آن را ردّ كند . برخى از كتب لغت از قبيل فيومى در مصباح ، ضمان را به معناى مطلق التزام معنى كرده « 1 » كه فرض وجود عين را نيز شامل است . لذا مىتوان همين معنا را پذيرفت ؛ زيرا اوّلًا صدق عرفى دارد و عرف كسى را كه مال مردم را به ناحق گرفته باشد ضامن مىداند ؛ ثانياً خود شيخ اعظم و مشهور كه حديث « على اليد » را قبول دارند كلمهء « على » را به معناى استقرار بر عهده ؛ يعنى ضمانت كه حكم وضعى است دانسته‌اند و از « على اليد » ضمان را فهميده‌اند ؛ در حالى كه مورد حديث ، خود مالى است كه طرف از صاحبش گرفته است ، مخصوصاً غايت ( حتى تودّيه ) كه ضمان را مغيا كرده است به اداء خود مال مأخوذ ، يا اعم از خودش و بدلش ؛ ثالثاً در معاملات صحيح ، تعبير به ضمانِ به « عوض المسمّى » مىشود و هركدام ضامن هستند ، در حالى كه تلفى مطرح نيست . بنابراين بهتر است ضمان را به معناى مطلق التزام و بر عهده آمدن بگيريم كه شامل استقرار عين بر عهده و استقرار بدل آن بشود .\r\nج ) در كلام امام ، فرض تلف قهرى يا تلف با آفت سماوى ذكر شده و فرض تلف اختيارى يا اتلاف ذكر نشده است . از برخى تعابير شيخ اعظم در مكاسب « 2 » نيز همين ( تلف قهرى ) به‌دست مىآيد . سرّ مطلب اين است كه اوّلًا فرض اتلاف ، جداگانه دليل دارد و اجماعاً مُتلِف ضامن است و قانون اتلاف « من أتلف مال الغير فهو له ضامن » از قواعد مسلّم است و جاى بحث ندارد تا در مورد مقبوض به بيع فاسد مطرح شود ؛ ثانياً اگر در فرض تلف قهرى ، قابضْ ضامن باشد در فرض اتلاف ، به طريق اولى ضامن است ؛ بنابراين نيازى به ذكر فرض اتلاف نيست .\r\nبا توجه به سه نكتهء پيشين ، سومين حكم از احكام مقبوض به بيع فاسد ، اين است\r\n\r\n\r\n","description":"","footnote":"\r\n( 1 ) . المصباح المنير ، ج 2 ، ص 12 ، مادة ضمن .\r\n( 2 ) . المكاسب ، ج 3 ، ص 181 و 205 . .\r\n","page_name":" 259 ","page_number":277},
  {"content":"\r\n\r\nكه ردّ عين به مالك ، واجب و امساك آن حرام است . در اين‌باره سه بحث وجود دارد :\r\n1 . آيا تصرف در مقبوض به بيع فاسد جايز است يا حرام ؟\r\n2 . بر فرض حرمت ، آيا بر قابض واجب است مبيع را به مالك اصلى ردّ كند ، يا اين‌كه تخليه و رفع يد كفايت مىكند ؟ به اين معنا كه از اداء آن ممانعت نكند و اعلان آمادگى كند .\r\n3 . بر فرض كه ردّ واجب باشد ، اما اگر رد كردن ، مخارجى داشته باشد ، اين مخارج آيا بر عهدهء مالك اصلى است يا بر عهدهء قابض است ؟\r\n\r\nحكم تصرف در مقبوض به بيع فاسد\r\nكبراى كلى عقلى و شرعى مسلّم است ؛ يعنى تصرف در مال ديگران بدون اذن و رضايت مالك عقلًا قبيح و شرعاً حرام است . نزاع در صغراى مطلب است : آيا در مورد بحث ما ، تصرف قابض در مقبوضِ به بيع فاسد ، از مصاديق تصرف در مال ديگرى بدون اذن مالك است تا حتماً قبيح و حرام باشد يا تصرف با اذن مالك است تا تكليفاً حرام نباشد - ولو وضعاً موجب ضمان باشد ؟ در اين‌باره سه وجه وجود دارد :\r\n1 . نظر مشهور - از جمله شيخ اعظم در مكاسب « 1 » و مرحوم آقاى خوئى در مصباح « 2 » و امام راحل در كتاب بيع « 3 » و در متن تحرير - حرمت تصرف است مطلقاً ؛ « 4 » زيرا تنها مجوز تصرف ، معامله است كه آن هم على الفرض ، فاسد و باطل است و مجوز ديگرى وجود ندارد . بنابراين تصرف مذكور از نوع تصرف در مال غير بدون اذن مالك است و به حكم عقل و نقل جايز نيست .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 199 - 200 .\r\n( 2 ) . مصباح الفقاهه ، ج 3 ، ص 114 - 116 .\r\n( 3 ) . كتاب البيع ، ج 1 ، ص 458 .\r\n( 4 ) . در برابر تفصيل مرحوم سيّد كه بررسى خواهد شد . .\r\n","page_name":" 260 ","page_number":278},
  {"content":"\r\n\r\n2 . از نظر برخى از محشّين مكاسب از جمله مرحوم ايروانى « 1 » ، تصرف مذكور شرعاً و تكليفاً حرام نيست - اگرچه وضعاً ضامن است - به اين دليل كه اذن ضمنى وجود دارد و مالك اصلى با اين معاملهء فاسدى كه انجام داده است و به دنبالش ، مال را به مشترى تحويل داده و او را بر مالش مسلّط كرده است در واقع راضى است كه مشترى در مالش تصرف كند و تصرف در مال غير با اذن و رضاى مالك جايز است .\r\nاشكال : اذن و رضايت مالك ، مطلق نيست بلكه مقيد به فرض معامله و حصول ملكيت است ، و فرض اين است كه معامله باطل است و مشترى مالك مبيع نشده است . پس وقتى قيد نبود ، مقيد ( رضايت ) هم نابود است . و على الفرض رضايت ديگرى هم وجود ندارد تا مجوّز تصرف باشد ؛ اگر هم وجود داشته باشد ، از محل بحث خارج است .\r\n3 . مرحوم سيد در حاشيه ، ميان فرض علم و جهل دافع ، تفصيل داده و فرموده است : اگر دافع ، جاهل به فساد معامله بوده است و به گمان اين‌كه معامله صحيح است متاع خود را به طرف معامله تسليم كرده ولى بعداً فهميده است كه معامله باطل است قابض حق ندارد در آن مال تصرف كند . ولى اگر عالم به فساد بوده و با ارادهء خودش ، مال را به طرف داده باشد و او هم گرفته باشد ، شرعاً و تكليفاً حق دارد تصرف كند ؛ حتى مىتواند اتلاف كند و اين كارش هم حرام نيست اگرچه وضعاً ضامن عين و منافع آن است ، ولى تكليفاً كار حرامى نكرده است .\r\nحاصل دليل سيد اين است كه معامله دو جهت دارد : يكى تمليك مال به غير ، و ديگرى اذن و رضايت مالك به تصرف طرف در اين مال . جهت اوّل وجودش كالعدم است و مؤثر در ملكيت نيست ؛ زيرا مالك شدن ، منوط به عقد صحيح و جامع همهء اجزاء و شروط است كه على الفرض چنين نيست ؛ ولى جهت دوم يا اذن در تصرف ، مشروط به\r\n\r\n\r\n","description":"","footnote":"\r\n( 1 ) . حاشية كتاب المكاسب ، ج 2 ، ص 123 . .\r\n","page_name":" 261 ","page_number":279},
  {"content":"\r\n\r\nشرطى نيست و از هر راهى كه اذن و رضايت حاصل شود ، مجوّز تصرف در مال است ؛ بنابراين با فرض فساد معامله ، اگر عالماً و عامداً دفع كرده باشد ، معنايش رضايت و طيب نفس به تصرف ديگرى است و همين تمام موضوع جواز تصرف است . « 1 »\r\nاشكال : اوّلًا قبول نداريم كه در معامله دو جهت ( تمليك و اذن ) وجود داشته باشد بلكه وجداناً و از نظر متفاهم عرفى ، حقيقت معامله همان تمليك اعتبارى است نه اذن در تصرف ؛ آرى پس از حصول ملكيت ، جواز تصرف هم مىآيد چه مالك اصلى اذن بدهد چه اذن ندهد . گفتنى است اين از احكام و آثار ملك است نه از اركان و مقومات معامله و تمليك ؛ ثانياً مقصود از اذن در تصرف به‌عنوان يكى از دو جهت معامله چيست ؟ اگر مقصود ، اذن تبعى و ضمنى و مقيد باشد قبلًا در پاسخ نظريهء دوم بيان شد كه با بطلان و انفساخ معامله ، اذن در ضمن آن و تابع آن نيز منتفى مىشود ؛ اگر مقصود ، اذن مطلق و مستقل است و دافع ، جدا از معامله ، راضى به تصرف است ، مىگوييم :\r\nاوّلًا وجداناً چنين اذنى منتفى است ؛ ثانياً بر فرض كه چنين اذنى احراز شود از بحث ما خارج است ؛ زيرا كلام در جواز تصرف در مقبوض به بيع فاسد به‌عنوان مقبوض كذائى است ، نه در تصرف در مقبوض كه با صرف نظر از اين عنوان ، مورد اذن در تصرف است .\r\nنتيجه : قابض حقّ ندارد در مال مقبوض به بيع فاسد تصرف كند ؛ آرى با جهل به فساد اگر تصرف كند و جاهل قاصر هم باشد عقاب ندارد و حرمت فعلى از او برداشته مىشود ، ولى اگر با علم به فساد تصرف كند مشمول تصرف در مال غير بدون اذن مالك مىشود كه عقلًا و نقلًا جايز نيست . البته فعلًا بحث ما در عقود و معاملات از قبيل بيع و اجاره است و امّا عقودى از قبيل وكالت و عاريه و . . . كه به قول محقق نائينى عقود اذنيه مىباشند بحث ديگرى دارد كه در باب خودش بايد مطرح شود .\r\n\r\n\r\n","description":"","footnote":"\r\n( 1 ) . حاشية المكاسب ( محقق يزدى ) ، ج 1 ، ص 95 . .\r\n","page_name":" 262 ","page_number":280},
  {"content":"\r\n\r\n\r\nوجوب ردّ مال و حرمت امساك\r\nحال كه تصرف حرام است آيا بر قابض واجب است مال را به صاحبش ردّ كند و حرام است امساك كند و نزد خود نگهدارد ؟ يا ردّ واجب نيست و مجرّد تخليه و رفع يد كفايت مىكند ؟ البته اگر مال را حبس كند و از ردّ آن به صاحبش امتناع كند و امتناع او به ناحق باشد ، اشكال دارد ؛ زيرا اين كار غصب و ظلم در حقّ مالك است ؛ ولى بحث ما در فرض عدم امتناع از ردّ است كه آيا همين كفايت مىكند يا علاوه بر آن بايد اقدام كند و مال را به مالكش برگرداند ؟\r\nشيخ اعظم در مكاسب « 1 » مىگويد : ردّ واجب و امساك حرام است و مجرّد تخليه كافى نيست . وجوبش هم فورى است و در اولين فرصت ممكن بايد اقدام كند ، و گرنه مرتكب حرام شده و مستحق عقوبت است .\r\nمهم‌ترين دليل شيخ دو روايت است : يكى توقيع مروى از حضرت ولىعصر ( عج ) است كه در بخشى از آن مىخوانيم :\r\n« لا يحلّ لأحد أنْ يتصرّف في مال غيره به غير إذنه\r\n» . « 2 » و ديگرى روايت نبوى ( ص ) است كه در بخشى از آن مىفرمايد :\r\n« ولا يحلّ دم امرءٍ مسلم ولا ماله إلا بطيب نفس عنه » . « 3 »\r\nشيوهء استدلال : استدلال به روايت نبوى اين‌گونه است كه : در ظاهر روايت ، حرمت به خود عين خارجى ( مال مسلمان ) اسناد داده شده است ، و چون اسناد حكم تكليفى بايد به فعل اختيارى مكلّف باشد نه به عين خارجى - كه ربطى به مكلف ندارد - ناگزير از تقدير هستيم و چون حذف متعلق ، مفيد عموم است مىگوييم مقدر ، جميع افعال مربوط به مال غير است كه از جملهء آن‌ها امساك يا بودن مال ، نزد غير مالك\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 199 - 200 .\r\n( 2 ) . وسائل الشيعه ، ج 9 ، ص 540 - 541 ، ح 6 .\r\n( 3 ) . همان ، ج 5 ، ص 120 ، ح 1 . .\r\n","page_name":" 263 ","page_number":281},
  {"content":"\r\n\r\nاست ؛ بنابراين ، امساك مالِ غير بدون اذن مالك ، حرام است و به حكم فهم عرفى ردّ آن به صاحبش به وجوب فورى واجب است .\r\nاشكال مرحوم خوئى : مقدّر فقط يكى از افعال اختيارى است و در هر موردى به تناسب حكم و موضوع آن فعل معلوم مىشود ، مثلًا در « حرّم عليكم الخمر » فعل مناسب « شُرْبْ » است . در مورد بحث هم فعل مناسب ، تملك مال غير يا انتفاع از آن است . حداكثر اين است كه مطلق تصرف در مال غير حرام است ولى مجرّد امساك و نگهدارى ، بدون امتناع از ردّ ، تصرّف نيست تا مشمول حديث باشد . به همين دليل ، وى بحث را روى قاعده برده است كه اگر امساك ، همراه با امتناع باشد از باب غصب حرام است و اگر بدون آن باشد حرمتى ندارد تا ردّ آن واجب باشد . ايشان در نهايت به كفايت تخليه رأى داده است . « 1 »\r\nامام راحل در كتاب البيع نظر شيخ اعظم را پذيرفته و از حديث نبوى ( ص ) حرمت امساك را به‌دست آورده است ، ولى نه از راه شيخ و مشهور ( نياز به تقدير ) ، بلكه از راه حقيقت ادعائيه . خلاصهء شيوهء امام راحل اين است كه در حديث ، حرمت به ذات مال غير نسبت داده شده است و حرمت ذات مال به اين است كه جميع شؤون مربوط به آن حرام باشد ؛ زيرا اگر برخى از شؤون مال غير حرام نباشد اسناد حرمت به ذات ، صحيح نيست . يكى از شؤون مال غير ، امساك آن در نزد ديگرى بدون اذن مالك است ، بنابراين روايت شأن امساك را نيز مىگيرد و بر حرمت آن و برابر فهم عرفى بر وجوب ردّ آن دلالت مىكند . در اين‌صورت ، نيازى به تقدير هم نيست و بر فرض كه نيازى به تقدير باشد ، نوبت به تقدير فعل خاص نمىرسد ؛ زيرا اگر فعل خاص ، منظور بود بيان مىكرد تا مجمل‌گويى نباشد . و همان‌طور كه شيخ اعظم گفت ، جميع افعال مربوطه در تقدير است كه يكى از آن‌ها امساك مال غير و بودن آن در اختيار غير مالك است . « 2 »\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 122 .\r\n( 2 ) . كتاب البيع ، ج 1 ، ص 454 . .\r\n","page_name":" 264 ","page_number":282},
  {"content":"\r\n\r\nبا نگاه عرفى به روايت نيز همين معنا فهميده مىشود ، مثلًا اگر واقف بگويد : اين موقوفه فقط مال سادات است و براى ديگران ممنوع است ، متفاهم اين است كه ورود به آن موقوفه و هر نوع استفاده‌اى از آن ، براى غير سادات جايز نيست . بنابراين روايت نبوى ( ص ) دلالتش كامل است ، سندش هم به اعتبار سماعه ، موثقه است و بر حرمت امساك و وجوب ردّ دلالت دارد .\r\nاشكال مرحوم آخوند : « 1 » مرحوم آخوند و محقق اصفهانى « 2 » نيز به استدلال شيخ اشكال كرده و گفته‌اند : روايت بر حرمت امساك دلالت مىكند و مدعاى شما وجوب ردّ است و ردّ و امساك ضدّان هستند ؛ آن‌گاه استدلال كردن از راه حرمت امساك بر وجوب ردّ ، مبتنى بر مبنائى است كه خود شيخ اعظم قبول ندارد و آن مسألهء اقتضاى امر به شىء ، نسبت به نهى از ضدّ خاص و متقابلًا اقتضاى نهى از شىء ، نسبت به امر به ضدّ آن است تا بتوانيم از راه نهى از امساك بر امر به ردّ استدلال كنيم . بنابراين مبناى دليل مذكور به نظر شما « 3 » ناتمام است « 4 » چگونه استدلال را بر آن مبتنى كرده‌ايد ؟ آيا از مبناى خود رجوع كرده‌ايد يا آن را فراموش نموده‌ايد ؟ !\r\nپاسخ امام راحل : « 5 » خلاصهء سخن امام از اين قرار است : شيخ اعظم مبناى اصولى خويش را فراموش نكرده است ، و البته استدلال فوق ، مبتنى بر آن نيست زيرا مسألهء اقتضا ، نسبت به ضد خاص در علم اصول ، بر يكى از دو مسلك « مقدميت » يا « تلازم » كه صد در صد عقلى و برهانىاند مبتنى است . البته شايان ذكر است كه هر دو مسلك باطل است ؛ ولى استدلال شيخ بر اساس فهم عرف و عقلاست زيرا هر عاقلى ، از\r\n\r\n\r\n","description":"","footnote":"\r\n( 1 ) . حاشية المكاسب ( آخوند خراسانى ) ، ص 33 .\r\n( 2 ) . حاشية المكاسب ( محقق اصفهانى ) ، ج 1 ، ص 85 .\r\n( 3 ) . و تحقيقاً هم همين است .\r\n( 4 ) . مطارح الأنظار ، ص 104 - 107 .\r\n( 5 ) . ر . ك : كتاب البيع ، ج 1 ، ص 454 . .\r\n","page_name":" 265 ","page_number":283},
  {"content":"\r\n\r\nحرمت امساك ، به وجوب ردّ منتقل مىشود و نيازى به برهان دقيق عقلى ندارد . در خود روايت هم ابتدا وجوب ردّ امانت به صاحبش را بيان كرده سپس اين كبراى كلى را آورده و فرموده است : « ولا يحلّ دم امرءٍ مُسلم ولا ماله إلا بطيب نفس منه » و قضيهء حرمت همهء شؤون مال ديگرى - از جمله حرمت امساك آن را - بر مورد وجوب ردّ ، منطبق كرده و در واقع بدان معلّل ساخته است . كه در اين‌جا تعليل به امر ارتكازى عرفى است . بنابراين اثبات وجوب ردّ از راه حديث فوق ، امرى عقلائى و عرفى است و ربطى به مبناى باب ضدّ كه كاملًا عقلى و برهانى است ، ندارد .\r\nنتيجه : دلالت روايت بر وجوب ردّ مال مقبوض به بيع فاسد به صاحب آن ، خالى از اشكال است و به گفتهء امام راحل در متن : « يحب عليه أنْ يرده إلى مالكه » .\r\nدر اين‌باره بحث‌هاى بيشترى مطرح است . مرحوم نائينى نيز در اين‌باره مطالبى بيان داشته است كه مىتوان در كتاب منية الطالب « 1 » به مطالعهء آن پرداخت .\r\n\r\nبررسى تأمين مخارج ردّ\r\nبر فرض كه ردّ واجب باشد و تخليه كفايت نكند ؛ آيا مخارج ردّ بر عهدهء مالك است ، يا بر عهدهء قابض ، يا تفصيل وجود دارد ؟\r\nدر اين‌باره پنج احتمال وجود دارد :\r\n1 . تمام مخارج بر عهدهء مالك است و تفصيلى مطرح نيست . اين احتمال نه دليل دارد و نه قائل .\r\n2 . مخارج ردّ مطلقاً بر عهدهء قابض است ؛ چه كم باشد چه زياد ؛ به مقدار متعارف باشد يا بيشتر ؛ طرفين عالم به فساد باشند يا جاهل . اين قول از جناب علامه « 2 » و محقق\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 1 ، ح 131 - 132 ، ضمناً امام راحل در مسألة 20 كتاب غصب اين صور را مورد بحث قرار داده‌اند .\r\n( 2 ) . تذكرة الفقهاء ، ج 10 ، ص 279 . .\r\n","page_name":" 266 ","page_number":284},
  {"content":"\r\n\r\nثانى « 1 » نقل شده و دليل آن‌ها اين است كه خود ردّ بر قابض واجب است و آن بدون مؤونه و مخارج حاصل نمىشود ؛ پس ، از باب مقدمهء واجب بايد مخارج ردّ را بپردازد تا بتواند واجب ( ردّ ) را انجام دهد .\r\nپاسخ : اوّلًا وجوب شرعى مقدمهء واجب را قبول نداريم تا از اين راه بر وجوب اداى مؤونه استدلال شود ؛ ثانياً بر فرض قبول ، قانون نفى ضرر آن را برمىدارد .\r\n3 . اگر مؤونه كم باشد بايد قابض بپردازد و اگر زياد باشد واجب نيست ، زيرا ضرر است و به حكم قانون نفى ضرر ، برداشته مىشود . اين نظريه از پاسخ شيخ به استدلال علامه و محقق ثانى به‌دست مىآيد . « 2 »\r\nپاسخ : اين تفصيل ناتمام است ، زيرا اگر نفى ضررْ حاكم است فرقى ميان ضرر كم و زياد نيست و اين قانون ، جنس حكم ضررى را برمىدارد ؛ بنابراين اگر ضرر قليل هم باشد منتفى است ، مگر اين‌كه به‌قدرى ناچيز باشد كه اصلًا وجودش كالعدم باشد و عرف آن را ضرر نداند .\r\n4 . محقق خراسانى و محقق نائينى « 3 » تفصيل ديگرى داده‌اند : آن مقدار مؤونه‌اى كه مقتضاى طبيعت ردّ است ، و ردّ لو خلّى و طبعه آن را اقتضا مىكند و در واقع مقدار متعارف است ، بر عهدهء قابض است و لا ضرر در آن جارى نمىشود ؛ زيرا قانون نفى ضرر ، احكامى را كه بر حسب طبع اصلى و اولى ، ضررى هستند شامل نمىشود ، مثل وجوب خمس ، زكات ، حج و . . . ، ولى آن مؤونه‌اى كه بيش از مقدار متعارف است بر قابض واجب نيست ؛ زيرا موجب ضرر است و به حكم قانون « لا ضرر » برداشته شده است . اين نظريه ، نظريهء محقق خراسانى « 4 » و محقق نائينى « 5 » است .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 435 .\r\n( 2 ) . ر . ك : المكاسب ، ج 3 ، ص 199 .\r\n( 3 ) . منية الطالب ، ج 1 ، ص 132 .\r\n( 4 ) . حاشية المكاسب ( آخوند خراسانى ) ، ص 33 .\r\n( 5 ) . منية الطالب ، ص 132 . .\r\n","page_name":" 267 ","page_number":285},
  {"content":"\r\n\r\nپاسخ امام راحل : چنين نيست كه طبيعت ردّ اقتضاى مؤونه‌اى داشته باشد ، بلكه مؤونه از مقدمات برخى از مصاديق ردّ است ؛ يعنى در موارد زيادى ردّ مال محقق مىشود بدون آن‌كه مخارجى متحمل شود ، و در موارد فراوان ديگرى ، ردّ مال غير بدون تحمل هزينه ممكن نيست . بنابراين مؤونه مقتضاى طبع ردّ نيست و گرنه از آن جدا نمىشد ، و غالباً يا دائماً ردّ بايد همراه مؤونه‌اى باشد . آرى در موارد معدودى - كه از خصوصيات شخصيهء آن موارد است - نظير وجوب وضو و غسل كه در مواردى ضررى است و در مواردى ضررى نيست ؛ ولو مؤونه متعارف باشد مشمول قانون نفى ضرر است و تفصيل مذكور ناتمام است . « 1 » البته اين سخنان بر مبناى مشهور است كه قانون « لا ضرر » را دليل عنوان ثانوى و حاكم بر ادلّهء احكام مىدانند ، و گرنه بر مبناى خود امام ، اين قانون يك حكم حكومتى و سلطانى است و بر ادلّهء احكام ، حاكم نيست . « 2 »\r\n5 . نظريهء امام خمينى ( رحمه الله ) خود امام راحل با عبارت : « نعم يمكن أن يقال . . . » تمايل به تفصيل ديگرى دارد كه عبارت است از :\r\n1 . اگر دافع ، جاهل به فساد معامله و اهل مبالات در دين است ، و چون گمان مىكرد كه معامله صحيح است مبيع را تسليم كرده باشد ولى قابض عالم به فساد بود و اهل مبالات در دين نباشد و با علم و عمد قبض كرده باشد ، تمام مؤونهء ردّ ، بر عهدهء قابض است ؛ زيرا او به‌منزلهء غاصب است و بلكه خود غاصب است و « الغاصب يؤخذ بأشق الأحوال » و به هر قيمتى كه باشد بايد مال مردم را ردّ كند ؛ اگرچه دچار ضرر و عسر و حرج شود .\r\n2 . اگر دافع عالم به فساد است و اهل مبالات نيست و با علم و عمد ، مبيع را داده است ، ولى قابض ، جاهل به فساد است و اهل مبالات در دين است و گمان مىكرد\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 461 - 462 .\r\n( 2 ) . بدائع الدرر ( امام خمينى ( رحمه الله ) ) ، ص 129 . .\r\n","page_name":" 268 ","page_number":286},
  {"content":"\r\n\r\nمالك شده است و حقّ قبض دارد ، مؤونهء ردّ بر دافع است ؛ و بر قابض جز اصل ردّ ، واجب نيست . « 1 »\r\nالبته دو فرض ديگر هم وجود دارد كه در كلام امام راحل نيامده است .\r\n\r\nحكم نفس قبض مال\r\nحكم خود قبض مالى كه به بيع فاسد معامله شده است :\r\nدانستيم كه تصرف در اين مال حرام است ، امساك آن ولو تصرف نباشد حرام است و ردّ آن به صاحبش واجب است . حال اصل قبض آن از مالك اصلى چه حكمى دارد ؟ اصل قبض هم حرام است ؛ زيرا موثقهء سماعه ، جميع شؤون مربوط به مال غير را دربر مىگيرد . يكى از آن شؤون ، گرفتن مال ديگرى بدون رضايت مالك و استيلا بر آن است كه به بركت اطلاق موثقه ، حرام است . آرى اگر قابض جاهل باشد و در امر دين هم بىمبالات نباشد ، قبض در حقّ او حرمت فعلى و منجّز پيدا نمىكند و عذاب ندارد و مشمول حديث رفع مىگردد ؛ چه اين‌كه تصرف و امساك بدون علم به فساد معامله ، حرمت تنجيزى و عقاب ندارد ، ردّ هم وجوب فعلى و فورى ندارد ؛ اگرچه واقعاً حرام‌است .\r\n\r\nضمان منافع\r\nشيخ اعظم « 2 » و به پيروى از ايشان ، امام راحل در كتاب البيع « 3 » ، پس از بحث وجوب ردّ ، مبحث ضمان منافع مقبوض به عقد فاسد را به‌عنوان يكى از فروع بحث مقبوض به\r\n\r\n\r\n","description":"","footnote":"\r\n( 1 ) . عقلاى عالم ، دافع را مسئول مىدانند نه قابض را ، مخصوصاً اگر قانون نفى ضرر حاكم باشد كه حتماً وجوب هزينه را از قابض نفى مىكند ؛ ولى دافع مبيع را با علم و عمد تحويل داده و در واقع بر ضرر خويش اقدام كرده است . ر . ك : كتاب البيع ، ج 1 ، ص 464 .\r\n( 2 ) . المكاسب ، ج 3 ، ص 201 - 208 .\r\n( 3 ) . كتاب البيع ، ج 1 ، ص 465 - 478 . .\r\n","page_name":" 269 ","page_number":287},
  {"content":"\r\n\r\nعقد فاسد ، عنوان كرده‌اند ، و انصافاً بحث مهمّى است . ولى امام راحل در متن تحرير در مسألهء 13 ضمان منافع مستوفات و غير مستوفات را عنوان نكرده‌اند و تنها ضمان خود عين را بيان كرده‌اند ، ما نيز بر اساس متن ، ضمان منافع را بررسى نمىكنيم ؛ چون محل اصلى آن كتاب غصب است ؛ زيرا در آن‌جا مكرر بيان خواهد شد كه مقبوض به عقد فاسد به‌منزلهء غصب است ، يا گفته مىشود : « المغصوب و ما بحكمه » كه مقصود ، همين مقبوض به عقد فاسد و مانند آن است و راجع به ضمان منافع « مغصوب و ما بحكمه » بحث مىشود . بنابراين مبحث ضمان منافع را به كتاب غصب تحرير ارجاع مىدهيم .\r\n\r\nتلف مبيع به بيع فاسد\r\nاتلاف چندين مال قطعاً موجب ضمان است و بايد مُتلِف از عهده برآيد و عوض آن را به صاحب مال بپردازد و قانون « من أتلف مال الغير به غير إذن مالكه فهو له ضامن » ، از قواعد فقهى مشهور و مسلّم و بلكه اجماعى است ، و سيرهء عقلا بر آن است . البته قاعدهء فوق ، با همان عبارت در آيه يا روايتى ذكر نشده و تنها در معقد اجماعات آمده است ؛ ولى از روايات متفرقى كه در ابواب مختلف - از قبيل باب رهن ، باب اجاره ، باب عاريه ، باب وديعهء ، باب مضاربه - آمده ، اين قاعده اقتباس و اصطياد گرديده است . افزون بر اين روايات ، كتب قواعد فقهى به آيهء اعتداء و روايات احترام مال مؤمن و مانند آن‌ها نيز استدلال كرده‌اند .\r\nگذشته از تمام اين‌ها سيرهء قطعى عقلا بر ضمانت مُتلِف مستقر شده است و جاى كمترين مناقشه‌اى نيست ؛ مهم ، تلف قهرىِ آن است كه در نزد قابض بدون كمترين افراط يا تفريطى و بدون كمترين دخالتى خود به خود تلف شده و از قابليت استفاده خارج گرديده است . اصل اين مطلب كه اگر تلف شد قابض ضامن است و بايد تدارك كند و عوضِ آن را به صاحبش بدهد مسلّم است و اصولًا معناى ضمان از نظر مشهور همين است . حتى اگر معناى ضمان اصل التزام باشد ، وجوب ردّ بدل و عوض ، از\r\n\r\n","description":"","footnote":"","page_name":" 270 ","page_number":288},
  {"content":"\r\n\r\nاحكام و لوازم قطعى و مسلّم آن است و نيازى به اثبات و استدلال ويژه‌اى ندارد لذا بزرگان فقه از قبيل شيخ اعظم ، امام راحل و ديگران ، بحث را روى اين نقطه متمركز كرده‌اند كه اگر مثلى باشد ، قابضْ ضامن به مثل آن است و تا مثل به قيمت متعارف موجود است نوبت به قيمت نمىرسد ؛ مگر اين‌كه طرفين راضى باشند ، يا مثل متعذر باشد ، يا اگر هم ميسّر باشد ، قابض مجبور است آن را به قيمت گزافى تهيه كند و به مالك تحويل دهد كه در ادامه به اين جهات پرداخته خواهد شد . اگر قيمى باشد ضامن به قيمت آن است . عبارت مشهورى در اين‌باره وجود دارد كه امام راحل آن را در كتاب البيع بيان كرده است : « إذا تلف المبيع فإنْ كان مثلياً وجب مثله وإن كان قيمياً وجبت قيمته » . « 1 »\r\nبحث موضوعى : مقصود از مثلى و قيمى چيست ؟ شيخ اعظم در مكاسب هفت تعريف از بزرگان فقه اماميه و اهل سنّت را نقل كرده است . « 2 » امّا گفتنى است اين تعريف‌ها از نوع تعريف ماهوى و منطقى و عقلى نيستند تا تعريف به اجناس و فصول يا اعراض خاصه باشند ؛ زيرا شرايط تعريف منطقى را ندارند . شيخ اشاره‌اى به تعريف قيمى ندارد و تنها فرموده است :\r\n« والقيميّ بخلافه » .\r\nامّا به نظر مىرسد واژه‌هاى مثلى و قيمى به معناى عرفى خود باقى هستند و هر معنايى را كه اهل بازار از آن اراده مىكنند ، فقيه در مقام بيان حكمِ همان است . عرف ، مثل و مثلى را براى هدف‌هاى متفاوتى به‌كار مىبرد ؛ غرض ما نيز در مورد بحث ، مماثلت و مساوات در قيمت است ، كه آن هم در گرو مشابهت در صفات است . شايان ذكر است كه در اين‌جا دو دسته از صفات مطرح است :\r\n1 . صفاتى كه هيچ‌گاه در ماليت و قيمت شىء دخالت ندارند ؛\r\n\r\n\r\n","description":"","footnote":"\r\n( 1 ) . همان ، ص 478 .\r\n( 2 ) . ر . ك : المكاسب ، ج 3 ، ص 209 ، 213 و 214 . .\r\n","page_name":" 271 ","page_number":289},
  {"content":"\r\n\r\n2 . صفاتى كه از نظر عرف در ارزش اشياء و كم و زياد شدن قيمت آن‌ها كاملًا دخيل‌اند . منظور ما مماثلت در اين صفات است آن هم يا مشابهت دو فرد از يك صنف ، يا مشابهت دو صنف از يك نوع مورد نظر است . مشابهت دو نوع از يك جنس مورد نظر نيست ، و گرنه گندم كه اظهر مصاديق مثلى است انواعى دارد و قيمت هر نوع با نوع ديگر بسيار متفاوت است .\r\nامّا در خارج اشيايى وجود دارد كه قيمى يا مثلى بودن آن‌ها از نظر عرف و اهل بازار مشكوك است كه اين موارد بايد به بركت اصل عملى روشن گردد .\r\nامام راحل در كتاب البيع وارد بحث تعريف‌ها نشده و تنها مىفرمايد : ملاك ، نظر عرف است :\r\nفهما موكولان إلى العرف سيّما الثاني منهما ( القيمى ) ؛ فإنّهما كسائر العناوين المأخوذة في الأدلّة ، التي مرجع تشخيصها العرف واللغة . « 1 »\r\nو در تحرير الوسيله ، كتاب غصب ، مسألهء 23 نيز تصريح مىفرمايد كه تعيين مثلى و قيمى بودن ، موكول به عرف است .\r\nبحث حكمى : براى فقيه بيان حكم مهم است ؛ لذا امام راحل در كتاب البيع به تعريف نپرداخته و مستقيماً در مقام اثبات حكم شرعى برآمده است . مدعا اين است : مالى كه مشترى به عقد فاسد قبض كرده و نزدش تلف شد ؛ اگر مثلى است ضامن بايد مثل آن را به مالك اصلى بدهد و اگر قيمى است بايد قيمت آن را بپردازد . بر اين مدعا به كتاب و سنّت و اجماع و . . . استدلال شده است .\r\nدليل اول : كتاب\r\nآيهء اعتداء : ظاهراً اوّلين‌بار شيخ طوسى در دو كتاب مبسوط « 2 » و خلاف « 3 » به آن\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 489 .\r\n( 2 ) . ر . ك : المبسوط ، ج 3 ، ص 60 .\r\n( 3 ) . ر . ك : الخلاف ، ج 3 ، ص 402 و 406 . .\r\n","page_name":" 272 ","page_number":290},
  {"content":"\r\n\r\nاستدلال كرده است :  . . . فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ . . .  . « 1 »\r\nتقريب استدلال : در اين آيه حكم اعتدا و تجاوز ابتدايى بيان نشده است ؛ و در صدد بيان آن هم نيست بلكه حكم آن از خارج روشن است ؛ يعنى تعدّى و تجاوز به حدود و حقوق ديگران و حريم شخصى آنان جرم است و قبح عقلى و حرمت شرعى دارد و همهء خردمندان جهان ، فرد متجاوز را مستحق مذمت و كيفر و مجازات مىدانند .\r\nآيه حكم اعتداى مجازاتى را بيان كرده و فرموده است كه اگر كسى بر شما تعدّى نمود شما هم متقابلًا بر او تعدّى كنيد . البته امر در آيه ، امر ايجابى نيست تا مفادش وجوب مقابله به مثل باشد ؛ زيرا چه‌بسا فردى مورد تعدّى و تجاوز قرار گيرد و عفو كند و انتقام نگيرد ؛ بلكه مقصود ، اصل جواز تعدّى به مثل است و امر ترخيص از قبيل امر  إِذا حَلَلْتُمْ فَاصْطادُوا  « 2 » يا امر  فَكُلُوا مِمَّا أَمْسَكْنَ  « 3 » و نظائر آن است كه در مقام دفع توهم حظر است . پس آيهء كريمه ، اعتدا به مثل را اجازه داده ، ولى حدود آن را بيان نكرده است كه اعتدا ، در چه جهتى مجوّزِ اعتدا به مثل است ؟ امكان دارد آيه به سبب اطلاقش جنبهء جانى و مالى و آبرويى و . . . را شامل شود . ولى قطعاً مواردى ، از اين اطلاق بيرون است ؛ مثلًا اگر كسى به ناموس ديگرى تعدّى كند ، طرف حقّ ندارد به ناموسِ متعدّى تعدّى كند ؛ قدر مسلّم اين است كه در جنبهء جانى و مالى ، اعتدا به مثل اجازه داده شده است ، بنابراين اگر كسى به‌ناحق مال ديگرى را تلف كرد طرف او حقّ دارد به همان اندازه ، مال متجاوز را بگيرد و در آن دخل و تصرّف كند نه بيشتر از آن . بر همين اساس ، بزرگان ، از امر به اعتدا به مثل ، بهره جسته‌اند كه : متجاوز به مال و مُتلِف مال مردم ضامن است و بايد از عهده برآيد ، و ادعا كرده‌اند مماثلت در آيه ، به معناى عام كلمه است يعنى اگر مثلى بوده مثل آن را ضامن است و اگر قيمى بوده\r\n\r\n\r\n","description":"","footnote":"\r\n( 1 ) . بقره ( 2 ) : 194 .\r\n( 2 ) . مائده ( 5 ) : 2 .\r\n( 3 ) . مائده ( 5 ) : 4 . .\r\n","page_name":" 273 ","page_number":291},
  {"content":"\r\n\r\nقيمت را ضامن است ؛ زيرا مماثل هر چيزى متناسب با همان چيز است ، مماثلِ مثلى ، مثل آن است و مماثل قيمى ، قيمت آن است . « 1 »\r\nنتيجه : آيهء كريمه كاملًا مدعا را ثابت مىكند ؛ يعنى اگر مال تالف ، مثلى بود طرف ، ضامن به مثل آن است و اگر قيمى بود ، ضامن به قيمت آن است .\r\nاشكال : به استدلال فوق ، چند اشكال وارد شده است كه به يكى از مهم‌ترين آن‌ها ( اشكالى كه از سوى امام خمينى ( رحمه الله ) وارد شده است ) اشاره مىشود : « 2 »\r\nحضرت امام ( رحمه الله ) مىفرمايد : آيهء شريفه در ضمن آيات جهاد و قتال « 3 » وارد شده و به گفتهء مفسران در مورد صلح حديبيه است كه در سال ششم هجرى در ماه ذىالقعده منعقد شد و مسلمانان حج نرفتند ولى به جاى آن سال هفتم حج كردند . اشارهء جملهء اوّل آيه ، يعنى  الشَّهْرُ الْحَرامُ بِالشَّهْرِ الْحَرامِ  « 4 » به اين است كه ذىقعدهء امسال كه به مكه آمديد و مناسك حج را به‌جا آورديد در مقابل ذىقعدهء سال قبل است كه از انجام مناسك ، منع شديد . و شايد مقصود اين باشد كه قتال شما با مشركان در ماه حرام ( ذىالقعده ) در برابر قتال آنان با شما در اين ماه است . طبق اين احتمال معناى جملهء دوم آيه ، يعنى  وَ الْحُرُماتُ قِصاصٌ  « 5 » اين است كه قتال شما در منطقهء حرم و در ماه حرام و در شهر حرام ( مكه ) در برابر قتال مشركان با شما و هتك حرمت آنان نسبت به اين سه حرام است .\r\nدر ادامه مىفرمايد :  . . . فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ . . .  . « 6 »\r\n\r\n\r\n","description":"","footnote":"\r\n( 1 ) . الخلاف ، ج 3 ، ص 402 - 403 .\r\n( 2 ) . در ميان اشكال‌هايى كه بر استدلال فوق وارد شده اشكال شيخ اعظم در كتاب مكاسب ، ج 3 ، ص 220 نيز درخور توجه است .\r\n( 3 ) . بقره ( 2 ) : 191 - 193 .\r\n( 4 ) . بقره ( 2 ) : 194 .\r\n( 5 ) . بقره ( 2 ) : 194 .\r\n( 6 ) . بقره ( 2 ) : 194 . .\r\n","page_name":" 274 ","page_number":292},
  {"content":"\r\n\r\nدو احتمال در اين بخش آيه وجود دارد : 1 . به قرينهء فاء تفريع ، مخصوص قتال و جنگ با مشركان است ، بنابراين ربطى به امور مالى ندارد و دليل بر ضمان مورد بحث ما نيست ؛ 2 . بر فرض كه آيه اطلاق داشته باشد و مفادش كبراى كلى باشد و امور مالى را هم دربر بگيرد ، ولى قطعاً مورد آيه ( اعتدا به جنگ ) را شامل مىشود و طبق آن ، خروج مورد ، قبيح است و نسبت به مورد آيه ( قتال با مشركان ) قطعاً مراد اين نيست كه با آنچه آنان تعدى و قتال كردند شما نيز همان‌گونه و با همان چيز و به همان اندازه تعدى كنيد ؛ مثلًا اگر يك نفر از شما را كشتند شما هم يك نفر از آنان را بكشيد ، اگر يك تير زدند شما هم يك تير بزنيد ، اگر شمشير آنان بر عضو خاصى از بدن شما وارد شد شما هم بر همان عضو كافر شمشير بزنيد و حقّ نداريد بر عضو ديگر بزنيد . خود اين قرينه است كه مراد از مثل در آيه مماثلت در مقدار اعتدا و در معتدىبه نيست ؛ بلكه مراد اين است كه : « الكفار إنْ اعتدوا عليكم فاعتدوا عليهم كما أنّهم اعتدوا عليكم » ؛ يعنى همان‌گونه كه آنان بر شما تعدى مىكنند شما هم بر آن‌ها تعدى كنيد و با آنان بجنگيد . و وقتى نسبت به مورد آيه ، مقصودْ مماثلت در مقدار و در معتدىبه ، نبود نسبت به ساير موارد - از جمله امور مالى و ضمانت آن - نيز مماثلت در مقدار و در معتدىبه مقصود نخواهد بود . به اين معنا كه مفادش اين نيست كه اگر مثلى بود ضامن به مثل باشد و اگر قيمى بود ضامن به قيمت باشد .\r\nنتيجه : آيهء شريفه دليل بر ضمان مورد نظرِ مشهور نمىباشد . « 1 »\r\nدليل دوم : روايات\r\nبراى مدعاى مذكور ( ضمان مثل در مثلى و ضمان قيمت در قيمى ) به چند دسته از روايات استدلال شده است :\r\n1 . اطلاقات ضمان : در ابواب مختلف فقه ، مثل باب غصب ، وديعه ، عاريه ، رهن و\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 480 - 482 . .\r\n","page_name":" 275 ","page_number":293},
  {"content":"\r\n\r\nغيره آمده است كه اگر مال كسى در دست ديگرى تلف شد . در روايات ، حكم به ضمان شده و تصريح گرديده است : « هو ضامن » ، ولى نحوهء ضمانت بيان نشده است ؛ بنابراين ، چند احتمال در اين‌باره به وجود آمده است كه هركدام نتيجه‌اى دارد :\r\nالف ) شايد اين روايات در مقام اصل تشريع ضمان است و در مقام بيان كيفيت ضمان نيست ، و چون از اين نظر اجمال يا اهمال دارند بايد به قدر متيقن ( در مثلى ، مثل و در قيمى ، قيمت ) رجوع شود . مطلوب مشهور هم همين است .\r\nاين احتمال باطل است ؛ زيرا اگر روايات ابواب معاملات در مقام بيان نباشند دست ما از استدلال به آن‌ها كوتاه مىشود و هيچ فقيهى به آن ملتزم نيست و اصولًا اصل در روايات معصومين ( ع ) اين است كه در مقام بيان هستند نه در صدد اهمال يا اجمال .\r\nب ) شايد روايات در مقام بيان است و از نظر كيفيتِ ضمان ، اختيار با خود ضامن است كه مثل مال تالف را بدهد يا قيمت آن را ؛ فرقى هم ندارد كه تالف ، مثلى بوده است يا قيمى . مثل « اعتق رقبهء » كه از نظر احوال و افراد اطلاق دارد و مكلف مخير است تا در هر حالى از حالات و هر عبدى را كه مايل است آزاد كند . طبق اين احتمال ، فتواى مشهور - در مثلى مثل و در قيمى قيمت معين است و ضامن مختار نيست - ثابت نمىشود و كسى هم به آن قائل نشده است .\r\nج ) به نظر شيخ اعظم در مكاسب از اين اطلاقات يك قاعدهء كلى استفاده مىشود و آن اين‌كه ، چون در مورد ضمان مال ، متعارف و متفاهم عرفى وجود دارد روايات بر آن اعتماد كرده‌اند و نيازى به بيان نديده‌اند و روايات متفرقه در ابواب مختلف ضمانات با وجود تعدد و كثرت همه‌جا ، يا در اكثر موارد به بيان اصل ضمان بسنده كرده‌اند و مقدار و كمّيت و كيفيت را بيان نكرده‌اند و احاله به عرف داده‌اند و متعارف اين است كه در قدم اوّل معيناً بايد مثل مال تالف را بدهد ؛ زيرا مثل از دو جهت به تالف نزديك‌تر است يكى از جهت صفات و خصوصيات و يكى از لحاظ ماليت و ارزش ، و قانون اين است كه « الأقرب أولى » يا « الأقرب يمنع الأبعد » و با وجود آن نوبت به دور تر\r\n\r\n","description":"","footnote":"","page_name":" 276 ","page_number":294},
  {"content":"\r\n\r\nنمىرسد . و در قدم ثانى اگر مثل ، متعذر شد بايد قيمت تالف را بر اساس نقد رايج بلد بپردازد ؛ زيرا اگرچه از نظر صفات شبيه تالف نيست ولى از نظر ماليت به آن نزديك‌تر است و سلسله مراتب بايد عمل شود . « 1 »\r\nاين احتمال هم اوّلًا مقصود مشهور را تأمين نمىكند ؛ زيرا مشهور طرفدار « در عرض هم بودن ضمان به مثل و قيمت » هستند و از اول مىگويند : در مثلى ضامن به مثل است و در قيمى ضامن به قيمت ؛ ولى احتمال فوق ، دلالت بر طوليت و ترتب دارد ؛ ثانياً خود شيخ به اين دليل اشكال دارد و نظير اعتراضى كه به آيه داشت به عرف و قاعدهء مستفاد از مطلقات هم دارد كه نسبت اين دليل با مدعاى مشهور عموم من‌وجه است ؛ ثالثاً اصل بيان شيخ قابل مناقشه است و در ادامه خواهد آمد كه از نظر حكم عرف و عقلا ، در مثلى مثل را ضامن است و در قيمى قيمت را . شايان ذكر است كه طوليت ناتمام است ضمن اين‌كه كبراى كلى « الأقرب أولى » و . . . ، پايه و اساسى جز استحسان و ظن و مانند آن ندارد تا قبول كنيم .\r\nد ) به نظر ما روايات در مقام بيان هستند و اطلاق دارند . علت بيان نكردن كيفيت ضمان هم اين است كه خود عرف مىفهمد و خطابات هم منزَّل بر عرف است و نيازى به بيان نيست . توضيح بيشتر دربارهء فهم عرف در دليل چهارمِ فتواى مشهور بررسى خواهد شد .\r\n2 . روايت ضمان يد ، حديث معروف « على اليد ما اخذت حتى تؤدى » : ظاهر حديث ، با وجود ضمير منصوب در « تؤدّيه » كه به « ما » ى موصول برمىگردد - اين است كه آخذ و قابض ، خودِ مال مأخوذ را ضامن است . در اين حديث هم چند احتمال وجود دارد :\r\nالف ) احتمال دارد مفاد حديث ضمان ، خودِ عين مأخوذه باشد مطلقاً و إلى الأبد ؛ يعنى حتى پس از تلف هم ضامن به عين است .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 217 . .\r\n","page_name":" 277 ","page_number":295},
  {"content":"\r\n\r\nاين احتمال باطل است زيرا به گفتهء امام راحل : تعليق به محال است « 1 » و به تعبير ما تكليف به غير مقدور است كه صدور آن از حكيم ، محالِ وقوعى است .\r\nب ) شايد مفادش اين باشد كه تا عين مال موجود است ، شخص ضامن است و بايد مال را به صاحبش ردّ كند و به محض تلف عين ، ضمان هم منتفى مىشود ، زيرا بقاء ضمانِ خود عين ، لغو است .\r\nاين احتمال نيز باطل است و هيچ فقيهى قائل به سقوط ضمان نيست و عقلا هم بر آن ، قائل نيستند ، ساير روايات هم اين را ردّ مىكنند .\r\nج ) به احتمالى ، مفادش اين باشد كه شخص ضامن است و بايد خود مال يا بدل آن را بدهد تا فرض تلف را نيز شامل شود .\r\nاين احتمال مستلزم در تقدير گرفتن لفظ « أو بدله » است كه خلاف اصل است ، زيرا « الأصل عدم التقدير » .\r\nد ) شايد مفاد حديث ، مثل مفاد روايات قبلى باشد به بيان شيخ اعظم كه طوليت و ترتب درست كرده است . مرحوم آقاى خوئى نيز از حديث ، همين مطلب را استفاده كرده است . « 2 »\r\nاشكال اين احتمال همان است كه در نقد كلام شيخ ذكر شد .\r\nه ) به عقيدهء مرحوم شهيدى در هدايةالطالب مفاد روايت اين است كه آخذ ضامن خود مال مأخوذ است مطلقاً ولو تلف شده باشد ؛ منتها به اين‌صورت كه تا زمانى كه عين موجود است خودِ حقيقى آن را ضامن است و وقتى عين تلف شد خودِ ادعائى و تنزيلى را ضامن است كه مثل در مثلى و قيمت در قيمى باشد و مدعاى مشهور را ثابت مىكند . « 3 »\r\nو ) امام راحل در كتاب البيع مىفرمايد : حديث « على اليد » مثل مطلقات ابواب\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 488 .\r\n( 2 ) . ر . ك : مصباح الفقاهه ، ج 3 ، ص 146 .\r\n( 3 ) . ر . ك : هداية الطالب ، ج 2 ، ص 239 . .\r\n","page_name":" 278 ","page_number":296},
  {"content":"\r\n\r\nمختلف ضمانات ، اصل ضمان را بيان كرده امّا كيفيت آن را بيان نكرده است ؛ زيرا از نظر عقلا ، مشخص است كه شخص ضامن ، در مثلى ، ضامن به مثل و در قيمى ، ضامن به قيمت است . اگر شارع نظر ديگرى داشت بيان مىكرد با اين‌كه در مقام بيان بود ؛ چون بيان نكرده است ، كشف مىكنيم كه نظرش همان نظر عرف است و كيفيت ضمان را به عرف محوّل كرده است . بنابراين حديث «\r\nعلى اليد\r\n» بر مدعاى مشهور دلالت دارد « 1 » ولى مع‌الأسف روايت از نظر سند پذيرفتنى نيست و قبلًا در مدرك قانون « كل عقد يضمن . . . » به تفصيل بيان كرديم و در اين‌جا نيازى به تكرار نيست .\r\n3 . روايت احترام مال مؤمن : «\r\nحرمة ماله كحرمة دمه » :\r\nاين روايت نيز قبلًا در بيان دلايل قاعدهء « كل عقد يضمن . . . » در غالب دليل سوم آن قاعده ذكر شد و اصل دلالت آن بر ضمانت را از راه اطلاق و عموم تشبيه ثابت كرديم ولى از نظر نحوهء ضمان ، بيانى ندارد . تنها مىتوان گفت مثل روايت « ضمان باليد » و اطلاقات ابواب ضمانات است كه احاله به عرف است .\r\nدليل سوم : اجماع\r\nيكى ديگر از دلايل فتواى مشهور ادعاى اجماع است كه در كلمات فقها نقل شده است و شيخ اعظم در مكاسب « 2 » آن را مطرح كرده است ولى ما بارها به اين دليل ( به اجماع ) پاسخ داده‌ايم و گفته‌ايم : اوّلًا اجماع منقول حجت نيست ؛ ثانياً بر فرض كه حجت باشد اجماع تعبدى به مناط كشف از رأى معصوم ، ارزشمند است و اجماع در مورد بحث ، به احتمال قوى مدركى است و مستند آن آيهء اعتدا يا روايات مذكور يا حكم عرف و عقلاست كه بعداً بررسى خواهد شد . ديگر اين‌كه اجماع مدركى ارزشى ندارد .\r\nدليل چهارم : سيرهء عقلا\r\n\r\n\r\n","description":"","footnote":"\r\n( 1 ) . كتاب البيع ، ج 1 ، ص 488 .\r\n( 2 ) . المكاسب ، ج 3 ، ص 209 و 240 . .\r\n","page_name":" 279 ","page_number":297},
  {"content":"\r\n\r\nمهم‌ترين دليل فتواى مشهور ، سيرهء عقلاى عالم است كه هم مرحوم آيت‌الله خوئى « 1 » و هم امام راحل در كتاب البيع به آن استدلال كرده‌اند . چون بيان امام كامل‌تر است آن را تقرير مىكنيم . البته امام راحل مثل شيخ انصارى « 2 » باب مثلى و باب قيمى را جدا مطرح كرده است ، « 3 » ولى ما هر دو بخش را در اين‌جا نقل مىكنيم تا استدلال كامل باشد و بتوان تمام مدعاى مشهور را ثابت كرد .\r\nهمان‌طور كه اصل ضمان ، امرى عقلايى است و همهء عقلاى عالم به آن حكم مىكنند . كيفيت ضمان نيز امرى عقلايى است و اختصاص به مسلمانان ندارد . از نظر عقلا اگر كسى بدون مجوز قانونى و عقلايى مال ديگرى را بگيرد و بر آن سلطه پيدا كند ، تا زمانى كه عين مال ، نزد قابض باشد خود آن را مطالبه مىكنند و اگر غاصب‌امتناع كند شكايت مىكنند و در تمام دنيا ، محكمه طرف را محكوم و ملزم‌به‌اداى خود عين مىنمايد « 4 » دليل مطالبهء عين مال اين است كه علاوه بر دارا بودن صفات و خصوصيات و ماليت ، جهات شخصى هم دارد ؛ چه‌بسا مورد غرض انسان است . اگر عين نزد غاصب و ضامن تلف شود در صورتى كه مثلى باشد مثل را مطالبه مىكنند و به سراغ قيمت نمىروند مگر در موارد خاصى كه مثل ، متعذر باشد يا طرفين توافق كنند و . . . .\r\nدليل مطالبهء مثل اين است كه مماثل تالف ، همه جهات مورد توجه عقلا را دارد ؛ يعنى از نظر صفات و خصوصيات و قيمت ، همانند تالف است ؛ تنها هويت شخصى مثل با عين ، متفاوت است كه نوعاً مورد غرض عقلا نيست ؛ اگرچه گاهى متعلق غرض شخصى است ، به همين سبب با يك درجه تنزل ، اين مماثلْ خودِ همان عين است . اگر\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 150 .\r\n( 2 ) . المكاسب ، ج 3 ، ص 209 و 240 .\r\n( 3 ) . كتاب البيع ، ج 1 ، ص 486 و 583 .\r\n( 4 ) . و چه‌بسا حديث على اليد هم بر فرض حجيت ، در صدد بيان و تأييد همين امر عقلايى باشد . .\r\n","page_name":" 280 ","page_number":298},
  {"content":"\r\n\r\nقيمى باشد - مثل انواع حيوانات - و نزد كسى تلف شود ، سيرهء عقلا اين است كه مستقيماً سراغ قيمت مىروند و ابداً بحث مثل را مطرح نمىكنند .\r\nحال در شرع مقدس يقيناً از اين سيره ، ردع و منعى صورت نگرفته است و حتماً يك مورد نداريم كه شارع آن را محكوم كرده باشد بلكه در چند مورد معدود ، بر وفق سيره حكم كرده است ، مثلًا در مورد سكه‌اى كه به نام سلطان قبل بوده و در زمان او نقد رايج بوده و فردى از ديگرى هزار دينار قرض كرده - كه قطعاً مثلى است - اگر دوران او گذشت و دورهء سلطان جديد آمد و آن سكه‌ها از رواج افتاد ، باز هم حضرت مىفرمايد از همان سكه‌هاى قديم قرضش را ادا كند « 1 » و در اغلب ابواب ضمانات - مثل وديعه ، عاريه ، رهن و . . . - به‌صورت كلى حكم به ضمان كرده ، امّا كيفيت آن را بيان نكرده است . البته نيازى هم به بيان نيست ؛ زيرا خطاب به عرف است و حكم عرف و عقلا روشن است ؛ يعنى ضامن در مثلى ، مثل و در قيمى ، قيمت را بايد بدهد . بنابراين دليل اصلى فتواى مشهور اين است .\r\n\r\nحكم موارد مشكوك\r\nآنچه تا به حال بيان شد در موردى بود كه به اتفاق كلمه ، مثلى يا قيمى است . حال مواردى وجود دارد كه نه بر مثلى بودن مالى اجماع داريم و نه بر قيمى بودن آن و امر بر ما مشتبه است « 2 » قاعده چيست ؟\r\nابتدا اگر يك قاعدهء اجتهادىِ برگرفته از عمومات و مطلقات كتاب و سنت وجود داشته باشد حتماً به اين قاعده مراجعه مىكنيم ، ولى چنين قاعده‌اى وجود ندارد ؛ زيرا همان‌گونه كه در ضمن سيرهء عقلا اشاره شد ، شارع مقدس در بيش‌تر موارد ، نحوهء\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 206 ، ح 2 .\r\n( 2 ) . براى مثال ، در موارد طلا و نقره غير مسكوك ، آهن و مس و . . . ، و انگور و رطب اختلاف وجود دارد ، حتى در مورد پارچه كه به نظر مشهور ، قيمى است محقق ثانى در جامع المقاصد ، ج 6 ، ص 243 آن را مثلى مىداند . .\r\n","page_name":" 281 ","page_number":299},
  {"content":"\r\n\r\nضمان را بيان ننموده و امر آن را به خود عرف محوّل فرموده است .\r\nآن‌گاه نوبت به قاعدهء فقاهتى يا اصل عملى مىرسد ؛ بايد ديد مقتضاى اصول عمليه چيست ؟ آيا مقتضاى اصلى عملى ضمان به مثل است و ضامن معيناً بايد مثل تالف مشكوك را بدهد يا مقتضاى آن ، ضمان به قيمت است و معيناً بايد قيمت را بپردازد ؟\r\nآيا مفاد اصل عملى ، تخيير مالك ميان مثل و قيمت است ، به اين معنا كه هركدام را اختيار كرد ضامن ملزم است - از باب يقين به فراغ ذمّه - همان را تهيه كند و به مالك ردّ كند .\r\nيا مقتضاى اصل عملى ، اين است كه ضامن از باب اصل برائت ذمّه از تعيين ، مُخير است ميان مثل و قيمت ؟ آيا مقتضاى اصل عملى تخيير ضامن است ولى نه از باب اصل برائت ، بلكه از اين باب كه دوران بين محذورين است و احتياط ممكن نيست و به حكم عقل مخير است ، يا اين‌كه بايد احتياط كند و هم مثل را بدهد ، هم قيمت را ؟\r\nآيا مفاد اصل عملى بر حسب موارد متفاوت است و در واقع ، تفصيل مطرح است ، يا به قيد قرعه معلوم مىشود ، يا جاى مصالحه است ؟\r\nتمام اين وجود در مسأله وجود دارد و بايد يك يك آن‌ها مورد بحث و بررسى قرار گيرد :\r\nبررسى احتمال اول ( تعيّن ضمان مثل ) : براى اين احتمال سه دليل ذكر شده است :\r\n1 . ابتدا ، دادن مثل بر ضامن ، واجب است - چه در مثليات و چه در قيميات - زيرا مثل از هر جهت ( صفات ، خصوصيات و ماليت ) به تالف مشكوك نزديك‌تر است ؛ ولى شارع مقدس ارفاق كرده و در قيميات ، دادن قيمت را كافى دانسته و بر مثل اصرار نكرده است ؛ زيرا مثل آن به ندرت يافت مىشود و تهيه‌اش براى ضامن دشوار است . آن‌گاه هرجا شك كرديم كه ضامن به مثل است يا به قيمت ، به قاعدهء مذكور رجوع مىكنيم .\r\nپاسخ : در مهم‌ترين دليل مسأله بيان شد كه قاعدهء عرفى و عقلايى اين است كه در\r\n\r\n","description":"","footnote":"","page_name":" 282 ","page_number":300},
  {"content":"\r\n\r\nمثليات ابتداءً مثل ، واجب است و در قيميات ، قيمت و ما قاعده‌اى مبنى بر اين‌كه اصل در همه‌جا بر ضمانت به مثل باشد نداريم ؛ اقربيت هم دليليت ندارد .\r\n2 . بالأخره ضامن مشغول‌الذمه است كه يا مثل تالف را بدهد يا قيمت را ؛ در جانب قيمت كه يقيناً احتمال تعين نيست ولى در جانب مثل اين احتمال وجود دارد . اين مسأله از موارد دوران بين تخيير و تعيين يا محتمل‌التعين است و در اين موارد جانب تعيين مقدم است ؛ زيرا اشتغال يقينى مستدعىِ فراغت يقينيه است كه بدون جانب تعيين حاصل نمىشود .\r\nپاسخ : وقتى به حكم عقلا ، از ابتدا ، در مثلى مثل واجب است و در قيمى قيمت ، پس هر دو در عرض هم هستند و هيچ‌كدام متعين يا محتمل‌التعين نيست تا بحث احتياط مطرح شود .\r\n3 . مرحوم آقاى خوئى همين احتمال ( وجوب تعينى مثل ) را اختيار كرده و پس از نقد دو دليل قبلى ، اين‌گونه استدلال كرده است : سيرهء عقلا بر اين است كه اگر كسى مال ديگرى را به ناحق گرفت ، تا زمانى كه عين موجود است خود عين را بايد بدهد و اگر عين تلف شد مثل را بايد بدهد ؛ چون نزديك‌تر به تالف است . و اين امر ، قانونى و مقتضاى قاعده است . از اين قاعده مواردى كه قطعاً قيمى هستند خارج شده و موارد مشكوك در تحت قاعده باقى است و ضامن بايد مثل را بدهد مگر اين‌كه مثل متعذر باشد يا توافق كنند و نوبت به قيمت برسد . « 1 »\r\nپاسخ : سخنان آقاى خوئى داراى تناقض است ؛ زيرا قبلًا در اثبات فتواى مشهور به سيرهء عقلا استدلال كرد و ثابت نمود كه قانون اصلى در هركدام يك چيز است ، « 2 » ولى در اين‌جا در اثبات تعين مثل ، به همين سيره استدلال كرده و در فرض تلف عين ، قانون\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 156 .\r\n( 2 ) . همان ، ص 150 . .\r\n","page_name":" 283 ","page_number":301},
  {"content":"\r\n\r\nرا انتقال ضمان به مثل دانسته است « 1 » و اين دو كلام با هم جمع شدنى نيست . در نتيجه ما احتمال اول را قبول نداريم .\r\nبررسى احتمال دوم : مسأله از باب دوران ميان اقل و اكثر است ؛ اقل كه متيقن است بر ضامن واجب است و اكثر يا مازاد كه مشكوك است مجراى اصل برائت است .\r\nتوضيح : منظور از اكثر ، صفات و خصوصيات مال تالف و ماليت آن است كه مجموعاً مثل عين تالف است . و منظور از اقل ، ماليت تنها بدون صفات و خصوصيات دخيل در ماليت ( قيمت تالف ) است ؛ آن‌گاه ماليت ، قدر متيقن است و در هر صورت تأمين آن بر ضامن واجب است ولى وجوبِ تأمينِ مازاد بر آن ( صفات و خصوصيات ) مشكوك است و در علم اصول تحقيق شده است كه در اقل و اكثر - چه استقلالى و چه ارتباطى - نسبت به اكثر و مشكوك ، اصل برائت جارى مىشود ؛ بنابراين خصوص ادا كردن ماليت و قيمت واجب است ، نه ادا كردن مثل .\r\nپاسخ : مثل و قيمت نه عرفاً اقل و اكثرند ، نه عقلًا ؛ از نظر دقت عقلى مالِ داراى فلان صفات ، از باب به شرط شىء است و مالِ فاقد آن صفات ، يا به شرط لا است ؛ در صورتى كه مقيد به عدم آن باشد ، و يا لا به شرط قسمى است ؛ اگر مقيد به هيچ‌كدام نباشد . در هر حال اعتبارات به شرط شىء و به شرط لا يا لا به شرط قسمى ، قسيم يكديگر و مباين هستند . از نظر عرف هم مثل ، غير از قيمت است و مباين آن است ، مخصوصاً اين‌كه مقصود از ماليت ، هر ماليتى نيست بلكه خصوص نقد رايج بلد است . نتيجه اين‌كه مسأله از موارد علم اجمالى و دوران بين متباينين است نه اقل و اكثر .\r\nبررسى احتمال سوم ( وجوب جمع ميان مثل و قيمت ) : احتمال سوم اين است كه بر ضامن واجب باشد ، هم مثل عين تالف را بدهد و هم قيمت را ، دليل اين احتمال همان است كه در پايانِ پاسخِ احتمال قبل ذكر شد ؛ يعنى علم اجمالى و دوران بين\r\n\r\n\r\n","description":"","footnote":"\r\n( 1 ) . همان ، ص 156 . .\r\n","page_name":" 284 ","page_number":302},
  {"content":"\r\n\r\nمتباينان است و از نظر اصولى علم اجمالى منجّز واقع است - خواه علت تامه باشد خواه مقتضى - و راه امتثال يقينى ، احتياط و جمع هر دو است ، نظير علم اجمالى به وجوب ظهر و جمعه .\r\nپاسخ : در امور مالى قطعاً جمع هر دو و دادن مثل و قيمت ، بر ضامن واجب نيست زيرا اجماع قاطع داريم بلكه ضرورت دين بر آن قائم است ، بلكه عقل ، قاطع به عدم وجوب مثل و قيمت است ؛ زيرا ظلم بر ضامن است ، قانون لا ضرر نيز آن را نفى مىكند .\r\nبررسى احتمال چهارم : اصل عملى ، تخيير مالك است بين مطالبهء مثل يا قيمت و هركدام را كه اختيار كرد بر ضامن واجب است آن را بپردازد و حقّ ندارد امتناع كند . دليل اين احتمال اين است كه اشتغال ذمّهء ضامن ، قطعى است و اشتغال يقينى مستدعى فراغت يقينيه است ؛ آن‌گاه اگر اختيار به دست ضامن نباشد فراغ يقينى حاصل نمىشود زيرا او مثل را اختيار مىكند ، در حالى كه شايد در واقع قيمى باشد و بايد قيمت را بدهد ، و يا بالعكس . ولى اگر مالك يكى را اختيار كند در هر حال ضامن ، برىءالذمه مىشود ؛ زيرا يا بدل واقعى را اختيار كرده است يا بدلِ بدل واقعى را . مثلًا او قيمت را اختيار كرد و در واقع ، متاعْ قيمى بود ؛ پس خود قيمت ادا شده است و اگر در واقع مثلى بود ، بدل واقعى ، مثل است و قيمتْ بدلِ بدل است ولى چون مالك اصلى ، خودش موافقت كرده و راضى شده است يقيناً ضامن برىءالذّمه است .\r\nپاسخ : راه فراغ يقينى منحصر در تخيير مالك نيست بلكه راه‌هاى ديگرى هم وجود دارد ، مثلًا خود ضامن مثل و قيمت را در اختيار مالك بگذارد تا او يكى را اختيار كند كه به محض در اختيار قرار دادن هر دو ، قطعاً برىء الذمه مىشود ، يا مثلًا به قيد قرعه يكى را معين كنند - البته بنا بر اين‌كه در شبهات حكميه نيز قانون قرعه ، مشروع باشد ، كه جاى بحث از آن در اواخر استصحاب است - و يا مصالحه كنند كه عمومات و اطلاقات صلح قطعاً اين‌جا را دربر مىگيرد ، آن هم با مصالحه اختيارى كه بنشينند و\r\n\r\n","description":"","footnote":"","page_name":" 285 ","page_number":303},
  {"content":"\r\n\r\nتوافق كنند ، يا به مصالحه قهرى و اجبارى كه نزد حاكم شرع ببرند و او حكم كند به مصالحه ، يا اين‌كه خودش يكى را اختيار كند و به اين وسيله فصل خصومت شود .\r\nبررسى احتمال پنجم : اصل عملى ، تخيير ضامن است ؛ ضامن هركدام را كه اختيار كرد مالك بايد قبول كند و حق امتناع ندارد . دليل اين احتمال هم اصل برائت از لزوم تعين مثل يا قيمت است كه با توجه به اين‌كه جمع هر دو واجب نيست ، و سقوط هر دو هم معنا ندارد و تعيين هركدام هم با برائت برداشته شد ، پس تنها راه ، تخيير ضامن است .\r\nپاسخ : نظير پاسخى كه از احتمال قبلى ذكر شد در اين احتمال هم ذكر مىشود و راه منحصر به آن نيست .\r\nبررسى احتمال ششم : به قيد قرعه مثل يا قيمت را تعيين كنند . اين راه مبتنى است بر اين‌كه ادلهء قرعه ، اطلاق داشته باشد و شبهات حكميه را شامل شود ولى از نظر مشهور ، مورد مناقشه است . اگرچه به نظر امام خمينى تعيين به قيد قرعه بلامانع است و تفصيل آن در علم اصول بيان گرديده است . « 1 »\r\nبررسى احتمال هفتم : اين راه بهترين راه مصالحه است ؛ عمومات باب صلح اين مورد را دربر مىگيرند . شايان ذكر است صلح يا اختيارى است كه طرفين به نحوى تراضى كنند و يا مثل را بپذيرند يا قيمت را ، و يا در نصفْ مثل و در نصفْ قيمت . يا اين‌كه قهرى و اجبارى است ؛ به اين نحو كه اگر طرفين به توافقى نرسند و « كلٌ يجرّ النار إلى قرصه » كه براى فصل نزاع ، نزد حاكم مىروند و حاكم آن‌ها را مجبور به صلح مىكند و يا خودش يكى را اختيار مىكند و ضامن را ملزم مىكند به اداى آن و مالك را به قبول آن . اين كار از باب تخيير در فتوا به يكى از متعارضين در مسأله شرعى فرعى - كه مربوط به منصب افتاى حاكم است - نمىباشد بلكه از باب حكم حاكم براى رفع\r\n\r\n\r\n","description":"","footnote":"\r\n( 1 ) . الاستصحاب ، ( امام خمينى ) ، ص 392 - 393 . .\r\n","page_name":" 286 ","page_number":304},
  {"content":"\r\n\r\nخصوصت است كه به جنبهء منصب قضاى او مربوط مىشود . البته فرض صلح و قرعه از موضوع بحث ( مقتضاى اصول عمليه ) بيرون است و پنج احتمال قبلى در بحث داخل است . در اين‌جا احتمال ديگرى هم وجود دارد كه شيخ اعظم به آن اشاره دارد . احتمال ششم تخيير ضامن است از باب دوران بين المحذورين ، اگرچه خود ايشان تخيير مالك را اقوا دانسته است .\r\n\r\nنوع رضايت متعاملين\r\nحضرت امام در ادامهء مسألهء سيزده فرموده است : « نعم لو كان كل من البائع والمشترى . . . » كه اشاره به نوع رضايت متعاملين دارد . رضايت هركدام از بايع و مشترى به تصرف ديگرى در مال او دو گونه است :\r\n1 . رضايت مقيد به بيع كه تاكنون بحث شد و نتيجه اين شد كه در معاملهء باطل هيچ‌كدام حق ندارند در مال ديگرى تصرف كنند ؛ زيرا مقيد كه منتفى شد ، قيد آن نيز منتفى مىشود .\r\n2 . رضايت مطلقه كه در عبارت فوق ، به صورت تبصره ذكر شده است ؛ يعنى طرفين هركدام راضىاند كه ديگرى در مال او تصرف كند خواه معامله صحيح باشد ، خواه صحيح نباشد . البته در اين صورت تصرف حلال است ، حتى اگر معامله باطل باشد و حتى اگر رضايت به مطلق تصرف باشد ، حق دارد تلف هم بكند - نظير ميهمانى كه از طعام ميزبان استفاده مىكند - دليل اين جواز ، مفهوم موثقهء « لا يحلّ مال إمرئ مسلم إلا بطيب نفسه » است و اگر تلف كند ضامن نيست و هيچ‌كدام از دلايل ضمانت اين‌صورت را نمىگيرد .\r\n\r\n","description":"","footnote":"","page_name":" 287 ","page_number":305},
  {"content":"\r\n . \r\n","description":"","footnote":"","page_name":" 288 ","page_number":306},
  {"content":"\r\n\r\n\r\nگفتارى درباره شروط بيع\r\n\r\n","description":"","footnote":"","page_name":" 289 ","page_number":307},
  {"content":"\r\n . \r\n","description":"","footnote":"","page_name":" 290 ","page_number":308},
  {"content":"\r\n\r\n\r\nالقول : فى شروط البيع\r\nوهي : إمّا في المتعاقدين ، وإمّا في العوضين\r\nالقول : فى شرائط المتعاقدين\r\nوهي امور :\r\nالأوّل : البلوغ ، فلا يصحّ بيع الصغير - ولو كان مميّزاً وكان بإذن الوليّ - إذا كان مستقلًا في إيقاعه ؛ على الأقوى في الأشياء الخطيرة ، وعلى الأحوط في غيرها ، وإن كان الصحّة فى اليسيرة إذا كان مميّزاً ممّا جرت عليه السيرة لا تخلو من وجه وقوّة ، كما أنّه لو كان بمنزلة الآلة - بحيث تكون حقيقة المعاملة بين البالغين - ممّا لا بأس به مطلقاً . وكما لا تصحّ معاملة الصبيّ في الأشياء الخطيرة لنفسه ، كذلك لا تصحّ لغيره أيضاً إذا كان وكيلًا ؛ حتّى مع إذن الوليّ في الوكالة ، وأمّا لو كان وكيلًا لمجرّد إجراء الصيغة ، وكان أصل المعاملة بين البالغين ، فصحّته لا تخلو من قرب ، فليس هو مسلوب العبارة ، لكن لا ينبغي ترك الاحتياط .\r\nترجمه : گفتارى دربارهء شروط بيع ؛ اين شروط يا در [ بارهء 
  ] خريدار و فروشنده است و يا در [ بارهء 
  ] عوض و معوض .\r\nشرايط خريدار و فروشنده ؛ اين شرايط چندتاست :\r\n[ شرط 
  ] اول : « بلوغ » : بيع نابالغ - اگرچه مميز باشد و بيع با اذن ولىّ باشد - در\r\n\r\n","description":"","footnote":"","page_name":" 291 ","page_number":309},
  {"content":"\r\n\r\nصورتى كه در واقع ساختن آن مستقل باشد صحيح نيست ؛ البته در بيع اشياى قابل توجه و با اهميت « بنا بر اقوا » صحيح نيست و در غير آن‌ها بنا بر « احتياط [ مستحب 
  ] » ؛ اگرچه صحت معامله براى مميز ، همين چيزهاى جزئى و مختصرى كه سيرهء عقلا بر آن جارى است ، خالى از وجه و قوت نيست . چنان‌كه اگر نابالغ به‌منزلهء وسيله باشد به‌گونه‌اى كه حقيقت معامله بين دو بالغ باشد مطلقاً اشكالى ندارد . و همان‌طور كه معاملهء نابالغ براى خودش در چيزهاى با اهميت صحيح نيست ، براى غير خودش هم در صورتى كه وكيل باشد - ولو با اذن ولىّ - صحيح نيست . و امّا اگر تنها جهت اجراى صيغه ، وكيل باشد و اصل معامله بين دو بالغ باشد صحت آن خالى از قرب نيست ؛ پس نابالغ مسلوب‌العبارهء نيست ، لكن سزاوار نيست كه احتياط ، ترك شود .\r\n\r\nشرايط خريدار و فروشنده\r\nشرح : به‌طور كلى صحت بيع داراى دو دسته شروط است :\r\n1 . شرايط متعاقدين ؛ « 1 »\r\n2 . شرايط عوضين ؛ « 2 »\r\nشروطى كه در هريك از بايع و مشترى معتبر است عبارت است از :\r\n\r\nشرط اول : بلوغ\r\nدر صورتى معامله صحيح است كه هر دو طرف معامله بالغ باشند و به سن تكليف رسيده باشند .\r\nدربارهء انواع اقوال و افعالِ شخص نابالغ و احكام آن‌ها مباحث متنوع و جالبى وجود دارد ؛ از قبيل اين‌كه : آيا اسلام نابالغ پذيرفته است ؟ آيا عبادات صغير شرعيت دارد يا\r\n\r\n\r\n","description":"","footnote":"\r\n( 1 ) . يعنى متعاملين يا « بايع و مشترى » .\r\n( 2 ) . يعنى ثمن و مثمن يا عوض و معوض . .\r\n","page_name":" 292 ","page_number":310},
  {"content":"\r\n\r\nصرفاً تمرينى است ؟ آيا اتلاف صبى سبب ضمانت است ؟ آيا قبض صبى ارزشمند است ؟ آيا وصيت صبى نافذ است ؟ نشانه‌هاى بلوغ كدام است ؟ آيا دخول سبب جنابت او مىشود ؟ و . . . .\r\nمحور بحث ما در كتاب بيع در باب شروط متعاقدين ، دربارهء صحت يا عدم صحت معاملات كودك و عقود و ايقاعات او است . ضمناً كلام در معاملات « طفل مميز » است امّا تصرفات و معاملات طفل غير مميز به اتفاق كلمه و به حكم عقل و نقل نافذ نيست . در اين‌جا چهار مطلب مهم است كه به بررسى آن‌ها مىپردازيم :\r\n1 . آيا فرد نابالغ در معاملاتش ( عقود و ايقاعات ) استقلال دارد و صحّت معاملات او متوقف بر اذن قبلى ولىّ و اجازهء بعدى او نيست يا اين‌كه او چنين استقلالى ندارد ؟\r\n2 . بر فرض نبود استقلال مزبور آيا با اذن يا اجازهء ولىّ ، معاملات كودك صحيح است ؛ به‌گونه‌اى كه يك اذن كلى بدهد و پس از آن كودك در معاملاتش مستقل باشد و محتاج نباشد كه براى هر معامله‌اى اذن بگيرد و تحت نظر ولىّ عمل كند يا اين‌كه چنين استقلالى هم ندارد ؟\r\n3 . بر فرض عدم استقلال مذكور ، آيا معاملات صبى به نيابت و وكالت از ولىّ او صحيح و نافذ است - به‌گونه‌اى كه به وكالت از ولىّ ، در اموال خود صغير تصرف كند و معامله انجام دهد ، يا در اموال فرد ثالث دخالت كند و به وكالت از مالك ، معامله كند ، يا اين‌كه چنين حقى هم ندارد ؟\r\n4 . بر فرض نبود حقّ مزبور آيا مجرّد انشاى صيغه از سوى نابالغ صحيح است تا بتواند در مجرّد صيغه ، وكيل ولىّ يا فرد ثالث باشد ، يا اين‌كه حتى عقد صادر از او نيز لغو و بىاثر است و كاملًا مسلوب العبارهء است ؟\r\n\r\n","description":"","footnote":"","page_name":" 293 ","page_number":311},
  {"content":"\r\n\r\n\r\nعدم صحت معامله صبى بر فرض استقلال\r\nمنشأ اين بحث‌ها قرآن كريم و روايات صادره از معصومين است . بعضى از اين آيات و روايات را در اين‌جا مورد بررسى قرار مىدهيم تا اصل دلالت و مقدار دلالت آن‌ها معلوم شود :\r\nبررسى آيهء :  وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ وَ لا تَأْكُلُوها إِسْرافاً وَ بِداراً أَنْ يَكْبَرُوا . . .  . « 1 »\r\nاگر صدر و ذيل آيهء كريمه روى بلوغ تكيه كرده بود و مثلًا فرموده بود :\r\n« وابتلوا اليتامى حتّى إذا بلغوا النكاح فإذا بلغوا فادفعوا إليهم أموالهم »\r\nمقصود روشن بود كه تمام ملاكِ استقلال يتيم و قطع ولايت ولىّ ، رسيدن به سن بلوغ است . و اگر روى ايناس رشد « 2 » تكيه مىكرد و مىفرمود :\r\n« وابتلوا اليتامى حتّى إذا آنستم منهم الرشد فإذا آنستم منهم رشداً فادفعوا إليهم أموالهم »\r\nباز هم مقصود روشن بود كه تمام ملاك « رشد » است . ولى صدر آيه روى بلوغ تكيه كرده و ذيل آن روى « رشد » . در اين‌جا دربارهء آيه ، چهار احتمال وجود دارد :\r\n1 . تمام مناط بلوغ است و رشد دخالتى ندارد ؛\r\n2 . تمام مناط رشد است و بلوغ دخالتى ندارد ؛\r\n3 . مناط استقلال مجموع بلوغ و رشد است ؛\r\n4 . مناط استقلال ، هريك از بلوغ و رشد جداگانه است و هركدام كه زودتر محقق شد همان مناط استقلال است .\r\n\r\n\r\n","description":"","footnote":"\r\n( 1 ) . نساء ( 4 ) : 6 .\r\n( 2 ) . يعنى عقل معيشت كه فريب نخورد و مورد خدعه قرار نگيرد . .\r\n","page_name":" 294 ","page_number":312},
  {"content":"\r\n\r\n\r\nبررسى احتمالات\r\nامام راحل در كتاب بيع « 1 » در اين‌باره چهار احتمال را مورد بحث قرار داده است :\r\nالف ) احتمال دارد كلمهء « حتى » براى انتهاى غايت باشد ، ضمناً از مواردى باشد كه ما بعد « حتى » يعنى غايت ، داخل در مغياست ؛ نظير « كُلِ السمكهء حتّى رأسها » . بنا بر اين احتمال ، معناى آيه اين است كه يتيمان را امتحان كنيد حتى پس از رسيدن آنان به سنّ بلوغ ؛ پس اگر پس از امتحان آنان را رشيد يافتيد اموال‌شان را به آن‌ها بدهيد .\r\nبر اساس اين احتمال ، تمام ملاك براى استقلال يتيمان و قطع ولايت ولىّ ، رشد است ، خواه قبل از بلوغ باشد يا پس از آن ، و ذكر « حتّى إذا بلغوا النكاح » براى اين است كه كسى گمان نكند امتحان مخصوص افراد نابالغ است و بالغ محتاج امتحان نيست .\r\nب ) احتمال دارد كلمهء « حتّى » براى غايت باشد و از مواردى باشد كه مابعد « حتّى » داخل در ماقبل آن نيست ؛ نظير :  . . . كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ . . .  ، « 2 » و شايد معناى آيه اين باشد كه يتيمان را تا لحظهء بلوغ امتحان كنيد و به محض رسيدن به مرز بلوغ ، امتحان تمام مىشود . اين‌كه در دنبال آيه فرموده :  فَإِنْ آنَسْتُمْ . . .  « 3 » متفرع بر ابتلا تا زمان بلوغ است ؛ يعنى اگر در اين فاصله زمانى آن‌ها را امتحان مىكنيد ، رشيد يافتيد اموال‌شان را بدهيد ، و اگر نيافتيد ندهيد ؛ امّا پس از بلوغ ، مال آن‌ها را بدهيد اگرچه رشيد نباشند تا بالغ اسوءُ حالًا از غير بالغ نباشد .\r\nبر اساس اين احتمال مفاد آيه اين است كه يكى از دو امر ، مناط استقلال يتيمان است : يا رشد آن‌ها ، اگرچه قبل از بلوغ حاصل شود و با امتحان براى شما معلوم گردد ؛ و يا بلوغ آن‌ها ، اگرچه رشيد نباشند .\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 9 - 13 .\r\n( 2 ) . بقره ( 2 ) : 187 .\r\n( 3 ) . نساء ( 4 ) : 6 . .\r\n","page_name":" 295 ","page_number":313},
  {"content":"\r\n\r\nج ) احتمال دارد كلمهء « حتّى » براى غايت باشد و بر لزوم استمرار و تداوم امتحان تا زمان بلوغ دلالت كند ؛ نظير : « كل شيء طاهر حتى تعلم أنه قذر » كه ظاهرش اين است كه هر چيز مشكوكى در ظاهر پاك است تا زمانى كه علم به نجاست آن پيدا كنى ، يعنى تا علم به نجاست نيامده آن پاكى ظاهرى مستمر است . مفاد آيه اين است كه واجب است يتيمان را امتحان كنيد تا زمانى كه به سن بلوغ برسند . متفرع و مترتب بر آن فرموده است : پس از امتحان مستمر كذائى تا بلوغ ، از دو حال خارج نيست : يا رشيد بودن آنان معلوم مىشود پس مال‌شان به آن‌ها ردّ مىشود ؛ و يا رشيد بودن آن‌ها معلوم نمىشود ، پس مال‌شان ردّ نمىشود .\r\nبر اساس اين احتمال ، هيچ‌كدام از بلوغ و رشد مستقلًا علت تامه و تمام الموضوع براى دفع مال نيستند ؛ بلكه هركدام جزء علت هستند و پس از بلوغ اگر رشد هم احراز شد ولايت ولىّ قطع مىشود و مال به يتيم دفع مىشود ، در غير اين‌صورت ، خير .\r\nد ) احتمال دارد كلمهء « حتى » براى ابتدا و استيناف باشد ، نه براى دلالت بر غايت . معناى حرف استيناف اين است كه مابعد آن ، يك جملهء مستأنفه و مستقل است ؛ يعنى جملهء  إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ  « 1 » كه كلمهء  إِذا  شرطيه است و فعل  بَلَغُوا النِّكاحَ  فعل شرط ، و جملهء  فَإِنْ آنَسْتُمْ  . . . ، جزاى شرط است كه خودش يك جملهء شرطيه است و جزاى آن ، مترتب بر شرط آن است و كل اين شرط و جزا مترتب بر فعل شرط است . مفاد آيه اين است كه : وقتى يتيمان به سن بلوغ رسيدند اگر رشيد بودند بايد مال‌شان را به آن‌ها بدهيد ؛ مفهوم شرط اين است كه اگر رشيد نبودند مال‌شان را ندهيد . در اين‌گونه موارد اگر اصل بلوغ نباشد جزا هم نيست و اگر اصل بلوغ باشد و رشد نباشد باز وجوب ادا نيست ، بايد هر دو با هم باشند .\r\n\r\n\r\n","description":"","footnote":"\r\n( 1 ) . نساء ( 4 ) : 6 . .\r\n","page_name":" 296 ","page_number":314},
  {"content":"\r\n\r\nنتيجهء احتمال چهارم مثل احتمال سوم است ؛ يعنى مجموع بلوغ و رشد دخالت دارند ، و احتمال اخير نظير اين مثال است كه : « إذا جائك زيد فإنْ قبّل يدك فاكرمه » كه مفهومش اين است كه مجرد آمدن ، كافى نيست بلكه اگر پس از آمدن دست تو را هم بوسيد اكرامش واجب است و اگر هر دو يا يكى از آن دو نباشند وجوب اكرام نابود است . پس به ترتيب ، هم مجىء زيد دخيل است و هم در طول آن تقبيل يد دخيل است .\r\n\r\nنقد احتمالات\r\nتمام موضوع بودن بلوغ براى استقلال يتيم و دخيل نبودن رشد ، از آيه استفاده نمىشود ؛ زيرا آيه روى ايناس رشد هم تكيه كرده و وجوب دفع مال يتيم يعنى استقلال او را بر رشد او مترتب كرده است .\r\nعلت تامه بودن هريك از بلوغ و رشد به‌صورت جداگانه ، نه قائل دارد و نه با ظاهر آيه هماهنگ است ؛ زيرا در آيه حرف « أو » يا « إمّا » نيامده است تا دالّ بر تخيير و عدم انحصار باشد ؛ مخصوصاً براى بلوغ نكاح جزائى ذكر نشده و از خارج با ضميمه مقدّمهء « لزوم اسوئيت حال » بايد استقلال او ثابت شود كه خلاف ظاهر آيه است .\r\nدو احتمال قائل دارد :\r\nيكى از دو احتمال اين است كه علت تامهء استقلال ، رشد باشد و به محض احراز رشد حتى در صورت بالغ نبودن ، مستقل مىشود و اگر در آيه ، بحث بلوغ مطرح شده از باب اين است كه طريق به سوى احراز رشد است و گرنه موضوعيت ندارد . دليل اين احتمال اطلاق جملهء  فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ  است كه در مقام بيان مستقلًا روى ايناس و احراز رشد تكيه كرده و آن را سبب وجوب دفع مال دانسته است ، نه بلوغ را . « 1 »\r\n\r\n\r\n","description":"","footnote":"\r\n( 1 ) . ر . ك : حاشيه مرحوم ايروانى بر مكاسب ، ج 2 ، ص 170 ؛ هداية الطالب ، ج 2 ، ص 419 - 420 . .\r\n","page_name":" 297 ","page_number":315},
  {"content":"\r\n\r\nولى اين احتمال درست نيست ؛ زيرا لازمه‌اش لغويت ذكر غايت ؛ يعنى  حَتَّى إِذا بَلَغُوا النِّكاحَ  است ، و حمل بر طريقيت و اماره بودن ، موجب خروج از لغويت نيست و بلكه خلاف ظاهر است ؛ زيرا اصل اين است كه هر قيدى كه ذكر مىشود موضوعيت دارد نه طريقيت .\r\n\r\nنظريهء امام خمينى ( رحمه الله )\r\nاحتمال ديگر كه مختار مشهور است و بزرگانى از قبيل محقق نائينى « 1 » مرحوم آيت‌اللّه خوئى « 2 » و امام راحل « 3 » آن را اختيار كرده‌اند اين است كه مجموع بلوغ و رشد علت تامه هستند و هركدام جزء موضوع استقلال صغير مىباشند .\r\nدليل حضرت امام ( رحمه الله )\r\nاستدلال امام راحل در كتاب البيع به‌صورت خلاصه ، از اين قرار است : كلمهء « حتى » ظهور در غايت دارد و مابعد آن ، قيد براى ماقبل است ، و ارادهء عطف يا استيناف در موارد خاصى است كه قرينه مىطلبد . كلمهء « اذا » پس از « حتّى » ظهور در ظرفيت دارد و صرفاً به معناى زمان و وقت است و ارادهء شرطيت دليل مىطلبد . بر اين اساس مفاد صدر آيه اين است كه آزمايش يتيمان تا زمانى است كه بالغ شوند ، گويا فرموده است\r\n: « وابتلوا اليتامى إلى أن يبلغوا » .\r\nالبته بديهى است كه مبدأ اين آزمايش از زمان احتمال رشد و عقل است ، نه از لحظهء تولد آنان ؛ زيرا در اين‌صورت امر لغو مىشود . منتهاى آن هم تا زمان بلوغ است و بررسى پس از آن ، لزوم اختبار از آيه استفاده نمىشود بلكه مفهوم غايت ، عدم وجوب آن است در صورتى كه غايتْ قيد حكم باشد .\r\nحال پس از بلوغ تكليف چيست ؟ اين مسأله را ذيل آيه ، با فاء تفريع - كه بر ترتيب\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 1 ، ص 169 - 170 .\r\n( 2 ) . ر . ك : مصباح الفقاهه ، ج 3 ، ص 244 .\r\n( 3 ) . كتاب البيع ، ج 2 ، ص 13 . .\r\n","page_name":" 298 ","page_number":316},
  {"content":"\r\n\r\nو تأخّر زمانى دلالت دارد - بيان نموده و فرموده است عملًا دو حالت متعارف است : حالت اول اين است كه پس از بلوغ در آنان رشد و تدبير احراز مىشود ، پس بايد مال آن‌ها را داد . « 1 » بر اين مطلب ، منطوق شرط دلالت دارد و متعارف و غالب نيز همين است . حالت دوم اين است كه به مرز رشد و تدبير و اصلاح مال نرسيده است ، پس نبايد مال او را به او بدهد . « 2 » معمولًا كسى كه پس از بلوغ رشيد نيست فرد استثنايى و عقب‌افتاده است كه تا آخر عمر هم سفيه مىماند . با اين توضيح گويا خداوند فرموده : « اختبروا اليتامى إلى زمان بلوغهم فإذا اختبرتموهم إلى بلوغهم فإن آنستم منهم رشدا فادفعوا إليهم أموالهم » . پس هم بلوغ معتبر است و هم رشد . ايناس رشد هم در حال بلوغ مهم است نه قبل از آن تا تمام الموضوع خود رشد باشد ، زيرا فاء تفريع ، ترتيب و طوليت و تأخّر زمانى را مىفهماند . « 3 »\r\nنتيجه : تا اين‌جا از آيهء كريمه ، شرطيت بلوغ و رشد ( هر دو با هم ) استفاه شد و معلوم شد تا زمانى كه يتيم به سن بلوغ نرسد و پس از آن رشيد نشود استقلال ندارد و معاملات او صحيح نيست .\r\n\r\nعدم استقلال و عدم صحت معاملات صبى\r\nآنچه ذكر شد در فرض استقلال كودك بود ؛ يعنى زمانى كه صبى بدون اذن و اجازهء ولىّ عمل كند ، حال آيا با اذن ولى استقلال در معامله پيدا مىكند ؟ يعنى يك اذن كلى از ولى بگيرد و به دنبالش مستقلًا عمل كند و در اموال خويش دخل و تصرف كند . آيا مجرد اذن يا اجازهء بعدىِ ولىّ كفايت مىكند ؟ آنچه از آيه به‌دست مىآيد عدم استقلال صبى است كه به دو بيان اثبات مىشود :\r\n\r\n\r\n","description":"","footnote":"\r\n( 1 ) . اين مطلب كنايه از استقلال آنان است .\r\n( 2 ) . اين مطلب كنايه از عدم استقلال است .\r\n( 3 ) . كتاب البيع ، ج 2 ، ص 13 . .\r\n","page_name":" 299 ","page_number":317},
  {"content":"\r\n\r\n1 . بيان امام راحل . حضرت امام از راه نكتهء عقلايىِ اختيار و عدم استقلال وارد بحث شده است كه به‌صورت خلاصه از اين قرار است : از نظر عقلا سرّ عدم استقلال صبى و محجور بودن او از تصرّف اين است كه سرمايهء يك عمر زندگى را در آغاز راه از بين نبرد و وابسته و محتاج ديگران نشود و اهل بازار سرمايهء او را به ثمن بخس از او نستانند و . . . . همين نكته در صورت اذن كلى و استقلال در تصرف صبى به دنبال اذن ، وجود دارد ، بنابراين باز هم معاملات او نافذ نيست . « 1 »\r\n2 . آيهء كريمه . آيه اطلاق دارد و به قول مطلق ، بلوغ و رشد را شرط دانسته است و بدون اين دو امر طفل را محجور مىداند . ديگر اين‌كه آيه قيد نكرده است كه اگر بدون اذن ولىّ باشد صحيح نيست .\r\n\r\nوكيل تام‌الاختيار بودن صبى\r\nكودك مستقل نيست امّا وكيل تام‌الاختيار ولىّ است و به وكالت از او در اموال خويش تصرف مىكند و وارد معامله مىشود ؛ حكم اين فرض چيست ؟ آنچه در صورت قبل ذكر شد در اين‌صورت هم طابق‌النعل بالنعل جارى و سارى است .\r\nآيا غير بالغ در مجرد انشاى صيغهء عقد يا ايقاع هم استقلال ندارد و محجور است و عبارت او كالعدم است ؟ يا در اين جهت مأذون است و مسلوب‌العباره نيست ؟ اين صورت از آيهء كريمه استفاده نمىشود ؛ زيرا طفل در مال خود يا ديگران تصرف نكرده است تا نافذ نباشد ، بلكه صرفاً در زبان خود تصرّف كرده و پس از اين‌كه ولىّ طفل تمام كارها را مهيا كرد و مقدمات را فراهم ساخت و با طرف توافق كرد ، به كودك اجازه مىدهد كه صيغهء بيع را به وكالت از ولىّ اجرا كند ، و اين فرض از حوزهء مفاد آيه بيرون است لذا بايد از روايات و فتاوا استفاده شود كه در ادامهء مطالب ، بررسى خواهدشد .\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 21 - 22 . .\r\n","page_name":" 300 ","page_number":318},
  {"content":"\r\n\r\n\r\nحكم معاملات امتحانىِ كودك\r\nآيا بلوغ و رشد در صحت و نفوذِ مطلق معاملات يتيم ، شرطيت دارد يا مخصوص معاملات غير امتحانى او است و معاملات امتحانِى او محكوم به صحت است ؟\r\nبرخى از فقها از اطلاق جملهء « وابتلوا اليتامى . . . » به‌دست آورده‌اند كه ولىّ مىتواند يتيم را با اموال خود او امتحان كند ؛ به اين‌صورت كه بخشى از سرمايهء او را در اختيارش قرار دهد تا با آن معامله كند و به اين‌وسيله رشد او را بفهمد ؛ زيرا جملهء فوق ، هيچ قيدى ندارد و امتحان يتيم به تجارت در مال خود يتيم را شامل مىشود . اين دسته از فقها از راه مشروعيت يا لزوم اين امتحان ، صحت و نفوذ معاملهء او را نتيجه گرفته‌اند و لازم آن دانسته‌اند . امّا اين نظريه مردود است و لازمهء امتحان مزبور ، صحت معامله نيست ؛ بلكه اعم از اين است كه معامله‌اش صحيح باشد يا فاسد . ولى با اصل معامله ، غرض از امتحانْ محقق شود ، يا با معاملهء صورى ، غرض حاصل شود و در واقع همهء كارها را خود ولىّ انجام داده است . بنابراين از اثبات اعم به اثبات اخص نمىرسيم .\r\nنتيجه : جميع معاملات كودك تا زمانى كه بالغ و رشيد نشده باشد باطل است . آرى وكالت او در مجرد انشاى عقد با اذن دادن به او در اجزاى صيغه ، ممنوعيتى ندارد و از آيه به‌دست نمىآيد كه كودك از اين جهت هم محجور باشد .\r\n\r\nبررسى روايات\r\nدر اين‌باره سه دسته روايت وجود دارد :\r\nالف ) روايات عدم جواز\r\nدستهء اول از روايات ، روايات عدم جواز و نفوذ امر كودك است كه از نظر معنا با آيهء فوق ، كاملًا هماهنگ هستند . اين دسته از روايات ، خودْ داراى چهارگونه روايت است :\r\n\r\n","description":"","footnote":"","page_name":" 301 ","page_number":319},
  {"content":"\r\n\r\n1 . رواياتى كه تنها مسأله بلوغ را مطرح كرده و آن را موضوع جواز و نفوذ تصرفات كودك دانسته و اشاره‌اى به موضوع رشد نكرده است . ما از اطلاق مقامى آن استفاده مىكنيم كه تمام الموضوع براى استقلال كودك ، رسيدن به مرز بلوغ است ؛ زيرا اگر رشد هم دخيل بود حتماً بيان مىكرد تا اخلال به غرض نشود .\r\nيكى از اين روايات ، روايت حمران از امام صادق ( ع ) است :\r\n« إنّ الجارية ليست مثل الغلام ، إنّ الجارية إذا تزوّجت ودخل بها ولها تسع سنين ، ذهب عنها اليتم ، ودفع اليها مالها ، وجاز أمرها فى الشراء والبيع واقيمت عليها الحدود التامّة ، واخذت لها وبها . قال : والغلام لا يجوز أمره فى الشراء والبيع ، ولا يخرج عن اليتم حتّى يبلغ خمس عشرة سنة أو يحتلم أو يشعر أو ينبت قبل ذلك » . « 1 »\r\n2 . رواياتى كه تنها مسألهء رشد و عقلانيت را مطرح كرده و از طرح مسألهء بلوغ سكوت كرده است . در اين‌جا هم مثل مورد قبلى ، از اطلاق مقامىِ آن ( سكوت در مقام بيان ) به‌دست مىآوريم كه بلوغ معتبر نيست .\r\nيكى از اين روايات ، روايت اصبغ بن نباته از امير مؤمنان ( ع ) است\r\n: « أنّه ( ع ) قضى أن يُحجر على الغلام المفسد حتّى يعقل » . « 2 »\r\nمقصود از عقل در روايت ، عقل در مقابل جنون نيست ، بلكه در مقابل سفاهت است كه سبب افساد و تضييع مال مىشود و تا مُفسد و تباه‌كنندهء مال است محجور است و وقتى عاقل و مدبر گرديد محجوريت مرتفع مىشود . نكتهء ديگر اين‌كه بر اساس ظاهر حديث ، اين يك حكم كلى و قانون اسلام است نه اين‌كه صرفاً يك قضيهء شخصيه و مربوط به مورد خاص باشد .\r\n3 . رواياتى كه ظهور دارند در اين‌كه هريك از بلوغ و رشد - مستقل از ديگرى - موضوعيت دارد و سبب رفع حجر است و هركدام زودتر محقق شد كودك استقلال\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 411 ، ح 1 .\r\n( 2 ) . همان ، ص 410 ، ح 4 . .\r\n","page_name":" 302 ","page_number":320},
  {"content":"\r\n\r\nپيدا مىكند . مانند صحيحهء عيص بن قاسم از امام صادق ( ع ) :\r\nقال : سألته عن اليتيمهء متى يدفع إليها مالها ؟ قال :\r\n« إذا علمت أنّها لا تفسد ولا تضيّع »\r\n، فسالته : إن كانت قد زوّجت ؟ فقال :\r\n« إذا زوّجت فقد انقطع ملك الوصيّ عنها » . « 1 »\r\nاحراز رشد در جملهء نخست ، به‌صورت شرط مستقل ملاك دانسته شده است . عبارت\r\n« لا تفسد ولا تضيّع\r\n» اشاره به همين مطلب است . در جملهء بعدى بلوغ مستقلًا مطرح شده است ؛ زيرا مقصود از ازدواج ، ازدواج فعلى نيست - كه به اتفاق كلمه دخالت ندارد - بلكه كنايه از رسيدن به سن بلوغ و قابليت ازدواج است ، يا ازدواج طريق و كاشف از بلوغ است ؛ پس معلوم مىشود هركدام جداگانه موضوع استقلال كودك هستند .\r\n4 . رواياتى كه هر دو را با هم شرط دانسته و به يكى از آن دو اكتفا نكرده‌اند و بلكه تصريح دارند كه بلوغ كفايت نمىكند و بايد رشيد هم باشد . يكى از اين روايات ، صحيحهء هشام از امام صادق ( ع ) است كه مىفرمايد :\r\n« انقطاع يتم اليتيم بالاحتلام ، وهو أشدّه ، وإن احتلم و لم يؤنس منه رشده وكان سفيهاً أو ضعيفاً فليمسك عنه وليّه ماله » . « 2 »\r\nدر آخر روايت ابىبصير هم مىفرمايد :\r\n« وإن احتلم و لم يكن له عقل لم يدفع إليه شيءٌ أبداً » . « 3 »\r\nهر دو روايت صراحت دارند بر اين‌كه علاوه بر احتلام و بلوغ ، رشد و عقلانيت هم لازم است و اگر محتلم مىشود ولى سفيه و ناتوان است و نمىتواند اموال خود را مديريت كند همچنان محجور است .\r\nامام راحل عظيم‌الشأن پس از دسته‌بندى روايات به چهار دسته‌اى كه ذكر شد در\r\n\r\n\r\n","description":"","footnote":"\r\n( 1 ) . همان ، ص 410 ، ح 3 .\r\n( 2 ) . همان ، ص 409 ، ح 1 .\r\n( 3 ) . همان ، ج 19 ، ص 367 ، ح 5 . .\r\n","page_name":" 303 ","page_number":321},
  {"content":"\r\n\r\nصدد جمع ميان روايات برآمده و ابتدا اطلاق گروه اوّل و دوم را با تقييد گروه سوم و چهارم تقييد كرده است كه جمعى كاملًا عرفى و عقلايى است و جاى بحث ندارد . سپس در وجه جمع گروه سوم - كه رشد و بلوغ را جدا جدا مطرح كرد - و گروه چهارم - كه هركدام را جزء علت مىدانند - فرموده است : گروه سوم حداكثر ، ظهور در استقلال بلوغ و رشد دارند . ولى گروه چهارم نصّ در اعتبار هر دو هستند و قانون ، تقديم نصّ يا اظهر بر ظاهر و تأويل ظاهر و رفع يد از استقلال هركدام است . « 1 »\r\nنكتهء ديگرى كه شايان ذكر است اين‌كه بر فرض ، اين روايات قابل جمع نباشند ، امّا روايات گروه چهارم مقدم و داراى حجت فعلى هستند ؛ زيرا موافق ظاهر قرآن ؛ يعنى آيهء  وَ ابْتَلُوا الْيَتامى . . .  هستند ، و گروه سوم مخالف ظاهر كتاب است و از نظر فنّى ، يا اصلًا حجت نيستند « 2 » و يا بر فرض حجيت ، مرجوح‌اند و اخبار موافق كتاب رجحان دارند . « 3 » به هر حال تكليف اين است كه به روايات گروه چهارم اخذ كنيم . در نتيجه طايفهء اوّل از روايات با آيهء كريمه هماهنگ است و بر اعتبار بلوغ و رشد ( هر دو ) دلالت دارند .\r\nمقدار دلالت روايات : همانطور كه در ذيل آيه مطرح شد ، در ذيل اين روايات هم مطرح است ، و اطلاق روايات ، به وضوح شامل سه صورت مىشود :\r\n1 . استقلال كودك در معاملات ، بدون اذن يا اجازهء ولىّ ؛\r\n2 . استقلال او پس از اذن ولىّ ؛\r\n3 . استقلال او به نمايندگى از ولىّ ، كه وكيل تام‌الاختيار او باشد .\r\nدر هر سه صورت ، عبارت « لا يجوز أمره » صدق مىكند ؛ زيرا پس از اذن كلى يا پس از توكيل هم امر ( تصرّف و كار ) امر خود مولّى عليه يا كودك است و به حكم روايات ،\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 26 - 28 .\r\n( 2 ) . اگر اخبار اخذ به موافق و طرح مخالف قرآن در مقام تميز حجت از لا حجت باشند .\r\n( 3 ) . اگر روايات اخذ و طرح موافق و مخالف كتاب در مقام ترجيح يكى از دو حجت بر حجت ديگر باشند . .\r\n","page_name":" 304 ","page_number":322},
  {"content":"\r\n\r\nنافذ نيست . بهترين دليل اطلاق روايات ، صحت استناد است كه بگويد :\r\n« لا يجوز أمره إلا باذن وليّه أو إجازته » يا « لا يجوز أمر الطفل إلا بتوكيل من الولىّ »\r\nحكمت و راز محجوريت كه قبلًا دربارهء آيه ذكر شد دربارهء اين روايات هم وجود دارد ؛ يعنى كودك تا زمانى كه بالغ و رشيد نشود نمىتواند مال خود را حفظ كند و سبب تباهى و تضييع مال مىگردد . . . .\r\nالبته روايات فوق ، شامل صورت چهارم - كه بحث استقلال در تصرف باشد مطرح نيست بلكه صرفاً بحث اذن و توكيل در اجراى صيغه است - نمىشود و حكم اين‌صورت ، از اين روايات استفاده نمىشود ؛ مخصوصاً در برخى از روايات سفيه را استثناء كرده است كه قرينهء خوبى بر ارادهء استقلال در تصرف است نه محجوريت از مجرد اجراى صيغه ، زيرا يقيناً سفيه ، مسلوب‌العبارهء نيست و از اجراى صيغه منع نگرديده است .\r\nب ) روايات رفع قلم\r\nدستهء دوم از روايات ، روايات رفع قلم از نابالغ است كه براى نمونه فقط به يك روايت اشاره مىشود . گفتنى است روايت شيخ صدوق در خصال « 1 » ، از ابن‌ظبيان به دليل مجهول‌الحال بودن محمد بن عبدالله حضرمى و نبودن نام ابراهيم بن ابىمعاويه در رجال ، ضعيف است ؛ روايت قاضى نعمان مصرى در دعائم الاسلام « 2 » ، به دليل مرسله بودن قابل استناد نيست ؛ روايت عبدالله بن جعفر حميرى در قرب الإسناد « 3 » از اميرالمؤمنين على ( ع ) نيز به دليل اين‌كه ابوالبخترى يكى از راويان آن است ضعيف است .\r\nموثقهء عمار ساباطى از امام صادق ( ع ) :\r\n\r\n\r\n","description":"","footnote":"\r\n( 1 ) . وسائل الشيعه ، ج 1 ، ص 45 ، ح 11 .\r\n( 2 ) . دعائم الاسلام ، ج 2 ، ص 456 ، ح 1607 .\r\n( 3 ) . وسائل الشيعه ، ج 28 ، ص 90 ، ح 2 . .\r\n","page_name":" 305 ","page_number":323},
  {"content":"\r\n\r\nقال : سألته عن الغلام متى تجب عليه الصلاهء ؟ فقال\r\n: « إذا أتى عليه ثلاث عشرة سنة ، فإنْ احتلم قبل ذلك فقد وجبت عليه الصلاة ، وجرى عليه القلم ، والجارية مثل ذلك إن اتي لها ثلاث عشرة سنة أو حاضت قبل ذلك فقد وجبت عليها الصلاة وجرى عليها القلم » . « 1 »\r\nاين روايت به لحاظ سند معتبر است . از لحاظ دلالت هم گفتنى است از مفهوم شرط دو جمله‌اى كه در روايت وجود دارد به خوبى استفاده مىشود كه تا پسر بچه يا دختر بچه به سن بلوغ نرسند نماز بر آن‌ها واجب نيست و قلم بر آن‌ها جارى نيست ؛ يعنى قلم از آن‌ها مرفوع است .\r\nعده‌اى از بزرگان به اين روايات استدلال كرده‌اند ؛ براى مثال شيخ طوسى در كتاب مبسوط در باب اقرار مىگويد :\r\nفأمّا غير مكلفين فمثل الصبيّ والمجنون والنائم فهؤلاء إقرارهم لا يصح لقوله ( ع ) : « رفع القلم . . . » و رفع القلم عنهم يقتضى إلا يكون لكلامهم حكم . « 2 »\r\nسيد بن زهره در غنيه « 3 » ، ابن‌ادريس در سرائر « 4 » ، علامه در تذكره « 5 » و محقق ثانى در جامع المقاصد « 6 » نيز به اين روايات استدلال كرده‌اند .\r\nشيوهء استدلال : مقصود از قلم ، قلم تشريع و جعل حكم در حق نابالغ است . روايات رفع قلم هم اطلاق دارد و شامل مطلق احكام مىگردد - هم حكم تكليفى ، هم وضعى ، هم نسبت به افعال ارادى و اختيارى او و هم نسبت به اقوال او ، بنابراين معاملات او - چه مستقل باشد و چه به اذن يا اجازهء ولى - حكمى ندارد . حتى اجراى صيغه از\r\n\r\n\r\n","description":"","footnote":"\r\n( 1 ) . وسائل الشيعه ، ج 1 ، ص 45 ، ح 12 .\r\n( 2 ) . المبسوط ، ج 3 ، ص 3 .\r\n( 3 ) . ر . ك : الغنية ، ص 210 .\r\n( 4 ) . ر . ك : السرائر ، ج 3 ، ص 207 .\r\n( 5 ) . ر . ك : تذكرة الفقهاء ، ج 15 ، ص 256 .\r\n( 6 ) . ر . ك : جامع المقاصد ، ج 7 ، ص 82 . .\r\n","page_name":" 306 ","page_number":324},
  {"content":"\r\n\r\nطرف او حكمى ندارد و عبارت او مثل عدم عبارت است . نتيجه اين‌كه نابالغ نه‌تنها از تصرف محجور است و بر فعل او اثرى مترتب نيست ، از اجراى صيغه نيز محجور است و اثرى بر آن مترتب نيست و عقد او سبب تمليك نيست و وى مسلوب‌العبارهء است .\r\nنقد و بررسى استدلال : بزرگان از فقها از جمله شيخ اعظم در مكاسب « 1 » ، مرحوم آقاى خوئى در مصباح « 2 » و امام راحل در كتاب بيع « 3 » استدلال فوق را نقد و بررسى كرده‌اند . حاصل اين نقدها به قرار زير است :\r\nدر مورد روايات « رفع قلم » چهار احتمال وجود دارد :\r\n1 . ممكن است مقصودِ روايتِ رفع قلم ، جعل شرعى به قول مطلق باشد ؛ اعم از تكليفى و وضعى و اعم از حكم فعل كودك يا قول او . شايان ذكر است استدلال فوق ، بر همين اساس بود .\r\n2 . ممكن است مقصود ، رفع خود قلم و از باب حقيقت ادعائيه باشد ؛ به اين معنا كه چون افعال و اقوال صبى شرعاً اثرى ندارد گويا خود قلم از او برداشته شده است . اين ادعا كنايه از رفع جميع احكام شرعى از نابالغ است ؛ در نتيجه با احتمال اول يكى است امّا نسبت به احتمال اول اولويت دارد ، چون نياز به تقدير و مجاز در حذف يا مجاز در كلمه ندارد .\r\n3 . امكان دارد مقصود ، رفع خصوص احكام الزاميه باشد ؛ يعنى آن احكام الزاميه‌اى كه متوجه مكلّفان مىشود از كودك برداشته شده است ؛ هم الزامات استقلالى ، مثل ايجاب‌ها و تحريم‌ها و هم الزامات تبعى كه از حكم وضعى استفاده مىشود ، همچون وجوب وفا به عقد ، وجوب تسليم مبيع ، وجوب اخذ به اقرار او ، و . . . . بنابراين احكام\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 278 .\r\n( 2 ) . مصباح الفقاهه ، ج 3 ، ص 250 .\r\n( 3 ) . كتاب البيع ، ج 2 ، ص 31 - 33 . .\r\n","page_name":" 307 ","page_number":325},
  {"content":"\r\n\r\nغير الزامى ؛ همچون مستحبات و احكام وضعيه از قبيل جنابت ، ضمانت ، صحّت معامله ، صحّت عقد و . . . از او برداشته نشده است ، بلكه اگر دخول حاصل شود جنب مىشود ولى ملزم به غسل نيست ، اگر مال كسى را تلف كند ضامن است ولى ملزم به اداى آن نيست ، اگر معامله‌اى انجام دهد با اذن ولىّ صحيح است امّا ملزم به تسليم مال نيست بلكه ولىّ او ملزم است يا خود او پس از بلوغ ملزم مىشود ، نه فعلًا .\r\n4 . امكان دارد مقصود ، رفع كتابت سيئات در حق او باشد . در روايتى از امام صادق ( ع ) نقل شده است :\r\n« . . . فإذا بلغوا الحلم كتبت عليهم السيّئات » . « 1 »\r\nبه قرينهء مقابله مىفهميم كه از شخص غير بالغ ، قلم نوشتن سيئات و بدىها برداشته شده است ، نه حسنات و خوبىها ، نه صحّت معامله و سببيت عقد صبى براى ملكيت و زوجيت و . . . .\r\nحال اولًا وجود دو احتمال اخير كافى است تا روايات رفع قلم از قابليت استدلال براى مدعاى مذكور ساقط شود زيرا\r\n« إذا جاء الاحتمال بطل الاستدلال\r\n» ؛ ثانياً احتمال سوم قرينهء محكمى دارد و آن ورود روايت در مقام امتنان است كه متناسب با آن رفع الزامات يا رفع كتابت سيئات است نه رفع مطلق احكام ، چون رفع حسنات منافى با امتنان است ؛ قرينهء ديگر هم ثبوت احكام وضعيه در حقّ كودكان است . بنابراين روايات رفع قلم دليل بر اين نيست كه حتى عبارت و قول كودك هم بىفايده باشد و وى مسلوب‌العبارهء باشد ، يا حتى معاملات او تحت نظارت ولىّ بىاثر باشد و سبب ملكيت نباشد .\r\nج ) روايات دالّ بر خطا بودن عمد صبى\r\nدستهء سوم از روايات ، رواياتى است كه بيانگر خطا بودن عمد صبى يا يكسان بودن عمد و خطاى او است .\r\nيكى از اين روايات ، صحيحه يا حسنهء محمد بن مسلم از امام صادق ( ع ) است كه\r\n\r\n\r\n","description":"","footnote":"\r\n( 1 ) . وسائل الشيعه ، ج 1 ، ص 42 ، ح 1 . .\r\n","page_name":" 308 ","page_number":326},
  {"content":"\r\n\r\nفرموده‌اند :\r\n« عمد الصبيّ وخطأه واحد » . « 1 »\r\nروايت ديگر ، معتبرهء اسحاق بن عمار از امام صادق ( ع ) از پدر بزرگوارش كه فرموده‌اند :\r\n« إنَّ عليّاً ( ع ) كان يقول : عمد الصبيان خطأ يحمل علي العاقلة » . « 2 »\r\nدر سند آن غياث بن كلّوب است ولى چون به روايات او عمل شده لذا معتبره است . روايت قبلى به‌خاطر ابراهيم بن هاشم حسنه است ولى ملحق به صحيحه است زيرا فقهاء به روايات او عمل كرده‌اند .\r\nروايات ديگرى هم در اين زمينه وجود دارد امّا از نظر مضمون ، مثل روايت اسحاق است و چون سند آن‌ها ضعيف است نيازى به نقل و بيان ندارد .\r\nشيوهء استدلال : شيخ اعظم به اطلاق حسنه يا صحيحهء محمد بن مسلم استدلال كرده و حاصلش از اين قرار است :\r\nافراد بالغ اگر از روى عمد و قصد جنايتى انجام دهند قصاص مىشوند و اگر از روى خطا باشد ديه دارد ، و معاملات آن‌ها اگر از روى قصد باشد صحيح است و اثر شرعى دارد ، اگر از روى شوخى و غلط و خطا باشد اثر ندارد . حال در مورد كودكان اگر همين كارها از روى عمد و قصد انجام بگيرد به‌منزلهء خطاست ؛ يعنى اگر جنايتى بكند ديهء آن بر عاقله است و اگر معامله‌اى انجام دهد و عقد ، يا ايقاعى ايجاد كند اثر ندارد و وجودش كالعدم است . و چون روايت اطلاق دارد معاملات صبى را نيز شامل مىشود و در نهايت دلالت مىكند بر اين‌كه افعال و اقوال صبى عمدشان به‌منزلهء خطاى آن‌هاست و به تعبير شيخ :\r\nفعقد الصبي وايقاعه مع القصد كعقد الهازل والغالط والخاطي وإيقاعاتهم . « 3 »\r\nنتيجه : بلوغ شرط است و معاملات صبى باطل است .\r\n\r\n\r\n","description":"","footnote":"\r\n( 1 ) . همان ، ج 29 ، ص 400 ، ح 2 .\r\n( 2 ) . همان ، ح 3 .\r\n( 3 ) . المكاسب ، ج 3 ، ص 282 . .\r\n","page_name":" 309 ","page_number":327},
  {"content":"\r\n\r\nنقد دليل فوق : چند اشكال به اين استدلال وارد شده است :\r\nاشكال اول : حسنهء ابن مسلم اگرچه اطلاق دارد و معاملات كودك را نيز شامل مىشود ، ولى معتبرهء اسحاق و ساير روايات ، مقيد است ؛ زيرا در ذيل آن‌ها سخن از ثبوت ديه بر عاقله است ، و همين قرينه مىشود تا صدر آن‌ها نيز مخصوص باب جنايات باشد . بنابراين ، بر اساس قانون اطلاق و تقييد ، اطلاق حسنه را مقيد و بر مورد جنايات صبى حمل مىكنيم كه در اين‌صورت مورد معاملات صبى خارج مىشود .\r\nپاسخ : درست است كه جاى ، تقييد و حمل مطلق بر مقيد است ولى اين در مواردى است كه مطلق و مقيد متنافيان باشند ، و مراد جدّى و واقعى يكى باشد تا از نظر عرف يكى همان مقيد باشد و مطلق را قيد كنيم . ولى در مواردى كه متنافيان نباشند جاى تقييد نيست بلكه به مطلق هم عمل مىشود ، خواه هر دو نافى باشند\r\nمثل « لا تعتق رقبة » با « لا تعتق الرقبة الكافرة »\r\nو خواه هر دو مُثبِت باشند ، مثل «\r\nفى الغنم زكات » با « فى الغنم السائمة زكات » .\r\nالبته در صورتى كه وصف داراى مفهوم باشد تنافى پيدا مىشود ولى چون تحقيقاً وصف مفهوم ندارد تنافى اى وجود ندارد . بحث ما هم از همين قبيل است ؛ يعنى مطلق و مقيد مُثبت هستند ، و منافاتى ندارد كه به مطلق در مورد خودش عمل شود ، و در نتيجه حكم شود به صحت معاملات صبى .\r\nاشكال دوم : ظاهر تنزيل دلالت دارد بر اين‌كه عمد صبى به منزلهء خطاى او است و هريك از عمد و خطا جداگانه داراى حكم هستند و در مورد غير صبيان عمدشان يك حكم و خطاىشان حكمى ديگر دارد . آن‌گاه در مورد غير بالغ مىفرمايد : عمد او به منزلهء خطاست ؛ يعنى احكام فعل عمدى را ندارد بلكه حكم فعل خطأى را دارد ، و آن منحصر به مورد جنايات است كه عمدش سبب قصاص و خطأىِ آن ، سبب ديه است و شايسته است بگويد : عمد صبى در اين مورد به‌منزلهء خطاست يعنى سبب ديه است كه عاقله بايد پرداخت كند . بنابراين ، مورد معاملات را شامل نيست زيرا در اين مورد\r\n\r\n","description":"","footnote":"","page_name":" 310 ","page_number":328},
  {"content":"\r\n\r\nخطاى افراد بالغ حكمى ندارد تا عمد صبى به‌منزلهء خطا و داراى همان احكام باشد . « 1 »\r\nنقد امام راحل : قبول نداريم كه تعبير مزبور مخصوص مواردى از قبيل باب جنايات باشد و هركدام از عمد و خطاى آن‌ها داراى حكمى ؛ بلكه يا مخصوص مواردى است كه تنها عمد آن‌ها داراى حكم شرعى است . « 2 » و يا اطلاق دارد و هريك از دو مورد « 3 » را شامل است و ادعاى اختصاص به باب جنايات بدون وجه است . « 4 »\r\nاشكال سوم : خود امام راحل در نقد اين استدلال ( استدلال به سومين دسته از روايات ) مىفرمايد :\r\nاز آن‌جا كه تمام روايات وارده در مورد مجنون و اعمى و تعبير « عمدهُ خطأ » مخصوص جنايات صبى است و ربطى به معاملات او ندارد قرينه از « عمد الصبى وخطاه واحد » در مورد صحيحه نيز مخصوص جنايات صبى باشد ، و اگر مَوْلى قيد كرده براى آن است كه امر معهودى بوده و متكلم بر همين معهود بودن اتّكال كرده و نيازى به بيان نديده ، آن‌گاه احتمال مذكور كه قوى است موجب وهن اطلاق حسنه مىشود و قابل استدلال نخواهد بود . « 5 »\r\nنتيجه : روايات طايفهء سوم مثل روايات رفع قلم از مورد بحث ما اجنبى است و ربطى به صحت معاملات كودكان ندارد . آرى طايفهء اول از روايات مثل آيهء ابتلاء يتامى به خوبى بر اشتراط بلوغ دلالت دارند و همان ما را كفايت مىكند . البته فرض توكيل يا اذن در مجرّد انشاى صيغه را شامل نمىشوند و علىالقاعده در اين جهت غير بالغ هم\r\n\r\n\r\n","description":"","footnote":"\r\n( 1 ) . حاشية المكاسب ( آخوند خراسانى ) ، ص 46 .\r\n( 2 ) . غرض از اين تعبير سلب حكم عمد از كار صبى است ؛ دليل هم متفاهم عرفى است ؛ يعنى وقتى عرف مىگويد فلانى قول و عدم قولش يكسان است منظور اين است كه بر گفته او اثرى مترتب نيست .\r\n( 3 ) . يعنى موردى كه عمد و خطا جداگانه حكم دارند ، مثل باب جنايات ؛ و موردى كه عمد آن حكم دارد نه خطاى آن ، مثل باب معاملات .\r\n( 4 ) . كتاب البيع ، ج 2 ، ص 36 .\r\n( 5 ) . همان ، ص 35 . .\r\n","page_name":" 311 ","page_number":329},
  {"content":"\r\n\r\nمىتواند انشاى عقد و ايقاع داشته باشد ولى معامله كردن براى خود ، چه به‌صورت مستقل ، چه با اذن ولىّ و چه با وكالت تامّه ، جايز نيست .\r\n\r\nشهرت فتوايى و اجماع منقول\r\nشيخ اعظم در مكاسب مهم‌ّترين ، بلكه تنها دليل عدم تأثير عبارت صبى را - و به طريق اولى عدم نفوذ تصرفات او را - شهرت محقّقه و اجماع منقول مىداند و مىگويد :\r\n« فالعمدة في سلب عبارة الصبيّ هو الإجماع المحكي المعتضد بالشهرة العظيمة\r\n» . « 1 » در جاى ديگر مىگويد :\r\n« فالإنصاف أنّ الحجة في المسألة هي الشهرة المحققة والإجماع المحكي عن التذكرة » « 2 »\r\nو در پايان مىگويد : «\r\nوكيف كان فالعمل على المشهور\r\n» « 3 » بنابراين به فتواى شيخ اعظم فرد نابالغ حتى از اجراى صيغهء عقد و ايقاع نيز محروم است و انشاى او تأثيرى ندارد و مسلوب‌العبارهء است .\r\nصاحب جواهر افزون بر اجماع منقول ، ادعاى اجماع محصل نيز كرده و بلكه مطلب را از ضروريات و مسلمات فقه گرفته است . « 4 »\r\nممكن است كسى ادعاى بناى عقلا هم بكند و حتى ادعا كند كه عقل انسان مستقل به عدم صحّت معاملات كودكان است ؛ زيرا واگذار كردن اموال آنان به خودشان نوعى ظلم و خيانت در حقّ آنان است .\r\nنقد دليل فوق : در مورد كودكان غير مميز كه سود و زيان خويش را نمىشناسند و ممكن است كوهى را با كاهى معاوضه كنند ، ادّعاى فقها و بلكه ادعاى بناى عقلا و بلكه حكم عقل مستقل ، كاملًا صحيح است و عقل هر عاقلى مستقل است به اين‌كه دادن سرمايه به‌دست او ظلم و خيانت است ، و فردى كه سرمايهء چنين كودكى را در\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 278 .\r\n( 2 ) . همان ، ص 280 .\r\n( 3 ) . همان ، ص 281 .\r\n( 4 ) . جواهر الكلام ، ج 22 ، ص 261 . .\r\n","page_name":" 312 ","page_number":330},
  {"content":"\r\n\r\nاختيارش قرار دهد مستحق سرزنش و توبيخ است . سيرهء عقلاى عالم نيز بر همين امر استوار است ؛ از نظر شرعى هم واضح است ؛ يعنى تا رشد و عقل و تدبير و اصلاح مال نيايد ولىّ يا وصىّ يا حاكم حقّ ندارند مال صغير را به او بدهند . ولى در مورد كودك مميز و رشيد ، عقلْ مستقل به قبح دفع مال به او نيست ؛ بناى عقلا نيز چنين نيست ، و بلكه از نظر عقل و عقلا سنّ رشد و تميز كفايت مىكند ، ولى از نظر شرعى : اوّلًا خود شهرت فتوايى حجت نيست ، اجماع منقول نيز حجت نيست و از انضمام دو لا حجت به حجت نمىرسيم چه اين‌كه از جمع دو صفر به عدد نمىرسيم .\r\nگفتنى است استدلال شيخ اعظم در فقه ، در مورد بحث ما به شهرت و اجماع منقول مخالف مبناى اصولى ايشان است ، مگر اين‌كه از انضمام آن دو به اطمينان برسيم كه علم عادى و حجت است ، و گرنه مجرد ظن ولو ظن غالب كفايت نمىكند .\r\nثانياً ادعاى اجماع در مسأله ناتمام است و جالب است كه خود شيخ اعظم عباراتى از بزرگان نقل مىكند كه تمام آن‌ها نقض و نفى وجود اجماع است به‌ويژه اين‌كه عباراتى از علامه نقل مىكند كه بر خلاف ادعاى اجماع او در تذكره است « 1 » و قبل از همه جناب شيخ طوسى در كتاب خلاف مىگويد :\r\nلا يصحّ بيع الصبيّ وشراؤه سواء أذن له فيه الوليّ أم لم يأذن و به قال الشافعي وقال أبوحنيفة : إن كان بإذن الوليّ صحّ وإن كان به غير إذنه وقف على إجازة الولىّ . دليلنا أنّ البيع والشراء حكم شرعيّ ولا يثبت إلا بشرع وليس فيه ما يدلّ على أنّ بيع الصبيّ وشراؤه صحيحان وأيضاً قوله رفع القلم . . . . « 2 »\r\nامام راحل پس از نقل عبارت فوق مىفرمايد :\r\nطريقهء شيخ طوسى در كتاب خلاف استناد به اجماع است و هر مسأله‌اى را كه مطرح مىكند مىگويد : « دليلنا إجماع الفرقة . . . » ولى در اين مورد به اجماع\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 278 - 280 .\r\n( 2 ) . الخلاف ، ج 3 ، ص 178 . .\r\n","page_name":" 313 ","page_number":331},
  {"content":"\r\n\r\nاستناد نكرده و سراغ اصل رفته ( اصل توقيفى بودن . . . ) كه معلوم مىشود در زمان ايشان عدم صحت بيع و شراء صبى اجماعى نبوده است . « 1 »\r\nثالثاً بر فرض كه اجماع وجود داشته باشد و حتى محصّل آن موجود باشد ولى با وفور روايات و آيه در مسأله ، احتمال قوى مىدهيم بلكه يقين داريم كه اجماع مورد نظر ، « مدركى » است و از اجماعات تعبدى محض نيست تا كاشف قطعى از رأى معصوم باشد و به مناط كشف حجّت باشد و اگر مدركى شد بر فقيه بايسته است كه مستقلًا در آن مدارك نظر كند و كارى با فتواى فقيهان ديگر نداشته باشد .\r\nرابعاً نوع عبارات فقهاى بزرگ دربارهء استقلال صبى در تصرف در اموال خويش است - چه با اذن ولىّ چه بدون اذن - و فرض توكيل او در مجرد انشاى عقد را متعرض نيستند تا شيخ اعظم در اين مورد به اجماع يا شهرت استناد كند و مسلوب‌العبارهء بودن صبى را ثابت كند . امام راحل در اين‌باره عباراتى را از برخى از بزرگان نقل نموده است كه ملاحظهء آن‌ها خالى از فايده نيست . « 2 »\r\nنتيجه : از راه شهرت و اجماع نمىتوانيم بلوغ را به‌عنوان يكى از شروط صحت معامله ثابت كنيم . و قبلًا از راه روايات\r\n« عمد الصبيّ خطأ\r\n» نيز اين مدعا ثابت نشد ، از راه روايات « رفع قلم از صبى » نيز ثابت نشد و عمده دليل مسأله آيهء ابتلاء يتامى و روايات عدم جواز امر صبى است كه به‌صورت مبسوط بررسى شد .\r\n\r\nمقدار دلالت آيه و روايات\r\nمصداق اكمل آيه و روايات فوق ، استقلال صبى در تصرف در اموال خويش ، آن هم بدون اذن و اجازهء ولىّ است كه قطعاً مشمول آيه است . صبى تا بالغ و رشيد نشود ولايت ولىّ قطع نمىشود و حقّ ندارد اموال صغير را به او بدهد . اين حكم ، يك حكم\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 42 .\r\n( 2 ) . ر . ك : همان ، ص 42 و 43 . .\r\n","page_name":" 314 ","page_number":332},
  {"content":"\r\n\r\nتكليفى تعبدى محض نيست بلكه كنايه از عدم ولايت صبى بر اموال خويش و عدم نفوذ تصرفات او است . و نيز قطعاً مشمول روايت عدم جواز و نفوذ امر و فعل و تصرف كودك است ؛ زيرا تصرف استقلالى او ، امر او است و امر او در اين مورد نافذ نيست . و عبارات : «\r\nلا يجوز أمره في البيع والشراء » يا « لا يدفع إليه شيءٌ من ماله » يا « فليمسك عنه وليّه ماله » يا « يحجر حتى يعقل\r\n» و . . . قطعاً اين فرض را دربر مىگيرد .\r\nصورت ديگر ( تصرف استقلالى كودك در اموال خودش با اذن كلىِ ولىّ يا اجازهء كلى او ) نيز مشمول آيه و روايات مزبور است و به‌وسيلهء اطلاقشان اين فرض را شامل مىشوند . دليل اطلاق ، صحت استثنا است كه بگويد : « لا يجوز أمره إلا باذن الولى أو إجازته » . از عدم تقييد در مقام بيان هم ، اطلاق احراز مىشود .\r\nصورت ديگر وكالت تفويضى و استقلالى است كه وكيل تام‌الاختيار ولىّ باشد و در اموال خودش دخل و تصرف كند ، بفروشد ، بخرد ، ببخشد ، عاريه دهد ، اجاره دهد و . . . ، باز اين فرض هم مشمول اطلاق آيه و روايات است ، مخصوصاً رواياتى كه مىگويد : « لا يدفع إليه شيءٌ من ماله » كه به هر عنوان ، دفع مال به كودك را رد مىكند و به‌عنوان وكالت را نيز شامل مىشود . پس از وكالت تامّه ، تصرف كودك در مال خودش از مصاديق دفع مال به او و از مصاديق امر او در معامله است و آيه و روايات امر او را نافذ نمىدانند ، دفع مال به او را جايز نمىدانند ، و ولايت ولىّ را منقطع نمىشمارند .\r\nصورت ديگر اين است كه اگر كودك عاقِل رشيدِ مميز ، وكيل كسى شود و به وكالت از او در مال موكّل تصرف كند نه در مال فرد صغير ، آيا اين تصرف نيز اشكال دارد و امرش نافذ نيست ؟ امام راحل در كتاب البيع مىفرمايد :\r\nاين‌صورت مشمول آيه و روايات عدم نفوذ امر نيست ؛ زيرا فرض اين است كه مال يتيم به او داده نشده [ است 
  ] تا ممنوع باشد و نيز در مال خودش تصرف نكرده [ است 
  ] تا مشمول روايات\r\n« لا يجوز أمره في ماله\r\n» باشد بلكه در مال موكّل با اذن موكّل تصرف مىكند و ما دليل نداريم بر بطلان وكالت\r\n\r\n","description":"","footnote":"","page_name":" 315 ","page_number":333},
  {"content":"\r\n\r\nصبى از ديگران در انجام معاملات آن‌ها . « 1 »\r\nبنابراين اطلاقات صحت وكالت و صحت معاملهء وكيل براى موكّل اين‌صورت را شامل است . ولى در متن تحرير الوسيله در بخش اخير مسأله مىفرمايد : حتى اين فرض هم صحيح نيست و تصرف طفل در اموال ديگران به نحو توكيل هم اشكال دارد . و وجه اشكال اين است كه برخى از روايات عدم جواز امر صبى ، اطلاق دارد و قيد « فى ماله » يا « فى أمواله » ندارد بلكه به‌طور مطلق مىگويد :\r\n« لا يجوز أمره في الشراء والبيع\r\n» و اين اطلاق فرض توكيل را هم مىگيرد كه پس از وكالت ، اين وكيل مستقل است [ تا 
  ] هر معامله‌اى را [ كه 
  ] صلاح بداند انجام دهد . و [ گفتنى است 
  ] امر او صدق مىكند و روايت عدم جواز امر ، اين مورد را نيز دربر مىگيرد .\r\nآخرين صورت توكيل كودك ، در مجرد اجراى عقد و انشاى صيغه است كه قطعاً اين مورد مشمول آيه و روايات مزبور نيست و ما دليلى بر حجر كودك از آن نداريم ؛ به همين سبب حكم به صحّت مىشود ؛ اگرچه امام در پايان احتياط مىكند ، ولى احتياط مستحبّى است .\r\n\r\nمعاملات كودكان در چيزهاى كم قيمت\r\nبه فتواى اشهر « 2 » يا مشهور « 3 » معاملات كودكان باطل است حتى اگر مميز و عاقل و رشيد باشند . به فتواى غير مشهور معاملات كودكان مميز صحيح است . حال آيا مطلقاً باطل است يا مطلقاً صحيح است ؟ يا اين‌كه ميان چيزهاى خطير و مهمّ و پر ارزش با چيزهاى حقير و يسير و كم‌ارزش فرق است و آيا معاملات آنان در اشياى كم‌ارزش - اگر مميز باشند - اشكالى ندارد ؟ در اين‌باره سه نظريه وجود دارد :\r\n\r\n\r\n","description":"","footnote":"\r\n( 1 ) . ر . ك : همان ، ص 41 و 49 .\r\n( 2 ) . الدروس الشرعيه ، ج 3 ، ص 192 .\r\n( 3 ) . المكاسب ، ج 3 ، ص 275 و 278 و 280 و 281 . .\r\n","page_name":" 316 ","page_number":334},
  {"content":"\r\n\r\n1 . از نظر مشهور فرقى ندارد و مطلق معاملات كودك ؛ حتى دربارهء خريد يك قرص نان باطل است . شيخ اعظم در مكاسب همين نظر را اختيار كرده است و مىگويد :\r\nثمّ إنّه ظهر ممّا ذكرنا أنّه لا فرق في معاملة الصبيّ بين أن تكون في الأشياء اليسيره أو الخطيرة لعموم النص والفتوى . « 1 »\r\nيك دليل اين فتوا اطلاق يا عموم نص ( آيه و روايات ) است كه در مقام بيان مىگويند امر كودك در بيع و شراء نافذ نيست و روى جنس بيع و شراء تكيه دارند كه خريد و فروش چيزهاى كم‌ارزش را هم شامل مىشود . دليل ديگر ، اطلاق فتواى فقهاى عظام است كه ميان امور يسير و خطير تفصيل نداده و فرق نگذاشته‌اند .\r\n2 . نظر غير مشهور اين است كه مهمّ رشد و تمييز است و آيه روى ايناس رشد تكيه كرده و فرموده است : « اگر احساس كرديد كه آنان واقعاً داراى رشد و تدبير شده‌اند تمام اموالشان را بدهيد » ، كنايه از اين‌كه ولايت ولىّ و وصىّ قطع مىشود و خود كودك ولايت پيدا مىكند و در همهء اموال خود حقّ دارد تصميم بگيرد و معامله كند ؛ بديهى است كه در ميان همهء اموال ، چيزهاى مهمّ و گران قيمت نيز وجود دارد .\r\nالبته اصل اين سخن ناتمام است و قبلًا ذيل آيه و رواياتِ عدم جواز امر صبى به‌طور مبسوط تبيين شد كه رشد ، تمام الموضوع نيست و بلوغ نيز معتبر است .\r\n3 . عدّه‌اى - از جمله مرحوم فيض كاشانى در مفاتيح « 2 » و مرحوم محقق تسترى در مقابس - تفصيل داده و معاملات كودكان را در امور خطيره منع كرده‌اند ، « 3 » ولى در امور يسيره تجويز كرده و صحيح دانسته‌اند . از جمله امام راحل در كتاب البيع « 4 » و در متن تحرير در مسألهء مورد بحث همين تفصيل را برگزيده است .\r\n\r\n\r\n","description":"","footnote":"\r\n( 1 ) . همان ، ص 286 .\r\n( 2 ) . مفاتيح الشرايع ، ج 3 ، ص 46 .\r\n( 3 ) . دليل اين دو بزرگوار همان دليل مشهور ( آيه و روايات ) است .\r\n( 4 ) . كتاب البيع ، ج 2 ، ص 44 - 49 . .\r\n","page_name":" 317 ","page_number":335},
  {"content":"\r\n\r\n\r\nدلايل صحت در امور يسيره\r\nبه چهار دليل معاملات كودكان در امور يسيره صحيح است :\r\n1 . سيرهء مستمرهء عقلا : در طول تاريخ از هنگامى كه جوامع مدنى و انسانى تشكيل گرديد و داد و ستد رواج يافت ، همواره اين‌گونه بوده است كه همگان از هر مكتب و مرامى در امور يسيره با كودكان معامله كرده و مىكنند ، براى خريد نان و سبزى و مانند آن بچه‌ها را مىفرستند ، از آنان چيزهاى كم‌ارزش را خريدارى مىكنند و ترديد به خود راه نمىدهند ، از سوى شارع هم اين سيره ، ردع و ابطال نشده است ، پس مورد تأييد و امضاى شارع است و حجيت دارد .\r\nاشكال : شيخ اعظم در مكاسب در نقد اين دليل مىگويد : اين سيره مثل بسيارى از سيره‌هاى مردم از بىمبالاتى آنان در امر دين ناشى مىشود و چنين سيره‌هايى ارزشمند نيست . اصولًا شيخ به سيره‌هاى عامهء مردم بدبين است .\r\nجواب : سيرهء مزبور در محدودهء افراد بىمبالات يا كم‌مبالات نيست بلكه متدينان و افرادى هم كه خيلى متشرع و پاىبند هستند و حتّى علماى دين ، اين سيره را دارند و در امور يسيره به معاملات صبى ترتيب اثر مىدهند . اشكال مهم دربارهء اين سيره اين است كه عمومات آيه و روايات عدم جواز معاملات صبى ، معاملات آن‌ها را در امور يسيره شامل است و رادع مىباشند ؛ البته ردع عمومى نه خصوصى ، ولى همين نيز كافى است . و شايان ذكر است كه سيرهء مردوعه ارزشى ندارد .\r\nنظريهء امام راحل ( رحمه الله ) : اگر اطلاق نصوص معاملات صبى را قبول كرديم حتماً رادعيت دارند و كسى نمىتواند سيرهء مذكور را مخصص عمومات مذكور قرار دهد ؛ زيرا فرع بر حجيت سيره است كه آن هم فرع بر عدم ردع شارع است و عمومات ، صلاحيت رادعيت دارند .\r\nآرى بىراه نيست كه ادّعا كنيم اساساً آيه و رواياتِ باب - معاملات صبى - در امور\r\n\r\n","description":"","footnote":"","page_name":" 318 ","page_number":336},
  {"content":"\r\n\r\nيسيره انصراف دارند و اين‌گونه معاملات را شامل نمىباشند تا بتوانند رادع باشند و سيره را از حجيت ساقط كنند .\r\nبيان حضرت امام اين است كه سه احتمال بيشتر وجود ندارد :\r\nالف ) اصولًا در عصر نزول آيه و صدور روايات ، خريد و فروش كودكان وجود خارجى نداشته و مرسوم نبوده [ است 
  ] تا روايات ناظر به اين باشد . اين احتمال قطعاً باطل است و از اوايل اجتماعات بشرى ، معاملات صبى در امور يسيره وجود داشته است .\r\nب ) معاملات صبى وجود داشته و آيه و روايات هم اطلاق دارند ولى مع ذلك همهء مسلمانان در اين امر شايع و رايج به مخالفت برخاسته و در خصوص امور يسيره به دستور شارع اعتنا نكردند و نهى شارع از اين امر فاسد مفسد را ناديده گرفتند . اين نيز قطعاً باطل است و فسادش از احتمال قبلى بيش‌تر است .\r\nج ) اساساً نصوص ، معاملات يسيره را شامل نبوده [ است 
  ] و از اول ، از اين موردْ انصراف دارد و حكم معاملات صبى را در امور خطيره بيان كرده [ است 
  ] ، چون در امور يسيره ، امر رايجى بوده است نيازى به بيان و تصحيح نديده‌اند ؛ ولو صحيح مىدانستند . برابر اين احتمال سيرهء مذكور ردع نشده و حجّت است . البته قدر متيقن در مواردى است كه اذن و رضايت ولىّ محرز باشد و كودك با اذن ولىّ اقدام به معاملات كوچك بنمايد و فرض استقلال او بدون اذن و اجازه را شامل نيست ؛ زيرا سيره ، عمل است و بايد قدر متيقن آن اخذ شود . « 1 »\r\n2 . قانون نفى حرج : مرحوم فيض كاشانى به اين استناد كرده و فرموده است :\r\nترك معامله با صبى حتى در اشياءِ يسيره حرجى است و حرج در اسلام منفى است ، پس معاملهء مذكور بلامانع است . « 2 »\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 47 و 48 .\r\n( 2 ) . مفاتيح الشرايع ، ج 3 ، ص 46 . .\r\n","page_name":" 319 ","page_number":337},
  {"content":"\r\n\r\nشيخ اعظم در نقد اين دليل مىگويد : منظور از حرجى بودن چيست ؟ آيا ترك معامله با صبيان براى خود كودكان حرجى است يا براى بزرگ‌ترها ؟ هيچ‌كدام حقيقت ندارد ؛ نه بچه‌ها كه اگر معامله نكنند در عسر و حرج واقع مىشوند - و نه بزرگ‌ترها كه اگر با بچه‌ها معامله نكنند دچار حرج مىشوند ؛ بنابراين استدلال فوق ، ناتمام است .\r\n3 . موثقة عبيد بن زراره : محقق تسترى در مقابس به اين روايت استدلال كرده است :\r\nقال : سألت أبا عبدالله ( ع ) عن شهادهء الصبى والمملوك ؟ فقال :\r\n« على قدرها يوم أشهد : تجوز فى الأمر الدون ولا تجوز فى الأمر الكثير » . « 1 »\r\nنقد اين دليل روشن است زيرا قياس معاملات صبى به شهادت او باطل است و هيچ ملازمه‌اى نيست كه اگر شهادت كودك در امر دون و پست و كوچك پذيرفته شد معاملات او نيز در اين امور صحيح باشد .\r\n4 . موثقة سكونى از امام صادق ( ع ) :\r\nقال :\r\n« نهى رسول‌الله ( ص ) عن كسب الإماء فإنّها إن لم تجد زنت إلا أمة قد عرفت بصنعة يد ، و نهى عن كسب الغلام الصغير الذى لا يحسن صناعة بيده فإنّه إن لم يجد سرق » . « 2 »\r\nشيوهء استدلال : كلمهء كسب يا به معناى مصدرى است ؛ يعنى اكتساب و تجارت و داد و ستد كودك ، و يا به معناى اسم مصدر است ؛ يعنى مال مكسوب صغير ، كه در اين‌صورت هم به دليل اطلاقش ، مال كسب شده از راه تجارت را نيز دربر مىگيرد ؛ اگرچه مخصوص آن نيست و مكسوب از راه التقاط و حيازت و تكدّىگرى و . . . را هم شامل مىشود ؛ امّا در هر حال قابل استدلال است . استدلال ، اين‌گونه است : نهى در اين‌جا نهى تنزيهى است و بر كراهت و مرجوحيت تجارت و معاملهء صغير دلالت دارد ،\r\n\r\n\r\n","description":"","footnote":"\r\n( 1 ) . تهذيب الأحكام ، ج 6 ، ص 252 ، ح 55 .\r\n( 2 ) . وسائل الشيعه ، ج 17 ، ص 163 ، ح 1 . .\r\n","page_name":" 320 ","page_number":338},
  {"content":"\r\n\r\nو چه بسا به قرينهء تقييد غلام صغير به قيد «\r\nالذي لا يحسن صناعة بيده\r\n» استفاده شود كه اگر صناعتى بداند كراهت هم مرتفع مىشود و جايز است .\r\nشاهد حمل نهى بر تنزيه دو امر است : 1 . صدر حديث يا جملهء اوّل آن ، كه در مورد تجارت كنيزان است و از آن نهى كرده است ؛ در حالى كه قطعاً معاملهء كنيز با اذن مولى صحيح است و اين قرينه‌اى است بر اين‌كه اين نهى ، تحريمى نيست . به وحدت سياق ، نهى از كسب صغير هم تنزيهى است . 2 . تعليل ذيل روايت كه نهى از معاملهء كودك را معلّل نكرد به اين‌كه جامع شرايط نيست و سبب نقل و انتقال نمىشود بلكه معلّل كرد به اين‌كه «\r\nفإنّه إن لم يجد سرق\r\n» و عدول از تعليل به امر ذاتى ، به تعليل به امر عرضى ، قرينه‌اى است بر اين‌كه اصل معامله فاسد و باطل نيست بلكه صحيح است .\r\nبنابراين از روايت سكونى استفاده مىشود كه معاملات صبى صحيح و قدر متيقن در اين‌جا ، معامله در امور كم‌ارزش كه متعارف و مرسوم است با كودكان معامله مىشود .\r\nنقد دليل فوق : مرحوم آقاى خويى دربارهء سند اين روايت مىگويد : در سند اين روايت شخصى به نام « نوفلى » وجود دارد و وى توثيق نشده است ؛ بنابراين روايت ضعيف است . « 1 »\r\nامّا اين سخن پذيرفتنى نيست ؛ زيرا در مورد صداقت و وثاقت نوفلى و سكونى و . . . امارات ظنيهء گوناگونى وجود دارد كه در كتب رجال در ذيل نام آنان آمده است . وانگهى تراكم ظنون ، سبب وثوق و اطمينان است . به همين سبب امام راحل به حق به « موثقهء سكونى » تعبير كرده است . « 2 »\r\nاز نظر ما ضعف دلالت حديث مهم است ؛ زيرا اوّلًا نهى - خواه صيغهء لا تفعل باشد يا مادّهء نهى - با مشتقات آن ، ظهور در منع دارد و از نظر لغت ، اعم از منع تكليفى و\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 270 .\r\n( 2 ) . كتاب البيع ، ج 2 ، ص 46 . .\r\n","page_name":" 321 ","page_number":339},
  {"content":"\r\n\r\nوضعى است و در حديث ، ارشاد به حكم وضعى و فساد است و دو شاهد مذكور در كلام مستدل قابل نقد است ، زيرا وحدت سياق قرينهء محكمى نيست و در موارد زيادى فقها به آن اعتنا نكرده‌اند . تعليل مذكور هم مىتواند از قبيل حكمت ، يا تعليل به امر تعبّدى باشد . به صرف تعليل مذكور نمىتوان از ظهور قوىِ نهى در منع ، صرف‌نظر كرد و حمل بر كراهت نمود . بنا بر اين ، حديثْ ظهور در منع و تحريم و بطلان دارد نه در صحت و جواز . و اگر ظهور در منع نداشته باشد ظهور در جواز هم ندارد و مجمل است و قابل استدلال نيست .\r\nديگر اين‌كه بر فرض ، روايت بر جواز و صحت معاملات صبى دلالت كند ولى قيدى ندارد و به‌وسيلهء اطلاقش تمام معاملات صبى را شامل است چه ؛ در امور خطيره ، چه در امور يسيره ؛ در نتيجه با اطلاق آيه و رواياتِ عدم جواز امر صبى در بيع و شراء تعارض دارد ، نه اين‌كه اخص از آن‌ها باشد و سبب تخصيص گردد . پس از معارضه ، جمع عرفى ممكن نيست زيرا تباين كلى دارند و از مصاديق متعارضان مىباشند و چون روايات عدم جواز ، موافق قرآن هستند رجحان دارند و روايت سكونى طرح مىشود و طبق آن فتوا نمىدهيم .\r\nنتيجه : مهم‌ترين دليل بر جواز معاملات كودكان در امور كم‌ارزش ، همان سيرهء مستمره است و امام راحل بر اساس همان ، تفصيل را پذيرفته است . قدر متيقن از سيره هم معامله با اذن ولىّ است نه بدون اذن و رضايت او . در رسالهء عمليهء امام راحل نيز مىخوانيم :\r\n. . . ولى اگر بچه مميز باشد و چيز كم‌قيمتى را كه معاملهء آن براى بچه‌ها متعارف است معامله كند اشكال ندارد .\r\nمورد ديگرى را هم كه امام راحل در متن تحرير استثنا كرده و تجويز نموده است در رسالهء عمليه - در ادامهء مطلب قبلى - مىخوانيم :\r\nو نيز اگر طفل وسيله باشد كه پول را به فروشنده بدهد و جنس را به\r\n\r\n","description":"","footnote":"","page_name":" 322 ","page_number":340},
  {"content":"\r\n\r\nخريدار برساند ، يا جنس را به خريدار بدهد و پول را به فروشنده برساند - چون واقعاً دو نفر بالغ با يكديگر معامله كرده‌اند - معامله صحيح است ولى بايد فروشنده و خريدار يقين داشته باشند كه طفل ، جنس و پول را به صاحب آن مىرساند .\r\nمشهور كه معاملات كودك را حتى در امور يسيره صحيح نمىدانند سيرهء مستمره را بر همين اساس توجيه كرده و مىگويند در واقع ، كودك يك وسيله در ايصال و وصول است و اصل معامله ميان بزرگ‌ترها انجام گرفته است - خواه به‌صورت قولى باشد كه قبلًا ولىّ طفل با طرف ديگر ، عقد را خوانده‌اند و دادن و ستاندن كودك كاشف از آن است ، يا طرف معامله هر دو طرف عقد را به عهده گرفته و به وكالت از ولىّ و به استقلال از طرف خود ، انشاى عقد كرده است و طفل وسيلهءرساندن معوّض و گرفتن عوض است ، و خواه به‌صورت معاطات باشد كه بيشتر همين قسم ، رايج است و در معاطات تعاطى طرفين از دو عاقل بالغ لازم نيست ؛ بلكه مجرد ايصال و وصول هم كفايت مىكند .\r\nمحقق نائينى در منيه « 1 » همين توجيه را بيان مىكند امّا مورد تأييد امام راحل نيست و آن را خلاف واقع مىداند . « 2 » در ضمن اگر طفل وسيله باشد و اصل معامله ميان دو طرف به نحو معاطات انجام بگيرد ، وسيله بودن ، مخصوص طفل نيست . آرى بر مسلك امام راحل و كسان ديگرى كه تفصيل دادند و معاملات صبى را در امور يسيره صحيح دانستند و خود صبى را طرف معامله مىدانند ، ميان كودك و مجنون و سكران و بهيمه و . . . فرق است ؛ زيرا عمده دليلِ تفصيل ، سيرهء مستمره است و قدر متيقن از سيره ، معاملات صبى است نه مجنون و ديگران و نيز قدر متيقن ، در امور حقير و كم‌قيمت است نه در همهء امور .\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 175 .\r\n( 2 ) . كتاب البيع ، ج 2 ، ص 49 . .\r\n","page_name":" 323 ","page_number":341},
  {"content":"\r\n\r\n\r\nشرط دوم : عقل\r\nالثانى : العقل ، فلا يصحّ بيع المجنون .\r\nترجمه : [ شرط 
  ] دوم : « عقل » ؛ بيعى كه ديوانه انجام دهد صحيح نيست .\r\nشرح : شرط دوم از شروط صحت معامله كه در طرفين معامله معتبر و لازم مىباشد « عقل » است ؛ بنابراين اگر هر دو طرف يا يكى از طرفين ، ديوانه باشند معامله باطل است . فقهاى عظام معمولًا در مورد شرط بلوغ به تفصيل بحث كرده و دربارهء اشتراط عقل تنها به ذكر همين شرط بسنده نموده‌اند ؛ چون نيازى به بحث مجدد نيست . به گفتهء صاحب جواهر : « لا أجد فيه خلافاً ، بل الإجماع بقسميه عليه ، بل الضرورهء من المذهب بل الدين » . « 1 » و مىتوان اضافه كرد : « بل ضرورة العقلاء » يعنى مطلبْ جهانى است و در هيچ جاى عالم مردم با ديوانه معامله نمىكنند و اگر كسى چنين كند مورد سرزنش قرار مىگيرد و عقلا آن را فاقد اعتبار مىدانند . اين مطلب از آيات و روايات نيز قابل استدلال است :  وَ لا تُؤْتُوا السُّفَهاءَ أَمْوالَكُمُ . . .  « 2 » بنابراين كه مقصود ، اموال خود سفيهان يا اعم از آن و از مال خود اوليا باشد . وقتى سفيه محجور است و تصرفات او نافذ نيست به طريق اولى معاملات ديوانه صحيح نيست زيرا سفيه ، خِرد تكليف را دارد و مكلف است ولى خِرد معيشت او ضعيف است و به گفتهء صاحب جواهر : « فاقد العقل المعتد به » ، « 3 » در حالى كه مجنون ، فاقد حتى عقل تكليف است و اسوء حالًا از سفيه است .\r\nآيهء ديگر  . . . فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ . . .  « 4 » است : اين آيه گرچه\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 265 .\r\n( 2 ) . نساء ( 4 ) : 5 .\r\n( 3 ) . جواهر الكلام ، ج 22 ، ص 265 .\r\n( 4 ) . نساء ( 4 ) : 6 . .\r\n","page_name":" 324 ","page_number":342},
  {"content":"\r\n\r\nدر مورد يتيمان است ولى رشيد و عاقل و مدبّر بودن را شرط دانسته است و بلكه به يك تعبير تمام موضوع استقلال ، رشيد بودن است و به مفهوم شرط دلالت مىكند كه يتيم تا زمانى كه عاقل نشود مستقل در تصرف نمىشود و اين مناط ، در مجنون هم وجود دارد . در باب روايات عدم جواز امر صبى تعابيرى وجود دارد كه حكم معاملات مجنون را روشن مىكند . « 1 » مثلًا در صحيحهء هشام مىخوانيم : «\r\nوإن احتلم و لم يؤنس منه رشده وكان سفيهاً أو ضعيفاً فليمسك عنه وليّه ماله » .\r\nو در روايت ابوبصير مىخوانيم : «\r\nوإن احتلم و لم يكن له عقل لم يدفع اليه شيءٌ ابداً » .\r\nروايت رفع قلم هم مجنون را در رديف صبى و نائم قرار داده بود . اگر دلالت اين دسته از روايات تمام باشد به وضوح بر اشتراط عقل دلالت دارند ، البته ما دلالت آن را قبول نكرديم . بنابراين متعاملان بايد عاقل باشند و بيع مجنون باطل است ، ضمناً فرقى ندارد كه مجنون اطباقى باشد يا ادوارى . « 2 » و نيز فرقى ندارد كه به‌طور طبيعى و مادرزادى ديوانه باشد يا در اثر عارضه‌اى ديوانه شده باشد . يا در اثر شرب مسكرات ، مست لا يعقل گردد و مشاعرش را از دست بدهد . « 3 »\r\n\r\n\r\n","description":"","footnote":"\r\n( 1 ) . اين روايات پيشتر بيان شد .\r\n( 2 ) . معامله با مجنون ادوارى فقط در دورة جنونش باطل است .\r\n( 3 ) . معامله با انسان مست فقط در حال مستى او باطل است . .\r\n","page_name":" 325 ","page_number":343},
  {"content":"\r\n\r\n\r\nشرط سوم : قصد\r\nالثالث : القصد ، فلا يصحّ بيع غير القاصد كالهازل والغالط والساهى .\r\nترجمه : [ شرط 
  ] سوم : « قصد » ؛ بيع كسى كه قصد بيع ندارد ، مانند مزاح كننده و اشتباه كار و فراموش كار صحيح نيست .\r\nشرح : منظور از قصد مدلول ، همان عقدى است كه متعاقدان بر زبان مىآورند . « 1 » بنابراين معاملهء كسانى كه فاقد چنين قصد و اراده‌اى باشند باطل است . نكتهء قابل توجه اين‌كه فرقى نيست بين اين كه متعاقدان اصلًا قصد مدلول نداشته باشند - مثل كسى كه در خواب بگويد خريدم ، فروختم - يا قصد داشته باشند ولى قصد مدلول نداشته باشند و تنها قصد خود لفظ را داشته باشند ، يا اين‌كه قصد مدلول هم داشته باشند ولى قصد مدلول الفاظ اين عقد را نداشته باشند . مثلًا يكى قصد اجاره دارد ولى به اشتباه از لفظ « بعتُ » استفاده مىكند ، يا قصد مدلول همين لفظ را هم دارد ولى قصد انشا ندارد بلكه قصد حكايت و اخبار دارد . يا اين‌كه قصد انشا دارد ولى به‌صورت جدّى معامله نمىكند و از باب شوخى و مسخره‌بازى « بعتُ » مىگويد ، يا مال را به كسى مىدهد « 2 » كه در واقع معاملهء صورى و شكلى است نه واقعى و عقلايى . معاملات تمام اين‌ها باطل است .\r\nيك نكته : اصل اعتبار قصد مدلول عقد ، مسلّم است ولى وزان اين شرط با شروط ديگر متعاقدان متفاوت است و در واقع ، شرط مصطلح نيست بلكه مقوم اصل عقد و معامله است و بدون آن ، معاملهء عقلايى صدق نمىكند .\r\nتوضيح : شروط اصطلاحى امورى هستند كه پس از تحقق حقيقت و ماهيت شىء - در ظرف مناسب خودش - مطرح مىشوند كه خارج از ذات و ماهيت مشروطند و\r\n\r\n\r\n","description":"","footnote":"\r\n( 1 ) . اگر به نحو معاطات باشد در عمل نشان مىدهند .\r\n( 2 ) . هازل . .\r\n","page_name":" 326 ","page_number":344},
  {"content":"\r\n\r\nبه‌نوعى در صحت يا لزوم آن دخالت دارند ؛ مثل بلوغ ، عقل ، مالكيت ، اختيار و . . . . قصد مدلول از اين قبيل نيست بلكه بدون قصد مدلول ، اصل ايقاع عقد امكان‌پذير نيست . امّا بايد يادآور شد مهمّ نيست كه نامش را شرط بگذاريم يا مقوم اصل معامله ؛ بلكه مهم ، اصل اعتبار آن است .\r\n\r\nقصد تعيين مالك‌ها\r\nگاهى عوض و معوض عين خارجى هستند و خود به خود ، مالك آن‌ها معين است و نيازى به تعيين متعاملين ندارند . ولى گاهى عوض يا معوض كلى و در ذمّه است و بدون تعيين طرفين معين نمىگردد ؛ آيا در اين‌گونه موارد ، تعيين مالك‌ها در نيت و قصد يا علاوه بر آن ، ذكر مالك‌ها و تلفظ به آن ، لازم و معتبر است و در ضمن عقد يا در متن آن بايد وجود داشته باشد يا بدون آن نيز معامله صحيح است - اگرچه بعداً تعيين لازم است - .\r\nفلسفهء تعيين اين است كه عقد به وجوه گوناگونى قابل تحقق است ، مثلًا كسى كه مىگويد « صد من گندم به ذمه فروختم به قيمت يك ميليون تومان » ممكن است قصدش ذمّهء خودش يا ذمّه موكّلش باشد . يا مثلًا وقتى مىگويد : « اين صد من گندم كلى را به يك ميليون تومان خريدم » ممكن است براى خودش يا براى موكّلش يا براى صغير يا براى اجنبى به‌عنوان شراء فضولى باشد ، يا مثلًا در فرضى كه براى موكّل معامله مىشود ممكن است هركدام چندين موكّل داشته باشند . در اين‌جا وكلا بايد تعيين كنند از جانب كدام موكّل ، يا براى كدام موكّل معامله مىكنند ، و هكذا در فرض ولايت بر چند نفر ، و هكذا در فرض فضولى كه براى اجنبى معامله مىكند بايد معين شود كه بر ذمّهء چه كسى و براى چه كسى معامله مىشود .\r\n\r\n","description":"","footnote":"","page_name":" 327 ","page_number":345},
  {"content":"\r\n\r\nحال به نظر محقق تسترى در مقابس « 1 » و شيخ اعظم در مكاسب « 2 » تعيين مالك‌ها در ضمن عقد - در نيت تنها يا با تلفظ به آن - لازم است و بدون آن ، معامله باطل است و تعيين بعد از عقد هم فايده‌اى ندارد . اين گروه به وجوهى استدلال كرده‌اند :\r\n1 . دليل عقلى مرحوم تسترى : ملك يا مملوك بدون مالك يا طرف اضافه يا مضاف اليه ممتنع است ؛ زيرا آن دو متضايفان هستند و از هر جهت ( امكان و امتناع ، قوّه و فعل ) متكافئان ، و معقول نيست كه مملوك يا مضاف و اضافهء ملكيت ، فعلى باشد امّا مضاف اليه يا مالك ، فعلى نباشد و حين العقد وجود نداشته باشد ؛ در صورتى كه مالك‌ها معين باشند و متعاملين ، آن‌ها را در نيت يا به زبان معين كنند محذورى بيش نمىآيد ولى اگر تعيين نكنند و مبهم بگذارند لازم مىآيد تحقق مملوك بدون مالك واقعى باشد و اين محال است . « 3 »\r\nپاسخ : اوّلًا اين گفته كليت ندارد ؛ در بعضى از موارد بدون تعيين هم معامله منعقد مىشود و مملوك بدون مالك نيست ، مثلًا فروشنده مىگويد : « صد من گندم را به يكى از دو يا ده تاجر فروختم » و خريدار را تعيين نمىكند ولى يكى از آن دو براى خودش قبول مىكند كه به مجرد قبول ، معامله منعقد مىشود و همان فرد ، مالك مىشود و محذور تحقق ملك بدون مالك محقق نمىشود .\r\nثانياً به گفتهء امام راحل در كتاب بيع : نتيجهء برهان شما - بر فرض قبول - اين است كه معامله فعلًا تأثير نمىگذارد و موجب ملكيت نمىشود نه اين‌كه ايجاب و قبول از ريشه ملغى باشد و بعداً هم اثر و ملكيت محقق نشود و به‌كلى باطل باشد .\r\nتوضيح : اگر الفاظ معاملات از قبيل علل واقعىِ تحقق ملك و اثر بودند حق با شما بود ؛ يعنى محال است علت وجود داشته باشد ولى معلول نه . بقاى ملك بدون مالك\r\n\r\n\r\n","description":"","footnote":"\r\n( 1 ) . ر . ك : مقابس الأنوار ، ص 115 .\r\n( 2 ) . ر . ك : المكاسب ، ج 3 ، ص 299 - 300 .\r\n( 3 ) . مقابس الأنوار ، ص 115 . .\r\n","page_name":" 328 ","page_number":346},
  {"content":"\r\n\r\nمعقول نيست ، ولى ايجاب و قبول سبب عرفى و عقلايى هستند و موضوع براى اعتبار عقلا و شارع ، و هيچ مانعى ندارد كه عرفاً يا شرعاً مشروط باشند به يك سلسله شروط متأخر تا با تحقق آن‌ها نقل و انتقال و ملكيت محقق شود . « 1 » بنابراين هيچ محذور عقلىاى ندارد كه با تعيين بعدىِ مالك‌ها ، ملكْ محقق شود و برهان شما اين را محكوم نمىكند . « 2 »\r\n2 . دليل نقلى محقّق تسترى : در معاملات ، جزم معتبر است و تردّد ، مضرّ است . اگر در ضمن عقد مالك‌ها تعيين نشوند و عقد مبهم باشد لازم مىآيد جزم ، محقق نشود و از اين نظر اشكال دارد . « 3 »\r\nپاسخ : اصل لزوم جزم را گرچه برخى در عبادات قائل شده‌اند « 4 » ولى در خود عبادات هم دليل معتبرى بر قصد جزم و تعيين نداريم ، بلكه تنها بر قصد قربت دليل داريم ؛ بنابراين چيزى كه اعتبارش در عبادات ثابت نيست نمىتواند مبناى استدلال در معاملات قرار گيرد و از راه لزوم جزم ، بر لزوم تعيين مالك‌ها استدلال شود كه نوعى مصادره به مطلوب است .\r\nمرحوم تسترى در ادامهء گفته‌اش به نكته‌اى اشاره مىكند كه مىتواند دليل سوم باشد ؛ يعنى عدم شمول اطلاقات صحّت معامله نسبت به فرضِ عدمِ تعيين مالك‌ها ، زيرا اين فرد ، شايع و متعارف نيست و اطلاقات از اين فرد انصراف دارد و معاملات\r\n\r\n\r\n","description":"","footnote":"\r\n( 1 ) . مانند بيع صرف كه تقابض فىالمجلس شرط صحت و تأثير آن است ، و بيع سلم كه قبض ثمن فىالمجلس شرط است ، و مثل بيع فضولى و مكره كه رضايت و اجازه بعدى ، در آن دخيل است و مثل انقضاى مدّت خيار كه به قول شيخ طوسى شرط تحقق ملكيت است .\r\n( 2 ) . كتاب البيع ، ج 2 ، ص 54 - 55 .\r\n( 3 ) . مقابس الأنوار ، ص 115 .\r\n( 4 ) . مثل شهيد ثانى كه جزم در نيت را معتبر مىداند و صريحاً مىگويد : « يجب الجزم فى مشخصات النيّة من التعيين و الأداء و القضاء و الوجوب و الندب مع إمكانه و لا يجزى الترديد حيث يمكن الجزم لانّ القصد الى الفعل انما يتحقق مع الجزم » . ر . ك : القواعد و الفوائد ، ج 1 ، ص 85 . .\r\n","page_name":" 329 ","page_number":347},
  {"content":"\r\n\r\nشايع معهود را شامل مىشود كه مالك‌ها معين هستند . « 1 »\r\nپاسخ : صِرف شيوع و غلبهء خارجى منشأ انصراف نمىشود و چنين انصرافى بدوى است و ارزشمند نيست ، بنابراين ما به موجب همين مطلقات و عمومات تجارات و معاملات ، حكم مىكنيم به صحت معاملاتى كه در زمان نزول آيات و صدور روايات ، وجود خارجى هم نداشتند و به مرور پيدا شده‌اند ولى آن‌ها را صحيح مىدانيم مگر اين‌كه دليلى از عقل يا نقل بر خلاف آن بيابيم . اگر اين‌ها به حكم اطلاقات صحيح است پس معاملاتى كه در آن زمان بوده ولى شاذ و نادر بوده است - بدون تعيين مالك و با مبهم‌گذاردن آن‌ها - به طريق اولى مشمول اطلاقات است .\r\n3 . استدلال شيخ اعظم : از نظر ايشان تعيين مالك‌ها در هنگام انشاى معامله - در نيت يا در تلفظ - مثل ساير شروط ، يك شرط مستقل و در عرض آن‌ها نيست بلكه اعتبار آن براى اين است كه در معامله ، ملكيت و ماليت عوضين قطعاً معتبر است و در مواردى كه ثمن يا مثمن ، كلى و در ذمّه است تا به ذمّهء شخص معينى اضافه نشود آن كلى ملك و مال نمىشود و تا اين‌ها نباشند معامله محقق نمىشود ، لذا لازم است صاحب ذمّه يا كسى كه اين كلى بر ذمّهء او مىآيد معين گردد تا اين كلى ، ملك و مال شود . مثلًا « صد من گندم كلى » يا « هزار دينار كلى » وجود ندارد و به همين صورت كلى با تجريد از اضافهء آن به ذمّهء شخصى ، مورد معامله واقع نمىشود و كسى براى آن ماليتى قائل نيست ، آرى وقتى اضافه شد و گفت : « صد من گندم بر ذمّهء خودم مىفروشم » يا « بر ذمّهء موكّلم فروختم » كاملًا ملكيت و ماليت مىآيد و عقلا اقدام به معامله مىكنند و تمام آثار و احكام ملك را بر آن مترتب مىكنند . « 2 »\r\nپاسخ : اوّلًا در مقدمات مبحث بيع ذكر شد كه بيع ، تنها مبادلهء مال به مال يا ملك به\r\n\r\n\r\n","description":"","footnote":"\r\n( 1 ) . مقابس الأنوار ، ص 115 .\r\n( 2 ) . المكاسب ، ج 3 ، ص 299 و 300 . .\r\n","page_name":" 330 ","page_number":348},
  {"content":"\r\n\r\nملك يا ملك به مال نيست تا تعيين مالك‌ها براى اين منظور ضرورى باشد ، بلكه مبادلهء حق به حق ، منفعت به منفعت و . . . نيز بيع است ؛ ثانياً بر فرض كه مبادلهء مال به مال يا ملك به ملك باشد ولى دليلى ندارد كه قبل از معامله يا از لحظهء شروع در معامله و انشاى ايجاب ، مال و ملك باشد بلكه كافى است كه از لحظه تمام شدن عقد و تحقق قبول ، ماليت و ملكيت محقق شود ، يا حتى پس از معامله ، صاحب ذمّه را تعيين كند و مثل اجازه در فضولى باشد كه مخصوصاً بر مسلك ناقله بردن به مجرد انشاى عقد ، نقل و انتقال محقق نشده است و پس از اجازه محقق مىشود .\r\nخلاصه : از اين راه نيز دليل بر اعتبار تعيين مالكين يافت نشد تا به‌عنوان شرط مستقلى معتبر باشد . البته متعارف اين است كه در متن عقد ، مالك را تعيين مىكنند ولى به ندرت بدون تعيين قبلى هم معقول است .\r\n\r\nتعيين مالك‌ها در معاملهء اعيان خارجى\r\nدر مواردى كه مالك‌ها خود به خود معين هستند ؛ مثل معامله بر اعيان خارجىاى كه مالك مشخص دارند و تنها براى مالك واقعى واقع مىشود آيا تعيين مالك‌ها در نيت يا در تلفظ در هنگام انشاى معامله لازم است ، يا اين‌كه تعيين لازم نيست ولى قصد خلاف يا تصريح به خلاف ، قادح است و نبايد باشد و حداقل مطلق بياورد تا صحيح باشد ؟\r\nبررسى لزوم تعيين خود مالك‌ها : بنابراين كه در بيع كلى و ما فىالذمّه ، تعيين در متن عقد لازم نباشد - كه تحقيقاً لازم نبود - در بيع شخصى و عين خارجى ، به طريق اولى لازم نيست زيرا بدون قصد يا تصريح به مالك‌ها عين شخصى ، ملكيت و ماليت دارد و كمبودى ندارد . ولى بنا بر لزوم تعيين مالك‌ها در بيع كليات - كه بر مسلك مرحوم شيخ اعظم و مرحوم تسترى لازم بود - اين بحث مطرح است كه آيا در بيع عين خارجى هم تعيين لازم است يا نه ؟\r\n\r\n","description":"","footnote":"","page_name":" 331 ","page_number":349},
  {"content":"\r\n\r\nاگر متعاقدين علم تفصيلى دارند كه مبيع ، ملك فلانى و ثمن خارجى ، ملك فلانى است و در هنگام عقد هم غافل از اين امر نيستند قصد تعيين يا تصريح به نام مالك لازم نيست . به اين دليل كه مالك‌ها ذاتاً معين هستند و نيازى نيست تا با نيت يا به لفظ تعيين شوند ؛ حتى مىتوان گفت قصد تعيين ، تحصيل حاصل و لغو است .\r\nآرى ، اگر علم اجمالى و ابهام و اجمالى در ميان باشد يعنى عاقد نمىداند كه متاع معين ، ملك خودش است يا ملك موكّل ، يا نمىداند كه ملك اين موكّل است يا آن موكّل ، ملك اين اجنبى است يا آن اجنبى ، يا مثلًا دو عين خارجى وجود دارد كه اجمالًا مىداند يكى ملك زيد است يا هر دو ملك زيد است ولى عقد را بر يكى به‌صورت غير معين انشاء مىكند . و . . . ، در اين موارد اگر قصد مالك واقعى داشته باشد صحيح است زيرا مالك واقعى معين است ، اگرچه ما نمىدانيم ، ولى اگر به‌صورت مبهم و مردد ، يكى از آن دو مالك يا دو عين را قصد كند بحث لزوم تعيين در حال انشا مطرح مىشود و طبعاً آنچه در مورد بيع كليات مطرح شد - دليلًا و جواباً - در اين‌جا نيز مطرح مىشود و تحقيقاً تعيين در حال انشا و قبل از آن لازم نيست .\r\nفرض اطلاق : اين فرض به فرض قبلى بازمىگردد زيرا در واقع ، مالك‌ها معين هستند و اطلاق ، انصراف به همان دارد . در اين‌جا هم حكم به صحت معامله مىشود .\r\nفرض قصد خلاف يا تصريح : اگر متعاقدين يا يكى از آن دو با علم و آگاهى از مالك واقعى ، او را قصد نكند و بلكه غير او را قصد كند يا غير او را بر زبان آورد ، مثلًا مىگويد : « بعت مالى عن فلان » به اين معنا كه عين خارجى ، مال و ملك بايع است ولى از طرف فرد ديگر فروخته شود ، يا بگويد : « بعت مالى لفلان » به اين معنا كه عين ، مال من است ولى معامله براى ديگرى واقع شود و ثمن به ملك او درآيد . اين نوع انشا باطل است زيرا وى از نظر عقلا قصد جدى معامله ندارد و به هزل ، اقرب از حدّ است و تا قصد جدّى نباشد معامله واقعى نيست بلكه صورى است . از نظر عقلى هم محال است كه مبيع مادامى كه ملك كسى نشده از او به ديگرى منتقل شود ، در حالى كه\r\n\r\n","description":"","footnote":"","page_name":" 332 ","page_number":350},
  {"content":"\r\n\r\nانتقال از او به مشترى فرع بر مالك شدن او است . از نظر ماهيت معامله هم ، گفتنى است معامله ، مبادلهء مالى به مالى است به‌گونه‌اى كه معوض از ملك هر كسى كه خارج شود عوض به ملك او داخل مىشود و جاى خالى آن را پر مىكند ، و معقول نيست كه مثمن از ملك بايع و عاقد خارج شود ولى ثمن به ملك ديگرى داخل شود .\r\nو اگر از روى جهل به مالك واقعى قصد خلاف يا تصريح به خلاف شود ، چنانچه از نوع خطا در تطبيق باشد صدمه‌اى به معامله نمىزند ، ولى اگر عقيده به خلاف ، سبب شود تا معامله بر خلاف واقع ، واقع شود باز هم محكوم به بطلان است . مثلًا كسى وكيل است كه فرس زيد را به بكر بفروشد ولى در مقام انشا مىگويد : فرس بكر را به اين ده دينار فروختم . اين گفته خلاف قصد معتبر در معامله است و « العقود تابعهء للقصود » ، و در اين مورد « ما قُصد لم يقع » و « ما وقع لم يقصد » .\r\nنتيجه : تعيين مالك‌ها به‌عنوان يك شرط در حال انشاء معتبر نيست و موضوعيت ندارد .\r\n\r\n","description":"","footnote":"","page_name":" 333 ","page_number":351},
  {"content":"\r\n\r\n\r\nشرط چهارم : اختيار\r\nالرابع : الاختيار ، فلا يقع البيع من المكره ، والمراد به الخائف على ترك البيع من جهة توعيد الغير عليه بإيقاع ضرر أو حرج عليه ، ولا يضرّ بصحّته الاضطرار الموجب للإلجاء ؛ وإنْ كان حاصلًا من إلزام الغير بشيءٍ ، كما لو ألزمه ظالم على دفع مال ، فالتجأ إلى بيع ماله لدفعه إليه ، ولا فرق فى الضرر المتوعّد بين أن يكون متعلّقاً بنفس المكره - نفساً أو عرضاً أو مالًا - أو به من يكون متعلّقاً به كعياله وولده ؛ ممّن يكون إيقاع المحذور عليه بمنزلة إيقاعه عليه ، ولو رضي المكره بعد زوال الإكراه صحّ ولزم .\r\nترجمه : [ شرط 
  ] چهارم : « اختيار » : بيع از شخصى كه اكراه شده است واقع نمىشود . مقصود از « مكره » كسى است كه از ترك بيع ترسان باشد ؛ از اين جهت كه ديگرى او را بر بيع تهديد نمايد به اين‌كه ضرر يا حرج بر او واقع نمايد ؛ ولى اضطرارى كه او را به فروختن وا دارد ، به صحت بيع ضرر نمىرساند اگرچه اين اضطرار به‌خاطر اين باشد كه ديگرى او را به چيزى الزام نموده است . مثلًا ظالمى او را ملزم كند كه مالى را بپردازد و او هم ناچار شود مالش را بفروشد تا آن را به او بپردازد . و [ در مورد اكراه 
  ] فرقى نيست بين اين‌كه ضررى كه به او وعده‌اش داده مىشود به جان يا عِرض و يا مال خود شخص مكره متعلق باشد يا به كسى كه به او وابسته است ، مانند عيال و فرزند او ؛ [ يعنى 
  ] از جمله كسانى كه ضرر زدن به آنان همانند ضرر زدن به خود او است . و اگر شخص مكره بعد از بر طرف شدن اكراه راضى شود بيع صحيح و لازم مىشود .\r\nشرح : شرط چهارم از شروط متعاقدين اختيار است . بنابراين ، بيع مكره و مجبور واقع نمىشود . دربارهء اين شرط ابتدا شش مطلب را بررسى مىكنيم ، آن‌گاه چند مسأله را در مورد ابعاد و زواياى گوناگون بيع مكره تبيين مىنماييم :\r\n\r\n","description":"","footnote":"","page_name":" 334 ","page_number":352},
  {"content":"\r\n\r\n\r\nمطلب اوّل : معناى اختيار\r\nمعناى لغوى اختيار : اختيار و تخير در لغت عرب به معناى انتخاب و برگزيدن و ترجيح دادن است ؛ چه ترجيح يكى از دو جانب فعل و ترك بر ديگرى ، چه ترجيح يكى از دو امر وجودى بر ديگرى .\r\nدر كتاب المنجد مىخوانيم :\r\n« تخيّر واختار : اصطفاه وانتقاه ، استخار استخارةً : طلب الحيرة » . « 1 »\r\nمعناى اصطلاحى اختيار : اختيار در اصطلاح فقها به قرار زير است : شيخ اعظم در مكاسب مىگويد :\r\nالمراد بالاختيار القصد إلى وقوع مضمون العقد عن طيب نفس في مقابل الكراهة و عدم طيب النفس ، لا الاختيار في مقابل الجبر . « 2 »\r\nاز همين‌جا تفاوت شرط چهارم ( اختيار ) با شرط سوم ( قصد ) روشن مىشود . در شرط سوم اصل قصدِ تحققِ معنا و مدلول عقد مطرح بود ولى در اين‌جا از روى رضا و طيب نفس بودن آن مطرح است يعنى از روى ميل باطنى و طيب خاطر مضمون عقد قصد شود نه از روى كراهت باطنى و اجبار و تحميل از خارج .\r\nكلمهء اختيار گاهى در مقابل جبر و الجاء به‌كار مىرود ؛ منظور از جبر اين است كه شخص هيچ اراده‌اى از خود ندارد و عملش مثل حركت دست مرتعش است و در واقع مانند آلت و ابزارى در دست ديگرى است و بدون اراده كارى انجام مىدهد ؛ مثلًا كسى را بخوابانند و شراب در حلقش بريزند . در اين‌جا به قرينهء مقابله ، مختار كسى است كه با ارادهء خود كارى را انجام دهد .\r\n\r\n\r\n","description":"","footnote":"\r\n( 1 ) . المنجد فى اللغة ، ص 201 ، مادّة خير . براى مطالعه بيشتر ر . ك : أقرب الموارد ، ج 1 ، ص 11 ، ماده خير ؛ مفردات راغب ، ص 163 ، ماده خير .\r\n( 2 ) . المكاسب ، ج 3 ، ص 307 . .\r\n","page_name":" 335 ","page_number":353},
  {"content":"\r\n\r\nكلمهء اختيار هم گاهى در مقابل اضطرار به‌كار مىرود ؛ مضطر كسى است كه در اثر ضرورت و نياز مبرم تصميم مىگيرد و اقدام مىكند . مثلًا كسى براى نجات از هلاكت ، از گوشت مردار تغذيه مىكند يا براى مداواى بيمارى يا اداى دِين ناچار مىشود مال ارزشمندى را بفروشد بدون اين‌كه كسى از خارج بر او تحميل كند .\r\nدر مقابل ، مختار كسى است كه چنين ضرورتى ندارد و در شرايطى عادى اقدام به معامله يا كار ديگر مىكند .\r\nكلمهء اختيار در بعضى از موارد در مقابل اكراه به‌كار مىرود ؛ مكره كسى است كه ظالمى او را تهديد مالى يا جانى يا آبرويى كند و او از ترس عملى شدن تهديد معامله يا كار ديگر مورد اكراه را انجام دهد . در مقابل ، مختار كسى است كه به طيب نفس و بدون تحميل از خارج اقدام به معامله مىكند .\r\nحال اين بحث مطرح است كه آيا اختيار ، معانى و موارد استعمال متعددى دارد يا در همه‌جا به يك معنا اطلاق مىشود ؟ امام راحل بر اين باور است كه اختيار در همه‌جا يك ماهيت و معنا دارد و به اختلاف موارد ، مفهوم و ذات آن مختلف نمىگردد و همه‌جا داراى يك معناست - چه در برابر جبر به كار برده شود ، چه در مقابل اضطرار و چه در مقابل اكراه - .\r\nبه نظر امام راحل ، اختيار ، انتخاب و برگزيدن و ترجيح يك طرف بر طرف ديگر است كه از مبادى فعل ارادى است و جميع افعالى كه با التفات و اراده از انسان صادر مىشود مسبوق به اختيار و ترجيح و گزينش است . البته گاهى منشأ ترجيح يك كار ، ملائم با نفس بودن و موافق با شهوت و تمايلات فاعل است كه فاعل با شوق و رغبت ، آن را انتخاب و اراده مىكند و انجام مىدهد . و گاهى عملى مخالف ميل و هواى نفس او است و از آن نفرت و كراهت دارد ولى عقل او درك مىكند كه انجامش به صلاح\r\n\r\n","description":"","footnote":"","page_name":" 336 ","page_number":354},
  {"content":"\r\n\r\nاست - مثل دفع افسد به فاسد - لذا اختيار و اراده مىكند و انجام مىدهد . « 1 »\r\nاز همين‌جا امام راحل به اين نكته متفطن شده است كه اختيار ، يك شرط جدا در كنار ساير شروط نيست زيرا اگر به معناى ترجيح باشد در بيع مكره نيز وجود دارد و به حكم عقل براى فرار از شرّ ظالم ، معامله را انتخاب مىكند و انجام مىدهد ، پس بايد بيع مكره صحيح باشد در حالى كه به اتفاق كلمهء فقهاى شيعه ، بيع مكره باطل است ؛ حتى صاحب جواهر در اين‌باره ادعاى ضرورت مذهب كرده است . « 2 » و اگر به معناى طيب نفس باشد و بيع كسى كه كراهت نفس دارد باطل باشد ، پس بايد بيع مضطر هم باطل باشد زيرا كراهت نفسانى دارد و دلش نمىخواهد متاعش را بفروشد ولى ناچار است ؛ در حالى كه بيع مضطر به اتفاق كلمه صحيح است . و اگر طيب نفس به معناى قصد جدّى ، نسبت به وقوع معامله باشد باز هم بايد بيع مكره صحيح باشد ؛ زيرا گاهى قصد جدّى به وقوع دارد .\r\nامام راحل از اين‌جا به اين نتيجه رسيده است كه اساساً طرح اختيار به‌عنوان يكى از شروط متعاقدان صحيح نيست و بهتر است عدم اكراه را شرط بدانيم يا به عبارتى ، وجود اكراه را مانع صحت بدانيم يا اختيار را به معناى سلبىِ عدم اكراه و اجبار معنا كنيم . « 3 » به همين دليل ، امام راحل در كتاب طلاق در مسألهء سوم چنين فرموده است :\r\nيشترط في الزوج المطّلق : القصد والاختيار ؛ بمعنى عدم الإكراه والإجبار . . . . « 4 »\r\nالبته در مورد بحث ما در بيع ، مثل مشهور اختيار را شرط دانسته و عدم وقوع بيع مكره را بر اين شرط مبتنى كرده است .\r\nبه هر حال مقصد اصلى در شرط چهارم بيان بطلان بيع مكره است و متعاقدين نبايد\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 75 .\r\n( 2 ) . جواهر الكلام ، ج 22 ، ص 265 .\r\n( 3 ) . كتاب البيع ، ج 2 ، ص 76 .\r\n( 4 ) . تحرير الوسيله ، ج 2 ، ص 309 ، مسأله 3 . .\r\n","page_name":" 337 ","page_number":355},
  {"content":"\r\n\r\nمكره باشند و از اين مكره نبودن به مختار بودن تعبير شده است ، ولى مقصود ، روشن است .\r\n\r\nمطلب دوم : دلايل لزوم اختيار و عدم وقوع بيع مكره\r\nدليل اوّل : فرد مكره اصلًا قصد تحقق مدلول عقد را ندارد تا عقد او صحيح باشد و منعقد شود ، و قطعاً قصد تحقق مدلول عقد ، شرط صحت عقد و بلكه مقوم آن است ؛ زيرا عقود و ايقاعات از عناوين قصديه‌اند و بدون قصد ، صدق بيع و مانند آن مختل است .\r\nاين دليل از ظاهر كلام برخى از فقها از جمله شهيد اوّل در دروس « 1 » و شهيد ثانى در مسالك و فاضل نراقى در مستند استفاده مىشود . اين عدّه از فقها مىفرمايند : بايد قصد مدلول احراز شود تا معامله منعقد شود . نسبت به مكره اين امر محرز نيست و مشكوك است ؛ لذا منعقد نمىشود . از كلام برخى از فقها نيز استفاده مىشود كه مكره در قصد تمليك خود جدّى نيست ؛ زيرا راضى به معامله نيست تا به جِدّ انشاى معامله كند ، و جدّى بودن امرى قلبى و قصدى است و اكراه‌پذير نيست ، و تا قصد المدلول جدّاً نيايد معامله منعقد نمىشود و موقوف به رضايت بعدى هم نيست .\r\nپاسخ : اوّلًا فرض مختار بودن و مكره نبودن متعاقدان به‌عنوان شرط چهارم پس از فرض قصد مدلول همان شرط سوم است كه قبلًا ذكر شد ، و اگر ادّعا شود كه مكره چون قصد مدلول ندارد يا محرز نيست يا جدّى نيست ، خواهيم گفت شرط چهارم به شرط سوم برمىگردد و شرط جدايى نخواهد بود و خود فقهاى مزبور نيز به آن ملتزم نيستند .\r\nثانياً ملاحظهء موارد اكراه نشان مىدهد كه از ناحيهء قصد مدلول عقد ، كمبودى ندارد . مثلًا كسى كه زير شكنجه به جرمى اعتراف مىكند قطعاً چنين نيست كه صرفاً الفاظى\r\n\r\n\r\n","description":"","footnote":"\r\n( 1 ) . الدروس الشرعيه ، ج 3 ، ص 335 . .\r\n","page_name":" 338 ","page_number":356},
  {"content":"\r\n\r\nبدون معنا و بدون قصد مدلول بر زبان جارى مىكند ؛ بلكه كاملًا قصد مدلول دارد و بر اساس اعترافات ، مورد محاكمه و مجازات قرار مىگيرد و عليه او احتجاج مىشود .\r\nممكن است سرچشمهء اصلى طرح بحث اكراه و مكره و رفع اثر سخن يا عمل اكراهى ، آيهء  . . . إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ . . .  « 1 » باشد كه در مورد سبّ و برائت از پيامبر ( ص ) وارد شده است و از آيه و روايات استفاده مىشود كه فلان سخنان واقعاً سبّ معصوم و تبرّى از او است ، ولى چون اكراهى است مؤاخذه و اثرى ندارد نه اين كه سبّ نباشد ؛ در حالى كه اگر صرفاً قصد لفظ باشد بدون قصد مدلول ، صدق سبّ و لعن و برائت ناتمام است .\r\nثالثاً از فتاواى گوناگون فقها در فروع گوناگونِ بيعِ اكراه ، به روشنى استفاده مىشود كه مكره قصد تحقق مدلول هم دارد و جدّاً انشاى بيع مىكند ولى منشأ آن اكراه است . براى مثال به فتواى مشهور اگر پس از زوال اكراه ، طرف راضى شود و اجازه كند معامله منعقد مىشود . اين فتوا در صورتى صحيح است كه طرفين در هنگام انشاى معامله ، قصد تحقق مدلول را دارند و تنها رضايت و طيب نفس ندارند كه آن هم لزومى ندارد در هنگام عقد باشد ، بلكه اگر فعلًا هم ضميمه شود كفايت مىكند . و اگر از اول ، قصد مدلول نباشد اصلًا بيع صدق نمىكند و معنا ندارد كه بعداً صحيح و لازم گردد و « الشيء لا ينقلب عمّا هو عليه » .\r\nنتيجه : دليل اوّل ناتمام است و از اين راه بطلان عقد مكره و اشتراط اختيار و عدم اكراه ثابت نمىشود و چون ظاهر سخن شهيد ثانى و ديگران پذيرفتنى نيست شيخ اعظم و ديگران در صدد توجيه برآمده‌اند كه طرح آن‌ها ضرورت ندارد .\r\nنكتهء ديگر اين‌كه آنچه تا به حال تبيين شد بر اين فرض بود كه داعىِ مكره بر عقد ، واقعاً دفع اكراه باشد و صرفاً از ترس ظالم اقدام به انشاى عقد يا اقدام به امضاى سند\r\n\r\n\r\n","description":"","footnote":"\r\n( 1 ) . نحل ( 16 ) : 106 . .\r\n","page_name":" 339 ","page_number":357},
  {"content":"\r\n\r\nكند ، اگرچه داراى كراهت باطنى است . امّا اگر به‌دنبال اكراه ، خودش هم تصميم به فروش گرفت به‌گونه‌اى كه اگر اكراه نبود متاع مورد نظر را مىفروخت . در اين‌صورت بيع او صرفاً عقيب اكراه مكرِه واقع شده است . قطعاً اين بيع صحيح و لازم است و از مفروض بحث خارج است .\r\nدليل دوم : اجماع ، عده‌اى در مورد بحث ، ادعاى اجماع كرده‌اند . « 1 » اصل ادعاى نفى خلاف و بلكه ادعاى اجماع بعيد نيست و از فقهاى اماميه كسى مخالفت نكرده است ولى اشكال اين‌جاست كه اين اجماع ، اجماع تعبدىِ كاشف از رأى معصوم نيست بلكه مدركى است و مدركش آيهء تجارت و روايت رفع اكراه و روايات طيب نفس مالك و روايات طلاق مكره است كه به تفصيل بررسى خواهد شد .\r\nدليل سوم : آيهء تجارت از روى تراضى :  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ وَ لا تَقْتُلُوا أَنْفُسَكُمْ إِنَّ اللَّهَ كانَ بِكُمْ رَحِيماً  « 2 » دربارهء اين آيه به تفصيل در دليل سوم از ادلهء مفيد ملك بودن معاطات ، بحث شد . در اين‌جا به چند نكته اشاره مىشود آن‌گاه كيفيت استدلال بررسى مىگردد :\r\nالف ) كلمهء « اكل » در آيه ، كنايه از مطلق تصرّف در مال ديگران و تملك و تصاحب اموال ديگران است و خصوصِ خوردن به‌عنوان فعل مخصوص ، مورد نظر نيست و گرنه بايد  أَمْوالَكُمْ  مخصوص مأكولات باشد كه تخصيص اكثر است و قبيح .\r\nب ) حرف باء در  بِالْباطِلِ  براى مقابله نيست بلكه براى سببيت است . دليل آن هم قرينهء داخلى و خارجى است . قرينهء داخلى ذيل آيه است ، يعنى  تِجارَةً عَنْ تَراضٍ . . .  ؛ زيرا منظور از تجارت ، سبب مملك است و به قرينهء مقابله ، مراد از  بِالْباطِلِ  ، اسباب مملكهء ديگر ، غير از تجارت صحيح است . قرينهء خارجى رواياتى است كه باطل را به قمار و دزدى و مانند آن تفسير كرده است كه اين‌ها راه‌هاى باطل و نامشروع تملك مال\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 265 .\r\n( 2 ) . نساء ( 4 ) : 29 . .\r\n","page_name":" 340 ","page_number":358},
  {"content":"\r\n\r\nمردم هستند . « 1 » بنابراين ، مفاد صدر آيه اين است كه از راه‌هاى باطل و ناصحيح ، اموال يكديگر را تملك و تصاحب نكنيد بلكه از راه داد و ستد با تراضى اقدام كنيد .\r\nج ) دو احتمال در استثنا : يكى استثناى متصل و ديگرى استثناى منقطع كه به‌صورت مشروح در بحث معاطات تبيين شد .\r\nد ) كلمهء  تَراضٍ  در آيه به معناى قصد مدلول نيست تا مقصود اين باشد كه تجارت با قصد مدلول ، مجوّز اكل و تصرف و تملك است ، بلكه به معانى طيب نفس داشتن و مكره نبودن است زيرا اگر به معناى قصد مدلول باشد آوردنش لغو خواهد بود كه كلام حكيم برتر از آن است .\r\nتوضيح : خود كلمهء تجارت بر قصد مدلول دلالت مىكند زيرا تجارت از عناوين قصدى است و بدون قصد مدلول ، معامله و بيع و تجارت صدق نمىكند . بنابراين ، نيازى به ذكر  عَنْ تَراضٍ  به معناى « عن قصد الطرفين المدلول » نيست . پس ذكر آن لغو يا توضيحى است كه مثل لغو است ؛ آرى به معناى مكره نبودن و به زور معامله نكردن و با طيب نفس تجارت كردن است و لغو نيست .\r\nبا توجه به چند نكتهء فوق ، استدلال به آيه از سه راه متصور است :\r\n1 . يا به مفهوم وصف آيه استناد شود كه تجارت را مقيد كرده است به قيد تراضى ، و مفهومش اين است كه تجارتى كه با تراضى نباشد منعقد نمىشود . اين بيان ناتمام است زيرا در اصول بيان شده است كه وصف مفهوم ندارد .\r\n2 . يا به مفهوم حصر آيه استناد شود ، بنابراين كه استثنا متصل باشد . بر اين اساس استدلال كاملًا صحيح است زيرا مفيد حصر است و مفادش اين است كه تنها مجوز اكل ، تجارت با تراضى است و مفهوم حصر استثنا اين است تجارتى كه بدون تراضى باشد منعقد نمىشود و معامله فرد مكره از مصاديق تجارت بدون تراضى است ، پس واقع نمىشود .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 164 - 167 ، ح 1 و 8 و 9 و 14 . .\r\n","page_name":" 341 ","page_number":359},
  {"content":"\r\n\r\nولى قبلًا در بحث معاطات بيان شد كه استثنا منقطع است نه متصل . بنابراين ، اين بيان نيز ناتمام است .\r\n3 . بنابر اين كه استثنا منقطع باشد علىالقاعده مفيد حصر نيست و مفهوم ندارد ، زيرا ذيل كلام به منزلهء جملهء مستقلى است و گويا گفته شده است : « التجارهء عن تراض مجوّز للأكل » ، و چون مفيد حصر نيست مفهوم ندارد كه تجارت بدون تراضى باطل باشد . ولى از آن‌جا كه آيه در صدد بيان اسباب صحيح تملك و تميز آن‌ها از اسباب فاسد و باطل است و در اين مقام دو قسم بيشتر بيان نكرده است مىتوان برداشتِ حصر كرد ؛ يعنى تنها راه تملك اموال مردم ، تجارت با تراضى است ؛ آن‌گاه مىتوان گفت بيع مكره منعقد نمىشود . به بيان ديگر مىتوان گفت : تجارت با تراضى موضوعيت دارد و يكى از مصاديق ، تملك مال ديگران به حقّ است و آيه در مقام بيان ، تملك را دو قسم كرده است : يكى تملك به غير حقّ و ديگرى تملك به حقّ ، و قسم سوم ندارد . آيه در مقام بيان تملك به حقّ ، تراضى را قيد كرده و فرموده است منحصراً با اين قيد ، تملكِ به حقّ است و بدون آن تملّكِ به حقّ نيست و چون بيع مكره اين قيد را ندارد پس تملك به حقّ نيست .\r\nدليل چهارم : روايات طيب نفس . مهم‌ترين روايت ، موثقه سماعه از امام صادق ( ع ) است :\r\nفى حديث أنّ رسول‌الله ( ص ) قال :\r\n« من كانت عنده أمانته فليؤدّها إلى من ائتمنه عليها ، فإنّه لا يحلّ دم امرئ مسلم ولا ماله إلا بطيبة نفسٍ منه » . « 1 »\r\nشيوهء استدلال : در ظاهر كلام ، حكم شرعىِ «\r\nلا يحلّ\r\n» به عين خارجى « خون و مال » اسناد داده شده است و در اين‌گونه موارد از نظر مشهور فعل اختيارىِ مكلف بايد مقدر باشد . بنا بر يك قول ، مقدر « فعل مناسب » است و در اين‌جا « تصرف » مقدر است . ولى اين احتمال هيچ شاهدى ندارد . بنا بر قول ديگر تمام افعال مربوطه به مال مردم\r\n\r\n\r\n","description":"","footnote":"\r\n( 1 ) . وسائل الشيعه ، ج 5 ، ص 120 ، ح 1 . .\r\n","page_name":" 342 ","page_number":360},
  {"content":"\r\n\r\n( امساك ، تصرف ، تملك ، هديه دادن و . . . ) در تقدير است و حذف متعلق ، مفيد عموم است . بنا بر تقدير همين احتمال قوى است و در نتيجه قابل استدلال است ؛ زيرا تملك مال مردم بدون رضايت و طيب نفسِ مالك ، ممنوع است و اگر بيع اكراهى صحيح بود وجهى براى منع نبود . و بنا بر قول ديگر نيازى به تقدير نيست و اساساً تقدير ، خلاف اصل است و ظاهر حديث ، اسناد حرمت به خود مال است و منظور ، حرمت ذات و ماهيت مال مردم است و حرمت ذات به حرمت تمام افعال مربوط به آن است ؛ از جمله تملك آن و حرمت تصاحب بدون طيب نفس ، دليل بر عدم انعقاد بيع مكره است .\r\nيك اشكال : حرمت ، ظهور در حرمت تكليفى دارد و حديث فوق ، حداكثر بر حرمت تكليفى تصرف در مال مردم دلالت دارد و حكم وضعِى آن را بيان نمىكند تا دليل بر بطلان بيع مكره باشد .\r\nجواب : اوّلًا حرمت جميع جهات مربوط به مال مردم ، براى كشف بطلان كافى است ، زيرا اگر بيع مكره باطل نباشد وجهى براى حرمت تصرّف نداريم ، مگر اين‌كه تعبداً حرام باشد كه قطعاً حرام نيست ؛ ثانياً واژهء حلال و حرام در روايات به معناى عرفى و لغوىِ آن ( رخصت و ممنوعيت ) است و هركدام از تكليف و وضع را شامل مىشود .\r\nنتيجه : دلالت روايت فوق ، بر عدم انعقاد بيع مكره ، خالى از اشكال است .\r\nدليل پنجم : روايات باب طلاق و عتق مكره :\r\nدر اين‌جا مهم‌ترين روايت ، حسنه يا صحيحهء زراره از امام باقر ( ع ) است :\r\nقال : سألته عن طلاق المكره وعتقه ؟ فقال :\r\n« ليس طلاقه بطلاق ولا عتقه بعتق . . . » . « 1 »\r\nشيوهء استدلال : در اين حديث ، يا مقصود اين است كه بر طلاق و عتق مكره ، اسم و\r\n\r\n\r\n","description":"","footnote":"\r\n( 1 ) . وسائل الشيعه ، ج 22 ، ص 86 ، ح 1 . .\r\n","page_name":" 343 ","page_number":361},
  {"content":"\r\n\r\nعنوان طلاق و عتق صدق نمىكند تا احكام و آثار آن‌ها مترتب شود ، و يا مراد اين است كه طلاق و عتق مكره صحيح نيست ، داراى فايده و اثر هم نيست و موجب جدايى و آزادى نمىگردد . در اين ميان ، احتمال دوم قوى است زيرا در روايت ، امام ( ع ) بر طلاق و عتق مكره ، اطلاق طلاق و عتق كرده و اگر بلافاصله در ذيل آن نفى ماهيت طلاق كند صدر و ذيل ، يك كلام متناقض مىشود ، يعنى هم طلاق هست و هم طلاق نيست ؛ و هكذا در عتق . ولى به هر حال به خوبى از روايت استفاده مىشود كه طلاق و عتق مكره منعقد نمىشود و وجود آن كالعدم است ، آن‌گاه به ضميمهء عدم فصل قطعى ، « 1 » در ساير عقود و ايقاعات نيز عقد اكراهى اثر ندارد و منعقد نمىشود ؛ پس بيع مكره نيز واقع نمىشود .\r\nدليل ششم : حديث معروف رفع از رسول‌اكرم ( ص ) كه شيخ صدوق ( رحمه الله ) در دو كتاب خصال « 2 » و توحيد « 3 » از امام صادق ( ع ) نقل كرده است :\r\nقال : قال رسول ( ص ) :\r\n« رفع عن امتي تسعة : الخطأ ، والنسيان ، و ما اكرهوا عليه ، و ما لا يعلمون ، و ما لا يطيقون ، و ما اضطرّوا إليه ، والحسد ، والطيرة ، والتفكر في الوسوسة في الخلق ما لم ينطق بشفةٍ » .\r\nشاهد ، جملهء «\r\nو ما اكرهوا عليه\r\n» است كه قطعاً از ماء موصول حكم شرعى اراده نشده است ؛ زيرا حكم فعل اختيارى خداوند است و معقول نيست كه بنده نسبت به فعل خداوند مكره باشد ، بنابراين مقصود ، فعل مكلّف است ؛ يعنى ظالمى او را بر انجام آن مجبور كرده است . ديگر اين‌كه نفى حقيقى فعل اكراهى هم مقصود نيست « 4 » زيرا اين معنى مستلزم كذب است و وجداناً مسلمانانى را مشاهده مىكنيم كه توسط ظلمه و\r\n\r\n\r\n","description":"","footnote":"\r\n( 1 ) . زيرا هيچ فقيهى ميان اين دو باب با ساير ابواب ايقاعات و عقود فرق قائل نشده است .\r\n( 2 ) . الخصال ، ج 2 ، ص 417 ، ح 9 .\r\n( 3 ) . التوحيد ، ص 353 ، ح 24 .\r\n( 4 ) . تا منظور اين باشد كه امت پيامبر صلىالله عليه وآله بر هيچ كارى مكره نمىشود و كلًا كار اكراهى از آن‌ها برداشته شده است . .\r\n","page_name":" 344 ","page_number":362},
  {"content":"\r\n\r\nطواغيت بر انجام كارهايى مكره مىشوند . بنابراين ، منظور نفى خود فعل اكراهى نيست بلكه نفى آثار آن است .\r\nگفتنى است در اين‌جا چند احتمال وجود دارد : 1 . اين‌كه خصوص مؤاخذه در تقدير باشد ؛ يعنى فعل اكراهى مسلمانان سبب مؤاخذه و عقاب آنان نيست .\r\nاشكال اين احتمال : مؤاخذه امرى عقلى و به حكم مستقل عقل است و ربطى به شارع بما هو شارع ندارد و وضع آن به دست او نيست تا رفعش به دست او باشد .\r\n2 . خصوص اثر شرعىِ بارز و ظاهر ، مقدر باشد كه متناسب با هر فرازى از فرازهاى حديث رفع ، اثر خاصى وجود دارد .\r\nاشكال اين احتمال : هيچ دليل وجود ندارد كه اثر بارز مقدر باشد ؛ افزون بر اين ، تعيين اثر بارز در هر مورد مشكل است .\r\n3 . جميع آثار و احكام شرعى ( هم تكليفى و هم وضعى ) مقدّر باشد . شاهد اين گفته حذف متعلق است كه مفيد عموم است .\r\nبنابراين احتمال ، حديث رفع دليل بر آن است كه فعل اكراهى نه تكليفاً حرام است و نه وضعاً صحيح و لازم ؛ بلكه حرمت و صحت و لزوم برداشته شده است .\r\nولى احتمال قوىتر كه مختار امام راحل در كتاب بيع است اين است كه اصولًا تقدير ، خلاف اصل است و ضرورتى هم ندارد ؛ بلكه ظاهراً رفع به خود فعل اكراهى نسبت داده شده است و مىتوان گفت خود فعل اكراهى برداشته شده است امّا نه حقيقتاً و وجداناً بلكه از راه ادعا و تنزيل . يعنى از آن‌جا كه وجود فعل اكراهى شرعاً مثل عدم آن است گويا اصلًا محقق نشده است و در نتيجه يا هيچ اثرى بر آن مترتب نيست و يا معظم آثار شرعى بر آن مترتب نيست ؛ اگر هم اثر نادرى دارد قابل اعتنا نيست .\r\nبنا بر اين احتمال نيز حديث رفع به وضوح دلالت دارد بر اين‌كه وجود بيع اكراهى كالعدم است و اثرى ندارد . مطلوب ما نيز همين است . « 1 »\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 78 . .\r\n","page_name":" 345 ","page_number":363},
  {"content":"\r\n\r\nوجه قوت اين احتمال : ساير احتمالات ، عموماً در تقدير و حذف مضاف ، مشترك بودند ؛ تقدير هم خلاف اصل است . ولى در اين احتمال تقدير مطرح نيست بلكه صرفاً تصرف در امر عقلى است ؛ يعنى ادعا كرده‌ايم كه وجود كار اكراهى مثل عدم آن است كه سپس لفظ در مفاد خودش استعمال شده است .\r\nنتيجه : حديث رفع به خوبى بر عدم انعقاد بيع مكره دلالت دارد و نيازى به استشهاد به صحيحهء ابىنصر بزنطى « 1 » نيست كه شيخ اعظم به آن تكيه كرده است . « 2 »\r\nدليل هفتم : اين دليل از امام راحل در كتاب بيع نقل مىشود . حضرت امام فرموده است :\r\nمضافاً إلى أنّ الأمر كذلك عند العقلاء أيضاً فإنّهم لا يلزمون العاقد مكرهاً بالعمل به وأدلّة نفوذ المعاملات منصرفة عن مثله أيضاً . « 3 »\r\nممكن است اين جملهء امام دو دليل باشد : يكى سيرهء عقلاى عالم كه بر معاملات مكره ترتيب اثر نمىدهند و فرد مكره را به وفا به عقد و عمل به موجب آن و تسليم مبيع به مشترى ، ملزم نمىكنند و شرعاً هم اين سيره ردع نگرديده است پس معتبر است .\r\nدليل ديگر انصراف است . ادلهء صحت و لزوم معاملات ، يعنى  أَحَلَّ اللَّهُ الْبَيْعَ  ،   أَوْفُوا بِالْعُقُودِ   و . . . از بيع مكره انصراف دارند و بر بيع متعارف و عقلايى ( بيع مختار ) حمل مىشوند و در نتيجه بيع مكره مشمول اطلاقات و عمومات نيست ، لذا به اصل اولى در معاملات ( اصل فساد ) برمىگرديم .\r\nحال اگر انصراف ادلّه را بپذيريم بيع مكره مقتضى براى صحت ندارد و اگر نپذيريم و ادلّه به اطلاق خود باقى باشند و بيع مكره را نيز شامل شوند و مقتضى موجود باشد ،\r\n\r\n\r\n","description":"","footnote":"\r\n( 1 ) . وسائل‌الشيعه ، ج 23 ، ص 226 ، ح 12 .\r\n( 2 ) . المكاسب ، ج 3 ، ص 308 .\r\n( 3 ) . كتاب البيع ، ج 2 ، ص 78 . .\r\n","page_name":" 346 ","page_number":364},
  {"content":"\r\n\r\nروايات بطلان بيع مكره مانع است و جلوى مقتضى را مىگيرند و چون به‌عنوان ثانوى است حاكم بر اطلاقات و عمومات صحت و نفوذ است و دامنهء آن‌ها را محدود مىكند . پايان سخن اين‌كه اكراه مانع است و بيع مكره واقع نمىشود .\r\nيك نكته : فقهاى عظيم‌الشأن ، از جمله امام راحل شرط بلوغ و عقل و قصد را كه مطرح كرده‌اند به‌دنبالش صريحاً گفته‌اند : « فلا يصحّ بيع الصبي ، فلا يصحّ بيع المجنون . . . » . ولى به شرط اختيار و عدم اكراه كه رسيده‌اند تعبيرشان عوض شده و گفته‌اند : « فلا يقع البيع من المكره » . منظور اين است كه فعلًا بيع مكره منعقد نمىشود ولى منافاتى ندارد كه پس از زوال اكراه اگر راضى شد بيع صحيح باشد ؛ مثل بيع فضولى كه با اجازهء بعدى صحيح است . اين مسأله در مطلب هشتمِ شرط اختيار ، در ادامهء همين مسأله تشريح خواهد شد .\r\n\r\nمطلب سوم : حقيقت اكراه\r\nدر مطلب قبلى دربارهء حكم بيع مكره بحث شد ؛ در اين مطلب دربارهء موضوع اكراه بحث مىشود . اكراه در اصطلاح فقه معناى خاصى ندارد ، بلكه به معناى لغوى و عرفى خود باقى است : در كتاب المنجد مىخوانيم :\r\nأكره الرجل : حمله على أمر يكرهه وأكره فلاناً على الأمر : حمله عليه قهراً . « 1 »\r\nدر المصباح المنير آمده است :\r\nأكرهته على الأمر إكراهاً : حملته عليه قهراً . « 2 »\r\nدر مفردات راغب آمده است :\r\nوالإكراه يقال في حمل الإنسان على ما يكرهه . « 3 »\r\n\r\n\r\n","description":"","footnote":"\r\n( 1 ) . المنجد فى اللغة و الاعلام ، ص 682 .\r\n( 2 ) . المصباح المنير ، ج 2 ، ص 219 ، مادّة كره .\r\n( 3 ) . مفردات الفاظ القرآن ، ص 447 . .\r\n","page_name":" 347 ","page_number":365},
  {"content":"\r\n\r\nدر أقرب الموارد مىخوانيم :\r\nأكرهه على الأمر : حمله عليه قهراً ، أكره فلاناً : حمله على أمر يكرهه . « 1 »\r\nشيخ اعظم در مكاسب مىفرمايد :\r\nثمّ إنّ حقيقة الإكراه لغة وعرفاً : حمل الغير على ما يكرهه . « 2 »\r\nبنابراين ، اكراه از حقايق لغويه و عرفيهء عامه است و از كلام مصباح و از بخشى از كلام المنجد و أقرب الموارد به‌دست مىآيد كه با زور و قهر و غلبه كسى را بر كارى وادار كردن اكراه است ؛ خواه كارى باشد كه فرد مكره قلباً از آن متنفر است و كراهت دارد و يا كارى باشد كه قلباً متنفر نيست و بلكه مشتاق است ولى به زور نمىخواهد انجام دهد و با ميل و رغبت مىخواهد انجام دهد .\r\nولى بعضى ديگر از كلمات المنجد و أقرب الموارد و نيز از كلام راغب در مفردات دلالت دارد بر اين كه اكراه ، حمل انسان است بر كارى كه كراهت دارد . قدر متيقن از كلام اهل لغت هم همين معناست ، و لذا شيخ اعظم قيد « يكرهه » را در تعريف آورده است . البته در مورد كسى كه از قبل كراهتى بر او نيست ولى از دستور دادن ديگرى خشنود نيست و اگر امر كنند ناراحت مىشود اكراه صدق مىكند ولى بالعرض و پس از حمل و امر غير است نه قبل از آن .\r\nشيخ اعظم براى صدق اكراه قيودى را اضافه نموده و چنين گفته است :\r\nويعتبر في وقوع الفعل عن ذلك الحمل : اقترانه بوعيد منه ، مظنون الترتّب على ترك ذلك الفعل ، مضر به حال الفاعل أو متعلّقه نفساً أو عرضاً أو مالًا . « 3 »\r\nاز اين عبارت سه قيد به‌دست مىآيد : 1 . حمل ، مقرون به تهديد فرد حامل و مكره باشد ؛ 2 . مكره ظن داشته باشد و احتمال قوى بدهد كه اگر فعل اكراهى را انجام ندهد\r\n\r\n\r\n","description":"","footnote":"\r\n( 1 ) . أقرب الموارد ، ج 2 ، ص 1080 .\r\n( 2 ) . المكاسب ، ج 3 ، ص 311 .\r\n( 3 ) . همان . .\r\n","page_name":" 348 ","page_number":366},
  {"content":"\r\n\r\nطرف تهديدش را عملى مىكند ؛ 3 . تهديد بر چيزى باشد كه به حال خود فاعل ( مكرَه ) يا متعلّقين او ضرر مالى يا آبرويى يا جانى داشته باشد .\r\nبررسى قيدهاى مزبور :\r\nالف ) آيا اقتران به تهديد ، در صدق اكراه دخيل است و بدون آن ، اكراه صدق نمىكند يا مجرّد امر و طلب بيع از يك فرد ظالم جائرى كه از شرّ و ضرر او ايمن نباشد كفايت مىكند ؟ شيخ اعظم اقتران را معتبر دانسته است . البته غالباً هم در خارج چنين است ولى ضرورت ندارد و به صرف طلب يك فرد ظالم هم اكراه صدق مىكند .\r\nب ) گاهى مكرَه يقين دارد كه مكرِه تهديدش را عملى مىكند و به وى ضرر مىزند يا او را شديداً در مضيقه قرار مىدهد ، و گاهى يقين ندارد ولى ظن و گمان دارد و احتمال قوى و غالب مىدهد ، و گاهى مجرد احتمال عقلايى است و خائف است از اين‌كه ضررى به او بزنند ، شيخ اعظم صريحاً ظن به ترتب ضرر را قيد كرده‌اند ولى هيچ دليلى ندارد و مجرّد خوف از ضرر و نگرانى از عملى شدن تهديد كفايت مىكند و از نظر عقلا فرد ، مكره شمرده مىشود ؛ به همين سبب است كه امام راحل در تعريف « مكره » از لفظ « الخائف . . . » استفاده كرده است . و چه‌بسا احتمال ضعيف است ولى محتمل قوى است و طرف احتمال مىدهد كه اگر انجام ندهد كشته مىشود ؛ در اين‌جا احتمال ضعيف هم كفايت مىكند و اكراه صادق است .\r\nج ) اگر ملاك ، ضرر به حال فرد مكره باشد ، افراد متفاوت هستند و چه‌بسا ضرر مالى خاصّى براى كسى ضرر مالى كثير به حساب آيد امّا در حقّ فرد ديگرى ضرر قابل‌اعتنايى نباشد . اين ، يك ضابطهء كلى ندارد . آرى اگر مناط را ضرر معتنابه و عقلايىبدانيم ضابطه‌مند مىشود و هرجا كه ضرر ، قابل ملاحظه باشد اكراه صدق مىكند و چه‌بسا تهديد به از دست دادن منفعت قابل ملاحظه كافى ، باشد تا اكراه صدق‌كند .\r\nخوشبختانه خود شيخ اعظم در جاى ديگر خوف ضرر را مطرح كرده و گفته است :\r\n\r\n","description":"","footnote":"","page_name":" 349 ","page_number":367},
  {"content":"\r\n\r\nلأنّه يعتبر فيه أن يكون الداعي عليه هو خوف ترتب الضرر المتوعد به على الترك . « 1 »\r\nو شايد تعبير شيخ در آغاز بحث ، به ظن به ضرر ، متابعت از فقهاى عظام است كه آن‌ها نيز به پيروى از شيخ طوسى در مبسوط چنين تعبير كرده‌اند « 2 » شيخ همچنين در مكاسب محرمه در باب ولايت از ناحيهء حاكم جائر بحث خوف ضرر را عنوان كرده كه پيدا است منظور شيخ ، خوف ضرر است ولو ظن به ضرر نباشد .\r\nد ) گاهى داعى و انگيزهء مكرَه بر عمل ، صددرصد دفع اكراه و تهديد و ضرر از خود است كه در اين‌جا حتماً اكراه صدق مىكند ، ولى گاهى به‌دنبال اكراه ، خود شخص واقعاً تصميم مىگيرد و عمل را انجام مىدهد ، به‌گونه‌اى كه اگر اكراه نباشد آن عمل را انجام مىدهد . گفتنى است چنين كارى اكراهى نيست .\r\nه ) گاهى در ضررى كه محتمل و عقلايى است اگر به فرد مكره متوجه شود ، معلوم مىشود ضرر از سوى خود آمر به فعل است . در اين‌جا يقيناً اكراه صدق مىكند ، ولى گاهى از سوى شخصى ديگر است و يقينى است كه خود طالبِ عمل ، آسيبى به شخص نمىزند ولى از ناحيهء اطرافيان او احتمال آسيب و ضرر مىرود . گاهى هم ضرر از سوى خداوند ؛ يعنى ضرر ، آسمانى است ؛ مثلًا پيامبرى يا امامى يا يكى از اولياء از فردى مىخواهند كه فلان كار را انجام دهد و تهديدش مىكنند كه در صورت انجام ندادن ، عذاب الهى و بلاى آسمانى نازل مىشود كه مخاطب ، از ترس عذاب آن كار را انجام مىدهد .\r\nاز كلام سيد در حاشيه استفاده مىشود كه تنها در صورت اوّل اكراه صدق مىكند و در صورت دوم و سوم اكراه نيست . « 3 » ولى اين سخن قابل مناقشه است ، چون در\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 314 .\r\n( 2 ) . المبسوط ، ج 5 ، ص 51 .\r\n( 3 ) . حاشية المكاسب ، ج 1 ، ص 122 . .\r\n","page_name":" 350 ","page_number":368},
  {"content":"\r\n\r\nصورت دوم نيز عرفاً اكراه صادق است و حكم فعل اكراهى بر آن مترتب است . آرى در صورت سوم اكراه صدق نمىكند ؛ زيرا قوام اكراه به حمل و وادار كردن يك انسان به‌وسيلهء انسان ديگر است نه وادار كردن و تهديد كردن به نزول بلاى آسمانى و عذاب الهى .\r\nو ) شيخ اعظم در ادامه ، مناط صدق اكراه را سقوط فاعل از استقلال در تصرف دانسته است ، ولى اين هم قابل مناقشه است ؛ زيرا اگر منظور اين است كه داعىِ فاعل از فعل ، دفع شرّ ظالم است - و او اگر مكره نبود انجام نمىداد - صحيح است ؛ ولى اگر منظور اين است كه ارادهء فاعل دخالت ندارد و او به‌منزلهء آلت و ابزارى بىاراده است ، يا ارادهء او جزء علت فعل او است ما قبول نداريم ؛ فعل اكراهى مثل فعل اختيارى صد در صد با ارادهء فاعل انجام مىگيرد و استقلال دارد ، منتها عامل ترجيح و انتخاب جانب فعل و سپس اراده كردن و انجام آن ، دفع شرّ و ضرر ظالم است .\r\nز ) آخوند نكته‌اى را از شيخ اعظم آورده كه متين است . شيخ مىگويد مطلق انجام كار براى دفع يك ضرر را اكراه نمىگويند ؛ مثلًا يك ظالمى شخصى را مكره كرده است كه مقدارى پول به او بدهد و فرد مكرَه راهى ندارد مگر اين‌كه متاعى را بفروشد و پول تهيه كند و به ظالم بدهد ؛ اين شخص در اين‌جا بر خودِ بيع ، مكره نيست و بيع صحيح است ، بلكه بر دادن پول مكره است كه آن هم غير از خود بيع است . بيع براى دفع ضرر است و اگر به صرف اين عمل ، اكراهى باشد بايد نيمى از كارهاى روزمرّهء انسان‌ها اكراهى باشد ؛ زيرا افعال انسان يا براى جلب منفعت است و يا براى دفع ضرر ؛ و هيچ‌كس به اين لازم ملتزم نيست .\r\nنتيجه : حقيقت اكراه روشن شد ؛ يعنى كسى را به زور بر كارى وادار كردن ؛ خواه با تهديد زبانى باشد ، خواه بدون آن ؛ خواه ظن به ضرر وجود داشته باشد ، خواه خوف ضرر در ميان باشد ؛ خواه به حال شخص مكره ضرر داشته باشد ، خواه ضرر نداشته باشد . ديگر اين‌كه بيش‌تر مصاديق فعل اكراهى از نظر خود عقلا روشن است .\r\n\r\n","description":"","footnote":"","page_name":" 351 ","page_number":369},
  {"content":"\r\n\r\nاكراه به حقّ\r\nاكراه به حقّ يا اكراهى كه از سوى حاكم شرع و فقيه عادل است يا از سوى امام و پيامبر و يا از سوى خدا ؛ مثل اكراه مديون بر فروش املاك و مستغلات خود و پرداخت ديون مردم ، يا اكراه محتكر بر بيع ارزاق عمومى ، يا مكره نمودن راهن بر فروش عين مرهونه و پرداخت حقّ مرتهن و . . . . آيا معاملات چنين مكرهى - كه به حق اكراه شده - صحيح است يا اين نوع نيز منعقد نمىشود ؟\r\nپاسخ اين است كه حتماً منعقد مىشود و معامله صحيح و لازم است و مشمول حديث رفع « رفع ما اكرهوا عليه » نيست ، زيرا اوّلًا چنين اكراهى موضوعاً از اكراه مصطلح و معروف خارج است ، زيرا در اكراه معروف ، فرد ظالم و جائرى ، اكراه‌كننده است در حالى كه در اين‌جا اكراه از ناحيهء شريعت و شارع است كه مالك حقيقى و صاحب اختيار خود ما و همهء دارايىِ انسان‌هاست ؛ ثانياً بر فرض كه اكراه صدق كند ولى قطعاً از حديث رفع مستثناست زيرا قطعاً خود شارع در اين موارد امر به بيع نموده و يا آن را اجازه داده است ؛ و اگر باز هم اين بيع منعقد نشود اين اذن و ترخيص يا امر شارع لغو خواهد بود كه با حكمت خداى حكيم منافات دارد .\r\n\r\nمطلب چهارم : معاملات مضطر\r\nمطلب چهارم در ذيل شرط چهارم دربارهء بيع انسان مضطر است . اگر كسى مضطر و ناچار شد و از روى ضرورت و نياز شديد همچون مداواى بيمارى ، سدّ جوع ، رفع عطش و . . . مجبور شد مالى را بفروشد آيا اين معامله مثل معاملهء مكره منعقد نمىشود يا اين‌كه صحيح است و منعقد مىشود ؟\r\n\r\n","description":"","footnote":"","page_name":" 352 ","page_number":370},
  {"content":"\r\n\r\n\r\nتفاوت اكراه و اضطرار\r\nحاصل نظريهء شيخ اعظم در مكاسب « 1 » از اين قرار است : اضطرار آن است كه از ناحيهء كارِ انسان ديگرى پيش نمىآيد ، بلكه به سبب گرسنگى و تشنگى و بيمارى و مانند آن پيش مىآيد . ولى اكراه آن است كه از سوى ديگران كارى بر انسان تحميل مىشود و انسان مجبور مىشود آن را انجام دهد . اكراه دو نوع است : گاهى اجبارى است كه به درجهء الجاء مىرسد ، يعنى فرد مكره هيچ راه فرارى ندارد و تمام راه‌ها به روى او بسته است و او ناچار از انجام كار اكراهى است ؛ نظير اكراه عمار ياسر و پدر و مادرش بر دشنام پيامبر ( ص ) . چنين اكراهى هم حكم وضعى را برمىدارد و صحيح نيست ، مثل طلاق مكره و هم حكم تكليفى را برمىدارد ، كه اگر منهاى اكراه ، حرام بود با اكراه ، حرمت و عقوبت ندارد .\r\nو گاهى اكراهى است كه به اين درجه نمىرسد بلكه صرفاً نبود رضايت و طيب نفس است - نظير اكراهى كه از سوى همسر يا والدين انسان به او متوجه مىشود . اين اكراه تنها حكم وضعى را برمىدارد و اثر تكليفى را مرتفع نمىكند . ملاكِ مكره بودن در معاملات ، همين مرتبه از اكراه است و نبود طيب نفس ، سبب عدم انعقاد عقد و ايقاع است حتى اگر به درجهء الجاء و اجبار نرسيده باشد .\r\nمدرك شيخ اعظم روايت عبداللّه بن سنان از امام صادق ( ع ) است « 2 » كه به‌زودى در مسألهء يكم از مسائل بيع مكره مورد بحث و بررسى قرار خواهد گرفت .\r\nمحقق اصفهانى در حاشيهء مكاسب « 3 » مىگويد : اكراه با همهء مراتب آن ( همان دو مرتبه‌اى كه شيخ فرمود ) مخصوص احكام وضعى است يعنى صحت و فايده و لزوم را برمىدارد و كارى با حكم تكليفى ندارد .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 317 - 318 .\r\n( 2 ) . وسائل الشيعه ، ج 23 ، ص 235 ، ح 1 .\r\n( 3 ) . الحاشية على المكاسب ، ج 1 ، ص 123 . .\r\n","page_name":" 353 ","page_number":371},
  {"content":"\r\n\r\n\r\nنظريهء امام راحل ( رحمه الله )\r\nامام راحل نظريهء شيخ اعظم و مرحوم اصفهانى را نقد مىكند ، امّا ابتدا تفاوت اكراه و اضطرار را بيان مىفرمايد : اضطرار صفتى براى شخص مضطر است و از صفات انفعالى است ؛ يعنى در واقع ، فردِ مضطر از چيزى متأثر و منفعل است و تحت تأثير عاملى مثل گرسنگى و بيمارى و مانند آن ناچار از بيع است ، ولى اكراه اگر مصدر به معناى اسم فاعل باشد صفت فرد مكرِه و از صفات فعل است كه از فعل او انتزاع مىشود اگر به اين معنا باشد ميان اضطرار و اكراه هيچ رابطه‌اى نيست ؛ نه مفهوماً و نه مصداقاً ، بلكه اين دو با هم تباين كلى دارند . اگر اكراه مصدر به معناى اسم مفعول باشد صفت فرد مكرَه است و از صفات انفعالى است . اگر به اين معنا باشد گرچه مفهوماً غير از اضطرار است ولى از نظر موارد تصادق ، عام و خاص من‌وجه مىباشند : مادّهء اجتماع ، انسانى است كه هم مكرَه است و هم مضطر ؛ ماده افتراق ، اكراه انسانى است كه مكره شده و ديگرى به زور وادارش كرده است ولى مضطر نيست ؛ به اين‌صورت كه اگر نفروشد در مضيقه و حرج شديد باقى خواهد ماند و از گرسنگى يا بيمارى تلف خواهد شد . مادهء افتراق هم اضطرار مضطرى است ؛ به اين‌صورت كه اگر نفروشد در مضيقه قرار خواهد گرفت ولى هيچ تهديد و زورى عليه او وجود ندارد . « 1 »\r\nامام راحل دربارهء اين سخن شيخ اعظم كه گفته است اضطرار مخصوص الجائى است كه از ناحيهء غير نيست و از ناحيهء خود شخص است مىفرمايد : گاهى منشأ اضطرار و ضرورت گرسنگى و تشنگى و مانند آن است كه آدمى را تهديد مىكند و در معرض هلاكت قرار مىدهد ، و گاهى از الزام و اجبار ديگرى سرچشمه مىگيرد ، امّا نه از الزام بر خود بيع مال تا نامش اكراه باشد . چنين شخصى در اين‌جا مضطر به بيع است ولى مكره بر بيع نيست و منشأ اضطرار هم الزام غير است . بنابراين دايرهء اضطرار وسيع\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 91 - 92 . .\r\n","page_name":" 354 ","page_number":372},
  {"content":"\r\n\r\nاست و عرفاً بر اين امر ، اضطرار صدق مىكند و طرف معمولًا مىگويد : ناچار بوديم . اتفاقاً همين معنا از بخشى از كلام شيخ استفاده مىشود . وى مىگويد :\r\nوليس دفع مطلق الضرر الحاصل من إيعاد شخص يوجب صدق المكره عليه فإنّ مَن أكره على دفع مال و توقف على بيع بعض أمواله فالبيع الواقع منه لبعض أمواله وإن كان لدفع الضرر المتوعد به على عدم دفع ذلك المال إلا أنّه ليس مكرهاً عليه . « 1 »\r\nامام راحل در كتاب البيع « 2 » در نقد اين كلام شيخ « 3 » فرموده است : اين تفصيل خلاف اطلاق حديث رفع و آيهء رفع اكراه است . ايشان به‌طور مطلق اكراه را رافع اثر وضعى و تكليفى دانسته است ، لذا پذيرفتنى نيست . « 4 » در نقد كلام محقق اصفهانى « 5 » هم مىفرمايد : اين نيز خلاف اطلاق آيه و روايات رفع اكراه است و پذيرفتنى نيست . « 6 »\r\nنتيجه : هرجا كه اكراه صدق كند - به هر مرتبه‌اش كه باشد - هم رافع اثر تكليفى است و هم رافع اثر وضعى . معاملات مكره هم منعقد نمىشود .\r\nفرد مضطر : اضطرار قطعاً مثل اكراه رافع تكليف است ، امّا آيا مثل اكراه رافع وضع نيز هست تا بگوييم معاملات مضطر منعقد نمىشود ؟\r\nممكن است كسى به اطلاق حديث رفع استناد كند و بگويد اضطرار نيز رافع تمام آثار تكليفى و وضعى است و در نتيجه معاملات مضطر باطل است . ولى اين استدلال\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 311 .\r\n( 2 ) . كتاب البيع ، ج 2 ، ص 93 .\r\n( 3 ) . شيخ فرموده است : اگر اكراه به حد الجاء برسد رافع اثر تكليفى و وضعى است و اگر به اين حد نرسد تنها اثر وضعى را برمىدارد .\r\n( 4 ) . روايت ابن‌سنان هم كه مستند شيخ است بعداً خواهد آمد ؛ ضمن اين‌كه در سند آن عبداللّه بن قاسم وجود دارد كه ضعيف يا مجهول است .\r\n( 5 ) . محقق اصفهانى مىگويد : اكراه به همه مراتب آن مخصوص آثار وضعى است .\r\n( 6 ) . كتاب البيع ، ج 2 ، ص 93 . .\r\n","page_name":" 355 ","page_number":373},
  {"content":"\r\n\r\nقطعاً باطل است ، زيرا حديث رفع در مقام امتنان وارد شده است . آنچه متناسب با اين مقام است اين است كه براى مكلف توسعه و تسهيل ايجاد كند و به حال او ارفاق باشد و كلفتى را از دوش او بردارد و قول به اين‌كه اين فراز اثر وضعى ( صحت معامله ) را هم برمىدارد ضد امتنان است ؛ زيرا موجب تحريج و تضييق مكلف مضطر است . بنابراين صحت را برنمىدارد ؛ آرى تكليف را برمىدارد ، كه اين كاملًا مناسب امتنان است .\r\nممكن است توهّم شود كه فراز « رفع ما اكرهوا » نيز به همين دليل نبايد رافع صحت باشد . پاسخ روشن است زيرا در مورد مكره ، حكم به صحت ، ضد امتنان است و به اين معناست كه وى چه راضى باشد چه راضى نباشد معامله‌اش صحيح است و اينْ مضيقه و حرج است و حكم به عدم انعقاد ، مناسب و مطابق امتنان است ؛ به عكس مضطر .\r\nنتيجه : بيع مكره منعقد نمىشود ولى بيع مضطر منعقد مىشود و صحيح و لازم است .\r\n\r\nمطلب پنجم : تهديد شخصى\r\nدر اين بخش ، صدق اكراه از زاويهء ديگرى بررسى مىشود ، و آن اين‌كه گاهى يك ستمگر خود انسان را تهديد مىكند ؛ مثلًا مىگويد اگر فلان بيع را انجام ندهى به خودت آسيب مالى يا جانى يا آبرويى مىرسد ؛ در اين‌جا قطعاً اكراه صدق مىكند . شايان توجه است كه قدر متيقن يا مصداق اكمل بيع مكره ، همين مورد است .\r\nگاهى تهديد متوجه يكى از بستگان درجهء يك انسان - كه اضرار به آنان اضرار به خود انسان است - متوجه مىشود . مثلًا انسان تهديد مىشود كه اگر فلان بيع را انجام ندهى به فرزند يا همسر يا پدر و مادرت آسيبى وارد مىشود ؛ از نظر عرف در اين‌جا هم اكراه صدق مىكند ، و شخص اگر به داعىِ دفع اين شرّ كالاى مورد نظر را بفروشد حتماً بيع او بيع اكراهى است و محقق نمىشود .\r\n\r\n","description":"","footnote":"","page_name":" 356 ","page_number":374},
  {"content":"\r\n\r\nوجه ديگر اين است كه تهديد گاهى متوجه يكى از همسايگان او ، يا هم‌وطنان او ، يا هم‌كيشان شخص مىشود ، مثلًا تهديد كننده مىگويد : اگر فلان بيع را انجام ندهى به فلان مسلمان ضررى متوجه مىشود ؛ در اين‌جا قطعاً از نظر عرف و لغت اكراه بر بيع صدق نمىكند و وى مكره نيست و اگر براى دفع شرّ از مسلمانى يا مظلومى اين بيع را انجام دهد ، بيعش منعقد مىشود . البته چون ملاك ، صدق عرفى است مصاديق مشتبه و مجملى هم وجود خواهد داشت ، مثل آسيب به يكى از دوستان صميمى انسان يا به يكى از بستگان دور انسان يا به رهبر سياسى و مذهبى انسان و . . . كه اگر صدق اكراه مشتبه باشد ، عمومات صحت و لزوم بيع مرجع خواهد بود و بر اساس آن‌ها حكم به صحت مىشود .\r\n\r\nمطلب ششم : تأثير ضررِ پس از زوال اكراه\r\nآخرين نكته دربارهء تأثير و فايدهء رضايت متأخر و پس از زوال اكراه است . بيع مكره از اوّل واقع نمىشود چون اكراه مانع است ؛ ولى اگر مكرَه پس از زوال اكراه راضى شد آيا كفايت مىكند و بيع صحيح و لازم مىگردد يا رضايت متأخر ، اثرى ندارد و بيع مكره از اساس باطل است يا اين‌كه چنين نيست و تفصيل در ميان است ؟\r\nبه قول شيخ اعظم : به فتواى مشهور « 1 » و به قول صاحب حدائق به فتواى همهء فقها « 2 » رضاى متأخر ، مؤثر است و مكرَه اگر بعد از رفع اكراه راضى شود معامله صحيح و لازم است . فتواى امام راحل در متن تحرير نيز همين است .\r\nتنها دليل مشهور اين است كه عقدى كه از مكره صادر شده يك عقد حقيقى و جدى است كه از اهلش ( مالك ) صادر شده و بر محل مناسب آن ( عين مملوك ) وارد شده است ؛ مقتضى براى صحت موجود است و همهء شرايط صحت ( عقل و بلوغ و\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 328 .\r\n( 2 ) . الحدائق الناضرة ، ج 18 ، ص 373 . .\r\n","page_name":" 357 ","page_number":375},
  {"content":"\r\n\r\nقصد متعاقدان ، و ماليت و قدرت بر تسليم و معلوميت عوضين ) نيز وجود دارد . تنها شرطى كه فعلًا نيست رضايت و طيب نفس و اختيار است ، يا تنها مانع ، تأثير اكراه است كه آن هم با رضايت بعدى مرتفع مىشود و وقتى مقتضى موجود و مانع مفقود است و معامله ، جامع جميع شروط صحت است قطعاً مشمول اطلاقات و عمومات صحت و لزوم بيع خواهد بود .\r\nدر مقابل مشهور ، عدّه‌اى بيع مكره را از اصل باطل مىدانند و رضاى بعدى را مؤثر نمىدانند و يا حداقل در تأثير آن تأمل و اشكال دارند ؛ مثل محقق ثانى « 1 » و مقدس اردبيلى « 2 » :\r\nدلايل مشهور : 1 . اطلاقات صحت و لزوم بيع ، به فرد متعارف آن انصراف دارند و فرد متعارف ، بيع با رضايت طرفين است ؛ يعنى بايد از اوّل راضى باشند . اين اطلاقات شامل فرض لحوق رضا به بيع نيستند .\r\nپاسخ : اين انصراف بدوى است و ارزشى ندارد ؛ زيرا از غلبهء وجودْ سرچشمه مىگيرد ، و انصراف ظهورىِ ناشى از كثرت استعمال لازم است تا مانع شود .\r\n2 . اصولًا تا رضايت نباشد عقد صدق نمىكند و وجود رضا ، مقوّم صدق عقد است و در مفهوم آن دخيل است ؛ وقتى بيع صدق نمىكند نوبت به انعقاد و صحت آن نمىرسد و سالبه به انتفاء موضوع است .\r\nپاسخ : اگر رضايت به معناى قصد مدلول باشد حتماً در مفهوم عقد دخيل است ؛ « 3 » ولى اگر به معناى طيب نفس باشد - كه چيزى زائد بر قصد مدلول است - دليلى نداريم كه اين نيز در مفهوم بيع دخيل باشد و در تعاريف بيع كسى طيب نفس را قيد نكرده است . افزون بر اين ، لازمه‌اش عدم صدق بيع بر بيع فضولى و بر بيع مكرهِ به حق است\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 62 .\r\n( 2 ) . مجمع الفائدة ، ج 8 ، ص 156 .\r\n( 3 ) . اين مطلب در شرط سوم تبيين شده است . .\r\n","page_name":" 358 ","page_number":376},
  {"content":"\r\n\r\nكه گمان نمىرود خود مستدل به اين لوازم ملتزم شود .\r\n3 . قبول داريم كه رضايت در مفهوم بيع دخيل نيست ولى در صحت و تأثير عقد بيع دخيل است . رضايت ، شرط تأثير است و تا نباشد بيع صحيح نيست .\r\nپاسخ : اصل دخالت رضاى مالك در صحت معامله و حصول نقل و انتقال را ما نيز قبول داريم ولى دليلى وجود ندارد كه رضا مقارن با عقد باشد ، بلكه رضاى بعدى هم كفايت مىكند . دليل كفايت اطلاقات صحت بيع است ؛ علاوه بر اين‌كه ممكن است دخالت رضا در تأثير ، به باب بيع مكرهِ به حقّ ، نقض شود كه بيع منعقد مىشود با اين‌كه تا آخر هم رضايت نمىآيد . مگر اين‌كه كسى بگويد : اين مورد استثنا است و دليل خاص دارد ، و گرنه اصل در معاملات اين است كه رضايت هم باشد تا صحيح و مؤثر باشد ؛ ولى پاسخ اوّل كفايت مىكند .\r\n4 . روايت عدم حليت مال مسلمان بدون طيب نفس او ، بر اعتبار و اشتراط رضا و دخالت آن در تأثير معامله دلالت دارد و بدون آن منعقد نمىشود .\r\nپاسخ : از اين روايات هم لزوم اصل وجود رضايت استفاده مىشود و مقارن بودن آن با عقد هرگز استفاده نمىشود .\r\n5 . آيهء تجارت :  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ . . .  . « 1 »\r\nشيوهء استدلال : كلمه  عَنْ  ظهور در مجاوزت دارد و مثل « رميت السهم عن القوس » است يعنى تير را از كمان پرتاب كردم و از آن تجاوز كرد و به هدف اصابت كرد . پس تير بايد از كانال كمان بگذرد تا مجاوزت صدق كند ؛ تا كمانى نباشد مجاوزت تير از آن معنا ندارد . در مورد بحث هم بايد تجارت از كانال تراضى عبور كند و از آن ناشى شود تا  تِجارَةً عَنْ تَراضٍ  صدق كند و با لحوق رضايت بعدى ، اين عنوان صدق نمىكند .\r\n\r\n\r\n","description":"","footnote":"\r\n( 1 ) . نساء ( 4 ) : 29 . .\r\n","page_name":" 359 ","page_number":377},
  {"content":"\r\n\r\nبر همين اساس گفته‌اند  عَنْ  براى نشوء است ؛ يعنى تجارت بايد از تراضى سرچشمه بگيرد و مسبب از آن باشد تا مجوّز اكل باشد . از همين بيان ، براى يك لحظه ، مقارنتِ رضايت با تجارت و بلكه سبقتِ تراضى بر تجارت استفاده مىشود تا ناشى از آن باشد و از آغاز تجارت ، تراضى هم باشد . از آن‌جا كه آيه در صدد حصر است مفهومش اين است كه منحصراً تجارت ناشى از تراضى ، موجب تملك است و اثر دارد و بيع مكره - ولو بعداً راضى شود - تجارت مقرون به تراضى نيست ؛ پس مجوز اكل و سبب مملّك نيست ، لذا بيع مكره ، از ريشه باطل است و با رضايت بعدى هم منعقد نمىشود . اين نهايت تقرير استدلال است .\r\nپاسخ شيخ اعظم « 1 » : دلالت آيه بر مدعاى مستدل ( لزوم مقارنت رضايت با تجارت ) يا به مفهوم وصف آيه است و يا به مفهوم حصر « 2 » آن ، كه هر دو مخدوش است :\r\nامّا مفهوم وصف : اولًا در علم اصول به ثبت رسيده است كه جملهء وصفيه ، مفهوم ندارد ؛ ثانياً بر فرض كه داراى مفهوم باشد ولى وصف غالبى « 3 » مفهوم ندارد ، مثل آيهء حرمت ربائب :  . . . وَ رَبائِبُكُمُ اللَّاتِي فِي حُجُورِكُمْ . . .  . « 4 » در اين‌جا هم چون غالباً تجارت ميان مالك‌ها و مأذون‌هاست و از آغاز ، تراضى وجود دارد به اين جهت قيد  عَنْ تَراضٍ  را آورده است ، و گرنه موضوعيت ندارد تا تراضىِ لاحق را نفى كند ؛ ثالثاً اصل صفت بودن  عَنْ تَراضٍ  براى  تِجارَةً  قابل خدشه است زيرا در اين عبارت سه احتمال وجود دارد : « 5 » يكى از آن‌ها اين است كه  عَنْ تَراضٍ  خبر بعد از خبر باشد ؛ گويا فرموده است : « إلا أن يكون سبب الأكل تجارهء وتكون التجارهء عن تراضٍ » كه در اين\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 331 .\r\n( 2 ) . اين حصر از استثناى از نفس به‌دست مىآيد .\r\n( 3 ) . وصفى كه در مورد غالب وارد شده و صرفاً بيان‌كنندة حال غالب افراد موصوف است نه اين‌كه در صدد حصر باشد .\r\n( 4 ) . نساء ( 4 ) : 23 .\r\n( 5 ) . ر . ك : مبحث معاطاة . .\r\n","page_name":" 360 ","page_number":378},
  {"content":"\r\n\r\nصورت قطعاً مفيد حصر نيست و اثبات شىء نفى ما عدا نمىكند بلكه صرفاً در منطوق آيه ، تجارت همراه با تراضى را صحيح و مؤثر دانسته است ولى دربارهء تجارتى كه بعداً تراضى به آن ملحق شود ساكت است .\r\nو اما مفهوم حصر : اگر استثنا در آيه از نوع متصل « 1 » بود مفيد حصرى بود ، ولى از نوع منقطع « 2 » است و مفيد حصر نيست . وجه منقطع بودن اين است كه در ناحيهء مستثنىمنه روى « اكل مال به باطل » تكيه شده و آن را موضوع حرمت قرار داده است و در ناحيهء مستثنا روى  تِجارَةً عَنْ تَراضٍ  تكيه شده است كه يقيناً اكل مال به باطل نيست . وجه عدم افادهء حصر هم اين است كه استثناى منقطع به‌منزلهء كلام مستأنف و مستقلى است و مفادش اين است كه تجارت با تراضى مجوز اكل است ، ولى مفهومش اين نيست كه تجارت با تراضىِ لاحق ، مجوز اكل نباشد . نتيجه اين‌كه آيه نسبت به بيع مكره با لحوق تراضىِ بعدى ساكت است و ما به بركت اطلاقات و عمومات صحت و لزوم تجارت ، حكم به صحت و لزوم آن مىكنيم و مىگوييم : بيع مكره با رضاى بعدى صحيح است .\r\nنقد كلام شيخ : در نقد كلام شيخ سه بيان مطرح است كه برابر هركدام ، آيه مفيد حصر است و از اين جهت سخنان شيخ ناتمام است ، ولى در عين حال به نفع مستدل نيست كه بيع مكره ، باطل باشد .\r\nالف ) بيانى از مرحوم آيت‌الله خوئى : اصل در استثنا متصل بودن است ، و در آيه بر همين حمل مىشود تا ظاهر محفوظ باشد ؛ به اين بيان كه مستثنىمنه « اكل مال مردم » است و قيد  بِالْباطِلِ  در موضوع داخل نيست بلكه بيان علت حكم است . بنابراين  تِجارَةً عَنْ تَراضٍ  هم از مصاديق « اكل مال مردم » است و موضوعاً داخل است ولى\r\n\r\n\r\n","description":"","footnote":"\r\n( 1 ) . اخراج حكمى بعد از دخول موضوعى .\r\n( 2 ) . مستثنا موضوعاً از مستثنى منه خارج است . .\r\n","page_name":" 361 ","page_number":379},
  {"content":"\r\n\r\nحكماً خارج شده است كه حرام نيست . مثل اين است كه آيه فرموده باشد\r\n: « لا تأكلوا أموالكم بينكم إلا أن تكون تجارة عن تراض لأنّكم إذا أكلتم به غير تجارة عن تراض كان الأكل باطلًا » يا « لأنّه باطل » .\r\nبنابراين ، روشن است كه افاده حصر تنها ، تجارت با تراضى مجوز اكل است . در عين حال آيه دليل بر بطلان بيع مكره كذايى نيست ؛ زيرا در مستثنىمنه ، حكم عدم جواز اكل ، معلّل شده است به « باطل بودن » و يقيناً بيع مكره با رضاى بعدى ، از نظر عرف و عقلا اكل مال به باطل نيست تا داخل در مستثنىمنه باشد . همين مطلب كافى است تا بيع مكره مشمول آيه نباشد و لزومى ندارد دخول آن در ذيل آيه ثابت شود بلكه عدم شمول صدر كافى است تا بگوييم : بيع مكره با لحوق رضا مشمول اطلاقات و عمومات صحت بيع است . « 1 »\r\nاشكال عمدهء اين بيان خلاف ظاهر بودن آن است ؛ زيرا ظاهر كلام اين است كه  بِالْباطِلِ  قيد موضوع و دخيل در آن است و « اكل مال به باطل » موضوع منع است نه اين‌كه خارج از موضوع و بيان علت حكم باشد .\r\nب ) بيان ديگرى از مرحوم آقاى خوئى : آيهء تجارت در مقام بيان است زيرا اگر اهمال يا اجمالى داشته باشد . منكر صحت بيع مكره نيز حقّ ندارد به آن استدلال كند . آيه در مقام بيان همهء اقسام و صور است نه برخى از اقسام ، و گرنه باز هم اهمال و اجمال دارد و كسى به آن ملتزم نيست . آن‌گاه در مقام بيان ، دو قسم بيشتر بيان نكرده است : يكى اكل مال به باطل كه ممنوع است و ديگرى « تجارت از تراضى » كه جايز است . آن‌گاه بيع مكرهى كه بعداً درباره‌اش رضا بايد ، قطعاً در قسم اوّل داخل نيست ، پس در قسم دوم داخل است چون قسم سومى وجود ندارد . بنابراين محكوم به صحت و لزوم است . تنها مشكل اين بيان ، اين است كه در ظاهر كلمهء  عَنْ  كه بر نشوء دلالت دارد - و ظاهرش ناشى شدن تجارت از تراضى و مقرون بودن تجارت به تراضى\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 332 - 333 . .\r\n","page_name":" 362 ","page_number":380},
  {"content":"\r\n\r\nاست - تصرف كنيم و بگوييم : قيد از نوع قيد غالبى است « 1 » و موضوعيت ندارد ، و حمل قيد بر غالبى بودن نظير دارد ، مانند آيهء تحريم ربائب . ظهور تقسيم هم در حصر قوىتر از ظهور  عَنْ  در موضوعيت داشتن مقارنت است و سبب اين حمل و توجيه آن مىشود . در نتيجه حصر محفوظ است و بيع مكره در ذيل آيه داخل است . « 2 »\r\nج ) بيان امام راحل : كار شارع مقدس ، جعل حكم شرعى براى موضوعات يا متعلقات است و كار معصومان ( ع ) بيان حكم شرعىِ موضوعات و متعلقات است ؛ مثل حرمت خمر و وجوب نماز و . . . . حال گاهى موضوع حكم ، خودش امرى جديد و حادث است و اهل لسان و عرف عام عرب‌ها با آن بيگانه‌اند ، مثل نوع عبادات ( وضو ، غسل ، تيمم ، نماز و حج ) . در اين موارد بيان موضوع نيز بر عهدهء اولياى دين است كه آن‌ها را به تمام و كمال در اخبار بيانيه تبيين كرده‌اند .\r\nگاهى هم موضوع و متعلق حكم ، امرى است كه عرف به خوبى آن را مىشناسد و از چند و چون آن آگاه است ؛ مثل غالب موضوعات عرفى از قبيل : آب ، شراب ، بيع ، نكاح . در اين موارد وظيفهء شارع تنها بيان حكم است و بيان موضوع را به خود عرف واگذار نموده است « 3 » و عرف در مواردى براى عنوان مأخوذ در لسان دليل ، خصوصيت و موضوعيت قائل است و گاهى از آن الغاى خصوصيت مىكند و آن را به‌عنوان مثال و فرد رايج و غالب موضوع اصلى مىداند و تشخيص اين موارد هم براى عرف دشوار نيست ، چون با ملاحظه مناسبات حكم و موضوع و امورى كه در ذهن او مغروس و مرتكز است مىتواند آن را بفهمد .\r\nبا توجه به اين مقدمه گفتنى است در آيهء تجارت دو جمله ذكر شده است : جملهء اوّل ، صدر آيه يا مستثنىمنه است كه روى عنوان « أكل مال به باطل » تكيه كرده است\r\n\r\n\r\n","description":"","footnote":"\r\n( 1 ) . اين مطلب قبلًا در ضمن سخنان شيخ اعظم بيان شد .\r\n( 2 ) . مصباح الفقاهه ، ج 3 ، ص 333 .\r\n( 3 ) . البته گاهى توسعه و تضييقى در آن ايجاد نموده است كه فعلًا كارى به اين جهت نداريم . .\r\n","page_name":" 363 ","page_number":381},
  {"content":"\r\n\r\nخواه  بِالْباطِلِ  قيد موضوع باشد ، كه متفاهم عرفى همين است ، خواه علت حكم باشد و حكم عدم جواز دائرمدار آن باشد . و كاملًا متفاهم عرفى دارد كه تمام الموضوع براى حكم به عدم جواز اكل مال ديگران ، « بالباطل » بودن اكل و تصرّف و تملك است .\r\nجملهء دوم ، ذيل آيه يا مستثنىمنه است كه روى فردى از اكل مال به غير باطل ، يعنى روى  تِجارَةً عَنْ تَراضٍ  تكيه كرده است . امّا اين مورد خاص مقابل عنوان كلى « اكل مال به باطل » نيست زيرا قرض هم اكل مال به باطل نيست ، صلح و هبه و جعاله و . . . نيز « اكل مال به باطل » نيستند . از اين‌جا عرف مىفهمد كه ذكر « تجارت با تراضى » از باب نمونه و مثال است و موضوع اصلى براى جواز اكل و تصاحب « اكل مال به حقّ » بودن است كه كاملًا قسيم و مقابل اكل مال به باطل است . بنابراين اگر « تجارت كذا » را آورده است از باب اين است كه مصداقى از اين عنوان كلى است و علت انتخاب اين فرد اين است كه در خارج ، فرد غالب و متعارف تملك مال مردم به حقّ ، تجارت و داد و ستد است و افراد ديگر آن ( قرض ، صلح ، هبه و . . . ) نسبت به تجارت خيلى كم هستند ، لذا روى فرد غالب انگشت نهاده است . بر اين اساس مىگوييم :\r\nبيع مكره با لحوق رضايت بعدى يقيناً از باب اكل مال به باطل نيست و اين را عرف مىفهمد . وقتى از اين باب نبود يقيناً از باب اكل مال به حق است و در ذيل آيه داخل است ، زيرا با بيان فوق ، قسم سوم امكان ندارد . « 1 » بنابراين ، حكمش جواز اكل و تملك است نه بطلان و عدم جواز . « 2 »\r\nنتيجه : آيهء تجارت نه‌تنها دليل بر بطلانِ بيع مكره با رضاى بعدى نيست بلكه دليل جواز و نفوذ و صحت و لزوم آن است .\r\n6 . حديث رفع : «\r\nرفع . . . ما اكرهوا عليه\r\n» : « 3 » آخرين دليل قول به بطلان بيع مكره و عدم\r\n\r\n\r\n","description":"","footnote":"\r\n( 1 ) . از باب ارتفاع يا اجتماع نقيضان يا ضدانى كه ثالث ندارند و چنين اجتماع و ارتفاعى محال است .\r\n( 2 ) . كتاب البيع ، ج 2 ، ص 115 - 116 .\r\n( 3 ) . الخصال ، ج 2 ، ص 417 ، ح 9 . .\r\n","page_name":" 364 ","page_number":382},
  {"content":"\r\n\r\nكفايت رضايت بعدى ، بخشى از حديث رفع است ؛ يعنى « رفع ما اكرهوا عليه » .\r\nشيوهء استدلال : مفاد حديث رفع ، بيع اكراهى است كه از مصاديق كارهاى اكراهى است . به‌صورت قياس منطقى مىتوان گفت : بيع مكره از كارهاى اكراهى است : صغرا ؛ كارهاى اكراهى در اسلام برداشته شده‌اند و وجود آن‌ها كالعدم است يا هيچ حكم و اثرى - از جمله صحت - ندارند : كبرا ؛ پس بيع فرد مكره برداشته شده است ؛ يعنى گويا بيعى نيست ، يا هيچ اثرى ندارد ؛ پس صحت آن هم برداشته شده است : نتيجه .\r\nبنابراين ، لحوق رضايت پس از زوال اكراه فايده‌اى ندارد ، زيرا شرعاً چيزى نيست كه ناقص باشد و با لحوق رضا كامل شود . « 1 » بنابراين بيع مكره از همان ابتدا باطل و معدوم است و چيزى نيست تا رضايت بعدى ، آن را تكميل كند .\r\nپاسخ شيخ اعظم : پاسخ اوّل : حديث رفع چون در مقام امتنان وارد شده تنها مؤاخذه و عقوبت بر عمل مورد اكراه را برمىدارد ، زيرا مؤاخذه بر آن ضد امتنان است ، و نيز الزام مكره و هر حكمى را كه به الزام او منتهى شود و دستش را ببندد ، از دوش او برمىدارد ؛ مثلًا الزامش بر بيع اكراهىاى كه انجام داده و بايد به آن وفا كند . زيرا چنين الزامى ضد امتنان است . امّا توقف صحت و لزوم بيع مكره بر رضايت بعدى او ضد امتنان نيست تا با حديث رفع ، مرتفع شود بلكه عين امتنان است كه به او اجازه دهند تا اگر بعد از رفع اكراه راضى شد معامله صحيح باشد .\r\nبه ديگر سخن : حديث رفع حكم فعل اكراهى را تا زمانى كه اكراهى است برمىدارد و كارى به پس از زوال اكراه ندارد و مانعى ندارد كه فعلًا و موقتاً و تا غايت زوال اكراه ، معاملهء او بىاثر باشد ، ولى پس از زوال اكراه و امضا و رضايت ، معامله صحيح و لازم باشد ، البته پس از زوال اكراه حق ندارد مماطله ( امروز و فردا ) كند و بايد يك طرف را انتخاب كند ؛ يعنى يا رضايت دهد يا فسخ كند . اين الزام بعدى ضد امتنان\r\n\r\n\r\n","description":"","footnote":"\r\n( 1 ) . بر خلاف بيع فضولى كه بيع است و شرعاً هم رفع نشده است ، ولى ناقص است و با اجازة مالك اصلى كامل مىگردد و صحيح و لازم مىشود . .\r\n","page_name":" 365 ","page_number":383},
  {"content":"\r\n\r\nنيست بلكه از توابع حقّى است كه دارد امّا چون امتنان در حقّ يك فرد نبايد ضد امتنان در حقّ ديگرى باشد و طرف مقابلش نبايد متضرر شود ، از باب جمع ميان حقوق ، بايد اختيار كند .\r\nنتيجه : به نظر شيخ اعظم حديث رفع نيز دليل بطلان بيع مكره از اوّل معامله نيست . « 1 »\r\nنقد پاسخ شيخ : همان‌گونه كه قبلًا بيان شد مفاد حديث رفع ، تقدير خصوص مؤاخذه يا خصوص اثر بارز ، يا خصوص آثار تكليفى الزامى نيست بلكه مفاد آن يا تقدير جميع آثار شرعىِ فعل اكراهى است كه يكى از آن‌ها صحت معامله است و يا رفع ادعايى خود فعل اكراهى است كه گويا محقق نشده است ؛ رفع خود آن هم به رفع تمام آثار آن است . بنابراين با حديث رفع صحت معامله هم مرتفع شده است و استدلال مستدل پيش مىآيد ، يعنى وقتى اصل صحت مرتفع شده و معامله از اول باطل است و منعقد نگرديده است ، رضاى بعدى فايده‌اى ندارد و معدوم را موجود نمىكند ، باطل را صحيح نمىكند ؛ « لأنّ الشيء لا ينقلب عما وقع عليه » .\r\nپاسخ دوم : مفاد اطلاقات و عمومات صحت و لزوم بيع و عقد ؛ مثل آيهء  أَحَلَّ اللَّهُ الْبَيْعَ  و آيهء   أَوْفُوا بِالْعُقُودِ   اين است كه به مجرد تحقّق عقد و بيع ، تمام الموضوع براى حصول اثر است و با تحقق آن ، اثرش هم فعلًا محقق مىشود . به تعبير خود شيخ اعظم : عقد ، علّت تامه و سبب مستقل براى صحت و لزوم و ترتب اثر است و حديث رفع چون به‌عنوان ثانوى است و بر ادلّهء عناوين اوليه حكومت دارد ، بر مطلقات و عمومات مذكور حاكم و مقدم است و حكومتش به نحو تضييق است ، ولى مفادش رفع مطلق امور و آثار و احكام نيست بلكه رفع امورى است كه منهاى اكراه ، ثابت بودند و با اكراه ، آن امور برداشته مىشوند .\r\nحال آنچه لولا الاكراه در باب عقود ثابت است تأثير فعلى و سببيت مستقل بودن\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 331 . .\r\n","page_name":" 366 ","page_number":384},
  {"content":"\r\n\r\nآن‌ها براى اثر مربوطه است و در فرض اكراه ، اين جهات مرتفع مىشود و عقد اكراهى تأثير فعلى و حال ندارد و تمام السبب براى ملكيت نيست ، و اين منافات ندارد كه تأثيرش موقوف بر رضاى متأخر باشد و خود عقد جزء سبب براى تأثير باشد ؛ اين جهت را حديث رفع برنمىدارد ؛ بنابراين حديث رفع هم دليل بر بطلان عقد مكره نيست .\r\nنقد پاسخ شيخ : شيخ اعظم در ادامه پاسخ خود را نقد كرده است :\r\nحديث رفع نسبت به مطلقات صحت و لزوم بيع ، از باب تقييد و اطلاق « 1 » است و قانون مطلق و مقيد اين است كه پس از تقييد ، مطلق در ماعداى مقيد حجت مىشود ؛ يعنى بيع غير اكراهى صحيح و لازم است و مقيد هم در مفاد خودش كه بيع اكراهى است حجت است و بر عدم صحت و لزوم آن دلالت مىكند . بنابراين ، نسبت به مفروض بحث ما « 2 » نه دليل مطلق شامل است ؛ زيرا تقييد خورده و نه دليل مقيد شامل است ، و وقتى دليل اجتهادى نداريم نوبت به اصل اولى در معاملات ( اصالهء الفساد ) مىرسد و اين در نتيجه به نفع منكران صحت بيع مكره تمام مىشود .\r\nشيخ اعظم براى رفع مشكل مىگويد : سه دسته دليل داريم :\r\n1 . اطلاقات صحت و لزوم بيع كه ظهور در سببيت استقلالى بيع ، براى ترتب اثر دارند .\r\n2 . ادلّه اربعه دلالت دارند بر لزوم طيب نفس مالك ، و بدون آن دخل و تصرف در مال ديگران جايز نيست و مفاد اين‌ها اطلاق دارد ؛ يعنى دلالت دارند بر اين‌كه رضايت مالك شرط است ولى فرقى نيست بين اين‌كه رضاى سابق و مقارن با عقد باشد يا رضاى لاحق باشد . اصل جمع اين دو دسته آن است كه عقدى با رضايت باشد ؛ اگرچه اين رضايت بعداً ملحق شود .\r\n\r\n\r\n","description":"","footnote":"\r\n( 1 ) . البته تقييد يا تخصيص مصطلح نيست بلكه حكومت است ، ولى حكومت به نحو تضييق ، نتيجه‌اش همان تخصيص و تقييد يا اخراج حكمى است كه به زبان خروج موضوعى بيان گرديده است .\r\n( 2 ) . كه اول با اكراه صادر شده و بعداً رضايت آمده است . .\r\n","page_name":" 367 ","page_number":385},
  {"content":"\r\n\r\n3 . حديث رفع كه بر اطلاقات صحت ، حكومت دارد ؛ آن‌جا كه از اول رضايت باشد جاى حديث رفع نيست . جايى كه از اوّل اكراه وجود داشته است حديث رفع مىآيد و دلالت مىكند كه آن تأثيرى كه لولا الاكراه بود ( سببيت مستقله بودن ) در مورد اكراه نيست و فرض جزء سبب بودن را برنمىدارد ، البته اگر همين دو دسته دليل بود جاى اشكال بود كه در بخش قبلى ، خود شيخ جواب خود را نقد كرد ، ولى ادلّهء رضا و طيب نفس هم وجود دارد كه داراى اطلاق‌اند و رضاى بعدى را كافى مىدانند و به بركت اين‌ها به ضميمهء جزء سبب عقد ، علت تامه مىشود و تأثير مىآيد . بنابراين عقد مكره با لحوق رضايت ، صحيح و لازم است . « 1 »\r\nنظريهء امام راحل ( رحمه الله ) : خلاصهء فرمايشات حضرت امام از اين قرار است :\r\nگفته‌هاى شيخ اعظم - در جواب اوّل و دوم ايشان از حديث رفع - عموماً مبتنى است بر اين‌كه تقدير ، ضرورى و لازم باشد و خصوص مؤاخذه يا الزام و يا احكام منتهى به الزام مقدر باشد يا اين‌كه استقلال در تأثير ، در تقدير باشد و . . . ولى تمام اين‌ها خلاف اصل است ؛ الاصل عدم التقدير . رفع هم در ظاهر حديث ، نه به آثار شرعى تعلّق گرفته است نه به استقلال عقد در سببيت ؛ بلكه به ذات فعل اكراهى ( عقد ) تعلّق گرفته است « 2 » و چون رفع تكوينى معقول نيست ناگزير ، بر رفع ادعايى حمل مىشود يعنى عقد اكراهى موجود ، به‌منزلهء معدوم است و گويا عقدى محقق نشده است . با توجه به اين نكته اگر رفع به ذات عقد تعلّق گرفته باشد و اكراهى بودن ، حكمت تعلق رفع به ذات عقد باشد حق با طرفدار بطلان عقد اكراهى است زيرا وقتى ذات عقد مرتفع شد و وجودش كالعدم بود ديگر چيزى نيست تا علت ناقصه باشد و با لحوق رضا كامل شود بلكه فرض بقاى عقد اعتباراً با ادعاى رفع تنزيلى ذات عقد از قبيل جمع متنافيان است .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 332 - 335 .\r\n( 2 ) . زيرا ماء موصول در فراز مورد بحث ، به معناى فعل مكلف است نه حكم و اثر شرعى كه در اختيار مكلف نيست و ربطى به او ندارد . .\r\n","page_name":" 368 ","page_number":386},
  {"content":"\r\n\r\nدو احتمال ديگر در اين‌باره وجود دارد : يكى اين‌كه رفع ، روى ذات عقد با قيد و حيثيت اكراهى بودن رفته است و اين حيثيت ، يا تقييدى است يا تعليلى ؛ هركدام كه باشد دلالت بر بطلان عقد اكراهى ندارد ؛ زيرا اگر حيث تقييدى باشد مفادش اين است كه بيع مكره به‌عنوان اكراهى بودن ، مرتفع است و واضح است كه پس از زوال اكراه و لحوق رضا اين عنوان صدق نمىكند تا حديث رفع برقرار باشد . اگر حيث تعليلى باشد مفادش اين است كه بيع چون اكراهى است رفع شده است و حكم رفع دائرمدار علت آن است و اگر اكراه زائل شد حكم رفع هم زائل مىشود ؛ در نتيجه آن بخشى كه از اطلاقات صحت و لزوم خارج شده فرض عقد اكراهى است و با زوال آن ، حديث رفع مىرود و اطلاقات صحت ، بدون مانع و مزاحم مىشود و قابليت جريان مىيابد و با رضايت بعدى ، حكم به صحت و لزوم مىشود . « 1 »\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 122 - 124 . .\r\n","page_name":" 369 ","page_number":387},
  {"content":"\r\n\r\n\r\nبررسى توريه در اكراه\r\nمسألة 1 : الظاهر أنّه لا يعتبر في صدق الإكراه عدم إمكان التفصّي بالتورية ، فلو الزم بالبيع واوعد على تركه ، فباع قاصداً للمعنى مع إمكان أن لا يقصد ، أو يقصد معنى آخر غير البيع ، يكون مكرهاً إذا كان التفصّي مشكلًا ومحتملًا لوقوعه في المحذور ، كما هو كذلك نوعاً في مثل المقام ، وأمّا مع التفاته إلى التورية وسهولتها له بلا محذور فمحلّ إشكال ، بل اعتبار عدم سهولتها كذلك لا يخلو من وجه .\r\nترجمه : ظاهر آن است كه در صدق اكراه ، ممكن نبودن فرار از آن با توريه معتبر نيست ، پس اگر اجبار به بيع و تهديد بر ترك شود و او قصد معناى بيع كند و بفروشد با اين‌كه ممكن بود قصد نكند يا معناى ديگرى غير از بيع را قصد نمايد ، مكرَه است [ البته 
  ] در صورتى كه فرار كردن مشكل باشد و احتمالِ در محذور واقع شدن ، وجود داشته باشد . معمولًا در چنين مواردى مسأله نوعاً اين‌چنين است . و امّا با توجه او به توريه و سهولت توريه كردن بدون آن‌كه محذورى « 1 » داشته باشد محل اشكال است ، بلكه اعتبار [ و در نظر گرفتن 
  ] اين‌كه توريه چنين سهولتى نداشته باشد « 2 » خالى از وجه نيست .\r\nشرح : در ذيل شرط چهارم از شروط متعاقدان سه مسأله مطرح است :\r\nمسألهء نخست دربارهء اعتبار عجز از تفصى در صدق اكراه است ؛ انسانى كه بر كارى يا سخنى مكره مىشود . گاهى هيچ راه فرارى ندارد و ناگزير بايد مكره‌ٌعليه را مرتكب شود و گرنه تهديد درباره‌اش عملى مىشود . در اين فرض وى يقيناً مكره است و احكام قول يا فعل اكراهى بدون ترديد بر عمل يا عقد او بار مىشود . و گاهى راه فرار دارد كه مكره‌ٌعليه را مرتكب نشود ، ولى به‌گونه‌اى است كه اگر فرار كند و مكره‌ٌعليه را انجام ندهد متضرر مىگردد و شخص مكرِه به او ضربهء مالى يا آبرويى وارد مىكند ، در\r\n\r\n\r\n","description":"","footnote":"\r\n( 1 ) . منعقد نشدن بيع .\r\n( 2 ) . محذورى برايش وجود نداشته باشد . .\r\n","page_name":" 370 ","page_number":388},
  {"content":"\r\n\r\nاين‌صورت هم يقيناً مكرَه است و حكم اكراه ( رفع حرمت فعل ، وجوب قضا ، حد الهى ، كفاره ، صحت ، لزوم و . . . مترتب است ) . گاهى امكان تفصّى وجود دارد بدون اين‌كه ضررى به او برسد ولى اگر فرار نكند تهديد درباره‌اش عملى مىشود .\r\nاصل بحث در اين است كه آيا بر مجرّد تهديد و وادار كردن ، اكراه صدق مىكند « 1 » يا شرط صدق اكراه ، عجز از تفصّى است مطلقاً يا اين‌كه ميان معاملات و غير معاملات فرق است « 2 » و يا ميان امكان توريه با امكان ساير امور ، همچون مسافرت كردن و مخفى شدن تفاوت وجود دارد ، « 3 » و يا ميان مشكل بودن و آسان بودن توريه فرق است ؟ « 4 » قبل از بررسى اقوال و احتمالات ، شايسته است نگاهى به تعريف توريه بيفكنيم :\r\n\r\nتعريف توريه\r\nفيومى در مصباح مىگويد :\r\nورّيتُ الحديث تورية : سترته وأظهرت غيره . . . .\r\nدر ادامه مىگويد :\r\nفالتورية أن تطلق لفظاً ظاهراً في معنى وتريد به معنى آخر يتناوله ذلك اللفظ\r\nلكنّه خلاف ظاهره . « 5 »\r\n\r\n\r\n","description":"","footnote":"\r\n( 1 ) . اگرچه امكان تفصى وجود داشته باشد و هيچ ضررى از باب تفصّى و چاره‌جويى به شخص متوجه نشود ؟\r\n( 2 ) . به اين صورت كه در معاملات ، عجز از تفصى شرط صدق اكراه نيست و ملاك ، نبودن رضايت و طيب نفس است ولى در ساير امور - مثل اكراه بر شرب خمر ، افطار عمدى و . . . - عجز از تفصى شرط است و با تمكن از آن اكراه صدق نمىكند ؟ اين تفصيل از برخى كلمات شيخ اعظم استفاده مىشود و در ادامه بيان خواهد شد .\r\n( 3 ) . يعنى نسبت به توريه عجز از آن شرط نيست و با امكان توريه هم اكراه صدق مىكند ولى نسبت به ساير امور عجز از آن‌ها شرطِ صدق است ؟ اين تفصيل نيز از كلام ديگر شيخ اعظم استفاده مىشود .\r\n( 4 ) . يعنى اگر توريه دشوار است و محذور دارد عجز از آن شرط نيست و با تمكن از آن اكراه صدق مىكند ولى اگر توريه كردن آسان است عجز از آن شرط است و با امكان آن اكراه صدق ندارد ؟ اين تفصيل از متن مسأله مورد بحث ما در تحرير الوسيله استفاده مىشود .\r\n( 5 ) . المصباح المنير ، ج 2 ، ص 376 ، مادّة ورى . .\r\n","page_name":" 371 ","page_number":389},
  {"content":"\r\n\r\nلبنانى در أقرب الموارد مىگويد :\r\nورّى تورية الشيء : أخفاه ، وعن كذا : أراده وأظهر غيره ، والخبر وعن الخبر جعله ورائه وأخفاه ، ووارى مواراه : أخفاه . « 1 »\r\nمرحوم آقاى خوئى در مصباح مىفرمايد :\r\nالتوريه في اللغه بمعنى الستر والإخفاء وإلقاء كلام ظاهر في معنى وإراده خلاف ظاهره مع إخفاء القرينه على المراد فكأنّ المتكلم وارى مراده عن المخاطب بإظهار غيره وخَيَّلَ إليه أنّه أراد ظاهر كلامه . « 2 »\r\nخلاصه : توريه يعنى پنهان كردن چيزى و وانمود كردن چيز ديگر ؛ يعنى كلام ، ظهور در مطلبى دارد و مقصود گوينده خلاف ظاهر است ولى آن را مكتوم و مخفى مىكند و در ظاهر قرينه‌اى بر مراد نمىآورد و به مخاطب وانمود مىكند كه ظاهر را اراده كرده است و او را به شك و ترديد يا جهل و سردرگمى مىافكند تا از شرّش رهائى يابد ، بدون اين‌كه حرامى مرتكب شود .\r\nو همان‌گونه كه از عبارت أقرب الموارد و المنجد و مانند آن‌ها استفاده مىشود توريه اختصاص به گفتار ندارد بلكه هم در گفتار وجود دارد ، هم در فعل ؛ هرچند غالباً در مورد گفتار ، بيشتر به‌كار مىرود . « 3 »\r\nالبته محور بحث ما توريه در گفتار است كه فرد مكرَه وانمود مىكند كه انشاى\r\n\r\n\r\n","description":"","footnote":"\r\n( 1 ) . أقرب الموارد ، ج 2 ، ص 1447 ، مادّة درى .\r\n( 2 ) . مصباح الفقاهه ، ج 3 ، ص 300 .\r\n( 3 ) . مثال : شخص زورگويى فردى را مجبور مىكند كه اعتراف كند ؛ او در جواب ، توريه مىكند و مىگويد : « علم‌اللّه ما قُلته » و منظورش ماء موصول است يعنى خدا مىداند آنچه را گفته‌ام ، ولى به‌گونه‌اى ادا مىكند كه وانمود مىكند كه منظورش ماء نافيه است ؛ يعنى من نگفته‌ام تا از شرّ ظالم رها شود . يك مثال براى توريه در عمل هم اين است كه ظالمى به فردى شلاق مىدهد و مىگويد : فلان مظلوم را بزن و او شلاق را به ديوار مىكوبد و مظلوم هم ظاهراً شيون مىكند و مكرَه اين‌گونه وانمود مىكند كه در حال تازيانه زدن است . اين نيز توريه است . .\r\n","page_name":" 372 ","page_number":390},
  {"content":"\r\n\r\nبيع‌يا طلاق يا عتق مىكند ولى در واقع منظور ديگرى غير از انشاء حقيقىِ بيع و عتق‌دارد .\r\n\r\nبررسى مطلب\r\nشيخ اعظم ميان عجز از توريه « 1 » و عجز از غير توريه تفصيل قائل شده است و مىگويد : عجز از توريه شرط صدق اكراه نيست و با قدرت بر توريه هم در صورتى كه واقعاً و جدّاً و به قصد نقل و انتقال ، انشاء بيع كند ولى داعى او تهديد جائر باشد ، اكراه صدق مىكند و چنين بيعى واقع نمىشود و لازم نيست قصد خود لفظ را بنمايد يا قصد معناى ديگرى داشته باشد و وانمود كند كه قصد بيع دارد ، امّا عجز از غير توريه با امكان تفصّى و تخلّص از كار اكراهى به شيوه‌هاى ديگرى غير از توريه شرط است ؛ مثلًا مسافرت كردن ، اكراه صدق نمىكند و اگر با تمكن كذائى مرتكب شود مكره نخواهد بود و احكام اكراه را ندارد . « 2 »\r\nدليل شيخ : شيخ اعظم براى بخش دوم ، دليل جداگانه‌اى نياورده است البته نيازى هم نيست ، زيرا فهم عرف و قضاوت عقلا بهترين دليل بر عدم صدق اكراه با تمكن مذكور است . مهم ، بخش اوّل تفصيل است كه با تمكن از توريه اكراه صدق مىكند . دلايل شيخ براى اين بخش عبارت است از :\r\nالف ) اطلاق معاقد اجماعات و شهرت‌هاى فتوائيه‌اى كه در آغاز مسأله بيع مكره ذكر شد و از نظر لزوم توريه قيدى نداشت ؛ در حالى كه اگر با تمكن از آن ، اكراه صدق\r\nنكند حتماً قيد مىشد .\r\nب ) اطلاق حديث رفع : اين حديث با وجود در مقامِ بيان بودن ، قيد نكرده است كه\r\n\r\n\r\n","description":"","footnote":"\r\n( 1 ) . عجز از توريه يا به سبب جهل به آن است و علم و توانايى بر توريه ندارد و يا به سبب وحشت فراوانى است كه از اكراه بر او عارض شده و قدرت توريه كردن را از وى سلب نموده است .\r\n( 2 ) . المكاسب ، ج 3 ، ص 313 - 316 . .\r\n","page_name":" 373 ","page_number":391},
  {"content":"\r\n\r\nاگر متمكن از توريه نباشد حرمت و ساير احكام رفع مىشود بلكه به قوله مطلق فرموده است : كارى كه بر آن مكره شده‌ايد از شما برداشته شده است ؛ خواه عاجز از توريه باشيد ، خواه عاجز نباشد .\r\nج ) اطلاقات روايات طلاق و عتق مكره ؛ « 1 » اين روايات هم مثل حديث رفع قيدى ندارند و فرض تمكن از توريه را نيز شامل مىشوند . گفتنى است بر اين حالت هم اكراه صدق مىكند .\r\nد ) اطلاقات اكراه بر قَسَم دروغ « 2 » نيز فرض تمكن از توريه را شامل مىشود .\r\nه - ) داستان عمار ياسر هم گواه ديگرى است بر عدم وجوب توريه و صدق اكراه با تمكن از توريه . زيرا وقتى او را مكره كردند و او به زبان اظهار برائت نمود اصحاب گفتند يا رسول‌اللّه عمار كافر شد . حضرت فرمود : هرگز ! عمار سرتا پا مالامال از ايمان است و ايمان با گوشت و خون او درآميخته است ؛ در اين ميان عمار در حالى كه گريه مىكرد وارد شد . رسول‌خدا ( ص ) اشك چشمان او را پاك كرد و فرمود :\r\n« مالك ؟ أن عادوا لك فعدهم بما قلت »\r\nيعنى تو را چه شده است ؟ اگر آنان دوباره هم خواستند تبرى كنى مُجازى و مىتوانى اين كار را بكنى . « 3 » حضرت نفرمود كه توريه كن ، در حالى كه اگر توريه واجب بود و با تمكن از آن ، مكره نبود حتماً رسول رحمت و پيامبر شفيق و رئوف و رحيم او را متنبه مىكرد كه توريه كن .\r\nو ) از نظر عرف قدرت بر توريه ، كلام را از اكراهى بودن خارج نمىكند ؛ بنابراين صدق عرفى محرز است و مناط هم صدق عرفى است .\r\nز ) روايت عبدالله بن سنان از امام صادق ( ع ) :\r\nقال أبوعبدالله ( ع ) :\r\n« لا يمين في غضب ولا في قطيعة رحم ولا في جبر ولا في\r\n\r\n\r\n","description":"","footnote":"\r\n( 1 ) . وسائل الشيعه ، ج 22 ، ص 86 .\r\n( 2 ) . الكافى ، ج 7 ، ص 463 ، ح 17 .\r\n( 3 ) . ر . ك : وسائل الشيعه ، ج 16 ، ص 225 ، ح 2 . .\r\n","page_name":" 374 ","page_number":392},
  {"content":"\r\n\r\nإكراه ، قال : قلت ، أصلحك اللّه ، فما الفرق بين الجبر والإكراه ؟ قال : الجبر من السلطان و يكون الإكراه من الزوجة والأُم والأب وليس ذلك بشيء » . « 1 »\r\nشيوه استدلال : بر اصرار و اجبار همسر و والدين ، اكراه اطلاق شده است در حالى كه زوج يا فرزند قدرت دارد توريه كند يا ترك عمل كند . پس با قدرت بر توريه هم اكراه صدق مىكند .\r\nپاسخ ادلهء فوق : دربارهء دليل الف و ب و ج و دال گفتنى است : اوّلًا تمام اين‌ها در مقام بيان حكم كار اكراهى است و كارى با تعيين موضوع ندارند و فهم موضوع را - كه اكراه صدق مىكند يا نه - از عرف و لغت بايد به‌دست آوريم نه از اطلاق روايتى كه در مقام بيان حكم موضوعى است . آرى اگر در موردى صدق اكراه ، عرفاً مسلّم باشد ولى از نظر شرعى در دخالت قيدِ زائدى در حكم آن ترديد كنيم مىتوان به اطلاقات مورد نظر استدلال كنيم .\r\nثانياً اگر اطلاق روايات و اجماعات مزبور ملاك و دليل بر صدق اكراه باشد ، اطلاقاتْ ميان فرضِ تمكن از توريه و تمكن از راه فرار ، فرق نگذاشته و نتيجهء آن‌ها تفصيل شيخ اعظم نيست بلكه صدق اكراه است ، البته با امكان تفصّى به سبب توريه يا غير توريه ؛ بنابراين با اين ادلّه ، مدعاى شيخ اعظم ثابت نمىشود .\r\nامّا پاسخى بر روايت داستان عمار ياسر : اصولًا توريه امرى است كه نوع مردم از آن غافلند و مقدور آن‌ها نيست ، و اگر در روايت عمار يا روايات ديگر به آن اشاره نشده است به‌خاطر اين است كه غالباً ممكن نيست به همين سبب به آن اشاره نكرده‌اند ، نه اين‌كه توريه واجب نباشد و با تمكن از آن اكراه صدق كند . به هر حال جريان خاص\r\nعمّار دليل كلى نيست .\r\nو امّا پاسخ به قضاوت عرف : اين ادعاى شيخ است و گرنه ممكن است فقيه ديگر\r\n\r\n\r\n","description":"","footnote":"\r\n( 1 ) . همان ، ج 23 ، ص 235 - 236 ، ح 1 . .\r\n","page_name":" 375 ","page_number":393},
  {"content":"\r\n\r\nادعا كند كه با تمكن از توريه ، اكراه صدق عرفى ندارد و لذا علامهء حلى در تحرير در مورد طلاق مكره فرموده است : اگر مكره به طلاق شد و با نيت و قصد واقعى طلاق داشت منعقد مىشود ؛ « 1 » در حالى كه اگر با تمكن از توريه اكراه صادق باشد وجهى براى حكم به وقوع طلاق نخواهد بود .\r\nو امّا پاسخ به روايت ابن‌سنان : اوّلًا سند اين روايت ضعيف است ، زيرا در سند آن موسى بن سعدان حنّاط وجود دارد كه ضعيف است و نيز عبداللّه بن قاسم حضرمى وجود دارد كه نجاشى او را تضعيف نموده و در شأن او گفته است : « كذّابٌ غالٍ يروى عن الغلاه ، لا خير فيه ولا يعتمد بروايته » . « 2 » ثانياً قبول نداريم كه زوج در صورت اكراه زوجه ، هميشه متمكن از فرار باشد بلكه گاهى واقعاً مكره است و راه فرارى ندارد ؛ مثلًا در جايى كه زوجه تهديد مىكند اگر فلان چيز را براى من تهيه نكنى فرياد مىكنم و آبروى تو را مىبرم و زوج از ترس هتك حرمت و براى حفظ آبرو تسليم مىشود . ثالثاً در اين روايت تنها روى امكان تفصّى به طريق توريه تكيه نشده است و از اين جهت اطلاق دارد و در نهايت ، دليلِ تفصيل شيخ اعظم نيست . « 3 »\r\n\r\nنظريهء امام راحل ( رحمه الله )\r\nنظر حضرت امام در كتاب البيع « 4 » و در متن تحرير الوسيله در مسألهء مورد بحث اين است كه : [ اگر فرد مكره عالم به توريه است ، نه جاهل ، و ملتفت به آن است ، نه غافل و\r\nناسىو 
  ] توريه كردن براى او آسان است و محذورى ايجاد نمىكند و خوف از وقوع در ضرر ندارد بايد توريه كند و اگر توريه نكند اكراه صدق نمىكند و معامله صحيح\r\n\r\n\r\n","description":"","footnote":"\r\n( 1 ) . تحرير الأحكام ، ج 2 ، ص 51 . ( چاپ قديم )\r\n( 2 ) . رجال النجاشى ، ص 404 ، ح 1072 .\r\n( 3 ) . شيخ انصارى تفصيل ديگرى در اين زمينه دارد كه براى مطالعه آن مىتوان رجوع كرد به : المكاسب ، ج 3 ، ص 317 و 318 .\r\n( 4 ) . كتاب البيع ، ج 2 ، ص 85 . .\r\n","page_name":" 376 ","page_number":394},
  {"content":"\r\n\r\nاست . دليل ايشان اين است كه : « ففي مثله لا شبهه في عدم صدق الإكراه لو أوقع المعامله مع التفات و لم يورّ » ؛ « 1 » يعنى از نظر عرفى قطعاً در اين‌جا اكراه صدق نمىكند . ايشان در ادامه مىافزايد : « إنصراف الأدلّه عن الذي يقدر على التوريه بسهوله وبلا خوف كشف الحال » . « 2 » مىتوان اين نكته را اضافه كرد كه در فرض سهولت توريهء ، بر فرض كه عدم صدق اكراه محرز نباشد ، امّا دست‌كم صدق آن مشكوك است و دليل رفع اكراه جارى نمىشود ، زيرا از نوع تمسك به عام در شبههء مصداقى است ؛ ولى عمومات و مطلقات صحت و لزوم بيع اين‌جا را مىگيرد .\r\nدر صورتى كه مكره جاهل به توريه باشد يا در اثر وحشت ، غافل است و فراموش كرده و يا ملتفت است ولى توريه براى او آسان و خالى از محذور نيست و خلاصه خوف از وقوع در ضرر محفوظ است اكراه صدق مىكند و حكم بيع اكراهى مترتب مىشود ، و به تعبير امام راحل : « وأمّا لو كان خائفاً من كشف الحال فيصدق « الإكراه » ، » « 3 » و قبلًا در بيان ماهيت اكراه ذكر شد كه تهديد فعلى ملاك نيست و خوف از وقوع در ضرر از سوى ظالم كفايت مىكند كه اين مناط در مورد بحث وجود دارد . بنابراين تفصيل امام راحل خالى از اشكال است . البته از آن‌جا كه بحث در اكراه بر بيع است و راه فرار ، توريه كردن است بحث سهولت يا صعوبت توريه مطرح شده است ، زيرا راه فرار در اين بحث ، توريه كردن است ، ولى مىتوان اين مناط را به ساير محرمات هم توسعه داد . « 4 »\r\n\r\n\r\n","description":"","footnote":"\r\n( 1 ) . همان .\r\n( 2 ) . همان ، ص 87 .\r\n( 3 ) . همان ، ص 85 .\r\n( 4 ) . مثلًا اگر شخص مىتواند بدون اين‌كه ضررى به او برسد از حرام فرار كند يقيناً مكره نيست و اگر مرتكب شود مرتكب فعل حرام شده است ، ولى اگر فرار از حرام مشكل است و سبب عسر و حرج يا ضرر شود در اين‌صورت مكره است ، و اگر حرامى مرتكب شد مؤاخذه ندارد و قانون نفى ضرر و حرج و نفى اكراه جارى مىگردد . .\r\n","page_name":" 377 ","page_number":395},
  {"content":"\r\n\r\n\r\nنقش انواع محذوريت‌ها در تحقق اكراه\r\nمسألة 2 : لو أكرهه على أحد الأمرين : إمّا بيع داره ، أو عمل آخر ، فباع داره ، فإن كان في العمل الآخر محذور ديني أو دنيوى يتحرّز منه ، وقع البيع مكرهاً عليه ، وإلا وقع مختاراً .\r\nترجمه : اگر او را به يكى از دو چيز مجبور كند : يا فروش خانه‌اش و يا كار ديگر ، و او [ هم 
  ] خانه‌اش را بفروشد ، اگر در آن كار محذور دينى يا دنيوى باشد كه از آن اجتناب نموده است ، بيع به‌طور اكراه واقع شده است ، و گرنه به‌طور اختيار بوده است .\r\nشرح : اكراه بر يك كار حرام يا غير حرام و به‌خصوص اكراه بر معامله - اعم از عقود و ايقاعات - و بالاخص اكراه بر بيع ، صور فراوانى دارد كه از زواياى گوناگون شايستهء تأمل و بررسى است . مهم‌ترين اين صور در مسألهء دوم و سوم بيع مكره در تحرير الوسيله تبيين شده است . در اين‌جا به ترتيب منطقى به صور مزبور اشاره مىشود :\r\n\r\nبررسى صور مختلف اكراه\r\nصورت اوّل : شخص ، مكره شده است بر بيع مال معين يا انجام كار معين .\r\nبراى مكره در مقام عمل چهار فرض مطرح است :\r\nالف ) يا خصوص عمل مورد اكراه را انجام مىدهد ؛ مثلًا متاع معين را مىفروشد . حكم اين فرض روشن است و مصداق اكمل مباحثى كه تاكنون در بيع اكراهى بررسى شد همين فرض است ؛ يقيناً بيع او اكراهى است و بدون رضاى لاحق باطل است .\r\nب ) يا عمل ديگرى غير از متعلق اكراه را انجام مىدهد ؛ مثلًا متاع ديگرى را مىفروشد . اين معامله قطعاً اكراهى نيست و منعقد شده است ؛ زيرا آنچه متعلق اكراه بوده انجام نشده است و آنچه انجام شده است مورد اكراه نبوده تا منعقد نشود .\r\nج ) يا بر عمل اكراهى ، عمل ديگرى را افزوده است ؛ مثلًا بر بيع كتاب ، مكره بوده\r\n\r\n","description":"","footnote":"","page_name":" 378 ","page_number":396},
  {"content":"\r\n\r\nاست ولى در مقام بيع كتاب ديگرى را ضميمه كرده و هر دو را با هم فروخته است . در اين فرض نسبت به مورد اكراه ، معامله منعقد نمىشود و منوط به رضاى بعدى است ولى نسبت به ضميمه منعقد مىشود . دليل مطلب روشن است ؛ زيرا نسبت به اولى بيع اكراهى صدق مىكند و حكم اكراه جارى مىشود و نسبت به ضميمه ، بيع اكراهى صدق نمىكند و اطلاقات صحت معامله جارى مىشود . امام راحل در پايان مسألهء سوم به اين فرض اشاره كرده است . شيخ اعظم نيز در مكاسب چنين گفته است :\r\nولو أكره على بيع معين فضمّ إليه غيره وباعهما دفعه فالأقوى الصحّه في غير ما أُكره عليه . « 1 »\r\nالبته گاهى بيع ضميمه هم اكراهى است ، مثلًا اگر يك جلد از يك كتاب نفيس دو جلدى را بفروشد ناقص مىشود و به حال او فايده‌اى ندارد . در اين‌جا اگر به بيع يكى از آن دو - معيناً - مكره شد از روى ناچارى كتاب يا ضميمه ديگر را هم مىفروشد ، و بعيد نيست كه صدق اكراه باشد . و در غير اين‌صورت نسبت به ضميمه اكراه نيست ، و اگر بعداً اكراه زائل شد فرد مكره ، بيع عين مورد اكراه را اجازه نكرد نسبت به آن معامله باطل مىشود و مشترى خيار تبعّض صفقه پيدا مىكند كه بررسى آن فعلًا مورد نظر ما نيست .\r\nصورت دوم : شخص ، مكره شده است بر فروش تمام خانه‌اش ، ولى در مقام معامله بخشى از آن را فروخته است . آيا بر بيع اين بخش ، اكراهى بودن صدق مىكند ؟ پاسخ\r\nاين است كه اگر با طيب نفس معامله كرده باشد اكراهى بودن صادق نيست اگرچه به‌دنبال اكراه و تهديد باشد . اگر معامله بدون طيب نفس و به قصد امتثال امر ظالم بوده است ولى از آن‌جا كه براى خريد تمام منزل ، مشترى وجود نداشت نصف آن را به فردى فروخته و براى دفع شرّ ظالم مصمّم است نصف ديگر را به فرد ديگر بفروشد\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 324 . .\r\n","page_name":" 379 ","page_number":397},
  {"content":"\r\n\r\nحتماً اكراهى است زيرا اكراه بر كل و مجموع ، اكراه بر ابعاض مشاع آن نيز هست . « 1 »\r\nاگر فروش نصف به قصد اين است كه اميدوار است فرد اكراه‌كننده به همين مقدار قناعت كند و دست از اكراه بردارد ، باز بر بيع نصف ، اكراهى بودن صدق مىكند زيرا معامله از روى ترس بوده است و گرنه قلباً راضى نبوده و طيب نفس ندارد .\r\nشيخ اعظم در ذيل اين فرض مىگويد : « لكن في سماع دعوى البائع ذلك مع عدم الأمارات نظر » « 2 » و فرض اختلاف بايع و مشترى را مطرح كرده‌اند كه اگر بايع مدعى شد كه فروش نصف از روى اكراه و براى دفع شرّ مكرِه بوده و مشترى انكار كرد آيا ادعاى بايع پذيرفته است ؟ اگر اماره و قرينهء صدق باشد پذيرفته است ولى بدون آن محل نظر است . « 3 » گفتنى است احتمال اوّل صحيح است و نفس اكراه ، اماره و قرينه است بر اكراهى بودن بيع نصف ؛ زيرا اكراه بر مجموع ، اكراه بر اجزاء آن هم هست .\r\nصورت سوم : شخص ، مكره شده است بر فروش همهء اموال يا آزاد كردن همهء بندگان يا طلاق همهء همسرانش . « 4 » در اين‌صورت اگر تمام اموال خويش را در يك\r\nمعامله بفروشد قطعاً بيع اكراهى صدق مىكند ، اگر هر متاعى را جداگانه بفروشد - كما هو الغالب - ولى مراد مكرِه بيع مجموع است نه بيع هر متاعى به‌صورت جداگانه ، پس صدق اكراه بر آن بعيد است . ولى معمولًا به حال مكره فرقى ندارد و هدفش از اصل بيع تمام دارايى زيد است خواه دفعهء واحده باشد يا تدريجاً . در اين فرض بيع هر متاعى اكراهى است و احكام اكراه مترتب مىشود . ضمناً فرقى ندارد كه احكام به عناوين و\r\n\r\n\r\n","description":"","footnote":"\r\n( 1 ) . همان‌گونه كه امر به كل و مركب ، امر به اجزاء آن است .\r\n( 2 ) . همان ، ص 325 .\r\n( 3 ) . شايد وجه نظر اين باشد كه مورد بحث از طرفى از قبيل مواردى است كه « لا يُعرف الأمر إلا من ناحية الداعى » و در اين‌گونه موارد ادعاى مدعى مسموع است ؛ و از طرفى ظاهر حال اين است كه به اختيار خود اقدام كرده است ، پس ادعاى اكراه مسموع نيست .\r\n( 4 ) . اين اكراه چه به‌صورت خطاب عام باشد ؛ مثلًا بگويد : بايد همه اموالت را بفروشى ، چه به‌صورت مطلق شمولى باشد و از قبيل امر به طبيعت ساريه در همه افراد باشد كه مطلوب مطلق‌الوجود طبيعت و همه افراد آن است . .\r\n","page_name":" 380 ","page_number":398},
  {"content":"\r\n\r\nطبايع متعلق باشند و از عنوان ، به معنونات و افراد سرايت نكند - و صدق امتثال به آوردن فرد از باب انطباق طبيعى بر فرد باشد كه قهرى است و به‌دنبال آن مُجزى بودن ، عقلى است كه تحقيق همين است . مبناى امام راحل در خطابات كلى و قانونى نيز همين است - « 1 » يا اين‌كه احكام از عنوان به معنون سرايت كند و در واقع حكم ، مال افراد و مصاديق باشد و به تعداد آن‌ها منحل شود . در اين فرض واضح است كه هر بيعى جداگانه بيع اكراهى است و مشمول حديث رفع است . ولى بر مبناى تحقيق هم از آن‌جا كه طبيعى بدون خصوصيات فردى ، قابل تحقق نيست و در ضمنِ فرد موجود مىشود با انجام هر فردى عنوان اكراهى بودن صدق مىكند .\r\nنكتهء قابل توجه اين‌كه عناوين بايد از يكديگر تفكيك شوند ؛ مثلًا در ميان اموال او قرآن و عبد مسلمانان هم وجود دارد و بايد آن‌ها را نيز بفروشد ، امّا به صرف اكراه حق ندارد ، تا زمانى كه مضطر نباشد و مشترى ديگر باشد مصحف را به مشترى كافر بفروشد . اگر اين كار را بكند كار حرامى كرده است ، ولو از نظر وضعى چون اكراهى است صحيح و لازم نيست .\r\nصورت چهارم : شخص مكره شده است بر اصل ايجاد طبيعت و صرف‌الوجود آن ، نه طبيعت ساريه و مطلق‌الوجود آن ؛ مثلًا بر اصل شرب خمر مكره است ، بر اصل ايجاد بيع ، مكره است نه بر فروش همهء اموال . اين صورت داراى سه فرض است :\r\nفرض اول : اگر خصوص مالى را اختيار كرد و فروخت ، بر اين بيع ، اكراهى بودن صادق است ؛ زيرا صرف‌الوجود طبيعت ، به اول وجود آن منطبق مىشود و اين فرد حقيقهء اكراهى است و اگر تدريجاً شروع كرد ، اموال ديگر را هم فروخت ، نسبت به معاملات بعدى اكراهى بودن صدق نمىكند و صرف‌الشىء تثنيه و تعدد و تكرارپذير نيست . ولى اولين معامله حتماً اكراهى است زيرا اگرچه شخص بر خود طبيعت ، مكره\r\n\r\n\r\n","description":"","footnote":"\r\n( 1 ) . مناهج الوصول ، ج 2 ، ص 25 - 28 . .\r\n","page_name":" 381 ","page_number":399},
  {"content":"\r\n\r\nشده است نه بر فرد خاص امّا از آن‌جا كه طبيعى به عين وجود فرد موجود مىشود پس با وجود اولين فرد ، طبيعت مورد اكراه موجود شده است و جاى ترديد ندارد . اين نظر محققان است . امام راحل نيز در كتاب البيع « 1 » همين نظريه را اختيار كرده است .\r\nدر مقابل اين نظريه ، نظريهء برخى از فقها از جمله محقق تسترى در مقابس « 2 » است وى مىگويد :\r\nاگر فرد خاصى را اختيار كرد و معامله را روى آن انجام داد ، بيع منعقد مىشود ؛ زيرا آنچه متعلق اكراه « 3 » است مورد اختيار مكره نيست تا منعقد نشود ، و آنچه مختار « 4 » او است متعلّق اكراه نيست ، بنابراين مانعى ندارد .\r\nپاسخ : اگرچه اكراه به طبيعى و جامع تعلّق گرفته است نه به‌خصوص اين فرد يا فرد ديگر ، اگر طبيعى منهاى خصوصيت ، قابل ايجاد بود و وجود منهازى داشت استدلال مذكور صحيح بود ؛ ولى هرگز طبيعى به وصف كليت و جدا از تشخصات فردى ، وجود خارجى ندارد و قابل تحقق نيست . « 5 » بنابراين همواره طبيعى ، به وجود فرد موجود مىشود و به قول اهل فن « الحق أنّ الطبيعى يوجد به عين وجود فرده » و اوّلين فردى را كه\r\nمكلف اختيار مىكند و انجام مىدهد حتماً طبيعى بر آن منطبق مىشود : « الانطباق قهرى » ، و به‌دنبال آن يقيناً اكراه صدق مىكند « والإكراه عقلى » .\r\nدر نتيجه بر ايجاد اوّلين وجود طبيعى ، عنوان بيع اكراهى صدق مىكند و حكم آن روشن است ؛ يعنى بدون رضاى لاحق منعقد نمىشود . ضمناً ما از مبناى خود - كه احكام به طبايع و عناوين كليه تعلق مىگيرند ، نه به افراد و معنونات - رفع يد نكرده‌ايم ،\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 94 - 95 .\r\n( 2 ) . مقابس الأنوار ، ص 118 .\r\n( 3 ) . خود طبيعى و جامع به وصف جامعيت و كلى بودن .\r\n( 4 ) . فرد خاص با خصوصيت و تشخص فردى .\r\n( 5 ) . اصولًا به قول حكيمان : « الشيء ما لم يتشخص لم يوجد » ، بلكه صحيح اين است كه « الشىء ما لم يتشخص امتنع وجوده » . .\r\n","page_name":" 382 ","page_number":400},
  {"content":"\r\n\r\nبلكه مبنا همان است و انجام فرد خاص از باب انطباق كلى بر آن است ، نه از باب مأموربه بودن خصوص آن .\r\nنكتهء قابل ملاحظه اين است كه اگر بر حرامى از حرام‌هاى الهى مكره شد بايد اهمّ و مهمّ كند و با تمكن از فرد غير اهمّ حقّ ندارد فرد اهمّ را - كه مفسده‌اش بيشتر است - انجام دهد و اگر انجام دهد معذور نيست زيرا به گفتهء امام راحل ، حديث رفع در مقام امتنان ، حرمت و مؤاخذه را برمىدارد ولى ملاك واقعى و مفسدهء ملزمه را برنمىدارد و چنين نيست كه در موارد اكراه ، ملاك واقعىِ حرام مرتفع شود ؛ اگر مفسدهء واقعى باقى است به حكم عقل بايد آن را كه اضعف مناطاً است اختيار كند و انجام دهد و با امكان آن حقّ ندارد اشد و ازيد و اكثر ملاكاً را انجام دهد . « 1 » مثل اكراه بر دروغ بستن به يك مسلمان يا دروغ بستن به خدا و رسول‌خدا .\r\nنتيجه : اگر بر ايجاد طبيعىِ بيع مكره شد و جهت دفع شرّ مكرِه ، فردى را اختيار كرد و همان را فروخت عنوان بيع اكراهى عقلًا و عرفاً و وجداناً بر آن منطبق و صادق است .\r\nفرض دوم : اگر به‌دنبال اكراه ، اموال متعددى را تدريجاً و در ضمن بيع‌هاى متعدد مورد معامله قرار داد ، در اين‌جا بديهى است كه بر اولين معامله ، اكراهى بودن صدق مىكند ولى بر معاملات بعدى ، اكراه صدق نمىكند و از اوّل صحيح و لازم هستند ، زيرا\r\nمطلوب مكرِه ، صرف‌الوجود بيع است و قانون صرف‌الوجود اين است كه يا اوّلين وجود ، محقق مىشود و قابل تثنيه و تعدد و تكرار نيست .\r\nفرض سوم : اگر به‌دنبال اكراه ، حرام‌هاى متعددى را انجام داد يا اموال متعددى را در يك معامله و يك‌جا فروخت :\r\nمحل بحث است كه آيا بيع همهء اموال باطل است يا بيع همه صحيح است يا بيع\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 97 - 98 . .\r\n","page_name":" 383 ","page_number":401},
  {"content":"\r\n\r\nيكى باطل و بقيه صحيح است و ديگرى به قيد قرعه معين مىشود ؟\r\nدر اين‌باره چند احتمال وجود دارد كه قبل از بررسى آن‌ها شايسته است ريشه و منشأ بحث شناخته شود :\r\nاصل بحث در باب اوامر مطرح است ؛ يعنى اگر مولى ما را به ايجاد اصل طبيعت ، امر كند و مطلوب او صرف وجود طبيعت باشد و ما در مقام عمل ، هم‌زمان چند فرد را ايجاد كنيم آيا هركدام جداگانه امتثال امر مولى به حساب مىآيد و به تعداد افراد ، امتثال و اطاعت و ثواب وجود دارد يا امتثال به واحد معينى از اين افراد است و يا به واحد غيرمعين است يا امتثال به مجموع افراد من‌حيث‌المجموع است يا امتثال به خود جامع و طبيعى است يا اين‌كه اصلًا چنين فرضى امتثال امر مولى نيست و بايد دوباره طبيعى را در ضمن فرد خاصى بياورد تا امتثال حاصل شود ؟ از ميان اين چند احتمال تنها دو احتمال مهم است : احتمال اين‌كه هر فردى به‌صورت جداگانه امتثال باشد ، و اين‌كه امتثال به جامع محقق شود . « 1 » مرحوم آقاى بروجردى و امام راحل ( رحمه الله ) قائل به اين دو\r\nاحتمال هستند :\r\nنظريهء مرحوم بروجردى : ظاهر كلام مرحوم آقاى بروجردى ( اعلىالله مقامه ) در حاشيه كفايه « 2 » و در نهايه الاصول « 3 » اين است كه امتثال به هركدام از مصاديق است و به عدد افراد موجود ، امتثال محقق مىشود زيرا مطلوب مولى وجود و ايجاد طبيعت است\r\n\r\n\r\n","description":"","footnote":"\r\n( 1 ) . ساير احتمالات مردود است ، زيرا احتمال اين‌كه به فرد معين باشد ترجيح بدون مرجح است ، و احتمال فرد غير معين معقول نيست ؛ زيرا فرد غير معين وجود خارجى ندارد تا امتثال باشد ، با توجه به اين‌كه ظرف امتثال ، خارج است ، و احتمال اين‌كه امتثال به مجموع باشد خلاف ظاهر دليل است زيرا امر ، به ايجاد اصل طبيعت تعلّق گرفته و هر امرى مكلف را به متعلق خود دعوت مىكند و ايجاد طبيعت هم به وجود يك فرد محقق مىشود و وجود مجموع به وصف مجموعيت متعلّق امر نيست تا موجب امتثال باشد . احتمال اخير ( اصلًا امتثال نباشد ) هم وجداناً باطل است ، زيرا قطعاً امر مولى در ضمن يكى از آن‌ها امتثال شده است .\r\n( 2 ) . الحاشية على كفاية الاصول ، ج 1 ، ص 210 .\r\n( 3 ) . نهاية الاصول ، ص 124 . .\r\n","page_name":" 384 ","page_number":402},
  {"content":"\r\n\r\nو طبيعت به وصف جامعيت و كليت ، وجود خارجى ندارد ، آنچه موجود است فرد خاص است كه طبيعت به وجود آن موجود مىشود و فرض اين است كه وجود خارجى ، متعدد و متكثر است و شخص ، چند فرد را انجام داده است پس چند وجود طبيعت موجود شده است و با نفى ساير احتمالات و با توجه به اين‌كه خود جامع و طبيعى به وصف كليت قابل تحقق نيست ناگزير بايد بپذيريم كه در اين‌گونه موارد به تعداد افراد ، امتثال حاصل مىشود .\r\nنظريهء امام راحل ( رحمه الله ) : حاصل كلام امام راحل در تقريرات بيع : مولى در مقام امر ، خود طبيعت را لحاظ مىكند با قطع نظر از هر خصوصيتى ، حتّى خصوصيت لحاظ هم مغفول‌عنه است و گرنه ذهنى مىشود و ديگر قابل تحقق نخواهد بود . در مقام امر هم به خود طبيعت امر مىكند ؛ زيرا خصوصيات در غرض او دخيل نيست ، و هر امرى هم ما را به متعلق خودش دعوت مىكند . بنابراين مطلوب مولى ايجاد اصل طبيعت است ، منتها طبيعى قابليت دارد تا در خارج يا به يك فرد ايجاد شود يا مثلًا به ده فرد ؛ هم قابل انطباق بر واحد است و هم قابل انطباق بر كثير . امّا اين‌ها در اصل طبيعت دخالت ندارد و مطلوب مولى ايجاد طبيعت در ظرف عين و خارج است و در كيفيت امتثال و ايجاد طبيعت ممكن است مكلف به وجود واحد ايجاد كند يا به وجودهاى متعدد « 1 » بنابراين\r\nامتثال واحد است و آن هم به ايجاد خود طبيعى و جامع است . « 2 »\r\nبا توجه به مطلب پيشين شايان ذكر است كه در باب اوامر ، در مسألهء اكراه بر ايجاد حرام يا بر ايجاد طبيعى معامله ، بحث از اين قرار است : گاهى شخص بر اصل ايجاد حرام مكره مىشود ؛ مانند ظلم كردن و ضرب و جرح . در اين‌جا حقّ ندارد طبيعى را در\r\n\r\n\r\n","description":"","footnote":"\r\n( 1 ) . نظير باب احتياط و امتثال اجمالى كه مطلوب واقعى ، ايجاد نماز ظهر به سوى قبله است ولى در مقام امتثال ، فردى سراغ امتثال تفصيلى مىرود و ديگرى به امتثال اجمالى و تكرار عمل بسنده مىكند ؛ ولى چنين نيست كه امتثال به همه اين‌ها يا به هركدام ، جداگانه باشد بلكه به نماز واقعى و جامع شروط است .\r\n( 2 ) . البيع ، ص 391 . .\r\n","page_name":" 385 ","page_number":403},
  {"content":"\r\n\r\nضمن دو فرد ايجاد كند ؛ مثلًا حق ندارد به دو نفر هم‌زمان ستم كند . اگر چنين كرد يقيناً نسبت به يكى مكره نيست و كار حرامى كرده است و اين مورد ، جاى حديث رفع نيست زيرا امكان تفصّى وجود دارد .\r\nو گاهى بر ايجاد طبيعىِ معامله مكره مىشود و در مقام عمل عقد بيع را بر بيش از يك مال انشا مىكند : مثلًا تمام اموالش را مىفروشد تا قسمتى را معامله كند در حالى كه با بيع يكى هم اكراه مرتفع مىشد . حال آيا بيع همهء اموال باطل است يا بيع همه صحيح است يا بيع يكى باطل و بقيه صحيح است و بيع صحيح با قيد قرعه بايد تعيين شود ؟ در اين‌جا سه وجه وجود دارد :\r\nوجه اول : ظاهر كلام شيخ اعظم اين است كه چنين معامله‌اى صحيح است ، چون آنچه متعلق اكراه بوده ( ايجاد صرف‌الوجود طبيعى بيع ) محقق نشده است تا باطل باشد ، و آنچه واقع شده است ( ايجاد افراد متعدد طبيعى ) مورد اكراه نيست تا مشمول حديث رفع باشد . بنابراين ، وقتى حديث رفع يا دليل عنوان ثانوى جارى نشد جاى عمومات صحت و لزوم بيع است . « 1 »\r\nپاسخ : اگر اكراه به طبيعى به نحو به شرط لا يا به قيد وحدت تعلّق گرفته بود « 2 »\r\nاستدلال فوق ، صحيح بود ، ولى اكراه به طبيعى به نحو لا به شرط از وحدت تعلّق گرفته و مقصود ، اصل ايجاد طبيعى است - با توجه به اين‌كه ايجاد طبيعى ، هم در ضمن يك فرد ممكن است ايجاد شود و هم در ضمن افراد كثيره - اگر دو يا چند فرد را ايجاد كرد يقيناً مورد اكراه ( ايجاد طبيعت ) را ايجاد كرده است و به قطع ، اكراه صدق مىكند و جاى حديث رفع است نه اطلاقات صحت و لزوم ؛ البته نه نسبت به بيع هر دو ، يا هر ده مال ، بلكه فىالجمله . اين مطلب به زودى بررسى خواهد شد .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 324 .\r\n( 2 ) . نظير امر به ايجاد طبيعى تكبيرة الإحرام به قيد وحدت . .\r\n","page_name":" 386 ","page_number":404},
  {"content":"\r\n\r\nوجه دوم : ظاهر كلام محقق اصفهانى بطلان اين معامله است . دليل وى اين است كه اگر بخواهد صحيح باشد ، يا نسبت به هر دو يا همه صحيح است ، يا نسبت به واحد معين ، يا نسبت به واحد مردد ، يا اين‌كه بايد به قيد قرعه تعيين شود . هر چهار احتمال باطل است و احتمال پنجمى هم وجود ندارد تا از آن راه ، حكم به صحت شود . وقتى حكم به صحت رد شد قهراً حكم به بطلان درست مىشود ؛ زيرا ميان صحت و بطلان ، واسطه‌اى وجود ندارد .\r\nپاسخ : مىتوان احتمال اخير را انتخاب كرد و از شبههء محقق اصفهانى اين‌گونه جواب داد كه روايات قرعه ، اطلاق دارند و به امورى كه واقعاً معين و ظاهراً مردد هستند اختصاص ندارند ، بلكه امر مجهول يا مشكل يا مشتبه شامل مجهول و مشكل و مشتبه واقعى هم مىشود .\r\nوجه سوم : اين وجه پذيرفتنى است و دليل آن به نقل از تقريرات درس امام راحل از اين قرار است :\r\nترديدى نيست كه در مفروض بحث ما اكراه صدق مىكند ؛ زيرا اصل ايجاد بيعِ دو يا چند متاع ، مستند به اكراه مكرِه است ، و وجداناً اگر اكراه نبود ، مكرَه اقدام به معامله نمىكرد ، داعى او بر بيع ، اكراه است ، هرچند در مقام عمل اين فرض را برگزيده و چند مال را فروخته است . و نيز ترديدى نيست كه نسبت به زائد ، اكراه صدق ندارد زيرا او\r\nمكره شده است به ايجاد طبيعى ، و ايجاد طبيعى با وجود يكى حاصل مىشود . نسبت به بقيه هم امكان تفصّى وجود دارد و با اين حال اقدام كرده است . در نتيجه نه حكم به صحت جميع مقبول است و نه حكم به بطلان جميع ، بلكه يكى باطل و بقيه صحيح است امّا آن‌كه باطل است از ريشه باطل نيست بلكه موقوف به رضايت بعدى است .\r\nبنابراين اگر پس از رفع اكراه ، بيع مزبور را اجازه داد نسبت به همه صحيح و لازم مىشود و اگر اجازه نداد با قيد قرعه معين مىشود كه كدام اكراهى است . قرعه متمم و\r\n\r\n","description":"","footnote":"","page_name":" 387 ","page_number":405},
  {"content":"\r\n\r\nمكمل معامله است و به كمك آن حكم به صحت مىشود . « 1 »\r\nصورت پنجم : اكراه بر يكى از دو يا چند عمل : سه صورت قبلى در متن تحرير الوسيله مطرح نشده است ، امّا براى تكميل همهء صور متصوره با استفاده از كتاب البيع امام راحل اين صور را با شعبى كه داشت بررسى كرديم .\r\nصورت چهارم ( اكراه بر يكى از دو يا چند عمل به‌صورت تخيير و لا على التعيين ) در مسألهء دوم و سوم تحرير الوسيله بيان شده است و شعب متعددى دارد كه به ترتيب بيان مىكنيم :\r\n\r\nبررسى شعب صورت چهارم\r\nالف ) اكراه بر يكى از امور تكليفى ؛ مثل اكراه بر انجام يكى از دو حرام ، يا اكراه بر ترك يكى از دو واجب ، يا اكراه بر ترك يك واجب يا انجام يك حرام . حكم اين فرض روشن است و آن اختيار حرامى است كه مفسده‌اش كمتر است يا ترك واجبى كه مصلحت آن كمتر است . مكره در اين‌جا حق ندارد حرام شديد يا شديدتر را به‌جا آورد يا واجب مهم‌تر را ترك كند ؛ زيرا با امكان تفصّى از آن ، مكره نيست و با عدم اكراه ، وجوب يا حرمت مرتفع نيست .\r\nب ) شخص ، مكره شده است بر بيع فلان مال يا بر انجام فلان كار . مثلًا يا بايد منزلش را بفروشد و يا بايد شراب بنوشد . امام راحل در مسألهء دوم تحرير كه مورد بحث ما است چنين فرموده است : چنانچه در عمل ديگر كه طرف اكراه است محذور دينى يا دنيوى عقلايى وجود دارد كه به‌خاطر آن ، طرف از انجام عمل ديگر پرهيز دارد و به‌خاطر محذور مذكور ، جانب بيع منزل را اختيار مىكند و انجام مىدهد در اين فرض نسبت به بيع يقيناً اكراه صدق مىكند و احكام معاملهء اكراهى جارى است . دليل صدق هم ، عرف و عقلا هستند كه او را مكره مىدانند .\r\n\r\n\r\n","description":"","footnote":"\r\n( 1 ) . البيع ( محمد حسن قديرى ) ، ص 397 . .\r\n","page_name":" 388 ","page_number":406},
  {"content":"\r\n\r\nاشكال : نسبت به اداى دين ، اكراهش به حق است و ادلّهء رفع اكراه ، فرض اكراه به حق را شامل نمىشوند و اين صورت تخصيصاً يا تخصّصاً از حديث رفع خارج است . بنابراين اگر براى فرار از چنين عملى اقدام به بيع كند نبايد باطل باشد .\r\nپاسخ : نسبت به اداى دين ، اكراهش به حق است - زيرا زمان اداى آن فرا رسيده و اگر ادا نكند مكره مىشود و حاكم يا طلب‌كار او را مجبور مىكنند ، بلكه شرعاً اگر در يسر است بايد بپردازد - ولى اكراه بر بيع نه عين اكراه بر اداى دين است و نه ملازم‌است تا بر اين هم اكراه به حق صدق كند . وانگهى اگر ملازم هم باشد دليلى نداريم كه هر حكمى كه يكى از دو متلازم دارد لزوماً ديگرى هم آن را داشته باشد . آرى از باب مقارنت اتفاقيه ، بيع در كنار اداى دين قرار گرفته است و شخص به يكى از آن دو مكره شده است و يقيناً اگر اكراه دين ، اكراه به حق باشد دليل بر اين نيست كه اكراه بر بيع هم به حق باشد . بنابراين اكراه بر بيع از حديث رفع خارج نيست و احكام آن را دارد .\r\n\r\n","description":"","footnote":"","page_name":" 389 ","page_number":407},
  {"content":"\r\n\r\n\r\nاكراه بر بيع يكى از اموال\r\nمسألة 3 : لو أكرهه على بيع أحد الشيئين على التخيير ، فكلّ ما وقع منه لدفع ضرره يقع مكرهاً عليه ، ولو أوقعهما معاً فإن كان تدريجاً فالظاهر وقوع الأوّل مكرهاً عليه ، دون الثاني إلا إذا قصد إطاعة المكرِه بالثاني فيقع الأوّل صحيحاً ، فهل الثاني يقع صحيحاً أو لا ؟ وجهان : أوجههما الأوّل . ولو أوقَعهما دفعة ففي صحّته بالنسبة إلى كليهما أو فساده كذلك أو صحّة أحدهما والتعيين بالقرعة ، وجوه لا يخلو أوّلها من رجحان ، ولو أكرهه على بيع معيّن فضمّ إليه غيره وباعهما دفعة ، فالظاهر البطلان فيما اكره عليه والصحّة في غيره .\r\nترجمه : اگر او را بر بيع يكى از دو چيز - به‌طور تخيير - اكراه نمايد ، هرچه را كه براى جلوگيرى از ضرر واقع مىسازد ، بيع اكراهى است ؛ و اگر هر دو بيع را واقع كند چنانچه تدريجى باشد ظاهر آن است كه بيع اوّل اكراهى است ، نه دومى ؛ مگر اين‌كه قصد كند با بيع دوم ، اكراه‌كننده را اطاعت كند كه در اين‌صورت بيع اوّل صحيح است . [ دربارهء اين‌كه 
  ] آيا بيع دوم صحيح است يا نه ؛ دو وجه وجود دارد كه بهترين آن‌ها وجه اوّل است . و اگر هر دو را يك دفعه - و با هم - ايجاد كرده باشد ، در اين‌كه بيع نسبت به هر دو صحيح است ، يا نسبت به هر دو باطل است ، يا يكى صحيح است و با قرعه [ بايد 
  ] تعيين شود ، چند وجه وجود دارد كه وجه اوّل خالى از رجحان نيست . اگر او را به بيع چيز معينى اكراه نمود و او چيز ديگرى را به آن ضميمه كرد و هر دو را به‌يك‌باره فروخت ، ظاهر اين است كه در آنچه مكره بوده باطل است و در غير آن صحيح است .\r\nشرح : صورت سوم از صور اكراه بر يكى از دو يا چند عمل به نحو تخيير ، اكراه بر بيع يكى از دو يا چند مال است . در اين مسأله چهار فرض مطرح شده است . سه فرض نخست مربوط به اين مسأله است و فرض چهارم مربوط به صورت اوّل از چهار\r\n\r\n","description":"","footnote":"","page_name":" 390 ","page_number":408},
  {"content":"\r\n\r\nصورت اصلى فرض‌هاى گوناگون اكراه است كه قبلًا در جاى خودش بررسى شد و در اين‌جا تكرار نمىشود .\r\n\r\nبررسى سه فرض مختلف\r\nفرض اوّل : اگر بر فروش يكى از دو مال مكره شد و يكى از آن دو را اختيار نمود و براى دفع ضرر و شر مكرِه آن را انجام داد يقيناً اكراه بر همان بيع صدق مىكند و حكم بيع اكراهى را دارد .\r\nفرض دوم : اگر به‌دنبال اكراه هر دو مال مورد نظر را فروخت ولى به تدريج معامله كرد ، به نظر شيخ انصارى اوّلى اكراهى است و منعقد نمىشود و دومى اكراهى نيست . شيخ پس از بيان اين نظريه بلافاصله احتمال مىدهد كه تعيين بيع اكراهى به خود بايع واگذار شود و بايد از او پرسيد كه كدام را به قصد اكراه و كدام را با طيب نفس انجام داده است ؟ « 1 » شايد دليلش اين باشد كه نيت ، امرى قلبى و تنها از ناحيهء خود بايع قابل تعريف است و در امورى كه از اين قبيل باشند ادعاى بايع مسموع است .\r\nنظريهء امام راحل ( رحمه الله ) : امام راحل در متن تحرير نخست مثل شيخ اعظم فتوا به اكراهى بودن بيع اوّلى داده است ولى بلافاصله تبصره‌اى مىزند و مىفرمايد اگر بايع با بيع اول خود قصد اكراه دارد بدون ترديد همان اكراهى است و بيع بعدى اكراهى نيست و منعقد مىشود ، ولى اگر به هر دليل در بيع اوّل قصد امتثال مكرِه را ندارد ، يا اين‌كه با التفات و توجه يا به سبب نسيان و غفلت از اكراه ، واقعاً با طيب نفس معامله مىكند بيع اوّل قطعاً صحيح و لازم است ؛ زيرا به اعتراف بايع ، اكراهى در ميان نيست و اقرار انسان عاقل بر ضرر خودش نافذ است .\r\nنكتهء ديگر اين‌كه آيا بيع بعدى صحيح است يا خير ؟ امام راحل مىفرمايد : اين نيز\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 324 . .\r\n","page_name":" 391 ","page_number":409},
  {"content":"\r\n\r\nصحيح است ؛ زيرا اگرچه بايع با اين بيع ، قصدِ دفعِ شرّ مكرِه را دارد . ولى واقعاً اين بيع اكراهى نيست ؛ زيرا در اكراه بر بيع يكى از دو مال به نحو تخيير هركدام كه اوّل انجام شد با همان ، شرّ مكرِه دفع شده است . امّا نسبت به دومى اكراه واقعى نيست و قهراً مرتفع شده است . حداكثر اين است كه توهم اكراه در اين مورد وجود دارد و ما دليلى بر تأثيرگذارى خيال اكراه نداريم . اكراه واقعى مشمول حديث رفع است نه اكراه اعتقادى و پندارى و توهّمى .\r\nفرض سوم : اگر به دنبال اكراه ، هر دو مال را با هم در يك معامله بفروشد آيا بيع هر دو صحيح است يا بيع هر دو باطل است يا بيع يكى منعقد مىشود و آن يكى با قيد قرعه تعيين مىشود ؟\r\nدر پاسخ اين سؤال‌ها سه احتمال وجود دارد كه قبلًا در بحث اكراه بر طبيعى و جامع و بيع هر دو مال مطرح شد . استدلال‌ها همان است كه پيش‌تر تبيين شد ، با اين تفاوت كه نظر امام راحل در دو مورد متفاوت است . دو جواب در كتاب البيع « 1 » در پاسخ محقق اصفهانى آمده است . كه به تصريح خود امام راحل ، پاسخ دوم اوجه از پاسخ اوّل است و آن تعيين صحيح واقعى به قيد قرعه است . حضرت امام ( رحمه الله ) مورد بحث را به باب بيع فضولى تشبيه مىكند و مىفرمايد : همان‌گونه كه بيع فضولى سبب ناقص است و اجازه بعدى متمم آن است انشاى بيع بر هر دو مال هم ، سبب ناقص است و قرعه متمم آن است .\r\nامّا مرحوم امام ( رحمه الله ) در متن تحرير وجه اوّل ( حكم به صحت هر دو ) را ترجيح مىدهد و در بيان علت آن ، در جاى ديگرى از كتاب البيع مىفرمايد : چون اكراه بر بيع يكى از دو مال است به‌طور تخيير و بدون تعيين ، و بايع جانب تعيين را اختيار كرده و معيناً هر دو را با هم فروخته است قطعاً مكره نيست ، پس حتماً صحيح است زيرا آنچه كه متعلّق اكراه بود واقع نشده است و آنچه كه واقع شده است متعلق اكراه نيست تا\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 104 . .\r\n","page_name":" 392 ","page_number":410},
  {"content":"\r\n\r\nمنعقد نشود . « 1 » فرض پايانى مسأله هم قبلًا در ضمن شقوق صورت اوّل ذكر شد . تا اين‌جا صور مربوط به مسألهء دو و سه كه در تحرير الوسيله آمده است تبيين و تشريح شد . فروع ديگرى هم وجود دارد كه شيخ اعظم آن‌ها را در مكاسب آورده و امام راحل در كتاب البيع متعرض آن‌ها شده است .\r\n\r\nبررسى چهار فرع در مسأله\r\nفرع اول : اكراه بر افراد طولى امر موسع يا امر تخييرى : تاكنون ضمن مسأله دو و سه اكراه بر افراد عرضى امر تخييرى مطرح بود ، امّا در فرع يكم اكراه بر افراد طولى و تدريجى مطرح است . « 2 »\r\nطرح بحث : در اين زمينه براى مكره سه بحث پيش مىآيد : 1 . آيا اين شخص مخير است ؟ در اين‌صورت اگر طبيعت را در ضمن هر فردى از افراد طوليه ايجاد كند ، ولو در ضمن فرد اوّل ، اكراهى بودن صدق مىكند و حكم آن مترتب مىشود يا نه ؟ 2 . آيا مختار نيست و لزوماً بايد فرد آخر ، وقت يا آخرين فرد طولى را برگزيند و انجام دهد و اگر فرد اوّل يا وسط را انجام داد اكراهى بودن صدق نمىكند ؟ در اين‌صورت اگر حرام را مرتكب شود مؤاخذه دارد ، و اگر معامله را انجام دهد منعقد مىشود ؟ 3 . آيا تفصيل وجود دارد و ميان اكراه بر تكليف و وضع فرق است ؟ به اين‌صورت كه اگر حرام تكليفى را در وسعت وقت يا در ظرف امروز انجام دهد اكراهى نيست و حرمت برداشته نمىشود ولى اگر معامله را در وسعت وقت انجام دهد اكراهى است و مشمول حديث رفع است ؟\r\n\r\n\r\n","description":"","footnote":"\r\n( 1 ) . همان ، ص 102 .\r\n( 2 ) . مثل اكراه بر انجام فلان حرام يا در ظرف امروز يا در ظرف فردا ؛ يا اكراه بر انجام فلان معامله يا امروز و يا فردا كه اطراف تخيير طولى است ؛ يا اكراه بر انجام حرامى در وقت موسّعى مثل اين‌كه جائرى بگويد از اوّل ظهر تا غروب بايد شرابى بخورى ؛ يا اكراه بر انجام معامله‌اى در وقت وسيع ، مثلًا بگويد : بايد از اوّل ظهر شرعى تا نيمه شب منزلت را بفروشى . .\r\n","page_name":" 393 ","page_number":411},
  {"content":"\r\n\r\nبررسى سه نظريه در مسأله : 1 . نظريهء محقق نائينى : ايشان ميان معاملات و محرمات و به تعبير ديگر ميان وضعيات و تكليفيات تفصيل قائل شده و گفته است : اگر به حرامى از محرمات الهى به نحو موسع ، مكره يا مضطر شود حقّ ندارد مبادرت كند و به بهانهء مكره شدن ، در اوّل وقت مثلًا اقدام به شرب خمر كند ؛ زيرا ارتكاب حرام نياز به مجوّز دارد . امّا كسى كه فعلًا و در اوّل وقت ملزم به ارتكاب نيست مجوّز ندارد و در صورت ارتكاب ، حرمت و مؤاخذه و ساير احكام شرب خمر اختيارى دربارهء او اجرا مىشود . در اين‌باره فرقى ميان اين‌كه احتمال تخلّص بدهد يا از پيدا شدن راه فرار مأيوس باشد وجود ندارد .\r\nاما اگر بر معامله‌اى مكره شود ، مثلًا بر فروش منزل به نحو موسع ، چنانچه احتمال تخلّص بدهد امّا صبر نكند و در اوّل وقت اقدام كند ، معامله‌اش اكراهى نيست و منعقد مىشود ولى اگر از امكان فرار نااميد باشد و يقين به عدم راه فرار تا آخر وقت هم نداشته باشد اقدام او به معامله در آغاز وقت اكراهى است و منعقد نمىشود . « 1 »\r\n2 . نظريهء مرحوم آيت‌اللّه خوئى : ايشان تفصيل مرحوم نائينى را نپذيرفته و گفته است : تا زمانى كه احكام واقعى و اولى عمل مرتفع نشود بر اقدام كردن در وسعت وقت و به‌جا آوردنِ فرد اوّل وقت ، عنوان اكراه و اضطرار صدق نمىكند ؛ چه آن عمل ، فعلِ حرامى باشد يا يك معامله . دليل وى اين است : ضررى كه از ناحيهء مكره مورد تهديد است و به مكرَه متوجه مىشود بر ترك مجموع ( حرام را در كل وقت وسيع ترك كند ، معامله را در تمام وقت انجام ندهد ) است نه بر ترك خصوص فرد اوّل وقت ؛ بنابراين نسبت به فرد اوّل ملزم نيست و اگر اقدام كرد و فرد متقدم را انجام داد در محرّمات الهى حرام را مرتكب شده است ؛ در معامله هم عنوان رضا و طيب نفس صدق مىكند و محكوم به صحت است .\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 190 . .\r\n","page_name":" 394 ","page_number":412},
  {"content":"\r\n\r\nآرى اگر فرد متقدم را ترك كند ناچار بايد فرد متأخر را انجام دهد ، و گرنه ضرر متوجه او مىشود . در اين‌جا اكراه و اضطرار حقيقهء صدق مىكند و احكام بيع اكراهى را دارد . در نتيجه در افراد طولىِ امر تخييرى يا امر موسع ، تنها فرد اخير متعلق اكراه يا اضطرار است ، و فرقى بين معاملات و غير معاملات هم نيست . « 1 »\r\n3 . نظريهء امام راحل در كتاب البيع : اگر مكره « يقين » دارد تا آخر وقت ، اكراه باقى خواهد ماند و راه فرارى هم نخواهد بود فرقى ميان اجزاء وقت نيست ؛ يعنى اگر عمل را در هر جزئى از اجزاء وقت مرتكب شود اكراهى بودن صدق مىكند . در اين‌باره فرقى هم بين معاملات و غير معاملات نيست .\r\nدليل امام راحل ( رحمه الله ) بر نبود تفاوت ميان وضع و تكليف ، اطلاق حديثِ رفع اكراه و رفع اضطرار است كه هم حكم وضعى را دربر مىگيرد ، هم حكم تكليفى را . و دليل ايشان بر نبود تفاوت ميان اجزاء وقت عرف است . خلاصه اين‌كه بر عمل مكره ، اكراهى بودن ، صدق مىكند و صرف اين‌كه مختار است تا اوّل عمل را در وقت انجام دهد يا آخر وقت ، دليل بر اين نيست كه اگر اوّل وقت انجام دهد اكراه صدق نكند . و همان‌طور كه اگر در عرض هم به يكى از دو كار مكره شود و يكى را به داعى اكراه انجام دهد اكراه صادق است ، اگر به يكى از دو كار طولى مكره شود و فرد متقدم را اختيار كند و به داعى اكراه انجام دهد نيز اكراه صادق است . در عين حال امام راحل در پايان بحث ، احتياط مىكند و مىفرمايد : « لكن الاحتياط فى التأخير إلى ضيق الوقت » . « 2 » بديهى است كه اين احتياط ، مستحبى است زيرا ايشان قبلًا فتوا به جواز بدار در فرض اكراه و علم به عدم ارتفاع آن تا آخر وقت داده است . با اين بحث حكم اكراه بر افراد طولى امر تخييرى هم روشن شد .\r\n\r\n\r\n","description":"","footnote":"\r\n( 1 ) . مصباح الاصول ، ج 3 ، ص 315 - 316 .\r\n( 2 ) . كتاب البيع ، ج 2 ، ص 100 - 102 . .\r\n","page_name":" 395 ","page_number":413},
  {"content":"\r\n\r\nفرع دوم : اكراه يكى از دو يا چند نفر بر كار معين يا بر يكى از چند كار : مثال : شخص ظالمى از ميان جمعى ، دو يا چند نفر را بر كار معينى مكره مىكند ؛ مثلًا مىگويد : بايد يكى از شما دو نفر اين جام شراب را بنوشد ، يا اين مظلوم را تازيانه بزند . يا اين‌كه آن افراد را بر يكى از دو كار مكره مىكند ؛ مثلًا مىگويد : يكى از شما دو نفر بايد زمين خود را به من بفروشد و گرنه . . . . شيخ اعظم در مكاسب به‌طور مطلق هر دو نفر را مكره مىداند و قائل است هركدام كه اقدام كنند عمل‌شان حكم عمل اكراهى را دارد . « 1 »\r\nامام راحل و مرحوم آقاى خوئى تفصيل داده‌اند . ايشان عقيده دارند اگر يكى يقين دارد يا دست‌كم مطمئن است كه ديگرى متعلق اكراه را - چه به دليل ترس و چه به دليل بىمبالاتى به ارتكاب محرمات - انجام خواهد داد ، بر اقدام او اكراهى بودن صدق نمىكند . زيرا راه فرار دارد و مىداند كه ديگرى انجام مىدهد و او ملزم به فعل نيست . بنابراين اگر معامله‌اى بود و انجام داد معامله‌اش منعقد مىشود و اگر عملش ، كار حرامى بود و مرتكب شد مؤاخذه دارد و جاى حديث رفع نيست . ولى اگر شك دارد و احتمال عقلايى بر ترك فعل توسط شخص ديگر مىدهد يا يقين يا اطمينان بر آن دارد مكره است ؛ اگر اقدام كرد عنوان عمل ، اين مناط اكراهى بر آن منطبق مىشود و حديث رفع جارى خواهد شد زيرا مناط اكراه ، خوف ضرر است كه در اين‌صورت ، اين مناط وجود دارد . « 2 » بنابراين نبايد به‌طور كلى حكم به اكراهى بودن عمل شود ، بلكه جاى تفصيل است . شايد منظور شيخ اعظم نيز همين فرض باشد .\r\nيك نكته : امام راحل در ذيل فرع مزبور ، فرع ديگرى را مطرح مىكند و مىفرمايد اگر جائرى يكى از دو نفر را بر انجام كارى ، مثلًا معامله يا غير معامله ، مكره نمود و يكى از آن دو قادر بود كه مشخصاً ديگرى را بر انجام كار مكره كند و به اين‌وسيله ،\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 321 .\r\n( 2 ) . كتاب البيع ، ج 2 ، ص 98 ؛ مصباح الفقاهه ، ج 3 ، ص 318 - 320 . .\r\n","page_name":" 396 ","page_number":414},
  {"content":"\r\n\r\nخودش از ارتكاب متعلق اكراه فرار كند ، آيا عنوان اكراه بر فعل او صدق نمىكند ؟ امام راحل در جواب اين سؤال مىفرمايد : اگر اكراه او به حقّ باشد ؛ مثلًا طلب‌كار بدهكار را مكره مىكند تا ملكش را بفروشد و دين خود را ادا كند ، راه فرار دارد و با امكان تخلّص مكره نيست و اگر خواستهء جائر را انجام داد عنوان اكراه بر فعل او منطبق نيست . اما اگر اكراه او به‌حق نباشد و راه فرار داشته باشد ولى از نظر عقلا و شرع ، راه فرار نداشته باشد و با قدرت بر اكراه ديگرى خودش متعلّق اكراه را انجام دهد عنوان اكراه صدق مىكند و حكم عمل اكراهى دربارهء او جارى مىشود . « 1 »\r\nيك نكته : از تفصيل فوق ، اكراه وكيل و موكل خارج است ؛ مثلًا اگر وكيل يا موكل را مكره كنند تا فلان مال موكّل را بفروشد . در اين‌صورت هركدام با علم و اطمينان از اقدام ديگرى معامله كنند اكراه صدق مىكند ؛ زيرا اگرچه وكيل و موكّل در ظاهر دو نفر هستند امّا از آن‌جا كه عمل صادره از هركدام مربوط به مال يك نفر ( موكّل ) است و تعددپذير نيست مثل اين است كه خصوص وكيل يا خصوص موكل را ملزم كند .\r\nفرع سوم : اكراه از يك زاويه گاهى به شخصى كه هم مالك است و هم عاقد ، تعلّق مىگيرد و جائر ، مالكِ عاقد را بر انجام معامله مكره مىكند . و گاهى به كسى كه مالك است تعلّق مىگيرد ولى عاقد ، مختار است و گاهى به عاقد تعلّق مىگيرد ولى مالك مختار است . « 2 »\r\nبررسى صورت اول : تاكنون تمام بحث‌هاى معاملهء اكراهى دربارهء همين صورت بود و خلاصه اين شد كه بيع اكراهى واقع نمىشود .\r\nبررسى صورت دوم : مثلًا : جائرى مالك را مكره كند كه بايد فلانى را وكيل كنى تا\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 98 .\r\n( 2 ) . فرض چهارمى هم متصوّر است ؛ يعنى هم مالك مكره باشد هم عاقد ، مثلًا جائر ، مالك را مكره مىكند كه ديگرى را در انجام كارى وكيل كند و وكيل را هم مكره مىكند كه عقد را انشا كند . حكم اين فرض ، از فرض اول روشن مىشود . .\r\n","page_name":" 397 ","page_number":415},
  {"content":"\r\n\r\nمال تو را بفروشد و گرنه . . . ، ولى وكيل با طيب نفس ، وكالت را مىپذيرد و با اختيار ، عقد را انشا مىكند . چنين وكالتى به گفتهء شيخ اعظم در مكاسب « 1 » و به گفتهء امام راحل در كتاب البيع « 2 » باطل است . اين نوع عقد ، فضولى است و احكام عقد فضولى را دارد كه منوط به اجازهء مالك اصلى است . اين نكته كه آيا اجازه ناقله است يا كاشفه به كشف حقيقى يا كشف حكمى ، به زودى در مباحث بعدى به‌صورت تفصيلى بررسى خواهد شد .\r\nيك نكته : در ذيل اين‌صورت ، مرحوم آقاى خوئى « 3 » و امام راحل ( رحمه الله ) « 4 » فرعى دربارهء اكراه بر طلاق آورده‌اند : آيا اگر جائرى مردى را مكره كند تا به ديگرى وكالت دهد كه زوجهء مكرَه را طلاق دهد ولى وكيل با اختيار و طيب نفس صيغهء طلاق را انشا كند طلاق محقق مىشود ؟ پاسخ منفى است زيرا طلاق در صورتى صحيح است كه يا مستند به موكّل ( خود زوج ) باشد و يا به وكيل شرعى و قانونى . امّا در اين فرع ، نه مستند به زوج موكّل « 5 » و نه مستند به وكيل كذائى است « 6 » بررسى توقّف صيغه بر اجازهء بعدى : اگر چنانچه بعداً هم اجازه نكند قطعاً باطل است . و اگر اجازه كند و قائل شويم كه ايقاعات ، فضولىبردار نيستند - كه نظر مشهور همين است و بلكه ادعاى اجماع شده است - باز هم محكوم به بطلان است ، ولى اگر فضولى را در ايقاعات هم جارى بدانيم باز اگر قائل به نقل شويم و اجازه را ناقله بدانيم يا فايده ندارد زيرا بنا بر نقل ، تصرفات\r\n\r\n\r\n","description":"","footnote":"\r\n( 1 ) . همان .\r\n( 2 ) . كتاب البيع ، ج 2 ، ص 99 .\r\n( 3 ) . ر . ك : مصباح الفقاهه ، ج 3 ، ص 320 .\r\n( 4 ) . ر . ك : كتاب البيع ، ج 2 ، ص 99 .\r\n( 5 ) . زيرا توكيل او اكراهى است و حديث رفع آن را برمىدارد و نمىتوان گفت : « لسان الوكيل لسان الموكّل » ، خود زوج هم انشاى طلاق نكرده است تا منعقد شود .\r\n( 6 ) . زيرا توكيل اكراهى و بدون رضايت موكل ، محقق نمىشود و وجود انشايى هم كه مبتنى بر آن باشد كالعدم است ، و در يك كلام چنين ايقاعى فضولى است و فعلًا منعقد نمىشود . .\r\n","page_name":" 398 ","page_number":416},
  {"content":"\r\n\r\nقبلىِ وكيل ارزشى ندارد و پس از اجازهء معتبر است . فرض ما نيز همين است كه قبلًا طلاق را انشا كرده است ؛ آرى اگر اجازه را كاشفه بدانيم - چه كشف حقيقى و چه حكمى - مىتوان حكم به صحّت طلاق كرد . ولى اصل مبنا ( جارى بودن فضولى در ايقاعات ) ناتمام است . اين مطلب در ابتداى بيع فضولى به تفصيل بررسى خواهد شد .\r\nبررسى صورت سوم : مثلًا جائر ، مالك اصلى و صاحب اختيار عقد يا ايقاع ديگرى را مكره مىكند تا به وكالت از وى زوجه‌اش را طلاق دهد يا بندهء مالك را آزاد كند يا اموال او را بفروشد . در صحت چنين عقد يا ايقاعى دو وجه مطرح است :\r\nالف ) بطلان . چهار دليل بر بطلان وجود دارد :\r\n1 . چون عاقد قصد مدلول ندارد و قصد قطعاً معتبر است .\r\nجواب : در آغاز بيع مكره بررسى شد و معلوم شد كه مكره نيز قصد مدلول دارد و از اين جهت كمبودى ندارد ؛ اگرچه به ندرت ممكن است قصد مدلول نكند و قصد لفظ داشته باشد ، يا توريه كند ؛ ولى غالباً چنين نيست بلكه در اثر ترس و وحشتى كه بر او عارض مىشود حقيقهء به قصد انشاى جدى معامله مىكند .\r\n2 . چون طيب نفس و رضايت ندارد و رضا معتبر است .\r\nجواب : آنچه مهم است رضايت مالك اصلى است كه در بحث مورد نظر ما وجود دارد .\r\n3 . به گفتهء شهيد ثانى : چون مكره مثل مجنون ، مسلوب العبارهء است عقدش منعقد نمىشود . « 1 »\r\nجواب : اين ، قياس مع‌الفارق است زيرا اگر مكره مثل مجنون باشد عقدش از اساس باطل خواهد بود در حالى كه به فتواى مشهور ، با رضاى لاحق ، صحيح و لازم مىگردد ، و مثل فضولى است نه مجنون يا صغير .\r\n\r\n\r\n","description":"","footnote":"\r\n( 1 ) . البته اين دليل به‌صورت يك وجه و احتمال مطرح كرده است . ر . ك : مسالك الأفهام ، ج 9 ، ص 322 . .\r\n","page_name":" 399 ","page_number":417},
  {"content":"\r\n\r\n4 . چون عاقد مكره است عقدش مشمول حديث رفع است ، لذا باطل است .\r\nجواب : حديث رفع چون در مقام امتنان است چيزى را برمىدارد كه از وضع آن ، كلفت و سنگينى و مضيقه‌اى براى مكره پيش آيد . در مورد بحث ما چنين نيست ؛ زيرا نسبت به مالك اصلى كه اثر دارد و كلفت‌آور است اكراه نيست چون او راضى است و اساساً خودش عاقد را مكره به اجراى عقد يا ايقاع كرده است و از اوّل رضايت دارد و اگر رضاى بعدى مالك در صحت عقد مؤثر باشد پس از رضاى مقارن ، و از اوّل امر ، به طريق اولى مؤثر است . و امّا نسبت به عاقد كه مكره است عقدش اثرى ندارد تا اكراه آن را بردارد . بر فرض هم اگر اثرى باشد كه ملازم يا مقارنِ اتفاقىِ عقد يا ايقاع او باشد با حديث رفع برداشته نمىشود ؛ مثلًا اگر بر طلاق دخترش مكره شود ، در خود انشاى طلاق ، براى مجرىِ صيغه اثرى نيست تا با حديث رفع برداشته شود . البته اگر طلاق محقق شود گاهى بالملازمه يا بالمقارنه اثر دارد كه چون دختر او است . اگر طلاق منعقد شود بايد مخارج دخترش را بپردازد ولى حديث رفع احكام و آثار شرعى خود اكراه را برمىدارد نه آثار ملازمات يا مقارنات را .\r\nب ) صحت . صحت ، فتواى فقهاى بزرگى از جمله شيخ اعظم « 1 » و مرحوم آقاى خوئى « 2 » و امام راحل « 3 » است . مهم‌ترين دليل اين فتوى وجود مقتضى و نبود مانع است ؛ موانع همان چهار وجهى بود كه ذكر شد و پاسخ داديم ، وجود مقتضى هم اطلاقات و عمومات صحت و لزوم عقود و ايقاعات است كه مفروض بحث ما را دربر مىگيرد .\r\nفرع چهارم : علامه در كتاب تحرير گفته است :\r\n« لو أكره على الطلاق فطلّق ناوياً ، فالأقرب وقوع الطلاق » . « 4 »\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 321 .\r\n( 2 ) . مصباح الفقاهه ، ج 3 ، ص 321 .\r\n( 3 ) . كتاب البيع ، ج 2 ، ص 99 - 100 .\r\n( 4 ) . تحرير الأحكام الشرعيه ، ج 2 ، ص 51 . .\r\n","page_name":" 400 ","page_number":418},
  {"content":"\r\n\r\nنظر مشهور اين شد كه طلاق مكره - و هكذا بيع و عتق و نكاح او باطل است و واقع نمىشود ، ولى علامه ( رحمه الله ) فرموده است : اگر شخصى بر طلاق مكره شود و به‌دنبال آن با نيت و قصد طلاق دهد طلاق واقع مىشود .\r\nشيخ اعظم در مكاسب و محقق نائينى در منيه الطالب دربارهء مقصود سخن علامه چند احتمال ذكر شده است .\r\nبررسى احتمالات : 1 . گرچه طلاق به‌دنبال اكراه واقع شده است ولى اكراه هيچ دخالتى در وقوع طلاق ندارد و صد در صد با رضايت و طيب نفس انجام شده است . اكراه در واقع نه علت وقوع طلاق است و نه داعى بر وقوع آن ، بلكه مجرّد مقارنت اتفاقى يا تعاقب زمانى است . مثلًا خود زوج مصمم به طلاق بود و براى غرض نفسانى قصد طلاق داشت ولى مكرِه از اين امر خبر نداشت و زوج را تهديد به طلاق كرد ولى اين اكراه هيچ تأثيرى در تصميم او نداشت ؛ زيرا او قبلًا تصميم قطعى بر طلاق گرفته بود . يا اين‌كه قصدى نداشت ولى به‌دنبال اكراه ، تصميم به طلاق گرفت . اين تصميم ربطى به اكراه ندارد و صرفاً از نظر زمانى پس از اكراه است و گرنه از تهديد باكى ندارد و حاضر است هرگونه ضرر و تهديدى را تحمل كند ولى خودش تصميم به طلاق گرفته است .\r\nچنين طلاقى قطعاً واقع مىشود و مشمول ادلّهء صحت است . منظور علامه از فرع مذكور اين احتمال نيست ؛ زيرا اگر مقصودش اين بود تعبير به « فالأقرب » نمىكرد « 1 » بلكه قاطعانه فتوا به وقوع مىداد و شهيد ثانى در مسالك « 2 » احتمال عدم وقوع نمىداد .\r\n2 . اكراه در ايجاد داعى و انگيزهء طلاق دخيل است و زوج بدون آن انگيزهء طلاق نداشت ؛ ولى اكراه علت تامّه نيست بلكه جزء علت است و جزء ديگر ، يك امر\r\n\r\n\r\n","description":"","footnote":"\r\n( 1 ) . چون عبارت « فالأقرب » مشعر به اين است كه قول يا احتمال ديگرى هم هست كه قريب به واقع يا بعيد يا ابعد است ، و آن عدم وقوع طلاق است .\r\n( 2 ) . مسالك الأفهام ، ج 9 ، ص 22 . .\r\n","page_name":" 401 ","page_number":419},
  {"content":"\r\n\r\nاختيارى است و آميزه‌اى از اكراه و اختيار - با هم - علت تامّه هستند . شيخ اعظم در اين فرض نيز قاطعانه فرموده است طلاق واقع مىشود « و كذا لا ينبغى التأمل فى وقوع الطلاق » ؛ « 1 » شايد به اين دليل باشد كه حديث رفع اكراه ، مخصوص موردى است كه اكراه ، علت مستقل باشد و فرض ضميمه و جزء علت را نمىگيرد و نمىتواند مانع از شمول عمومات و مطلقات صحت و وقوع طلاق باشد و در واقع از باب مقتضى و لا مقتضى است ، و لا اقتضاء ( دليل اكراه ) با اقتضاء مقتضى ( مطلقات صحت ) تعارض ندارند .\r\nمرحوم آقاى خوئى مىگويد : « لكن الظاهر هو بطلان الطلاق في هذه الصوره » ؛ نه به اين دليل كه اكراه مانع از صحت است يا مقتضى فساد است - زيرا مانع بودن آن مخصوص فرضى است كه اكراه ، علت تامه و مستقل در تأثير باشد و متفاهم عرفى از دليل اكراه همين است - بلكه به اين دليل كه مقتضىِ صحت وجود ندارد زيرا مقتضى ، عمومات و مطلقات صحت و لزوم عقود و ايقاعات است ؛ مثل  تِجارَةً عَنْ تَراضٍ  و . . . .\r\nمستفاد از اين ادلّه هم اين است كه عقد و ايقاع با رضايت و طيب نفس صادر شود و متفاهم عرفى آن است كه رضا و طيب نفس علت تامّهء صدور عقد و ايقاع باشد نه جزء علت آن .\r\nبنابراين مواردى كه رضا جزء علت و اكراه ، جزء ديگر است ادلّهء عقود و ايقاعات شامل آن‌ها نمىشود . پس مقتضى براى صحت منتفى است . [ و علىالقاعده بايد به اصالهء الفساد برگرديم و حكم به بطلان كنيم 
  ] .\r\nامام راحل دربارهء اين صورت تفصيل داده است كه پس از ذكر صورت سوم و چهارم تبيين خواهد شد زيرا اين تفصيل ، مربوط به هر سه صورت است .\r\n3 . اين احتمال تنها در كلام محقق نائينى وجود دارد و در مكاسب ذكر نشده است\r\n\r\n\r\n","description":"","footnote":"\r\n( 1 ) . مصباح الفقاهه ، ج 3 ، ص 328 . .\r\n","page_name":" 402 ","page_number":420},
  {"content":"\r\n\r\nبر اساس اين احتمال ، هركدام از اكراه و رضاى باطنى علت تامه و سبب مستقل براى ايجاد طلاق هستند ؛ به‌گونه‌اى كه اگر اكراهى هم نبود حتماً طلاق محقق مىشد چون شخص ، طيب نفس دارد ، و همين‌طور اگر طيب نفس هم نبود ، به‌خاطر اكراه حتماً طلاق مىداد . به نظر محقق نائينى اين طلاق باطل است و منعقد نمىشود ؛ زيرا هرگاه دو علت مستقل بر يك معلول واحد شخصى وارد شوند ميان آن دو تدافع در مىگيرد و در نتيجه هيچ‌كدام تأثير نمىگذارند . « 1 »\r\nپاسخ مرحوم آقاى خوئى : اگر اكراه مقتضىِ فساد بود مىتوان گفت اين‌جا از باب توارد دو علت مستقل بر معلول واحد است ، مثل اين‌كه در يك فضا ، هم عامل سرمايشى وجود داشته باشد و هم عامل گرمايشى كه چون اين دو با هم تدافع دارند در نتيجه آن فضا نه سرد است ، نه گرم . ولى اين‌چنين نيست و اكراه مانع از صحت است و جلوى تأثير مقتضىِ صحت را مىگيرد . وقتى رضا و طيب نفس هم استقلال داشته باشد مقتضىِ صحت وجود دارد . در اين‌صورت مسأله از موارد تعارض دو مقتضىِ متدافع نيست بلكه از موارد تعارض مقتضى و لا مقتضى است ، و بديهى است كه مقتضىِ صحت مقدم است .\r\nعلاوه بر اين‌كه وقتى رضا و طيب نفس مستقل است و مطلّق ، صد در صد راضى است حكم به بطلان طلاق او خلاف امتنان است و در چنين موردى حديث رفع نمىآيد ؛ زيرا در مقام امتنان صادر شده است و حكم ضد امتنانى را ثابت نمىكند .\r\nبر اين اساس مرحوم آقاى خوئى فتوا به صحت طلاق داده و قياس اين صورت به‌صورت دوم ( جزء سبب ) را مع‌الفارق دانسته است زيرا در صورت دوم ، مقتضىِ صحت « 2 » نبود تا حكم به صحت شود ، ولى در صورت سوم مقتضى وجود دارد و\r\n\r\n\r\n","description":"","footnote":"\r\n( 1 ) . منية الطالب ، ج 1 ، ص 196 .\r\n( 2 ) . طيب نفس ، عامل مستقل وقوع عقد و ايقاع باشد . .\r\n","page_name":" 403 ","page_number":421},
  {"content":"\r\n\r\nعمومات صحت شامل اين صورت هم مىشود . « 1 »\r\nنظريهء امام راحل ( رحمه الله ) در اين‌باره نيز پس از تبيين صورت چهارم تشريح خواهد شد .\r\n4 . اكراه از قبيل داعى بر طلاق باشد يعنى اكراه موجب شده است تا طرف واقعاً و تكويناً راضى شود و طيب نفس پيدا كند ، سپس طلاق دهد . در واقع اسناد طلاق به اكراه در طول اسناد آن به رضايت قلبى است و علت قريب آن طيب نفس است و علت بعيد آن اكراه است . « 2 »\r\nمرحوم آقاى خوئى مىگويد : دربارهء اين صورت دو احتمال وجود دارد :\r\nالف ) احتمال صحت طلاق ، به دليل اين‌كه بر اساس اراده و رضايت واقع شده است .\r\nب ) احتمال بطلان آن ، به دليل اين‌كه بالأخره هر چيزى به دورترين علت خود مستند مىشود و داعى اصلى و اولى در اين‌جا اكراه است ، پس طلاق اكراهى است و باطل است . از نظر عرفى هم اين نوع طلاق ، طلاق اكراهى است و مناط در باب احكام شرعى نيز همين امر است . به نظر آقاى خوئى همين احتمال ، اقرب است . وى احتمال داده ، مقصود علامه از فرع مذكور در تحرير همين صورت باشد چون فتوا به صحت طلاق داد و اين را اقرب دانست ؛ « 3 » زيرا داعى قريب رضا و طيب نفس است ؛ زيرا كسى بر نيت مكره نمىشود .\r\nامام راحل در كتاب‌البيع به هرسه احتمال مذكور ( اين‌كه اكراه ، جزء سبب‌باشد ، هركدام از اكراه و رضا علت مستقل باشند ، اكراه داعى بر داعى باشد ) از قول محقق نائينى « 4 » اشاره كرده و در نقد هر سه مطالبى بيان كرده است كه آن را با مقدمه‌اى تبيين مىكنيم :\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 3 ، ص 329 .\r\n( 2 ) . نظير اين بحث دربارة صوم و صلات استيجارى و قصد قربت و اخذ اجرت كه در مباحث مكاسب محرمه ، در باب اخذ اجرت بر عبادات بحث شده است .\r\n( 3 ) . مصباح الفقاهه ، ج 3 ، ص 329 - 330 .\r\n( 4 ) . منية الطالب ، ج 1 ، ص 196 - 197 . .\r\n","page_name":" 404 ","page_number":422},
  {"content":"\r\n\r\nدر آغاز شرط چهارم گفته شد از نظر فقها اختيار به معناى رضايت باطنى و طيب نفس است و اكراه به معناى « حمل الغير على ما يكرهه » يا وادار كردن غير بر كارى كه طيب نفس ندارد . ولى از نظر امام راحل اختيار به معناى ترجيح يكى از دو طرف و انتخاب و انجام آن بود اگرچه منشأ آن اكراه مكره باشد كه باعث مىشود انسان براى دفع ضرر و شرّ ، جانب معامله را اختيار كند و با اراده و رضايت ، معامله‌اى را انجام دهد . اكراه به نظر امام راحل به معناى الزام قهرى است ؛ يعنى كسى با زور و قهر و غلبه ديگرى را وادار كند به كارى اگرچه طرف ، ذاتاً طيب نفس داشته باشد ، ولى با مطرح شدن الزام غير ناراحت مىشود و بناى مخالفت مىگذارد . همان‌جا بيان شد كه ميان اكراه به اين معنا با اختيار به معناى مزبور ، عموم من‌وجه است .\r\nخلاصهء كلام امام راحل : بر مسلك فقها كه رضا را به طيب نفس معنا كرده‌اند و اكراه را به خلاف آن ، تفسير كرده‌اند در هر سه صورت مذكور ، طلاق باطل است . وجهى هم براى فتوا به صحت يا احتمال صحت وجود ندارد ؛ زيرا محال است كه در مورد عقد يا ايقاعى ، هم كراهت باطنى و عدم طيب نفس باشد و هم طيب نفس و رضاى باطنى ؛ چه به نحو علت مستقل باشد و چه به نحو جزء علت . چون اجتماع نقيضان محال است . به نحو داعى بر داعى هم محال است زيرا داعى دوم ( رضايت باطنى ) كه آمد داعى اوّل ( اكراه و كراهت باطنى ) را طرد مىكند . « 1 » بنابراين معقول نيست كه رضاى باطنى ، معلول اكراه باشد و از باب اسبق العلل مطرح شود . گذشته از اين ، بر فرض كه در صورت استقلال در عليت ، هر دو مجتمع شوند و از باب توارد دو علت بر يك معلول باشد امّا نمىتوان دليل محكوم را كه دليل صحت طلاق است مقدم كرد يا احتمال تقدم داد و كلام علامه را بر اين‌صورت حمل كرد . بلكه دليل حاكم ( حديث رفع ) بايد مقدم شود و قاطعانه فتوا به بطلان داده شود .\r\n\r\n\r\n","description":"","footnote":"\r\n( 1 ) . هر ضدى يا نقيضى طارد ضد يا نقيض ديگر است . .\r\n","page_name":" 405 ","page_number":423},
  {"content":"\r\n\r\nامّا بر مسلك ما كه رضا را رضاى معاملى مىدانيم و مىگوييم حتى پس از اكراه هم موجود است و اكراه را به معناى الزام قهرى بر كارى مىدانيم - حتى اگر مكره ذاتاً طيب نفس داشته باشد . فرض اين‌كه هر دو مستقل باشند يا از قبيل داعى بر داعى باشند محال است ، و رضا و اكراه ، قابل جمع نيستند زيرا اگر رضاى معاملى بر اساس حوائج شخصى باشد كه در موارد اضطرار چنين است و چنين رضايتى علت تام و مستقل بر اقدام باشد معقول نيست كه طرف از امر و الزام قهرى ديگرى هم منبعث شود و اين هم علت مستقل باشد ، بلكه وجود امر و الزام او كالعدم است و موجب اكراه نمىشود . همان‌گونه كه معقول نيست امر و الزام قهرى ، داعى باشد بر داعى قريب ؛ يعنى رضاى معاملىِ ناشى از حوائج و نيازهاى شخصى .\r\nالبته در يك صورت ، رضا با اكراه جمع مىشود : اگر رضا به معناى اختيار و انتخاب باشد كه اعم است از اين‌كه به سبب ضرورت و نياز شخصى باشد يا اين‌كه از اكراه مكرِهى حاصل شود . اصولًا در معاملات اكراهى ، اكراه داعى بر انتخاب و اختيار معامله و رضاى معاملى است ؛ پس هم اكراه وجود دارد هم رضاى معاملى . هرجا هر دو مجتمع باشند - چه علت مستقل باشند چه داعى بر داعى - دليل اكراه حاكم و مقدم است و سبب فساد و بطلان معامله مىشود و در اين دو صورت طلاق باطل است . گفتنى است اگر هركدام جزء علت باشند اجتماع بلامانع است ؛ يعنى هم امر قاهر و الزام قهرى باشد و هم داعى نفسانى ناقص ، و هر دو با هم علت تامه باشند . در اين‌جا به نظر امام راحل معامله صحيح است زيرا رضاى معاملى موجود است و دليل اكراه ، قاصر است از شمول اين صورت ؛ چون ظهور دارد در علت مستقل بودن اكراه كه در اين‌جا نيست . دليل تجارت نيز ظهور در استقلال دارد ولى شامل رضاى حاصل به سبب اكراه هم مىشود و چون تنها دليل رفع اكراه حاكم است مقدم مىشود ، و در مورد بحث فعلى ، حكومتى نيست تا مانع باشد .\r\n5 . اكراه در داعويت ، مستقل و علت تامهء اقدام باشد با اين فرض كه ضررى كه\r\n\r\n","description":"","footnote":"","page_name":" 406 ","page_number":424},
  {"content":"\r\n\r\nمكرَه به آن تهديد شده است ضررى است كه به خود مكرِه متوجه است ، مثلًا فرزند به پدر مىگويد يا همسرت را طلاق بده يا خودكشى مىكنم . در اين فرض اگر ضرر به مكرِه ، به‌منزلهء ضرر بر مكرَه باشد به نظر امام اكراه صدق مىكند و طلاق يا بيع ، اكراهى و باطل است . ولى اگر اجنبى باشد و عرفاً ، ضرر به او ضرر بر مكره نباشد ، مثلًا اجنبى تهديد كند كه « طلّق زوجتك وإلا قتلتُ نفسي » اكراه صدق نمىكند و اگر طلاق دهد صحيح است ، ولى مرحوم شيخ فرموده است : خالى از اشكال نيست . « 1 »\r\n6 . باز هم اكراه استقلالًا داعى است ؛ اقدام مكره هم نه به‌خاطر ضررى است كه متوجه او مىشود بلكه به‌خاطر شفقت دينى است كه بر مكرِه يا بر مطلّقه دارد يا بر كسانى است كه قصد دارند با زوجه ازدواج كنند ، مثلًا براى اين‌كه ديگران يا زوجه در حرام واقع نشود او را طلاق مىدهد . در اين فرض هم شيخ اعظم اشكال كرده و صحت يا بطلان را اختيار نكرده ، « 2 » ولى امام راحل فرموده است : از نظر عرفى در اين صورت اكراه صدق نمىكند و اگر اقدام كرد و طلاق داد صحيح است . « 3 »\r\n7 . باز هم اكراه استقلالًا داعى بر معامله است و صرفاً براى تخلص از ضررى است كه متوجه خود مكرَه است . اين‌گونه كه وى براى توريه كردن غافل است و گمان مىكند تنها راه دفع شر ، اين است كه واقعاً قصد طلاق كند . بنابراين تصميم مىگيرد و خود را براى طلاق زوجه و اعراض و رفع يد از او مهيا مىكند و با نيت طلاق ، انشاى طلاق مىكند . درباره اين‌صورت شيخ اعظم اول فرموده است حكم ، خالى از اشكال نيست ولى بلافاصله گفته است : تحقق اكراه اقرب است . « 4 »\r\n8 و 9 . اكراه مستقلًا داعى است و به‌دنبال اكراه ، طرف توطين نفس مىكند و خود را\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 327 .\r\n( 2 ) . همان .\r\n( 3 ) . ر . ك : كتاب البيع ، ج 2 ، ص 111 .\r\n( 4 ) . ر . ك : المكاسب ، ج 3 ، ص 328 . .\r\n","page_name":" 407 ","page_number":425},
  {"content":"\r\n\r\nآمادهء طلاق واقعى مىكند ولى منشأ اين توطين نفس ، جهل به حكم شرعى است يعنى خيال مىكند طلاق اكراهى هم صحيح است و واقع مىشود ، يا مثلًا در اثر اين‌كه فتواى برخى از اهل سنت مثل ابوحنيفه را شنيده است كه طلاق مكره را صحيح مىدانند « 1 » با قصد ، طلاق را انشا مىكند ، اين فرض هم براى بسيارى از عوام ، اتفاق مىافتد . سخن شيخ در اين‌باره نيز همانند فرض قبلى است و حق همان است ؛ يعنى اكراه عرفاً صدق مىكند و قدر مسلّم از دليل اكراه و حديث رفع همين فرض جهل به حكم يا اعتقاد به وقوع است نه صورت علم به حكم و به ساير جهات و خصوصيات .\r\nشايد مقصود علامه از فرع تحرير ، اين صورت يا صورت قبلى باشد . امام راحل مىفرمايد : كلام علامه ظهور دارد در اين‌كه با امكان توريه اكراه صدق نمىكند - زيرا « فطلّق ناوياً » . يعنى مىتوانست قصد مدلول نكند امّا قصد كرد ، پس توريه ممكن است - ولى امام كلام علامه را بر تفصيل خودش حمل مىكند و مىفرمايد اگر توريه آسان باشد و بدون خوف ضرر مىتواند توريه كند اكراه صدق نمىكند . ولى اگر مشكل باشد ، اكراه صادق است و با امكان توريه هم مكره است . دليل ايشان اين است كه مقصود از امكان تخلّص مجرد امكان ذاتى و عقلى يا امكان وقوعى - به هر صورت كه باشد - نيست بلكه مقصود ، امكان به نحو عرفى است ؛ يعنى شخص بتواند به‌راحتى توريه كند . بيشتر مردم در اثر وحشت قادر به توريه نيستند ، حتى امكان دارد كسى بخواهد توريه كند اما بر اثر اضطراب شديد ، خود را لو دهد . بر همين اساس امام راحل مىفرمايند مقصود علامه همين است . « 2 »\r\n\r\n\r\n","description":"","footnote":"\r\n( 1 ) . ر . ك : بداية المجتهد ، ج 2 ، ص 81 .\r\n( 2 ) . ر . ك : كتاب البيع ، ج 2 ، ص 107 . .\r\n","page_name":" 408 ","page_number":426},
  {"content":"\r\n\r\n\r\nشرط پنجم : مالك بودن متعاقدان\r\nالخامس : كونهما مالكين للتصرّف ، فلا يقع المعامله من غير المالك إذا لم يكن وكيلًا عنه أو وليّاً عليه - كالأب والجدّ للأب والوصيّ عنهما والحاكم - ولا من المحجور عليه لسفهٍ أو فلسٍ أو غير ذلك من أسباب الحجر .\r\nترجمه : [ شرط 
  ] پنجم [ از شروط متعاقدان اين است كه 
  ] : هر دو ، مالك تصرّف باشند ؛ پس معامله از غير مالك در صورتى كه از طرف مالك وكيل نباشد يا بر مالك ولايت نداشته باشد ؛ مانند پدر و جدّ پدرى و وصى از طرف آن دو و حاكم شرع ، واقع نمىشود و همچنين است از كسى كه به‌خاطر سفاهت يا افلاس يا غير اين‌ها از اسباب حجر ، محجور باشد .\r\nشرح : شرط پنجم از شرايط متعاقدان - به گفتهء شيخ اعظم - اين است كه متعاقدان هر دو مالك اصلى باشند ، يا از ناحيهء مالك ، اذن در تصرف داشته باشند ؛ مثل وكيل مالك ، و يا از ناحيهء شارع مقدس مأذون باشند ؛ مثل ولىّ شرعى يا وصى و يا حاكم شرعى . « 1 » به گفتهء امام راحل در كتاب البيع متعاقدان بايد نافذ التصرف باشند ، مثل مالكى كه به سبب يكى از اسباب حجر ، از تصرف ممنوع نيست و مثل ولىّ شرعى . « 2 » امام راحل در متن تحرير الوسيله مىفرمايد : متعاقدان بايد مالك تصرف باشند كه اين تعبير اعم است از اين كه مالكِ عين باشند و محجور هم نباشند ، و يا اگر مالك نيستند از سوى مالك يا شارع مقدس مأذون باشند .\r\nبنابراين معامله از سوى دو گروه منعقد نمىشود : 1 . كسانى كه نه مالك هستند و نه اذن مالكى يا شرعى دارند ؛ يعنى فضولىِ مصطلح يا فرد اعلى و مصداق جلىِ فضولى ؛ 2 . كسانى كه مالك هستند ولى به‌خاطر يكى از اسباب حجر محجورند .\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 345 .\r\n( 2 ) . ر . ك : كتاب البيع ، ج 2 ، ص 127 . .\r\n","page_name":" 409 ","page_number":427},
  {"content":"\r\n\r\nدر مورد بحث از فضولى هر دو گروه اراده شده‌اند و مناط ، كلى عدم نفوذ تصرف متعاقدان است حتى اگر مالك عين باشند . به همين سبب شيخ اعظم در مكاسب مىگويد :\r\nوكيف كان فيشمل العقد الصادر من الباكره الرشيده بدون إذن الوليّ ، و من المالك إذا لم يملك التصرف ؛ لتعلق حق الغير بالمال . . . وحينئذٍ فيشمل بيع الراهن والسفيه ونحوهما وبيع العبد بدون إذن السيد . « 1 »\r\nامام راحل نيز در كتاب البيع مىگويد :\r\nفعقد الفضولى لا يصحّ فعلًا ، ولا يترتّب عليه أثر قبل لحوق الإجازة به ، سواء كان الفضولي مالكاً غير نافذ التصرّف كالمحجور عليه أو غير مالك كذلك . « 2 »\r\nپس فضولى در اين بحث معناى وسيعى دارد و هر انسان غير مالك تصرف را دربر مىگيرد . ديگر اين‌كه مقصود از فضولى كودك و مجنون و مكره و مانند آن نيست بلكه مقصود ، انسان كاملى است كه مالك تصرف نيست .\r\nاصل اعتبار شرط پنجم بديهى است و نياز به اثبات ندارد ؛ زيرا صحت معاملات فضولى بدون اجازه مالك اصلى يا صاحب حق و به تعبير ديگر استقلال او در معامله و ترتب اثر بر نفس معاملات او - بدون اجازه يا اذن مالك التصرف - به تناقض منتهى مىشود ، چراكه مالك اصلى هم سلطنت كامل بر مال خود دارد ، هم سلطنت ندارد ، مرتهن و طلب كار و مانند اين‌ها نسبت به فلان مال هم حق دارند ، هم حق ندارند . افزون بر اين ، يك يك موارد عدم وقوع معامله از فضولى و راهن و مفلس و مانند اين‌ها در باب خود دليل دارند كه در ادامهء مباحث بيع فضولى بررسى خواهد شد .\r\nآنچه در اين‌جا مهم است اين است كه آيا معاملات فضولى از اساس فاسد است و با اجازهء بعدى هم صحيح نمىشود يا مراعا و متزلزل و منوط به اجازهء لاحق است ؟ پاسخ اين سؤال و بحث در اين‌باره در ادامهء تحرير الوسيله در مسألهء چهارم خواهد آمد .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 346 .\r\n( 2 ) . كتاب البيع ، ج 2 ، ص 127 . .\r\n","page_name":" 410 ","page_number":428},
  {"content":"\r\n\r\nولى قبل از آن ، بحث كوتاهى دربارهء ايقاعات فضولى مطرح است كه شيخ اعظم در مكاسب اشاره كرده « 1 » و بطلان ايقاعات فضولى را مسلّم گرفته است . امّا امام راحل در كتاب البيع « 2 » و مرحوم آقاى خوئى در مصباح « 3 » مخالفت كرده‌اند و فضولى را به عقد او ملحق نموده‌اند . شايان توجه است كه چون اين بحث در جاى ديگر بررسى نمىشود ، ما در همين‌جا اشاره‌اى به آن مىكنيم :\r\n\r\nبحثى دربارهء عقد فضولى\r\nدر مورد عقد فضولى سه مبنا وجود دارد كه طبق هركدام بحث مىكنيم :\r\nمبناى اوّل : معاملات فضولى مشمول عمومات و اطلاقات صحت معامله نيست و اصل اول در معاملات ، فساد و بطلان است ، بنابراين مقتضاى قاعده بطلان است . بر اين مبنا ايقاعات فضولى باطل و به طريق اولى فاسد است و اجازهء لاحق هم اثرى ندارد .\r\nمبناى دوم : معاملات فضولى مشمول عمومات صحت است و مقتضاى قاعده ، صحت آن با اجازه و رضايت بعدى است و روايات خاصه هم تأييد و تأكيدى بر قانون فوق است . اين نظريه نظريه مشهور است .\r\nمبناى سوم : صحت معاملات فضولى مقتضاى عمومات و اطلاقات نيست ولى نوبت به اصل فساد هم نمىرسد ؛ زيرا به دلايل خاصى - كه به آنها اشاره خواهد شد - محكوم به صحت است . بر اساس اين مبنا بايد ايقاعات او نيز دليل خاص داشته باشند ، امّا ظاهراً دليل ندارد ولى بر مبناى دوم اطلاقات صحت طلاق و عتق و مانند آن ، ايقاع فضولى را شامل مىشوند و بر انعقاد آن با لحوق اجازه دلالت دارند و از اين نظر انعقاد ايقاع فضولى هم مقتضاى قاعده است و نياز به دليل خاص ندارد . در عين حال براى منع از ايقاع فضولى به چند صورت استناد شده است كه عموماً قابل نقد هستند :\r\n\r\n\r\n","description":"","footnote":"\r\n( 1 ) . « بعد اتفاقهم على بطلان إيقاعه كما فى غاية المراد » . ر . ك : المكاسب ، ج 3 ، ص 345 .\r\n( 2 ) . ر . ك : كتاب البيع ، ج 2 ، ص 127 - 131 .\r\n( 3 ) . ر . ك : مصباح الفقاهه ، ج 4 ، ص 4 - 6 . .\r\n","page_name":" 411 ","page_number":429},
  {"content":"\r\n\r\nوجه اوّل : ايقاعات تعليق‌بردار نيستند و ايقاع فضولى در معنا معلّق است بر اجازهء صاحب حق يا مال ؛ به همين سبب منعقد نمىشوند .\r\nپاسخ : اولًا چنين نيست كه همه‌جا مفاد آن در نظر مُوقِع معلّق باشد بلكه گاهى در اثر ادعاى مالكيت يا حقِ پس از غصب عبد ، يا در اثر جهل مركب گمان مىكند مالك عبد يا شوهر فلان زن است و منجّزاً انشاى عتق يا طلاق مىكند ؛ ثانياً از اين نظر عقد و ايقاع فرقى ندارند و اگر تعليق ، امرى محال است در عقود هم بايد محال باشد ، در حالى كه قبلًا مسأله تعليق عقد ، بررسى شد و دليل بر امتناع يا بطلان آن يافت نشد .\r\nوجه دوم : طلاق اكراهى زوجه باطل است ؛ بنابراين طلاق فضولى - كه اصلًا زوج نيست - به طريق اولى باطل است و به ضميمهء عدم فصل ، عتق فضولى نيز باطل است .\r\nپاسخ : قبلًا در بحث عقد مكره ذكر شد كه معناى بطلان عقد يا ايقاع مكره ، از اساس فاسد بودن نيست بلكه منظور اين است كه چنين عقد و ايقاعى داراى اثر فعلى نيست و استقلال در تأثير « 1 » ندارد و با صحيح و مؤثر بودن با اجازه و رضايت بعدى منافاتى ندارد . منظور مشهور از صحت همين است ، نه صحت فعلى .\r\nاز اين جواب ، پاسخ استدلال به روايات « لا عتق إلا فى ملكٍ » و نيز رواياتى كه مىگويد امر طلاق به‌دست شوهر است دانسته شد و جوابش همان است .\r\nوجه سوم : مهم‌ترين دليل مخالفان ، ادعاى اجماع است . اين اجماع را شيخ اعظم به نقل از شهيد در غاية المراد « 2 » ذكر كرده است . ولى اين نيز ناتمام است ؛ زيرا اوّلًا اجماع منقول اعتبارى ندارد ؛ ثانياً اصل وجود اجماع مخدوش است و مادهء نقض دارد ، چون فقها عتق مرتهن با اجازهء راهن را صحيح مىدانند و اين وصيت ، نسبت به مازاد بر ثلث با اجازهء وارث صحيح است ؛ البته بنابراين كه وصيت از ايقاعات باشد .\r\nنتيجه : دليل بر بطلان ايقاعات فضولى نداريم .\r\n\r\n\r\n","description":"","footnote":"\r\n( 1 ) . يعنى نفس عقد يا ايقاع ، علت تامه براى ترتب اثر بودن .\r\n( 2 ) . ر . ك : غاية المراد ، ص 177 . .\r\n","page_name":" 412 ","page_number":430},
  {"content":"\r\n\r\n\r\nمعناى عدم وقوع عقد فضولى\r\nمسألة 4 : معنى عدم الوقوع من غير المالك للتصرّف عدم النفوذ والتأثير لا كونه لغواً ، فلو أجاز المالك عقد غيره ، أو الولىّ عقد السفيه أو الغرماء عقد المفلّس ، صحّ ولزم .\r\nترجمه : معناى واقع نشدن بيع از كسى كه مالك تصرّف ( بيع ) نيست اين است كه نفوذ و تأثير ندارد ، نه اين‌كه لغو باشد ؛ پس اگر مالك ، عقد غير خود را ، يا ولىّ ، عقد سفيه را و يا طلب كارها ، عقد مفلس را اجازه دهند صحيح و لازم مىشود .\r\nشرح : در شرط پنجم ذكر شد كه عقودِ فضولى ( عقد كسى كه مالك تصرف نيست ) واقع نمىشود . امام راحل در اين مسأله عدم وقوع را معنا مىكند و در واقع به اقوال و آرايى كه در مورد معاملات فضولى وجود دارد اشاره مىكند . در اين‌باره چهار قول وجود دارد امّا در متن مسأله قول مشهور بررسى شده است .\r\nقول اول : مشهور مىگويند معاملات فضولى از اصل باطل و كالعدم نيست بلكه موقوف و مراعا و متزلزل است ؛ يعنى اگر مالك اصلى بعداً اجازه و امضا كرد صحيح و لازم است و اگر رد كرد باطل است . و معناى عدم وقوع اين معاملات - كه در شرط پنجم ذكر شد - عدم نفوذ و تأثير فعلى و استقلالى و از حين عقد است نه اين‌كه راساً لغو و باطل باشد .\r\nقول دوم : عدّه‌اى از بزرگان نظير فخرالدين « 1 » و محقق اردبيل « 2 » و محدث بحرانى « 3 » گفته‌اند : معاملات فضولى از اول فاسد و باطل است و اجازهء بعدىِ مالك هم فايده‌اى ندارد .\r\n\r\n\r\n","description":"","footnote":"\r\n( 1 ) . ر . ك : إيضاح الفوائد ، ج 1 ، ص 417 .\r\n( 2 ) . ر . ك : مجمع الفائدة ، ج 8 ، ص 158 .\r\n( 3 ) . ر . ك : الحدائق الناضرة ، ج 18 ، ص 378 . .\r\n","page_name":" 413 ","page_number":431},
  {"content":"\r\n\r\nقوم سوم : برخى قائل به تفصيل شده‌اند ؛ به اين معنا كه اگر معاملهء فضولى مسبوق به منع مالك است - يعنى قبلًا مالك اصلى او را از انجام فلان معامله نهى كرده باشد معامله حتماً باطل است ، ولى اگر مسبوق به منع سابق نيست موقوف بر اجازه است . « 1 »\r\nقول چهارم : برخى قائل به تفصيل ديگرى هستند و مىگويند اگر فضولى وثوق و اطمينان به رضايت مالك اصلى دارد و اقدام مىكند ، معامله‌اش موقوف بر اجازهء مالك است و اگر چنين وثوقى ندارد ، از اساس باطل است . « 2 »\r\n\r\nاقوال علماى اماميه و عامّه\r\nقبل از اشاره به دلايل دو قول مشهور و غير مشهور سه عبارت از فقهاى اماميه و دو عبارت از اهل سنت نقل مىشود .\r\nاقوال علماى اماميه : شيخ طوسى در كتاب نهايه مىگويد :\r\nلا يجوز أن يبيع الإنسانُ إلا ما يملكه في الحال فإن باع ما لا يملك كان البيع موقوفاً على صاحبه ، فإن أمضاه مضى ، وإن لم يمض كان باطلًا . « 3 »\r\nشيخ مفيد در كتاب مقنعه قائل شده است :\r\nو من باع ما لا يملك بيعه كان البيع موقوفاً على إجارة المالك له أو إبطاله إيّاه ، فإن أجازه كان ماضياً وإن لم يُجزه كان مردوداً . « 4 »\r\nعلامه در كتاب تذكره مىفرمايد :\r\nمسألة : يُشترط أن يكون البائع مالكاً أو من له ولاية كالأب والجدّ له والحاكم وأمينه والوكيل ، فلو باع الفضولي صحّ و وقف على إجازة المالك و به قال مالك\r\n\r\n\r\n","description":"","footnote":"\r\n( 1 ) . اين قول در مسألة پنجم به تفصيل بررسى خواهد شد . در اين‌جا فعلًا دو قول قبلى مطرح است .\r\n( 2 ) . اين نظريه نيز در مباحث بعدى بررسى خواهد شد .\r\n( 3 ) . النهاية ، ص 385 .\r\n( 4 ) . المقنعة ، ص 606 . .\r\n","page_name":" 414 ","page_number":432},
  {"content":"\r\n\r\nوإسحاق وأبوحنيفه والشافعي في القديم وأحمد في إحدى الروايتين ، . . . وقال أبوثور وابن‌المنذر والشافعي في الجديد وأحمد في الرواية الاخرى : يبطل البيع وهو قول لنا . « 1 »\r\nاز فتواى هر سه فقيه بزرگ ، قول مشهور به وضوح استفاده مىشود ، ولى جناب علامه به آراى اهل سنت هم اشاره كرده و گفته است مالكى و حنفى مثل مشهور اماميه فتوا داده‌اند و شافعى و حنبلى دو نظريه دارند . نظر دوم آنان بطلان است . فتواى جمعى از ما نيز همين است .\r\nاقوال علماى اهل سنّت : در كتاب شرح فتح القدير آمده است :\r\nو من باع ملك غيره به غير إذنه فالمالك بالخيار إن شاء أجاز البيع وإن شاء فسخ وهو قول مالك وأحمد وقال الشافعي : لا ينعقد لأنّه لم يصدر عن ولاية شرعية لأنّها للمالك أو بإذن المالك وقد فقدا ولا انعقاد إلا بالقدرة الشرعيه وصار كبيع الآبق والطير فى الهواء فى عدم القدرة على التسليم . « 2 »\r\nدر كتاب الفقه على المذاهب الأربعه آمده است :\r\nعن الشافعيه : و من شرائط المعقود عليه أن يكون للعاقد عليه ولاية فلا يصح بيع‌الفضولى . « 3 » وعن المالكية : الرابع أن يكون العاقد مالكاً أو وكيلًا عن مالك فلايلزم بيع الفضولي « 4 » وعن الحنفية : أمّا بيع ملك الغير بوكالة منه فإنّه صحيح نافذ ، وبيعه بدون وكالة فهو صحيح موقوف على إجازة المالك وهذا هو بيع الفضولي . « 5 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 10 ، ص 14 .\r\n( 2 ) . شرح فتح القدير ، ج 5 ، ص 305 .\r\n( 3 ) . الفقه على المذاهب الاربعة ، ج 2 ، ص 166 .\r\n( 4 ) . همان ، ص 168 .\r\n( 5 ) . همان ، ص 240 . .\r\n","page_name":" 415 ","page_number":433},
  {"content":"\r\n\r\n\r\nبررسى دلايل نظريه‌هاى فوق\r\nدلايل فتواى مشهور اماميه : مهم‌ترين دلايل مشهور اماميه بر موقوف بودن بيع فضولى بر اجازهء مالك به قرار زير است :\r\n\r\nدليل اول : وقوع عقد فضولى از اهل آن و محل مناسب آن\r\nدر كلام مشهور اين تعبير آمده است كه عقد فضولى عقدى است كه از اهل آن « 1 » و در محل و موضع مناسب آن « 2 » واقع شده است . چنين عقدى حتماً صحيح است و وجهى ندارد كه از اساس باطل باشد ؛ تنها موقوف بر اجازهء مالك اصلى است . « 3 »\r\nالبته اين مقدار از بيان قصور دارد و قابل مناقشه است . شهيد در غاية المراد « 4 » فرموده است : اين استدلال مصادره به مطلوب است ، زيرا اصل اين سخن كه عقد فضولى ؛ عقدى است صادر شده از اهل آن و واقع شده در محل آن ، محل بحث است ، چون شايد اذن سابق و يا دست‌كم رضاى قلبىِ مقارن عقد ، لازم باشد . در نوع معاملات فضولى اين جهت منتفى است و پيش از اين‌كه اصل صدور از اهل و وقوع در محل ، احراز شود به آن استناد كرده‌اند .\r\nدر اين‌باره بيان كامل‌ترى از شيخ اعظم « 5 » و مرحوم آقاى خوئى « 6 » و امام راحل « 7 » وجود دارد . ايشان مىفرمايند : در معاملات فضولى مقتضى براى صحت موجود است و مانع از\r\n\r\n\r\n","description":"","footnote":"\r\n( 1 ) . يعنى كسى كه اهليت براى معامله و انشاى عقد دارد ، يعنى عاقل و بالغ و قاصد و مختار است و از اين لحاظ نقصى ندارد . صادر شده ؟\r\n( 2 ) . يعنى متاعى كه ماليت دارد و از نظر عرف و شرع ، قابل معاوضه است .\r\n( 3 ) . مختلف الشيعه ، ج 5 ، ص 54 ؛ رياض المسائل ، ج 8 ، ص 118 .\r\n( 4 ) . ر . ك : غاية المراد ، ص 178 .\r\n( 5 ) . ر . ك : المكاسب ، ج 3 ، ص 350 .\r\n( 6 ) . ر . ك : مصباح الفقاهه ، ج 4 ، ص 19 - 20 .\r\n( 7 ) . ر . ك : كتاب البيع ، ج 2 ، ص 133 . .\r\n","page_name":" 416 ","page_number":434},
  {"content":"\r\n\r\nآن مفقود ؛ پس مقتضى اثر خود را مىگذارد .\r\nبررسى وجود مقتضى : يقيناً بيع فضولى اجاره ، نكاح و ساير عقود او . بيع عرفى و عقلايى است و نيز يقيناً بر عقد فضولى عقد صدق مىكند ، و بر تجارت او با مال ديگرى تجارت صدق مىكند . بنابراين ، عمومات صحت عقود و معاملات ، عقد فضولى را شامل مىشود .\r\nبررسى وجود مانع : اعتبار مباشرت « 1 » مانع از صحت است ، لزوم اذن قبلى و حداقل لزوم و اشتراط رضاى قلبىِ مقارن ، مانع از صحت است ، ولى خوشبختانه دليلى بر اعتبار آن‌ها وجود ندارد تا مانع شوند . بر فرض شك در اعتبار هم به اصالهء العموم يا اصالهء الاطلاق آيات و روايات معاملات تمسك و اعتبار آن‌ها را نفى مىكنيم . در نتيجه تنها فردى كه به يقين ، از عموم و اطلاق استثنا شده است معاملهء فضولىِ عارى از اذن قبلى و اجازهء بعدى خواهد بود . ساير افراد مشكوك الخروج هستند و جاى استناد به اصل لفظِى عموم يا اطلاق است .\r\nنتيجهء اين دليل : صحت معاملات فضولى با اجازهء مالك ، كاملًا قانونى و مقتضاى قاعده است و نياز به استدلال به روايات و ادلّهء خاصه نيست . البته از باب تأكيد و تأييد و توضيح مطلب ، استناد به اين‌ها منعى ندارد . به همين دليل به آن‌ها اشاره خواهد شد . امّا قبل از آن شبهات اين دليل را بررسى مىكنيم :\r\nيك شبهه : مهم‌ترين شبهه‌اى كه در اين‌باره وجود دارد اين است كه آيهء وجوب وفا به عقد مىفرمايد :   أَوْفُوا بِالْعُقُودِ   . « 2 » در مورد عقود فضولى وفا كردن به عقد بر فضولى واجب نيست ؛ زيرا وفا به عقد يعنى عمل كردن به مقتضاى عقد و ترتيب اثر دادن و آن را نقض نكردن . شايان ذكر است كه اين امور مخصوص مالك عين است و از فضولى ممكن نيست ، و نيز وفا كردن بر هر دو ( مالك و فضولى ) واجب نيست ؛ به همان دليل\r\n\r\n\r\n","description":"","footnote":"\r\n( 1 ) . به اين معنا كه حتماً بايد خود مالك اصل عقد را انشا كند .\r\n( 2 ) . مائده ( 5 ) : 1 . .\r\n","page_name":" 417 ","page_number":435},
  {"content":"\r\n\r\nكه ذكر شد . بنابراين احتمال سوم ( وفا بر مالك عين واجب ) متعين است ؛ يعنى پس از اجازه به مقتضاى عقد و معامله عمل كند و قبل از اجازه ، بر مالك هم وفا لازم نيست و گرنه ملزم به اجازه و امضا مىشود كه از باب مقدمه بايد اجازه كند ، در حالى كه هيچ فقيهى ملتزم به لزوم اجازه نيست .\r\nنسبت به مالك همچنين نيست كه به هر عقدى ، از هر عاقدى نسبت به هر معقودى وفا واجب باشد بلكه متفاهم عرفى از آيه اين است كه به عقد خودش وفا كند ، پس   أَوْفُوا بِالْعُقُودِ   يعنى « أوفوا بعقودكم » . عقد فضولى عقد خود مالك نيست تا بر مالك ، وفا به آن واجب باشد در نتيجه از اين راه ، صحت عقد كشف شود ، بلكه عقد غير مالك و عقد اجنبى است و پس از اجازه هم حقيقهء عقد مالك نمىشود بلكه عقد غير مالكى است كه از سوى مالك اجازه و امضا شده است و از مفاد آيه خارج است . بنابراين بيع فضولى بلكه مطلق عقد فضولى از اطلاقات و عمومات باب عقود خارج است و صحت آن محتاج دليل خاص است نه اين‌كه مقتضاى قواعد و عمومات باشد . « 1 »\r\nپاسخ شبهه : در كلام فقها اين مطلب آمده است كه اگر مفاد آيه « أوفوا بما عقدتم » بود ، به اين معنا كه وفا به آنچه خود مالك ، انشاى عقد كرده واجب است ، جاى اين مناقشه وجود دارد كه عقد فضولى را خود مالك ، انشا و ايجاد نكرده است ، ولى مفاد آيه « أوفوا بعقودكم » است يعنى به عقدى كه مضاف و منتسب به خودتان است وفا كنيد . در اين‌صورت عقد فضولى هم پس از اجازهء مالك ، به خود او منتسب مىشود و همين كافى است و انكار اين اضافه و نسبت مكابره است . بنابراين عقد فضولى هم پس از اجازهء مالك مشمول عموم آيه است . « 2 »\r\nنقد پاسخ : اين پاسخ مخدوش است ، زيرا اضافه و انتساب به مالك ، به نحو مجاز و\r\n\r\n\r\n","description":"","footnote":"\r\n( 1 ) . ر . ك : حاشية المكاسب ( آخوند خراسانى ) ، ص 52 و 53 ؛ حاشية المكاسب ( محقق يزدى ) ، ج 1 ، ص 133 ؛ منية الطالب ، ج 1 ، ص 210 .\r\n( 2 ) . ر . ك : حاشية المكاسب ( محقق اصفهانى ) ، ج 1 ، ص 131 ؛ مصباح الفقاهه ، ج 4 ، ص 20 . .\r\n","page_name":" 418 ","page_number":436},
  {"content":"\r\n\r\nمسامحى است نه به نحو حقيقت . و صحيح اين است كه بگوييم عقد غيرى است كه از سوى مالك اجازه شده است و گويا عقد خود مالك است نه تحقيقاً و حقيقهء ؛ به عبارت ديگر « كأَنّ » است نه « أنّ » . ظاهر آيه هم اين است كه حقيقتاً عقد خودتان باشد .\r\nپاسخ صحيح : دربارهء اين شبهه سه پاسخ صحيح وجود دارد كه در كلمات امام راحل در كتاب بيع آمده است :\r\nپاسخ اوّل : در آيه تعبير « بعقودكم » نيامده است تا بحث شود كه عقد فضولى حقيقتاً عقد خود مالك است يا خير ؟ بلكه عبارت   بِالْعُقُودِ   آمده است ، يعنى وفا به عقدها واجب است ، و ما از خارج مىدانيم كه وفا بر عقدى واجب است كه بر مال خود انسان باشد نه بر عقدى كه بر مال ديگران است . مفاد آيه هم اين است كه بر عقدى كه بر مال شما واقع شده است وفا كنيد و از اين جهت اطلاق دارد ؛ يعنى فرقى ندارد كه عقد بر مال شما از زبان خود شما صادر و انشا شود يا از وكيل شما يا از مأذون از سوى شما و يا از اجنبى و فضولى باشد و شما آن را اجازه كنيد كه پس از اجازه باز وفا به عقد صدق مىكند و واجب است . بنابراين عقد فضولى هم پس از اجازهء مالك ، مشمول آيهء وفا به عقود است .\r\nپاسخ دوم : جواب نقضى : وفا كردن بر عقد خود مالك ، بر عقد وكيل است ، بر عقد كسى كه از ناحيهء مالك مأذون است ولو وكيل او نيست « 1 » و بر عقدى هم كه مقارن با رضايت قلبىِ مالك باشد واجب است ؛ بنا بر نظريه مشهور كه در مسألهء هشتم بررسى خواهد شد . اين موارد قدر متيقن از آيه و مصاديق مورد قبول آن است . با توجه به اين نكته ، وفا بر عقدى هم كه از فضولى مثلًا بر مال من صادر شده است ولى من آن را بعداً اجازه كرده‌ام مثل عقد مقارن به رضاى باطنى و مثل عقد مسبوق به اذن است زيرا در تمام اين‌ها اسناد و انتساب عقد به مالك ، مجاز و مسامحى است و در حقيقت عقد\r\n\r\n\r\n","description":"","footnote":"\r\n( 1 ) . بنا بر اين‌كه اذن در عقد و معامله غير از توكيل در آن باشد كه در جعاله اذن هست و وكالت نيست . .\r\n","page_name":" 419 ","page_number":437},
  {"content":"\r\n\r\nغيرى است كه از سوى مالك اجازه شده يا اذن داده و يا قلباً به آن راضى بوده است . حال اگر عقد فضولى مشمول آيه نباشد ، عقد مسبوق به اذن قبلى و عقد مقارن با رضا هم نبايد مشمول آيه باشد بلكه حتى عقد وكيل هم حقيقهء عقد موكّل نيست بلكه عقد وكيل او است و اسناد آن به موكّل مسامحى است « ولهذا لو استفسر من المالك انّك بنفسك بعت ؟ لقال : لا ، بل باع وكيلي بإذني » . بنابراين در بيع فضولى يا اجازهء بعدىِ مالك هم همين جهات وجود دارد و اگر اين از عمومات خارج باشد بايد عقد وكيل و مأذون هم خارج باشد ؛ در حالى كه كسى به آن ملتزم نيست .\r\nپاسخ سوم : جواب حلّىِ ديگر : بر فرض كه مفاد آيات : « أوفوا بعقودكم » و « أحل اللّه بيعكم » باشد و به مدلول لفظى ، عقد فضولى را شامل نباشند ولى از راه الغاى خصوصيت شامل مىشوند ؛ زيرا عرفاً تمام الموضوع براى وجوب وفا و نفوذ معامله اين است كه تجارت و معامله بر مال كسى واقع شود و صاحب مال هم راضى باشد - خواه قبلًا اذن داده يا هم‌زمان با عقد راضى بوده باشد و يا بعداً اجازه كند - و مهم نيست كه الفاظ معاملات از زبان چه كسى صادر شود ؛ مالك يا وكيل يا ولى يا مأذون يا فضولى . از نظر شرعى هم دليل معتبرى بر عدم وقوع از فضولى وجود ندارد . دلايل مخالفان هم در آينده نقد خواهد شد .\r\nممكن است از آيهء  تِجارَةً عَنْ تَراضٍ  همين امر عرفى استفاده شود كه مهم اصل تجارت و تراضى بر آن است ؛ حتى اگر رضايت مالك لاحق و متأخر باشد . گفتنى است همين مناط در بيع فضولى هم وجود دارد . پس آيه با الغاى خصوصيت ، بيع فضولى را در بر مىگيرد و در نتيجه صحت آن با لحوق اجازه ، مقتضاى قواعد ( اصالهء العموم و الاطلاق ) است و به تعبير خود امام راحل :\r\nفتحصّل من ذلك : أنّ عقد الفضولي موافق للقاعدة و كذا إيقاعه ولا يتوقف لزوم ترتّب الأثر إلا على الإجازه ولا يلزم أن يكون العقد عقده أو الإيقاع إيقاعه . « 1 »\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 133 . .\r\n","page_name":" 420 ","page_number":438},
  {"content":"\r\n\r\n\r\nدليل دوم : روايت عروهء بارقى\r\nدلايلى كه پس از اين ذكر مىشود دلايل خاصّه است و بر فرضِ اين است كه صحت بيع فضولى مقتضاى قاعده نباشد و از اطلاق و عموم آيات و روايات ابواب معاملات استفاده نشود . و گرنه نيازى به اين دلايل نيست كه تحقيق همين است . بنابراين روايات خاصه را در تأييد و تأكيد مفاد اطلاقات و عمومات مىآوريم .\r\nيكى از روايات خاصه كه به‌عنوان دليل دوم از ادلّهء مشهور مطرح است روايت عروهء ابن ابىالجعد بارقى از رسول اكرم ( ص ) است . در اين روايت نقل شده است كه حضرت ، يك دينار به عروه داد و فرمود : «\r\nإشتر لنا به شاةً للأُضيحة\r\n» ؛ وى با يك دينار دو گوسفند خريد ، سپس در راه كه مىآمد يكى از آن دو را به يك دينار فروخت و با يك گوسفند و يك دينار خدمت رسول اكرم ( ص ) رسيد ، حضرت به او فرمود :\r\n« بارك الله لك في صفقة يمينك » . « 1 »\r\nبحث سندى : اين روايت اگرچه در منابع درجهء يك اهل سنت و در صحاح و مسانيد آنان ذكر شده « 2 » ولى در منابع مهم شيعه ذكر نشده است و تنها در كتاب عوالى اللآلى ذكر گرديده كه هم خود كتاب و هم نويسندهء آن مورد طعن و قدح هستند . مرحوم مجلسى هم در بحار الأنوار ، مرحوم خاتم المحدثين حاجى نورى هم در مستدرك از همين كتاب نقل كرده‌اند . بنابراين روايت از نظر سند اعتبارى ندارد و قابل استدلال نيست .\r\nمرحوم صاحب جواهر « 3 » مىگويد : روايت در ميان ما شهرت عملى دارد و مشهور متأخران به آن استناد كرده‌اند و همين كفايت مىكند تا ضعف سند جبران شود ، و به تعبير مشهور : « كلّ ما أزداد وهناً أزداد صحّة » .\r\n\r\n\r\n","description":"","footnote":"\r\n( 1 ) . السنن الكبرى ، ج 6 ، ص 112 ؛ عوالى اللآلى ، ج 3 ، ص 205 ، ح 36 .\r\n( 2 ) . ر . ك : صحيح بخارى ، ج 5 ، ص 58 ؛ مسند احمد ، ج 4 ، ص 376 و . . . .\r\n( 3 ) . ر . ك : جواهر الكلام ، ج 22 ، ص 277 . .\r\n","page_name":" 421 ","page_number":439},
  {"content":"\r\n\r\nاين مطلب درست نيست ؛ زيرا اوّلًا شهرت عملى و فتوايى بر طبق يك حديث ، نه استقلالًا حجت است « 1 » و نه جابر ضعف سند است ، زيرا جابر بودن ، دليل مىطلبد و ما دليل نداريم و قضيهء مذكور هم پشتوانه‌اى ندارد . ثانياً اصل اشتهار عمل به اين روايت ثابت نيست ؛ زيرا شايد فتواى مشهور به صحت معاملات فضولى ، بر اساس عموم و اطلاق آيات باشد كه در دليل اول ذكر شد ، و ذكر اين روايت هم از باب مؤيد باشد نه دليل ؛ در نتيجه روايت عروه براى حكم به صحت بيع فضولى قابل استدلال نيست .\r\nبحث دلالى : به دو بخش از روايت ممكن است براى صحت بيع فضولى استدلال شود :\r\n1 . بخش دوم كه عروه در ميان راه يكى از گوسفندها را به يك دينارى فروخت : ظاهراً عروه وكيل پيامبر ( ص ) در معاملات او نبوده است تا همهء خريد و فروش‌هاى او صحيح باشد ؟ و ظاهراً در مورد بيع گوسفند به دينار ، اذن قبلى نداشته است . بنابراين بيع او فضولى است و با وجود اين ، رسول اكرم ( ص ) كار او را تقرير و امضا نمود و به او تبريك گفت . اگر بيع فضولى از اساس باطل بود حضرت هرگز آن را تقرير نمىكرد . بنابراين ، دلالت بخش دوم بر صحت بيع فضولى با اجازهء بعدى ، واضح است .\r\n2 . بخش اوّل روايت كه حضرت با امر « اشتر » به عروه اذن داد تا گوسفندى را با يك دينار خريدارى كند ولى او با اين دينار دو گوسفند خريدارى كرد . در اين‌جا چهار احتمال متصوّر است و هر احتمال داراى نتيجه‌اى است :\r\nاحتمال اول : هم يك گوسفند موضوعيت دارد ؛ يعنى بيشتر از يك گوسفند نباشد و هم يك دينار موضوعيت دارد ؛ يعنى بايع بايد دقيقاً فحص كند و يك گوسفند را كه معادل يك دينار است خريدارى كند . طبق اين احتمال ، خريدن دو گوسفند فضولى است فىالجمله ؛ يعنى نسبت به يكى از آن دو . شايان توجه است كه پيامبر ( ص ) با جملهء\r\n\r\n\r\n","description":"","footnote":"\r\n( 1 ) . اين نكته در اصول ثابت شده است مخصوصاً شهرت نزد متأخران . .\r\n","page_name":" 422 ","page_number":440},
  {"content":"\r\n\r\n« بارك الله . . . » تقرير نموده است ، پس اين بخش از حديث هم دليل بر صحت معاملهء فضولى است .\r\nگفتنى است اين احتمال ، خلاف متفاهم عرفى است ؛ زيرا از نظر عرف ، يك دينار موضوعيت ندارد و لزومى ندارد كه حتماً فحص كند و گوسفند سالم و فربه و معادل يك دينار را خريدارى كند بلكه به كمتر از يك دينار هم كفايت مىكند و معمولًا در اين موارد ، پول بيشترى مىدهند تا خريدار متمكن از خريد باشد .\r\nاحتمال دوم : مناط نه يك گوسفند بودن است و نه به قيمت يك دينار بودن ؛ بلكه خريدن جنس گوسفند است كه بر چند گوسفند هم صدق مىكند و لازم نيست جنس شاهء را به يك دينار كامل خريدارى كند بلكه به كمتر هم كفايت مىكند . طبق اين احتمال ، شراء مذكور فضولى نيست بلكه با امر به شراء ، مورد اذن است و از بحث خارج است .\r\nاين احتمال هم در قسمت اول ناتمام است زيرا اگر جنس شاهء مورد نظر بود با الف و لام جنس يا بدون تنوين بيان مىشد ، در حالى كه با تنوين منكّر آمده است كه بر يك گوسفند دلالت دارد .\r\nاحتمال سوم : در مورد گوسفند ، جنس ملاك است ولى در مورد دينار مهم نيست كه جنس غنم را به يك دينار خريدارى كند يا به كمتر . طبق اين احتمال هم ، شراء او فضولى نيست ولى ارادهء جنس ، خلاف ظاهر است .\r\nاحتمال چهارم : در مورد گوسفند ، فرد واحد ملاك است و ظاهر « شاتاً » همين است ، و در ناحيهء دينار هم يك دينار موضوعيت ندارد و در صورتى كه به كمتر از يك دينار هم خريدارى كند مانعى ندارد و به طريق اولى مورد پذيرش مالك است . همين احتمال متفاهم عرفى از « إشتر لنا به شاتاً » است و شراء بيش از يك گوسفند فىالجمله فضولى است ؛ امّا با وجود اين رسول اكرم ( ص ) آن را تقرير كرده است .\r\n\r\n","description":"","footnote":"","page_name":" 423 ","page_number":441},
  {"content":"\r\n\r\nپس بخش اول هم دليل بر صحت معاملهء فضولى است . البته اگر دو گوسفند را تدريجاً و در دو معامله خريدارى كند اولى فضولى نيست و معيناً دومى فضولى است . و اگر هر دو را در يك معامله خريدارى كند - كه ظاهر روايت همين است - يكى از آن دو به صورت غير معين فضولى است و براى تعيين آن بايد از قرعه و مانند آن استفاده شود يا حكم به تخيير شود .\r\nنتيجه : هر دو بخش روايت بر فتواى مشهور ( صحت بيع فضولى موقوفاً على اجازهء المالك ) دلالت دارد .\r\nاشكال : از سوى فقها چند اشكال بر اين دليل وارد شده است . مهم‌ترين آن‌ها اشكال شيخ اعظم در مكاسب است . وى مىگويد : استدلال به اين روايت مبتنى بر اين است كه معاملهء مقرون به رضاى مالك اصلى ، در بيع فضولى داخل باشد ، امّا چنين نيست .\r\nتوضيح : ظاهراً عروه مىدانست كه پيامبر ( ص ) به اين معامله راضى است « 1 » و معامله‌اى كه از اول مقرون به رضايت مالك باشد موضوعاً فضولى نيست تا ما در مسألهء مورد بحث‌مان به آن استدلال كنيم . بهترين دليل بر فضولى نبودن اين است كه قبض و اقباض هم صورت گرفته است ؛ يعنى عروه پس از معامله ، گوسفندى را به مشترى داد و دينارى از او گرفت . يكى از قواعدى كه در معاملهء فضولى وجود دارد اين است كه فقط انشاى معامله بلامانع است و قبض و اقباض حرام . و اگر چنين بود پيامبر ( ص ) منع مىكرد و اعلام مىكرد كه عروه كار حرامى كرده است ، در حالى كه با سكوت خود آن را تقرير فرمود . همين شاهد صادقى بر فضولى نبودن معامله است ؛ زيرا از چهار احتمال خارج نيست :\r\n1 . يا بيع فضولى است و قبض و اقباض هم حرام است و با وجود اين ، پيامبر ( ص )\r\n\r\n\r\n","description":"","footnote":"\r\n( 1 ) . بر اساس محاسبه‌اى كه كرده بود وقتى با يك دينار به خريدن يك گوسفند راضى است پس به خريدن دو تا هم راضى است و بلكه به طريق اولى رضايت دارد ، و نيز راضى است كه هم گوسفندى خريدارى شود و هم دينارش به او برگردد . .\r\n","page_name":" 424 ","page_number":442},
  {"content":"\r\n\r\nآن را تقرير كرده است . اين احتمال قطعاً مردود است و هرگز معصوم كار حرام را تقرير نخواهد كرد .\r\n2 . يا بيع فضولى است ولى قبض و اقباض - از باب اين‌كه عروه مىدانست پيامبر ( ص ) بعداً اجازه خواهد كرد - جايز است . اين احتمال هم باطل است ؛ زيرا علم به تعقب اجازه كافى نيست و وجود خارجى اجازه ، مجوّز تصرف است .\r\n3 . يا بيع فضولى است و قبض و اقباض جايز است ؛ از باب اين‌كه ، هم عروه و هم مشترى مىدانستند كه معامله فضولى است و با وجود اين ، قبض و اقباض كردند و آن را از باب امانت مىدانستند و مىدانستند تا اجازهء بعدى مالك ، استيمان بلامانع است و مالك اصلى به آن راضى است . اين احتمال هم مردود است ؛ زيرا هرگز از روايت استفاده نمىشود كه مشترى هم عالم به فضوليت بوده است و هر دو به رسم امانت موقت ، قبض و اقباض كردند .\r\n4 . مىتوان گفت اصولًا چون بيع مقرون به رضا بوده و عروه هم مىدانست ، فضولىنيست و قبض و اقباض هم حرام نيست ؛ مخصوصاً كه دادن گوسفند به مشترىو گرفتن دينار از وى به نحو معاطات بوده است . در صحت معاملات هم تراضى طرفين كفايت مىكند و مناط ، مجرد تراضى باطنى و وصول عوضين به دست طرفين است ، چه با اقباض مالك باشد چه با اقباض فضولى . يا اصلًا اقباضى در ميان‌نبوده و مجرّد وصول بوده است حتى به سبب وزش باد يا حمل يك حيوان و رساندن آن به مالك . در مورد بحث ما هم فضولى آلتى براى ايصال و وصول است و تمام ملاك ، رضايت باطنى مقرون به بيع است ؛ بنابراين ، چنين بيعى قطعاً فضولى نيست . « 1 »\r\nپاسخِ اشكال : اوّلًا گرچه به نظر مشهور بيعى كه مقرون به رضاى قلبى باشد فضولى\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 352 . .\r\n","page_name":" 425 ","page_number":443},
  {"content":"\r\n\r\nنيست ولى به نظر برخى بايد اذن قبلى وجود داشته باشد و رضاى مقارن كفايت نمىكند . « 1 »\r\nثانياً بر فرض كه نظر مشهور صحيح باشد و بيع مقرون به رضايت ، فضولى نباشد ولى در مورد بحث ما معلوم نيست كه معامله ، مقرون به رضاى مالك بوده باشد . شاهد مطلب تعبيرى است كه در مسند احمد حنبل آمده است : وقتى عروه نزد پيامبر ( ص ) آمد و گفت اين يك دينار شما ، اين هم گوسفند شما ، حضرت فرمود : « صنعت كيف » ؟ عروه جريان را گفت « حدثه الحديث » و وقتى حضرت مطلع شد دعا كرد و فرمود : «\r\nاللهمّ بارك له في صفقة يمينه » .\r\nاز پرسش مزبور معلوم مىشود كه پيامبر ( ص ) از اين بيع خبر نداشته است تا راضى باشد ؛ اگر ملتفت مىشد چه‌بسا راضى مىشد . ولى اين رضايت تقديرى است و كفايت نمىكند . مهم رضاى فعلى است كه وجود نداشته است تا بيع از فضولى بودن خارج شود ، آرى عروه معتقد بود كه حضرت ( ص ) راضى است ، ولى علم و اعتقاد او موضوعيت ندارد و كافى نيست و جهل مركب بوده است ، و بعداً معلوم شد كه اصلًا حضرت ملتفت نبوده است تا راضى باشد . بنابراين معامله فضولى بوده و روايت دليل بر صحت بيع فضولى است .\r\nو امّا جواب از موضوع قبض و اقباض ، اين است كه هيچ ملازمه‌اى ميان فضولى بودن معامله و حرمت قبض و اقباض وجود ندارد ؛ زيرا در معاملهء فضولى حكم وضعىِ صحت معامله مطرح است و در قبض و اقباض ، حكم تكليفى جواز و حليت مطرح است و امرش آسان است ؛ زيرا كافى است طرف به رضايت مالك معتقد باشد و براى او قطع حاصل شود و در حق چنين كسى قبض و اقباض حرام نيست زيرا جاهل قاصر است . بنابراين مسألهء قبض و اقباض هم دليل بر فضولى نبودن نيست .\r\n\r\n\r\n","description":"","footnote":"\r\n( 1 ) . اين مطلب در تشريح مسألة هشتمِ تحرير الوسيله بررسى خواهد شد . .\r\n","page_name":" 426 ","page_number":444},
  {"content":"\r\n\r\nبررسى ادعاى معاطاتى بودن : اين ادعا نيز ادعاى ناتمامى است و هرگز از روايت عروه به‌دست نمىآيد كه فروش يك گوسفند و خريد آن به قيمت يك دينار ، به نحو معاطات بوده است ، بلكه « باعَ » و « اشترى » اعم از اين است كه به نحو معاطات باشد يا به نحو قولى و انشاى عقد .\r\nدر پايان گفتنى است احتمال اين‌كه عروه وكيل خرج پيامبر بوده و از اين جهت بيع او فضولى نبوده است و يا قضيهء شخصيه‌اى بوده كه در مورد خاص صادر شده است و قابل استدلال براى مطلق بيع فضولى نيست « 1 » ادعاى خلاف ظاهر روايت است و پذيرفتنى نيست . به گفتهء مرحوم سيد در حاشيه :\r\n« لم أفهم هذه الدعوى و لم أدر من أين هذا الظهور » . « 2 »\r\nنتيجه : روايت عروه از نظر دلالت بر صحت بيع فضولى نقصى ندارد . آرى از نظر سند ضعيف است و قابل احتجاج نيست و در حد مؤيدى براى عمومات و مطلقات ، ارزش دارد .\r\n\r\nدليل سوم : صحيحه محمد بن قيس\r\nيكى ديگر از دلايل مشهور از ميان روايات خاصه صحيحهء محمد بن قيس است :\r\nعن أبىجعفر ( ع ) قال : قضى في وليدةٍ باعها ابن سيّدها وأبوه غائب ، فاشتراها رجل فولدت منه غلاماً ، ثمّ قدم سيّدها الأوّل فخاصم سيّدها الأخير فقال : هذه وليدتي باعها ابني به غير إذني ، فقال ( ع ) : « خذ وليدتك وابنها » ، فناشده المشتري ، فقال ( ع ) : « خذ ابنه - يعني الذي باع الوليدة - حتى ينفذ لك ما باعك ، فلمّا أخذ البيّع الابن قال أبوه : أرسل إبني فقال : لا أرسل إبنك حتى ترسل ابني ، فلمّا رأى ذلك سيّد الوليدة الأوّل أجاز بيع ابنه » . « 3 »\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 1 ، ص 213 .\r\n( 2 ) . حاشية المكاسب ( محقق يزدى ) ، ص 134 .\r\n( 3 ) . وسائل الشيعه ، ج 21 ، ص 203 . .\r\n","page_name":" 427 ","page_number":445},
  {"content":"\r\n\r\nمطلب فوق را مرحوم شيخ طوسى در تهذيب نقل كرده است و با نقل مرحوم كلينى در كافى تفاوت‌هايى وجود دارد .\r\nبررسى سند حديث : روايت را مشايخ ثلاث نقل كرده‌اند و جناب شيخ‌الطائفه به دو طريق آن را نقل كرده است كه مرحوم صاحب وسائل اشاره به همهء اين‌ها كرده است . « 1 » طبق بعضى از طرق ، روايت صحيحه است و بر طبق يكى از دو طريق شيخ طوسى و طريق كلينى در سند روايت « ابراهيم بن هاشم » واقع شده است ولى فقها به روايات او عمل مىكنند و به‌منزلهء صحيح است . به هر حال اين روايت اشكال سندى ندارد .\r\nبررسى دلالت حديث : صدر حديث كه مولاى اولى با دومى مخاصمه نمود و ادعا كرد كه پسرم بدون اذن من كنيزم را فروخته است ، كاملًا با بيع فضولى موافق است . يعنى بايع بدون اذن مالك ، مالى را مىفروشد . سخن امام ( ع ) كه مىفرمايد : « تو هم فرزند مولى را بگير تا مالك اصلى معامله را تنفيذ كند » بهترين دليل است بر اين‌كه بيع فضولى با اجازهء بعدى مالك صحيح است زيرا اگر باطل بود امام ( ع ) اين راه را نشان نمىداد .\r\nدر ادامه حضرت باقر ( ع ) فرمود : « وقتى مولاى كنيز ديد كه مشترى هم فرزند او را گروگان گرفته است بيع پسر را اجازه كرد » باز حضرت باقر ( ع ) جريان را نقل كرد و سكوت فرمود كه اين سكوت علامت صحت معامله با اجازهء بعدى است و الا آن را نقد مىكرد . بنابراين دلالت حديث هم روشن است .\r\nچند شبهه : اشكال‌هاى متعددى بر استدلال مذكور وارد شده است كه در حاشيه مرحوم سيد « 2 » و حاشيه مرحوم مامقانى « 3 » تبيين شده است . از اين ميان تنها يك اشكال مهم در مسأله مورد نظر ما مطرح است .\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 21 ، ص 203 .\r\n( 2 ) . ر . ك : حاشية المكاسب ( محقق يزدى ) ، ج 1 ، ص 135 .\r\n( 3 ) . ر . ك : غاية الآمال ، ص 357 . .\r\n","page_name":" 428 ","page_number":446},
  {"content":"\r\n\r\nاشكال : در مورد روايت ، اجازه مسبوق به رد است و در بيع فضولى بر فرض كه‌اجازه نافذ و مؤثر باشد اجازه‌اى است كه مسبوق به رد نباشد و گرنه به حكم اجماع و به موجب قواعد اجازه ، نافذ نيست ؛ زيرا پس از ردّ بيع ، عقد و معامله منفسخ و منعدم مىگردد و چيزى نيست تا اجازهء بعدى در آن مؤثر باشد . از اين رو يا بايد روايت را طرح كنيم ؛ چون خلاف اجماع و خلاف قاعده است و يا بايد علم آن را به اهلش واگذار كنيم و يا ثابت كنيم كه در مورد حديث اجازه ، مسبوق به رد نيست ، يا اين‌كه توجيه كنيم اصلًا معامله فضولى نبوده است و مولاى اول واقعاً به فرزندش اذن در بيع داده بود و اكنون آن را انكار مىكند . ولى امام ( ع ) از واقع امر با خبر است و به مولاى دوم يك ترفند شرعى آموخت تا حق به حق‌دار برسد و كنيز و فرزندش به مولاى دوم بازگردانده شود .\r\nبه هر حال حديث ، دليل بر صحت معاملهء فضولى با اجازهء مالك نيست . امّا برخى از فقها براى اثبات اين ادعا كه اجازه مسبوق به رد بوده است شواهدى از خود تعابير صحيحه اقامه كرده‌اند كه ظهور دارند در رد بيع از سوى مالك اصلى . يكى از اين شواهد ، عبارت « فخاصم سيدها الأخير » است كه مخاصمه را كاشف از رد بيع دانسته‌اند . چون اگر غير از اين بود با مالك دومى منازعه نمىكرد و امر را نزد امام ( ع ) نمىبرد . شاهد ديگر عبارت : « خذ و ليدتك و ابنها » يا « الحكم أن يأخذ وليدته وابنها » است كه به قول مطلق فرمود : مولاى اول حق دارد كنيزش را با فرزند او بگيرد و اين هم كاشف از ردّ بيع فضولى است ، زيرا اگر رد نكرده بود امام به نحو مطلق حكم به اخذ وليده نمىكرد ، بلكه آن را مقيد مىكرد به فرض رد معامله و عدم اجازهء آن .\r\nشاهد سوم مناشدهء مولاى دوم است كه اگر مالك اصلى معامله را رد نكرده بود نيازى به مناشده و قسم دادن امام و الحاح و اصرار بر آن نبود . و بالأخره راه حلى كه امام نشان داد كه او هم فرزند كنيز را بگيرد . . . » قرينه‌اى است بر اين كه مالك اصلى رد كرده بود و گرنه نوبت به اين راه حل نمىرسد و در اين‌صورت بايد منتظر مىمانديم تا\r\n\r\n","description":"","footnote":"","page_name":" 429 ","page_number":447},
  {"content":"\r\n\r\nاجازه كند يا رد نمايد يا حاكم او را به اجازه و رد وادار كند .\r\nپاسخ شبهه : اولًا روايت نه صريح است در اين‌كه اجازه مسبوق به رد است ، و نه ظهور قابل اطمينانى دارد تا ارزشمند باشد ؛ حداكثر محتمل است كه اين‌گونه باشد و احتمال قادح نيست . چهار بخش مذكور در حديث هم دليل بر مسبوق بودن اجازه بر رد نيست . حداكثر نقشى كه دارد اين است كه دليل بر كراهت باطنى مولاى اول است يا دليل تردد و توقف او است نه ردّ حتمىِ او .\r\nبررسى عبارت « مخاصمه . . . » : مخاصمه دليل رد معامله نيست بلكه به‌طور طبيعى وقتى كسى از مسافرت بيايد و ببيند كه ملك او در اختيار ديگرى است ، ناراحت مىشود و طرح دعوا مىكند كه چرا بدون اذن او مالش را خريده است ؟ ولى مفاد مخاصمه اين نيست كه قبول ندارد و رد مىكند ، بلكه با احتمال توقف و تردد و عدم رد هم مىسازد و حداكثر كراهت باطنى او را نشان مىدهد ؛ ولى اين كافى نيست و گرنه بيع مكره بايد باطل باشد ، در حالى كه قبلًا بحث شد كه اگر پس از رفع اكراه اجازه كند صحيح است .\r\nامّا عبارت « خُذ وليدتك وابنها » يا « الحكم أن يأخذ وليدته وابنها » . اين نيز كاشف از ردّ معامله نيست ؛ زيرا وجه اين قضاوت امير مؤمنان روشن نيست كه از چه باب است ؟ شايد از باب اين است كه رد كرده و كنيز مال او است و حق دارد بگيرد ، و شايد از اين جهت باشد كه بالأخره مدتى گذشته و فرزند او ثمن را از بين برده است و مولى حق دارد به مشترى رجوع كند و كنيز و فرزندش را بگيرد . البته متقابلًا مشترى هم حق دارد فرزند مولى را كه بايع بوده گروگان بگيرد تا به حق خود برسد ، زيرا قانون اين است كه « المغرور يرجع إلى من غرّه » . بنابراين حكم فوق هم كاشف از ردّ معامله نيست .\r\nمناشدهء مشترى هم كاشف از ردّ بيع از سوى مولاى اول نيست بلكه احتمال دارد كاشف از اين باشد كه او هم به حق خودش برسد و گرنه فرزند مشترى دوم به او ملحق و آزاد است و معامله چه صحيح باشد چه باطل ، مولى چه اجازه بكند چه اجازه\r\n\r\n","description":"","footnote":"","page_name":" 430 ","page_number":448},
  {"content":"\r\n\r\nنكند ، ولد به تبع مشترى آزاد است . از همين‌جا وضع عبارت بعدى - كه حضرت فرمود : تو هم فرزند او را بگير تا معامله را تنفيذ كند و حق به حق‌دار برسد - روشن مىشود .\r\nبنابراين روايت نص يا ظاهر در مسبوقيت اجازه به ردّ نيست تا اشكال شود و از اين جهت خلاف اجماع يا خلاف قاعده باشد . افزون بر اين‌كه بر فرض مسبوق به رد باشد باز هم جاى بحث دارد كه آيا چنين اجازه‌اى بىاثر است يا نه ؟ دليل آن ادعاى اجماع و خلاف قواعد بودن است كه هر دو قابل مناقشه‌اند . بررسى اين مطلب در ضمن مسألهء پنجم خواهد آمد . پس يكى از دلايل صحت بيع فضولى با اجازهء بعدى مالك ، صحيحه محمد بن قيس است .\r\n\r\nدليل چهارم : فحواى روايات باب نكاح\r\nبرخى از بزرگان علم فقه از قبيل صاحب رياض « 1 » و صاحب جواهر « 2 » و ديگران براى فتواى مشهور ( صحت بيع فضولى با اجازهء بعدىِ مالك ) به فحواى روايات باب نكاح استدلال كرده و گفته‌اند : به حكم روايات ، نكاح فضولى با اجازهء بعدى صحيح است ؛ خواه نكاح انسان حرّ باشد يا نكاح عبد ، براى نمونه به دو روايت اشاره مىشود :\r\n1 . روايت محمد بن مسلم از امام باقر ( ع ) :\r\nإنّه سأله عن رجل زوّجته امّهء وهو غائب ؟ قال : «\r\nالنكاح جائز إن شاء المتزوج قبل ، وإن شاء ترك ، فإن ترك المتزوج تزويجه فالمهر لازم لُامّه » . « 3 »\r\nبديهى است كه اگر مادرى بدون اطلاع پسرش زنى را به ازدواج او درآورد ، نكاح‌فضولى است . حضرت هم حكم به بطلان نكرد بلكه فرمود : اين نكاح جايز و مشروع است ، منتها موقوف به نظر پسر است ؛ اگر خواست مىپذيرد و به تزويج مزبور\r\n\r\n\r\n","description":"","footnote":"\r\n( 1 ) . ر . ك : رياض المسائل ، ج 8 ، ص 119 .\r\n( 2 ) . ر . ك : جواهر الكلام ، ج 22 ، ص 276 .\r\n( 3 ) . وسائل الشيعه ، ج 20 ، ص 281 ، ح 3 . .\r\n","page_name":" 431 ","page_number":449},
  {"content":"\r\n\r\nرضايت مىدهد و اگر نخواست ترك مىكند .\r\n2 . صحيحهء زراره از امام باقر عليه الصلاهء والسلام :\r\nقال : سألته عن مملوك تزوّج به غير إذن سيده ؟ فقال :\r\n« ذاك إلى سيده إن شاء أجازه وإن شاء فرّق بينهما »\r\nقلت : أصلحك اللّه إنّ الحكم بن عتيبهء وإبراهيم النخعى وأصحابهما يقولون : إنّ أصل النكاح فاسد ، ولا تُحلّ إجازهء السيد له ؟ فقال أبوجعفر ( ع ) :\r\n« إنّه لم يعص الله وإنّما عصى سيّده فإذا أجازه فهو له جائز » . « 1 »\r\nاين نكته هم بديهى است كه ازدواج مملوك بدون اذن مولى ، فضولى است . حضرت هم حكم به بطلان نكرد بلكه فرمود : اختيار اين ازدواج به دست مولاست ؛ اگر بخواهد اجازه مىكند و اگر بخواهد فسخ مىكند و ميان آن دو جدايى مىافكند .\r\nاگر نكاح فضولى با اجازهء بعدى صحيح است بيع فضولى به طريق اولى صحيح خواهد بود . وجه اولويت اين است كه در امر نكاح ، شارع مقدس سخت‌گيرى دارد و بنا را بر احتياط گذارده و حتى آن را سزاوارترين چيز براى مراعات احتياط دانسته است . او به امر نكاح اهتمام ويژه‌اى دارد و آن مقدار كه در امور مالى مسامحه و تساهل روا داشته است در امر نكاح و ازدواج روا نداشته است ؛ با اين اوصاف اگر نكاح فضولى - كه مبتنى بر دقت و عدم تسامح است - صحيح باشد به طريق اولى بيع فضولى - كه مبتنى بر احتياط و دقت نيست - صحيح خواهد بود .\r\nدو اشكال : دو اشكال مهم بر دليل چهارم وارد شده است :\r\nاشكال اول : اين اشكال را شيخ اعظم در مكاسب ذكر كرده است : از روايتى كه در باب وكالت وجود دارد به دست مىآيد كه قياس بيع به نكاح ناتمام است و قضيه برعكس است ، يعنى بايد نكاح با بيع قياس شود .\r\nتوضيح : اهل سنت مىگفتند : وكيلى كه عزل شده است ولى خودش خبر ندارد ، اگر\r\n\r\n\r\n","description":"","footnote":"\r\n( 1 ) . همان ، ج 21 ، ص 114 ، ح 1 . .\r\n","page_name":" 432 ","page_number":450},
  {"content":"\r\n\r\nمالى از موكل را بفروشد معامله صحيح است ولى اگر براى موكل خود زن بگيرد يا موكلهء خويش را به عقد مردى درآورد نكاحش باطل است ؛ به اين دليل كه مال عوض دارد ولى بُضع عوض ندارد .\r\nامام صادق ( ع ) در نقد كلام آنان فرموده است :\r\n« سبحان الله ! ما أجور هذا الحكم وأفسده إنّ النكاح أحرى وأحرى أن يحتاط فيه وهو فرج ، ومنه يكون الولد ، إنّ عليّاً ( ع ) أتته امرأة . . . » . « 1 »\r\nيعنى اگر بيع چنين وكيلى صحيح است نكاح او سزاوارتر است كه در آن احتياط شود و حكم به صحت شود زيرا نكاح ، منشأ فرزند مىشود و اگر حكم به صحت نشود امكان دارد زنا با ذات‌البعل محقق شود و فرزندانى از زنا متولد شوند .\r\nنظريه شيخ اعظم : طبق اين روايت ، « بيع » اصل است و « نكاح » فرع . و امام ( ع ) نكاح را به بيع قياس كرده است نه بيع را به نكاح . بر همين اساس اگر در فرع « نكاح » حكمى ثابت شود ؛ يعنى نكاح فضولى صحيح باشد ، دليل بر آن نيست كه در اصل « بيع » نيز همان حكم ثابت شود . پس اولويت مزبور در اصل دليل ، ناتمام است . شيخ در پايان گفته است : مورد روايت ربطى به مسألهء فضولى ندارد ؛ زيرا در مورد وكيل معزول است ، ولى قانونى كه از حديث استفاده مىشود يك قاعدهء كلى است ؛ يعنى هرجا عقود مالى صحيح و مورد امضا باشد عقد نكاح همچنين خواهد بود ولى اين‌گونه نيست كه هرجا عقد نكاح صحيح و مُمضات بود حتماً عقود مالى هم صحيح باشند . مبناى استدلال چهارم نيز همين است كه در روايت باب وكالت نقد شد . « 2 »\r\nپاسخ امام راحل از اشكال شيخ اعظم « 3 » : اين‌كه اهل سنت بيع وكيل معزول را صحيح و نكاح او را باطل مىدانند از باب احتياط نيست تا شيخ اعظم استنباط كند كه\r\n\r\n\r\n","description":"","footnote":"\r\n( 1 ) . وسائل الشيعه ، ج 19 ، ص 163 .\r\n( 2 ) . ر . ك : المكاسب ، ج 3 ، ص 356 - 358 .\r\n( 3 ) . ر . ك : كتاب البيع ، ج 2 ، ص 157 . .\r\n","page_name":" 433 ","page_number":451},
  {"content":"\r\n\r\nاگر ابقاى بيع ، احتياط است ابقاى نكاح به طريق اولى احتياط است . استدلال سنىها اين است كه مال عوض دارد و بُضع عوض ندارد و اين يك استدلال استحسانى است و روايت امام صادق ( ع ) در ردّ آن وارد شده است كه با تعجب مىفرمايند : چقدر اين حكم جائرانه و فاسد و باطل است ، و ربطى به قياس اولويتِ مورد نظر شيخ ندارد . البته حضرت در ادامه فرموده است : نكاح از هر چيزى سزاوارتر است كه در آن احتياط شود . اگر روايت و نص وارد نشده است بايد احتياط كنيم نه اين‌كه بگوييم اين نكاح حتماً باطل يا حتماً صحيح است . حضرت ، راه احتياط را بيان نكرده است ، امّا به نظر مىرسد يك راه مىتواند اين باشد كه مجدداً عقد نكاحى خوانده شود تا اگر در واقع نكاح وكيل باطل بوده است عقد جديد صحيح باشد و زنا محقق نشود . راه ديگر اين است كه اگر راضى نيستند ، طلاق انشا شود تا اگر در واقع صحيح بوده است زن مطلقه شود و اگر با مرد ديگرى ازدواج كرد زنا با زن شوهردار محقق نشود . بنابراين ايراد شيخ اعظم وارد نيست .\r\nاشكال دوم : اشكال اصلى دليل چهارم ، در كلام امام راحل « 1 » و مرحوم آقاى خوئى « 2 » آمده است . خلاصهء اين اشكال از اين قرار است : اگرچه شارع مقدس به امر خودِ نكاح و ازدواج ، اهتمام قائل است و سخت‌گيرى نموده و احتياط را لازم كرده است ولى اين دليل نمىشود تا در سبب آن ( انشاى عقد نكاح ) هم سخت‌گيرى و احتياط را لازم كرده باشد ، بلكه اهميت ازدواج ايجاب مىكند تا در سبب آن آسان گرفته شود ؛ زيرا سخت‌گيرى گاهى سر از وقوع در حرام و زنا درمىآورد .\r\nمثلًا اگر در انشاى صيغه ، شرط كند كه صيغه بايد به عربى صحيح و فصيح و با لهجهء عربى باشد ، لازم مىآيد عقد همهء مردم غير عرب باطل باشد زيرا معمولًا لهجه را مراعات نمىكنند ، و نيز عقد بسيارى از عرب‌ها باطل باشد زيرا برخى مثل عرب لبنانى\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 155 .\r\n( 2 ) . ر . ك : مصباح الفقاهه ، ج 4 ، ص 36 و 37 . .\r\n","page_name":" 434 ","page_number":452},
  {"content":"\r\n\r\n« ج » را « ژ » تلفظ مىكنند و به‌جاى « زوجت » « زوّژت » مىگويند ، يا برخى « زوّگتُ » مىگويند و . . . . همچنين سخت‌گيرى در اين موارد مستلزم بطلان عقد و تحقق زنا و انعقاد نطفه از زنا مىشود كه خلاف مصالح عاليهء شريعت است . بر همين اساس ، شارع در سبب ايجاد نكاح آسان گرفته و با كم‌ترين كلامِ داراى شروط ، حكم به صحت كرده است . روزى مردى خدمت رسول‌خدا ( ص ) عرض كرد فلان زن را به من تزويج كن . حضرت فرمود : «\r\nزوّجتكها على ما تحسن من القرآن فعلّمها إيّاه\r\n» « 1 » و اصرار نكرد كه تو هم قبول كن يا حتماً بايد فلان مقدار مهريه قرار دهى و اگر قبول نكنى عقد نمىكنم و . . . . در نتيجه ممكن است عقد نكاح فضولى صحيح باشد - كه همين‌طور هم هست - ولى دليل بر اين نمىشود كه عقد بيع فضولى به طريق اولى صحيح باشد ، زيرا امكان دارد در ساير انشاءات اين مقدار آسان گرفته نشده باشد . پس اولويت مذكور ناتمام است و بر فرض قبول ، يك اولويت ظنى است كه ارزشى ندارد زيرا ما از ملاكات احكام الهى با خبر نيستيم .\r\n\r\nدليل پنجم : صحيحهء دوم زراره\r\nپنجمين دليل هم مثل دليل چهارم صحيحه‌اى از زراره است كه از امام باقر ( ع ) نقل شده است . البته استدلال به اين صحيحه به اولويتى كه از صدر حديث استفاده شده است نيست بلكه به عموم تعليل ذيل حديث استناد شده است كه مىفرمايد :\r\n« إنّه لم يعص الله وإنّما عصى سيّده فإذا أجازه فهو له جائز » . « 2 »\r\nشيوه استدلال : ظاهر تعليل فوق ، اين است كه تمام مناط بطلان ، معصيت الهى است يعنى اين‌كه كارى خلاف شرع باشد و از سوى شارع ، تشريع نشده باشد و اگر از ناحيهء شارع مانعى ندارد و خلاف شرع نيست و تنها معصيت انسانى است ، با رضايت و\r\n\r\n\r\n","description":"","footnote":"\r\n( 1 ) . وسائل الشيعه ، ج 20 ، ص 262 ، ح 3 .\r\n( 2 ) . همان ، ج 21 ، ص 114 ، ح 1 . .\r\n","page_name":" 435 ","page_number":453},
  {"content":"\r\n\r\nاجازهء بعدىِ او قابل حل است و اين يك كبراى كلى مىشود و با استناد به قانون « العلّهء تعمّم » مىگوييم : هر چيزى كه خلاف شرع و معصيت خداوند است هرگز منعقد نمىشود و قابليت ندارد كه اجازهء بعدى به او ملحق شود ؛ مثلًا نكاح در حال عدّه خلاف شرع است و از اول باطل است ، نكاح با محارم همين‌طور است ، خريد و فروش خمر و خنزير و آلات لهو و لعب و . . . معصيت مولاست و از ريشه فاسد است . ولى هر عملى خلاف شرع نيست بعضى از كارها خلاف حق آدمى و تصرف در محدودهء سلطنت او است و با رضايت بعدى مىتواند منعقد شود زيرا مانعى براى آن وجود ندارد . در اين بين ، نكاح عبد بدون اذن مولى - كه مورد روايت است - از همين قبيل است زيرا اصل نكاح جزء شريعت است و فقط بايد حق مولى هم مراعات شود و اذن گرفته شود ولى اين كار صورت نگرفته است كه آن هم با اجازهء لاحقه درست مىشود .\r\nدر بيع فضولى هم همين‌طور است ؛ يعنى اصل بيع ، خلاف شرع نيست بلكه عقدى است كه از اهلش و در محلّ صحيح آن واقع شده است . تصرفى هم صورت نگرفته است تا قبيح و حرام باشد ، تنها انشاى عقد شده و با اجازهء مالك اصلى هيچ مانعى از صحت و لزوم وجود ندارد . پس به حكم تعليل فوق ، در صحيحهء زراره مىتوان فتوا به صحت بيع فضولى ، بلكه مطلق عقود فضوليه با رضايت مالك داد .\r\nنقد مرحوم خوئى : مرحوم آيت‌اللّه خوئى در نقد اين دليل مىگويد : « 1 » اين روايت و مانند آن ، به هيچ‌وجه نمىتواند دليل بر صحت بيع فضولى با لحوق اجازه باشد ، زيرا ميان مفاد روايت با بيع فضولى تفاوت روشنى وجود دارد و آن اين‌كه : در مورد حديث ، عبد براى خودش زن گرفته و انشاى نكاح كرده است نه براى ديگرى تا فضولىِ مصطلح باشد بلكه عقدى است كه از اهلش صادر شده و در محل آن واقع شده است . تنها اذن مولى وجود ندارد كه آن هم با اجازهء بعدى جبران مىشود ، ولى در بيع فضولى\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 45 . .\r\n","page_name":" 436 ","page_number":454},
  {"content":"\r\n\r\nاين‌گونه نيست چون بايع ، مال را براى خودش نمىفروشد و مال خودش را نمىفروشد ، بلكه مال ديگرى را براى مالك آن مىفروشد كه در اين‌صورت ، اصل انعقاد بيع متزلزل است . بنابراين اگر نكاح عبد با رضايت بعدى مولى صحيح است دليل بر اين نمىشود كه بيع فضولى هم با اجازهء مالك صحيح باشد .\r\nاگر تعليل اين‌گونه بود كه : « هر عقدى كه در آن معصيت خدا نباشد و معصيت مخلوق باشد با رضايت مخلوق صحيح است » امكان داشت به باب بيع هم تعدى شود ولى چنين نيست ؛ بلكه تعبير اين است كه عبد در مورد نكاح ، معصيت خدا را مرتكب نشده است . . . . اگر قابل تعميم و تعدى هم باشد به موارد مشابه آن در نكاح - مثل نكاح دختر برادر همسر يا دختر خواهر او - سرايت داده مىشود نه به ساير موارد كه با مورد روايت تفاوت روشنى دارند .\r\nگفتنى است بر فرض تعميم به بيع و مانند آن ، به مثل بيع مالك راهن و مفلس تعميم پيدا مىكنند كه خودشان مالك هستند و حق بيع دارند و براى خودشان مىفروشند ولى از آن‌جا كه اموالشان متعلَّق حق مرتهن يا غريم و طلب‌كار است بايد آن‌ها هم راضى شوند ، ولى تعميم به بيع فضولىِ مصطلح كه اصلًا مالك نيست و اهليت براى بيع ندارد ، صحيح نيست .\r\nبه عقيدهء ما از اين نظر اشكالى نيست و در تمام موارد نكاح عبد بدون اذن مولى ، نكاح دختر برادر بدون اذن عمّه ، نكاح دختر خواهر بدون اذن خاله ، بيع راهن بدون اذن مرتهن ، بيع مفلس بدون اذن طلب‌كار ، و بيع يا نكاح فضولى مصطلح ، در همه‌جا اهليت وجود دارد و به قول مشهور در دليل اول : « عقدٌ صدر من أهله ووقع فى محلّه » ؛ زيرا عاقد ، بالغ و عاقل و قاصد و مختار است و از اين نظر نقصى ندارد . معقود عليه هم ماليت ، ملكيت ، منفعت حلال و . . . دارد و به قول ما : مقتضى موجود و مانع مفقود است .\r\nدر اوائل مسألهء بيع فضولى اشاره شد كه منظور از فضولى خصوص اجنبى نيست بلكه اعم از اجنبى و از مالك غير نافذ التصرف است ، بنابراين از اين نظر تفاوتى وجود\r\n\r\n","description":"","footnote":"","page_name":" 437 ","page_number":455},
  {"content":"\r\n\r\nندارند و اگر قضيهء كليه‌اى باشد همه را شامل مىشود و با رضايت بعدى صحيح مىشود .\r\nآرى از يك نظر اشكال داريم كه از تعبير روايت عموميت و كليت استفاده نمىشود بلكه در خصوص عبد و در خصوص نكاح او براى خودش است كه مىفرمايد : « إنه لم يعص الله و إنما عصى سيده » ، ضميرهاى مفرد عموماً به عبد برمىگردد و استفادهء كبراى كلى « 1 » از تعبير فوق ، مشكل است . به همين دليل ، شيخ اعظم در مكاسب « 2 » اين وجه را به‌عنوان مؤيد ذكر كرده است نه به‌عنوان دليل ؛ زيرا دليل بودن در گرو اثبات كبراى كلىِ مزبور است و ثابت نيست چون احتمال دارد مخصوص نكاح عبيد و مانند آن باشد\r\n« و إذا جاء الاحتمال بطل الاستدلال\r\n» . \r\nدليل ششم : روايات ديگرى در باب نكاح عبد وامه\r\nدر اين دليل هم به روايات نكاح عبد وامه استدلال مىشود ولى از نگاه ديگر ، قبل از آن روايتى را ذكر مىكنيم :\r\nصحيحهء على بن جعفر از برادرش حضرت امام هفتم ( ع ) :\r\nقال : سألته عن مملوكهء بين رجلين زوّجها أحدهما والآخر غائب هل يجوز النكاح ؟ قال : « إذا كره الغائب لم يجز النكاح » . « 3 »\r\nاين نكاح از نوع نكاح فضولى است زيرا يكى از دو مولى اذن نداده بود و بىاطلاع بود . در اين مورد امام فرموده است : اگر مولاى غائب كراهت دارد - يعنى وقتى با خبر شد راضى نشد - نكاح جايز نيست و منعقد نمىشود . مفهوم شرط كلام امام اين است كه اگر راضى باشد نكاح جايز است . حال از مجموع روايات نكاح فضولى انسان آزاد\r\n\r\n\r\n","description":"","footnote":"\r\n( 1 ) . اين كه هر عقدى از هر عاقدى - اگر معصيت خدا نباشد و تنها معصيت مولى يا مالك باشد - اشكالى ندارد و با اجازه درست مىشود .\r\n( 2 ) . ر . ك : المكاسب ، ج 3 ، ص 363 .\r\n( 3 ) . وسائل الشيعه ، ج 21 ، ص 190 ، ح 1 . .\r\n","page_name":" 438 ","page_number":456},
  {"content":"\r\n\r\nيا برده به‌دست مىآيد كه نكاح فضولى با اجازهء بعدى صحيح است ولى آيا مىتوان صحت بيع فضولى را از اين روايات دريافت ؟ در مجموع سه راه وجود دارد :\r\nالف ) فحوا يا مفهوم موافقت و اولويت . اين راه در دليل چهارم بررسى شد و پذيرفته نشد .\r\nب ) عموم تعليل صحيحهء زراره و مانند آن كه فرمود : «\r\nإنّه لم يعص الله وإنّما عصى سيده فإذا أجازه فهو له جائز » .\r\nاين راه در دليل پنجم بحث شد و آن را قبول نكرديم .\r\nج ) الغاى خصوصيت . باب نكاح خصوصيتى ندارد و صحت نكاح فضولى ، حكمى تعبدى نيست تا به مورد آن قناعت شود بلكه سياق پرسش و پاسخ در روايات مىفهماند كه پرسش از صحت نكاح فضولى به‌خاطر اين است كه مولاى ديگر يا اجنبى يا عبدى كه بدون اذن مولى ازدواج كرده است به نوعى به حريم سلطنت او تعدى كرده و حق او را مراعات ننموده است . اگر چنين است اختصاص به نكاح ندارد . بيع فضولى هم مثل نكاح است و با اجازهء بعدى مالك و صاحب حق صحيح مىشود . ذكر نكاح در اين مسأله از باب مثال است و بحث ، اختصاص به نكاح ندارد . حال در دليل ششم اين راه مطرح است ، ولى انصافاً چنين ظهور و متفاهمى براى ما محرز نيست ؛ اگرچه محتمل و بلكه مظنون است و در امور توصلى جاى تعبد نيست ، ولى تا ظهور درست نشود فايده‌اى ندارد . بنابراين دليل ششم نيز پذيرفته نيست و كلًا روايات باب نكاح فضولى ، دليل بر صحت بيع فضولى نيست . تنها در حد مؤيد پذيرفتنى است .\r\n\r\nدليل هفتم : روايات باب مضاربه\r\nبرخى از روايات باب مضاربه است كه واضح‌تر از همه موثقهء جميل از امام صادق ( ع ) است :\r\nفى رجل دفع إلى رجل مالًا يشترى به ضرباً من المتاع مضاربهء فذهب فاشترى\r\n\r\n","description":"","footnote":"","page_name":" 439 ","page_number":457},
  {"content":"\r\n\r\nبه غير الذى أمره ، قال :\r\n« هو ضامن ، والربح بينهما على ما شرط » . « 1 »\r\nكسى مالش را به مردى داد تا با آن متاع خاصى را خريدارى كند و با آن مال به‌صورت مضاربه تجارت كند ، وى متاع ديگرى - كه مورد مضاربه نبود خريدارى كرد - كه از اين جهت شراء او فضولى و بدون اذن مالك است - امام در اين‌باره فرمود : اين مرد ضامن است يعنى اگر كالاى خريدارى شده تلف شود بايد تدارك كند و خسارت صاحب سرمايه را بدهد و سودى كه حاصل مىشود برابر قرارداد بايد ميان آن دو قسمت شود . در اين‌جا نسبت به شراء مذكور اذن قبلى وجود نداشته و از اين نظر فضولى است . امام هم حكم به بطلان نكرد بلكه فرمود :\r\n« الربح بينهما\r\n» كه كاشف از صحت شراء فضولى است علاوه بر اين ، امام به‌طور مطلق حكم به صحت كرد و قيد نكرد كه اگر صاحب پول راضى شود و اجازه كند صحيح است و مالكِ سود مىشود .\r\nدربارهء حديث فوق ، دو احتمال وجود دارد :\r\n1 . حديث را بر ظاهرش حمل كنيم و بگوييم شراء در خصوصِ مورد حديث ( مضاربه ) به دليل نص خاص ، نياز به اجازهء بعدى ندارد . طبق اين احتمال ، حديث دليل بر صحت بيع فضولى با اجازهء بعدى نيست « 2 » ولى در حد استيناس قابل استناد است ، زيرا معاملهء فضولى مورد بحث ، با شراء مورد روايت از اين نظر كه در هر دو اذن سابق وجود ندارد مشترك هستند ، و اگر با نبودن اذن قبلى ، شراء مذكور صحيح است پس معاملهء فضولى هم صحيح است . البته از خارج دليل داريم ، يعنى بايد اجازهء بعدى ضميمه شود ولى در مورد حديث چنين دليلى نداريم .\r\n2 . حديث را بر فرض وجود رضايت مالك مال حمل كنيم و بگوييم : اگرچه در حديث به وجود رضايت بعدى تصريح نشده است ولى نيازى هم به آن نبود زيرا در\r\n\r\n\r\n","description":"","footnote":"\r\n( 1 ) . وسائل الشيعه ، ج 19 ، ص 18 ، ح 9 .\r\n( 2 ) . نظرية مشهور . .\r\n","page_name":" 440 ","page_number":458},
  {"content":"\r\n\r\nغالب معامله‌هاى سودآور مالك اصلى راضى مىشود . بنابراين در مورد حديث هم ، صحت شراء و مالك شدن سود با رضاى بعدى بوده است . طبق اين احتمال روايت ، دليل بر صحت معاملهء فضولى است .\r\nشيخ اعظم پس از طرح دو احتمال فوق ، در پايان فرموده است : از آن‌جا كه احتمال اول هم منتفى نيست دليل بودنِ اين روايات ناتمام است ولى به‌عنوان تأييد مطلب مشهور ، ارزشمند است . « 1 »\r\nمرحوم آقاى خوئى هر دو احتمال را رد كرده و نتيجه گرفته است كه حتى استيناس هم درست نيست تا روايت باب مضاربه تأييد كلام مشهور باشد .\r\nتوضيح : اشكالِ احتمال دوم ( وجود داشتن رضايت بعدى و فضولى بودن معامله ) اين است كه معاملهء فضولى با اجازهء مالك براى خود مالك مال واقع مىشود و سودى هم كه دارد تماماً مال او است در حالى كه روايت فرمود :\r\n« والربح بينهما على ما شرطه »\r\nو اين بر خلاف قوانين باب معاملات فضولى است .\r\nامّا احتمال اوّل : اوّلًا مجرد استيناس ارزشمند نيست و احتمال يا ظن مىآورد كه « لا يغني من الحق شيئاً » ؛ ثانياً اصل استيناس را قبول نداريم زيرا به صرف اين‌كه معاملات فضولى با شراء در مورد روايات در يك جهت اشتراك دارند ( وجود نداشتن اذن قبلى در هيچ‌كدام ) دليل بر اين نيست كه هر حكمى را يكى داشت ديگرى هم داشته باشد ، و چون شراء مذكور صحيح است معاملات فضولى هم صحيح باشد ، و الا بايد معاملات فضولى هم محتاج به اجازهء بعدى نباشد ؛ زيرا شراء مورد حديث اين‌گونه است ، و هيچ فقيهى ملتزم به اين نيست كه معاملهء فضولى ، بدون اجازه صحيح باشد . در نتيجه روايات مضاربه به‌عنوان مؤيد هم ارزشمند نيستند . « 2 »\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 358 .\r\n( 2 ) . ر . ك : مصباح الفقاهه ، ج 4 ، ص 51 - 53 . .\r\n","page_name":" 441 ","page_number":459},
  {"content":"\r\n\r\n\r\nدليل هشتم : روايات اتّجار با مال يتيم\r\nشيخ اعظم در مكاسب مىگويد : روايات اتّجار غير ولىّ با مال يتيم « 1 » - كه تجارتش فضولى است و اذن سابق ندارد - مثل روايات مضاربه است ، يعنى در هر دو اذن سابق وجود ندارد و در هر دو امام ( ع ) حكم به صحت كرده است . « الربح بينهما » يا « الربح لليتيم » كاشف از صحت است و در ظاهر حديث ، رضاى بعدى هم مطرح است ، همان دو احتمالى كه در مورد روايات مضاربه وجود داشت در اين مورد هم وجود دارد . بنابراين ، روايات اتّجار با مال يتيم مؤيد است نه دليل . « 2 »\r\nاشكال : مرحوم آقاى خوئى به اين دليل دو اشكال وارد كرده است :\r\n1 . همان ايرادى كه بر دليل هفتم ذكر شد بر اين دليل نيز وارد است و در نتيجه نه استيناس به اين‌ها صحيح است و نه دليل قرار گرفتن آن ، زيرا بر خلاف قانون فضولى است ؛ يعنى اگر صاحب اختيار ( ولىّ ) رد كند معامله باطل مىشود و اگر اجازه كند براى فضولى واقع مىشود ؛ در نتيجه اگر سودى دارد تماماً مال يتيم است و اگر ضررى دارد بر مال يتيم وارد مىشود . و حكم به اين‌كه اگر ضرر كرد خود متّجر ضامن است و اگر سودى بود مال يتيم است با قانون معامله سازگار نيست .\r\n2 . روايات تجارت با مال يتيم ، صراحت در تجارت غير ولىّ ندارند تا براى صحت معاملهء فضولى به آن‌ها استناد شود ، بلكه دو دسته هستند : برخى از آن‌ها مقيد به تجارت خود ولىّاند . دسته اول داراى دو روايت است : يكى از على بن اسباط « 3 » و ديگرى از ابىالربيع شامى « 4 » كه در مورد تجارت برادر بزرگ‌تر با مال برادر صغيرى است كه از سوى پدر به وصايت برگزيده شده است .\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 9 ، ص 87 و ج 17 ، ص 257 .\r\n( 2 ) . ر . ك : الدروس الشرعيه ، ج 1 ، ص 229 ؛ المكاسب ، ج 3 ، ص 360 .\r\n( 3 ) . ر . ك : وسائل الشيعه ، ج 17 ، ص 256 - 257 .\r\n( 4 ) . ر . ك : همان ، ج 9 ، ص 89 . .\r\n","page_name":" 442 ","page_number":460},
  {"content":"\r\n\r\nدستهء ديگر اين روايات اطلاق دارند و تجارت ولىّ و غير ولىّ را در بر مىگيرند . مثل روايت ربعى بن عبدالله « 1 » و روايت محمد بن مسلم . « 2 »\r\nبررسى دستهء اول روايات : ولىّ شرعى يا با مال يتيم براى خود يتيم تجارت مىكند - اين قسم قطعاً فضولى نيست زيرا ولى شرعى نياز به اذن كسى ندارد و مأذون الهى است - يا براى خودش تجارت مىكند ؛ يعنى از مال يتيم استقراض مىكند و مالك آن مقدار مىشود و براى خود ، معامله‌اى انجام مىدهد . اين قسم هم قطعاً فضولى نيست و تمام سود مال خود ولىّ و تمام زيان هم بر ولىّ است ، و اصل استقراض هم در فرضى كه ولىّ ، ملّى « 3 » باشد بلامانع است « 4 » ولى اين بحث فعلًا مدّ نظر ما نيست .\r\nبررسى دستهء دوم روايات : توجيه دستهء دوم روايات كه به ظاهرش بر جواز تجارت با مال يتيم براى يتيم دلالت دارد و به اطلاقش تجارت غير ولىّ را هم در بر مىگيرد و مقيد به رضايت بعدى هم نيست ، و حمل آن‌ها بر فرض لحوق اجازه ، بلاوجه است . اين روايات بيانگر اين نكته است كه در هر حال بايد مصلحت يتيم رعايت شود و با رعايت  بِالَّتِي هِيَ أَحْسَنُ  ديگران براى يتيم تجارت كنند تا سرمايه‌اش ، راكد نماند و در آينده و بال گردن ديگران نباشد . اين حكم ، يك حكم ويژه‌اى در مورد تجارت با مال يتيم است و ربطى به معامله فضولى و قوانين آن باب ندارد ، در غير اين‌صورت امام مىفرمود : اگر ولىّ اجازه داد صحيح است و معامله براى يتيم واقع مىشود و در نتيجه اگر سودى وجود داشت تمام سود براى يتيم است و اگر زيانى بود تمام آن بر يتيم است نه اين‌كه بر فرد متّجر باشد ؛ چون خلاف قواعد معامله است . بنابراين حكم مذكور يك حكم تعبدى خاص است و قابل تعميم به ابواب ديگر\r\n\r\n\r\n","description":"","footnote":"\r\n( 1 ) . ر . ك : همان ، ج 17 ، ص 257 .\r\n( 2 ) . ر . ك : همان ، ح 2 .\r\n( 3 ) . يعنى داراى مالى باشد كه بتواند قرض يتيم را بپردازد .\r\n( 4 ) . وسائل الشيعه ، ج 17 ، ص 259 . .\r\n","page_name":" 443 ","page_number":461},
  {"content":"\r\n\r\nنيست و در نتيجه روايات مذكور به كار بيع فضولى نمىآيد .\r\nيك نكته : غير از روايات مذكور ، روايات ديگرى هم به‌عنوان مؤيد يا دليل ذكر شده است كه نيازى به طرح آن‌ها نيست . مهم‌ترين دليل بر صحت بيع فضولى ، عمومات و مطلقات ابواب معاملات و عقود و تجارات است كه در دليل اول بيان شد و گفته شد مقتضى موجود است و مانع هم مفقود . مخالفان صحت بيع فضولى هم به وجوهى استناد كرده‌اند و خواسته‌اند آن‌ها را مانع قرار دهند ولى تمام آن وجوه داراى جواب است و نمىتواند مانع از صحت بيع فضولى باشد . پس بيع فضولى با اجازهء بعدى صحيح است .\r\n\r\nدلايل بطلان بيع فضولى\r\nدلايل گروهى از فقها كه طرفدار بطلان بيع فضولى هستند :\r\nاين عدّه مىگويند بيع فضولى از اساس فاسد است و با اجازهء مالك هم منعقد نمىشود ، و در واقع يكى از معاملات فاسد ، معاملهء فضولى است . اين گروه براى اثبات مدعاى خود به چهار دليل ( كتاب ، سنت ، اجماع و حكم عقل ) تمسك كرده‌اند .\r\n\r\nدليل اول : قرآن\r\nطرفداران بطلان ، به آيهء تجارت استدلال كرده‌اند ؛ آيه مىفرمايد :  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ  « 1 » مفردات آيه قبلًابه نحو مبسوط در بيع معاطات بررسى شد . به اين آيه با دو بيان استدلال شده است :\r\nبيان اول : مفهوم حصر آيه : در عربى هرگاه در كلام « لا » و « إلا » ذكر شود مفيد حصر است خواه « لا » ناهيه باشد ؛ مثل « لا تكرم أحداً إلا الخالد » يا نافيه باشد ؛ مثل « لا\r\n\r\n\r\n","description":"","footnote":"\r\n( 1 ) . نساء ( 4 ) : 29 . .\r\n","page_name":" 444 ","page_number":462},
  {"content":"\r\n\r\nصلاهء إلا بفاتحهء الكتاب » . در آيهء مذكور هم ابتدا فرموده است :  لا تَأْكُلُوا أَمْوالَكُمْ بَيْنَكُمْ بِالْباطِلِ  سپس  إِلَّا أَنْ تَكُونَ . . .  .\r\nمفاد آيه اين است كه منحصراً تجارتى كه از تراضى مالكان ناشى شود سبب تملك و تصاحب و مجوّز اكل است و چون قيد و مقيد ذكر شده مفهوم حصر كلام اين است كه اگر اصلًا تجارت نباشد - بلكه غصب و سرقت و مانند آن باشد - مجوّز اكل و تملك نيست ، و اگر تجارت باشد ولى قيد  عَنْ تَراضٍ  نباشد باز هم مجوّز اكل نيست و چون نهى ، ارشادى وضعى است ، صحيح نيست و طرف مالك نمىشود تنها تجارتى كه از تراض سرچشمه بگيرد و داراى رضاى مالك‌ها باشد صحيح و مُملِّك است . بيع فضولى تجارت است ولى  عَنْ تَراضٍ  نيست و به حكم مفهوم حصر ، سبب مملِّك نمىباشد و مجوّز اكل نخواهد بود . معناى بطلان هم چيزى جز اين نيست .\r\nاشكال : لحوق اجازه باعث مىشود تا بيع فضولى در  تِجارَةً عَنْ تَراضٍ  داخل شود و صحيح باشد .\r\nپاسخ : هرگز اجازهء بعدى باعث نمىشود تا عنوان  تِجارَةً عَنْ تَراضٍ  بر آن صدق كند ، زيرا بيع فضولى كه منعقد شد ناشى از تراضى نبود ، بعداً همچنين نخواهد بود ؛ « لأنّ الشيء لا ينقلب عمّا وقع عليه » .\r\nپاسخ مشهور و شيخ اعظم به بيان مذكور : اگر استثنا در آيه از نوع استثناى متصل باشد حق با شماست ؛ مفيد حصر است و بيع فضولى را كنار مىزند ؛ ولى استثناى فوق ، از نوع منقطع است و مستثنا موضوعاً از مستثنىمنه خارج است ، زيرا در صدر كلام و در ناحيهء مستثنىمنه ، موضوعِ حرمت « اكل مال به باطل » است و در جانب مستثنى موضوعِ جواز  تِجارَةً عَنْ تَراضٍ  است و چنين تجارتى اكل مال مردم به سبب باطل نيست تا موضوعاً در مستثنىمنه داخل باشد ، بلكه اكل مال ديگران به سبب حق و از راه معقول و مشروع و عقلايى است ، علاوه بر اين ، بزرگان تفسير و ادب ؛ مثل شيخ طوسى\r\n\r\n","description":"","footnote":"","page_name":" 445 ","page_number":463},
  {"content":"\r\n\r\nدر تبيان « 1 » مرحوم طبرسى در مجمع « 2 » و زمخشرى در كشاف « 3 » ، تصريح كرده‌اند كه اين استثنا از نوع منقطع است .\r\nمعناى انقطاع اين است كه مابعد  إِلَّا  ربطى به ماقبل ندارد و جملهء مستقلى است كه معناى خود را دارد ، آن‌گاه مفاد صدر يا مستثنىمنه اين است كه تملك اموال ديگران به ناحق جايز نيست و مفاد ذيل يا مستثنى اين است كه تجارتِ ناشى از تراضى ، سبب مُملّك است و البته بيع فضولى را شامل نيست زيرا ناشى از تراضى نيست . و مفيد حصر هم نيست تا آن را نفى كند ؛ اثبات شىء هم نفى غير نمىكند . بنابراين آيه از بيان حكم بيع فضولى ساكت است ولى آيات ديگر به عموم يا اطلاق‌شان بيع فضولى را در بر مىگيرند و مانعى از شمول آن‌ها وجود ندارد و ما به حكم آن آيات فتوا به صحت بيع فضولى با اجازهء مالك مىدهيم . « 4 »\r\nاشكال مرحوم خوئى : مرحوم آيت‌الله خوئى به جواب مشهور سه اشكال وارد كرده است :\r\nاشكال اول : استثنا يك قسم بيشتر ندارد و آن متصل است . استثناى منقطع از اغلاط است و معنا ندارد كسى بگويد : « ما رأيتُ عالماً إلا الجاهل » يا بگويد : « ما اتّجرت تجارة فاسدة إلا تجارة صحيحة » . اين‌گونه سخن گفتن از كسانى كه دستى در ادبيات و آيين سخن‌ورى دارند بعيد است ، تا چه رسد به كلام خدا كه به‌عنوان معجزه نازل شده و عالَم را تا قيامت تحدّى كرده و به مبارزه دعوت فرموده است . با اين وصف چگونه انسان به خود اجازه مىدهد كه بگويد در قرآن غلط و اشتباه وجود دارد ؟ ! در نتيجه استثناى مذكور در آيه از نوع متصل است كه در اشكال بعدى بيشتر توضيح داده خواهد شد . « 5 »\r\n\r\n\r\n","description":"","footnote":"\r\n( 1 ) . ر . ك : التبيان ، ج 3 ، ص 178 .\r\n( 2 ) . ر . ك : مجمع البيان ، ج 2 ، ص 36 .\r\n( 3 ) . ر . ك : الكشاف ، ج 1 ، ص 502 .\r\n( 4 ) . ر . ك : المكاسب ، ج 3 ، ص 364 .\r\n( 5 ) . ر . ك : مصباح الفقاهه ، ج 4 ، ص 79 . .\r\n","page_name":" 446 ","page_number":464},
  {"content":"\r\n\r\nپاسخ شارح : ايراد مذكور را قبول نداريم زيرا اولًا ادباى زبان عربى به اجماع ، استثنا را به دو قسم متصل و منقطع تقسيم كرده‌اند و وجود استثناى منقطع را قبول دارند و سخن آقاى خوئى خلاف اتفاق نظر اهل فن است . ثانياً چنين نيست كه همه‌جا استثناى منقطع خلاف فصاحت باشد بلكه گاه بر لطافت كلام مىافزايد . نمونه‌هاى متعددى از اين دست در قرآن و متون ديگر آمده است . از جمله آيهء :   لا يَسْمَعُونَ فِيها لَغْواً وَ لا تَأْثِيماً * إِلَّا قِيلًا سَلاماً سَلاماً   . « 1 » در اين آيه قول سلام ، موضوعاً از سخن لغو و گناه خارج است . و از جمله آيهء :  . . . ما لَهُمْ بِهِ مِنْ عِلْمٍ إِلَّا اتِّباعَ الظَّنِّ . . .  . « 2 » در اين آيه نيز ظن موضوعاً از علم خارج است .\r\nاشكال دوم : بر فرض قبول كنيم استثنا دو قسم دارد كه يكى از آن‌ها منقطع است ، امّا باز هم ادعا مىكنيم كه استثناى مذكور در آيه از نوع متصل است نه منقطع .\r\nتوضيح : ايشان در باب بيع معاطات مدعى شد « هو الظاهر الموافق للقواعد العربية » ؛ « 3 » ولى در مورد بحث ما مىفرمايد قبل از استثنا سه كلمه ( اكل ، مال و باطل ) ذكر شده است كه هيچ‌كدام صلاحيت ندارند تا مستثنىمنه باشند و هيچ توضيحى نداده‌اند . وى در ادامه مدعى شده است مستثنىمنه در تقدير است ؛ گويا آيه فرموده است : « لا تأكلوا أموالكم بينكم بسبب من الأسباب » يا « بشىءٍ من الأسباب » يا « بطريق من الطرق » و كلمهء « بالباطل » را خارج از موضوع حكم و علت آن دانسته است . گويى آيه فرموده است : « فإنّه باطل » و مدعى است كه علت ، قائم‌مقام مستثنىمنه شده است . ايشان مىگويد نظير اين مطلب در قرآن آمده است ؛ يعنى جزا حذف و علت جايگزين آن شده است ، مثل  إِنْ تَكْفُرُوا فَإِنَّ اللَّهَ غَنِيٌّ عَنْكُمْ . . .  « 4 » أى « إن تكفروا فلن تضروا الله شيئاً فإنّ الله غنّي . . . »\r\n\r\n\r\n","description":"","footnote":"\r\n( 1 ) . واقعه ( 56 ) : 25 - 26 .\r\n( 2 ) . نساء ( 4 ) : 157 .\r\n( 3 ) . مصباح الاصول ، ج 2 ، ص 104 .\r\n( 4 ) . زمر ( 39 ) : 7 . .\r\n","page_name":" 447 ","page_number":465},
  {"content":"\r\n\r\nسپس نتيجه گرفته است كه استثنا در آيه از نوع متصل است ، زيرا « شيء من الأسباب » يا « سبب من الأسباب » تجارت ناشى از تراضى را هم در بر مىگيرد ، تجارت بدون تراضىِ سابق را هم در برمىگيرد ؛ تمام اين‌ها موضوعاً داخل در مستثنىمنه‌اند و اكل مال غير ، بسببٍ من الاسباب هستند . آن‌گاه ايشان در ناحيهء مستثنى ، تنها تجارت از روى تراضى را خارج نموده است و يقيناً استثناى كذايى مفيد حصر است ؛ يعنى منحصراً تجارت ناشى از تراضى ، صحيح و مشروع است و مفهوم حصر كلام اين است كه تجارتى كه ناشى از تراضى نباشد صحيح نيست و بيع فضولى را ابطال مىكند . « 1 »\r\nپاسخ شارح : اگرچه بر اساس مقتضاى قواعد عربيت ، اصل در استثنا متصل بودن ، و حمل آن بر منقطع خلاف اصل و خلاف ظاهر است ولى در مورد آيه ، حمل استثنا بر متصل ، بيشتر خلاف اصل و ظاهر است ؛ زيرا اوّلًا مستلزم حذف و تقدير مستثنىمنه است و « الأصل عدم التقدير » ؛ ثانياً مستلزم اين است كه  بِالْباطِلِ  از دايرهء موضوع نهى يعنى  لا تَأْكُلُوا  خارج و به‌منزلهء علت حكم باشد . امّا اين نيز خلاف متفاهم عرفى است و ظاهر كلام اين است كه موضوع يا متعلق نهى « اكل مال به سبب باطل » است نه مطلق اكل مال به هر سببى از اسباب و به هر طريقى از طرق . افزون بر اين ، لفظ  بِالْباطِلِ  ظهور در عليت ندارد و گرنه مىفرمود : « لأنّه باطل » يا « فإنّه باطل » . البته اشعار به عليت دارد امّا اين به‌تنهايى كافى نيست ؛ ثالثاً دامنهء اكل مال ديگران به سببى از اسباب ، خيلى گسترده و وسيع است و شامل اسباب نامشروع ، مانند غصب و سرقت و قمار و اسباب مشروع ، همچون هبه ، وقف ، وصيت ، صلح ، تجارت ناشى از تراضى هم مىشود . امّا در آيه تنها تجارت از روى تراضى استثنا شده و بقيهء اسبابِ مشروع و صحيحِ اكل و تصرف استثنا نشده است . ناگزير بايد حصر را اضافى بگيريم نه حقيقى . امّا اين نيز خلاف ظاهر است . خلاصه اين‌كه حمل استثنا بر متصل بودن پذيرفتنى نيست .\r\n\r\n\r\n","description":"","footnote":"\r\n( 1 ) . ر . ك : مصباح الاصول ، ج 4 ، ص 80 . .\r\n","page_name":" 448 ","page_number":466},
  {"content":"\r\n\r\nاشكال سوم : بر فرض كه قبول كنيم استثنا در آيه از نوع منقطع است و مفيد حصر نيست بلكه بر حسب ظاهر خطاب ، صدر آيه از اكل مال به سبب‌هاى باطل نهى مىكند ، ذيل آيه تجارت ناشى از تراضى را مشروع مىداند و قسم ثالثى هم به نام بيع فضولى وجود دارد كه نه عرفاً از اسباب باطله است تا در صدر آيه داخل باشد و نه از مصاديق تجارت ناشى از تراضى است تا در ذيل آيه داخل باشد . علىالظاهر آيه از اين نظر اهمال يا اجمال دارد و متعرض حكم آن نيست ، ولى به قرينهء مقاميه مىتوان ثابت كرد كه از آيه ، حصر فهميده مىشود ، و آن مقام تحديد و اعطاى ضابطه است .\r\nخداوند در اين آيه در مقام بيان اسباب مشروع و صحيح معاملات و تميز آن‌ها از اسباب فاسد است و در چنين مقامى اهمال روا نيست ؛ زيرا موجب اخلال به غرض متكلم است . بنابراين مفاد آيه اين است كه تنها تجارت ناشى از تراضى ، صحيح و مشروع و مجوّز اكل است ؛ در نتيجه ، تجارت فضولى باطل و نامشروع است زيرا در حصر مزبور نيست . « 1 »\r\nپاسخ شارح : غير از تجارت از روى تراضى ، اسباب صحيح و مشروع ديگرى هم وجود دارد كه مجوّز اكل و تصرف هستند ؛ مثل هبه ، جعاله ، وقف ، وصيت ، سبق و رمايه . بر اين اساس اگر آيه در مقام اعطاى ضابطه ، خصوص تجارت ناشى از تراضى را صحيح بداند بايد غير تجارت عن تراضٍ ( موارد فوق ) و تجارت لا عن تراضً ( بيع فضولى ) خارج شوند ؛ در حالى كه موارد فوق ، به يقين ، صحيح و مشروع‌اند . پس ، از قرينهء مقام هم نمىتوان حصر را به‌دست آورد و اگر ادعا شود كه تمام اين موارد از آيه استثنا شده‌اند ، مستلزم تخصيص كثير است . اگر گفته شود آيه از بيان حال آن‌ها ساكت است خلاف مقام بيان و اعطاى ضابطه و خلاف بيان حد و مرزِ سببِ صحيح از فاسد است ، گفتنى است حدّ بايد جامع و مانع باشد . بنابراين اشكال سوم هم وارد نيست .\r\n\r\n\r\n","description":"","footnote":"\r\n( 1 ) . ر . ك : همان ، ص 81 . .\r\n","page_name":" 449 ","page_number":467},
  {"content":"\r\n\r\nالبته راه ديگرى كه خالى از اشكال است براى بيان ضابطه وجود دارد و در ادامهء بحث به آن اشاره خواهد شد .\r\nبيان دوم : مفهوم وصف آيه : بيان دوم استدلال به مفهوم وصف آيه است كه تجارت را به  عَنْ تَراضٍ  قيد كرده است .\r\nتوضيح : وصف مذكور دليل انحصار حكمِ جواز و مشروعيت به مورد وصف است و گرنه ذكر وصف لغو مىبود ، آن‌گاه مفهوم وصف كلام اين است كه تجارتى كه ناشى از تراضى نباشد جايز و مشروع نيست .\r\nبيع فضولى از همين نوع است ، پس صحيح نيست .\r\nپاسخ شيخ . شيخ اعظم سه پاسخ به اين بيان داده است :\r\n1 . وصف مفهوم ندارد و حداكثر بر نفى شخصِ حكم ، از غير مورد وصف دلالت دارد . مفهوم داشتن به معناى انتفاى سنخ حكم است نه شخص آن .\r\n2 . بر فرض كه وصف داراى مفهوم باشد ، امّا مخصوص صفتى است كه اگر مفيد حصر نباشد و بر مفهوم دلالت نكند فايدهء ديگرى ندارد و لغو است ، لغو هم از شأن حكيم به‌دور است . در مورد آيه ، شايان ذكر است كه قيد  عَنْ تَراضٍ  وصف غالبى است و صرفاً براى بيان حال غالب افراد تجارت ذكر شده است . معمولًا همهء تجارت‌ها ميان مالك‌هاى اصلى صورت مىگيرد و طبعاً ناشى از تراضى طرفين است ولى هرگز حكم جواز و مشروعيت ، مخصوص مورد وصف نيست بلكه در مورد فرد نادر هم‌مىتواند باشد . پس بدون مفهوم داشتن هم وصف لغو نيست و فايده دارد ، نظير آيهء  . . . وَ رَبائِبُكُمُ اللَّاتِي فِي حُجُورِكُمْ . . .  « 1 » كه وصف  اللَّاتِي فِي حُجُورِكُمْ  وصف غالبى است و صرفاً در مقام بيان ، اين مطلب است كه غالب ربيبه‌ها در دامان شوهر جديد بزرگ مىشوند و در مقام بيان ، حكم حرمت ازدواج مخصوص ربيبه‌هاى كذايى نيست .\r\n\r\n\r\n","description":"","footnote":"\r\n( 1 ) . نساء ( 4 ) : 23 . .\r\n","page_name":" 450 ","page_number":468},
  {"content":"\r\n\r\n3 . بر فرض كه وصف داراى مفهوم باشد و غالبى هم نباشد ولى همهء اين‌ها در صورتى است كه  عَنْ تَراضٍ  صفت براى  تِجارَةً  باشد ، ولى احتمال دارد خبر بعد از خبر براى  تَكُونَ  باشد كه در اين صورت موضوعاً از باب جملهء وصفيه و مفهوم وصف خارج مىشود ؛ بنابراين بيان دوم نيز ناتمام است . « 1 »\r\nپاسخ مرحوم خوئى : مرحوم آقاى خوئى دو اشكال به اين پاسخ وارد كرده است كه در اين‌جا اشكالى كه مهم‌تر است به‌طور خلاصه تبيين مىشود : بر فرض كه وصف داراى مفهوم نباشد ولى در خصوصِ مورد آيه به قرينهء مقايسه ، داراى مفهوم است و بر انتفاى حكم از غير مورد وصف دلالت مىكند .\r\nتوضيح : آيه در مقام اعطاى ضابطهء كلى براى اسباب صحيح و مشروع و تمييز آن ، از اسباب فاسد و نامشروعِ تصرف در اموال ديگران است و فرموده است : تجارتى كه عن تراضٍ باشد مجوز و سبب اكل و تصرف است . قانون تحديد و القاى ضابطه اين است كه مانع و جامع باشد و اهمال و اجمال نداشته باشد ، بر اين اساس قيد  عَنْ تَراضٍ  خصوصيت دارد و دخيل است و گرنه در مقام تحديد ذكر نمىشد . حال كه دخيل است پس تجارتى كه عن تراض نيست مجوز اكل نخواهد بود . بيع فضولى همين‌گونه است ، پس مشروعيت ندارد . بنابراين آيه به مفهوم وصف بر نفى مشروعيت از بيع فضولى دلالت دارد . نكتهء قابل ذكر اين‌كه وقتى به قرينهء مقاميه مفيد حصر شد  عَنْ تَراضٍ  چه حقيقهء صفت براى « تجارت » باشد ، چه خبر دوم براى « تكونَ » ، تجارتى را كه ناشى از تراضى نباشد نفى مىكند . « 2 »\r\nپاسخ شارح : در بيان ايشان  تِجارَةً عَنْ تَراضٍ  موضوعيت دارد و با مقام اعطاى ضابطه متناسب نيست ؛ زيرا اگر مفاد آيه اين بود كه تجارت بدون تراضى سبب اكل نيست و تجارت عن تراضٍ سبب اكل است مىتوان گفت بيع فضولى خارج است و\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 364 .\r\n( 2 ) . ر . ك : مصباح الفقاهه ، ج 4 ، ص 82 - 83 . .\r\n","page_name":" 451 ","page_number":469},
  {"content":"\r\n\r\nآيه به مفهومش متعرض اين نكته نشده است ، نه اين‌كه آن را مسكوت گذاشته باشد . يا اگر مفاد آيه تنها جملهء اخير و ذيل آيه بود و آيه ضابطهء سبب مشروع را تجارت ناشى از تراضى مىدانست باز هم مىتوان گفت بيع فضولى خارج است . امّا مفاد كل آيه صدراً و ذيلًا - كه در مقام اعطاى ضابطه و تمييز اسباب صحيح از اسباب فاسد اكل مال مردم است - بسيار وسيع‌تر از محدودهء تجارت است و صدر آيه با آوردن كلمهء  بِالْباطِلِ  « 1 » مفادش اين است كه تصرف در مال ديگران به هر سببِ باطل و ناحق و نامشروع ، همچون تجارت باطل يا قمار و . . . جايز نيست . ذيل آيه هم كه ضابطهء اسباب صحيح اكل را بيان مىكند تنها روى  تِجارَةً عَنْ تَراضٍ  تكيه كرده و متعرض ساير اسباب مشروع ، مثل وقف ، وصيت ، هبه و اباحهء تصرف نشده است ؛ پس اهمال دارد و با مقام ضابطه مناسب نيست .\r\nيك روش بهترى وجود دارد تا هم مقام اعطاى ضابطه محفوظ باشد كه ظاهر آيه است و هم جامع و مانع باشد . اين روش در كلام امام راحل آمده است . حضرت امام مىفرمايد : متفاهم عرفى از صدر آيه اين است كه « اكل مال به باطل » موضوعيت دارد و تصرف در مال مردم به هر سببِ باطل و نامشروعى جايز نيست آنچه با صدر آيه متناسب است ، اين است كه مراد از ذيل هم قضيهء كليه باشد ؛ يعنى تصرف در مال مردم به هر سببِ حق و مشروعى جايز است ؛ خواه تجارت ناشى از تراضى باشد يا ناشى از غير تراضى . و اگر  تِجارَةً عَنْ تَراضٍ  ذكر شده است از اين باب است كه غالباً سبب اكل مال مردم ، تجارت و معامله است و غالباً هم بين مالك‌هاست و ناشى از تراضى است و گرنه موضوعيت ندارد و مصداق بارز در اعلاى اكل به سبب حق و از راه مشروع است . « 2 »\r\n\r\n\r\n","description":"","footnote":"\r\n( 1 ) . باء براى سببيت است و از « الباطل » جنس باطل مراد است و همه سبب‌هاى نامشروع را شامل مىشود .\r\n( 2 ) . البته اين تأويل و تصرف در ظاهر آيه است ولى تأويل بنا بر جميع مبانى و محتملات آيه وجود دارد و تأويل فوق كم‌ترين بوده و مقام اعطاى ضابطه هم دليل آن است . .\r\n","page_name":" 452 ","page_number":470},
  {"content":"\r\n\r\nبا توجه به مطالب فوق ، مفاد صدر اين است كه اكل مال مردم از هر طريق و راه باطلى جايز نيست و مفاد ذيل اين است كه تصرف در مال مردم به هر سبب حقى جايز است . اين ضابطه جامع و مانع است و همهء سبب‌هاى مشروع را در برمىگيرد و داراى اهمال نيست . البته سبب حق و صحيح و سبب باطل و نامشروع را بيان نكرده و در واقع اين نكته را مفروض و مفروغ‌عنه گرفته است .\r\nديگر اين‌كه عمومات و مطلقات تأييد مىكند بيع فضولى با اجازهء مالك سبب صحيح اكل است ؛ بنابراين مشمول ذيل آيه است و داراى اهمال نيست و مشكلِ متناسب نبودن با مقام ضابطه را ندارد . از نظر عرف هم مناط حق بودن ، تجارت مورد رضايت مالك است و ميان سابق بودن رضايت يا مقارن يا لاحق بودن آن تفاوتى نيست . از نظر امام راحل بين متصل بودن يا منقطع بودن استثنا و منصوب يا مرفوع بودن كلمهء « تجارت » و صفت يا خبر بعد از خبر بودن كلمهء « عن تراض » تفاوتى وجود ندارد . بنابراين آيه دليل بر بطلان تجارت فضولى نيست ، بلكه دليل بر صحت آن است . « 1 »\r\nجواب مرحوم خوئى : خطاب آيه به مالكان اموال است « 2 » و به آن‌ها مىگويد بايد تجارتتان همراه با تراضى باشد نه اين‌كه خطاب به فضولى و غير مالك باشد . نسبت به مالك‌ها بيع فضولى از ابتدا ، تجارت مالك محسوب نمىشود بلكه پس از اجازهء مالك اصلى تجارت مالك به حساب مىآيد . و اجازه هم قطعاً مقرون به رضايت است ؛ پس قبل از اجازه ، يك تجارت صورىِ ظاهرىِ انشايىِ محض است كه اثرى ندارد ، امّا پس از اجازه ، تجارت واقعى و مؤثر مىگردد . پس از آن هم تجارت « عن تراضٍ منكم أى من المالكين » است و مشمول ذيل آيه است . بنابراين به حكم آيه ، بيع فضولى قبل از اجازه باطل است يعنى اثرى بر آن مترتب نيست ، پس از اجازه ، صحيح و مؤثر است ولى\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 174 .\r\n( 2 ) . لفظ « أموالكم » ، « بينكم » و « منكم » قرينه بر اين نكته است . .\r\n","page_name":" 453 ","page_number":471},
  {"content":"\r\n\r\nتجارت فضولى نيست ، تجارت مالكان است و مهم همين است . « 1 »\r\nنظريهء امام راحل ( قدس سره ) : از منظر امام راحل اين راه نيز ناتمام است ؛ زيرا پس از اجازه حقيقهء بر تجارت مزبور ، تجارت خود مالك‌ها نيست بلكه تجارت فضولى است كه مالك آن را اجازه داده است . اين تجارت به‌منزلهء تجارت خود او است و با توسع و تجوّز ، عنوان تجارت مالك بر آن صدق مىكند ؛ بنابراين ادعاى تجارت خود مالك بودن ، بعد الاجازه تسامحى است . البته لزومى ندارد عنوان تجارت خود مالك بر آن صدق كند ، بلكه كافى است تجارت بر مال مالك با رضايت او باشد ؛ خواه با رضاى سابق باشد ، خواه با رضاى لاحق كه عرفاً كفايت مىكند . « 2 » امام راحل نظير اين مطلب را قبلًا در اطلاقات و عمومات فرمودند كه   أَوْفُوا بِالْعُقُودِ   به معناى « أوفوا بعقودكم » نيست بلكه به معناى عقودى است كه بر مال شما انشا شده است ؛ چه خودتان انشاء كرده باشيد ، چه فضولى انشا كرده و شما اجازه داده و امضا كرده باشيد . بنابراين بهترين جواب از آيه همان است كه از امام راحل نقل شد .\r\n\r\nدليل دوم : سنّت\r\nبراى بطلان بيع فضولى به چند روايت استناد شده است :\r\n\r\n1 . روايت مستفيض نبوى ( ص )\r\nاين روايت از طريق خاصّه و عامّه نقل شده است . از طريق عامه در سنن بيهقى در سه‌جا چنين آمده است كه رسول‌خدا ( ص ) در جواب حكيم بن جزام فرمود :\r\n« لا بيع ما ليس عندك » . « 3 »\r\nاز طريق خاصه هم دو روايت در وسائل الشيعه « 4 » و دو روايت در\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 83 - 84 ؛ المكاسب ، ج 3 ، ص 365 .\r\n( 2 ) . ر . ك : كتاب البيع ، ج 2 ، ص 174 .\r\n( 3 ) . السنن الكبرى ( بيهقى ) ، ج 5 ، ص 267 و 317 و 339 . ( البته در دو صفحه اخير « لاتبع ما ليس عندك » آمده است )\r\n( 4 ) . ر . ك : وسائل الشيعه ، ج 18 ، ص 47 ، ح 2 و 5 . .\r\n","page_name":" 454 ","page_number":472},
  {"content":"\r\n\r\nمستدرك « 1 » نقل شده كه رسول‌خدا ( ص ) بيع ما ليس عند البائع را نهى كرده است . از اين رو روايت نبوى ، خبر واحد مستفيض است ؛ از سه روايت متجاوز است ولى متواتر هم نيست .\r\nشيوهء استدلال : نهى رسول‌خدا ( ص ) از چنين بيعى از نوع نهى مولوىِ تعبدى نيست تا فقط دلالت بر حرمت تكليفىِ چنان بيعى كند ، بلكه نهى ارشادىِ وضعى است و اشاره به بطلان آن دارد ، زيرا از نظر قواعد اصولى هرگاه نهى به ذات معامله‌اى تعلّق گرفت ارشاد به فساد است . اصل در نهى از معاملات همين است و مولوىِ تعبدى بودن ، نيازمند دليل خاص است ؛ مثل نهى از بيع در وقت ندا براى نماز جمعه .\r\nو قطعاً ظاهر عبارت « ما ليس عندك » مقصود نظر نيست ، يعنى منظور اين نيست كه بايع نبايد متاعى را كه نزدش نيست بفروشد ؛ زيرا وجود مال در نزد بايع موضوعيت ندارد و شرط صحت يا لزوم معامله نيست بلكه مالك مىتواند مال خود را در هرجا كه باشد به ديگرى بفروشد . بنابراين تعبير فوق ، يا كنايه از عدم تملك است ؛ يعنى متاعى را كه مالك نيستى نبايد بفروشى ، و يا كنايه از عدم تسلط بايع بر تسليم است ؛ يعنى متاعى را كه نمىتوانى به مشترى تحويل دهى نبايد بفروشى . در اين‌جا وجه عدم تسلّط ، عدم تملك است ؛ يعنى چون ملك تو نيست تسلّط بر تسليم ندارى ؛ يعنى لازم را ذكر نموده و ملزوم ( عدم تملك را ) اراده نموده است . خلاصه اين‌كه مفاد حديث مىگويد بيع مالى كه مالك آن نيستى باطل است و بايع فضولى هم مالك مبيع نيست پس بيع او باطل است . مطلوب مستدل نيز همين است .\r\nنقد دليل : جواب‌هاى چندى در نقد حديث نبوى وجود دارد :\r\nالف ) ضعف سند : اولًا طريق عامه براى ما اعتبارى ندارد و توثيق آنان نزد ما حجت نيست ؛ ثانياً در طريق خاصه هم دو روايتى كه از وسائل الشيعه نقل شده به سبب وجود\r\n\r\n\r\n","description":"","footnote":"\r\n( 1 ) . ر . ك : مستدرك الوسائل ، ج 13 ، ص 230 ، ح 3 و 4 . .\r\n","page_name":" 455 ","page_number":473},
  {"content":"\r\n\r\nنام سليمان بن صالح در روايت دوم و شعيب در روايت پنجم مجهول‌الحال‌اند پس ضعيف‌السندند . دو روايت مستدرك الوسائل نيز از عوالى اللآلى نقل شده كه صاحب آن و كتابش مورد طعن است ، بنابراين روايت ضعيف‌السند است و قابل استناد نيست . شهرت عملى هم ندارد تا ضعف آن را جبران كند ؛ زيرا مشهور از اين روايت اعراض كرده‌اند و بيع فضولى را صحيح دانسته‌اند ، يا آن را بر غير بيع فضولى حمل كرده‌اند كه مىشود بيع مالى ولو با وجود اين‌كه متاع ، ملك مالك است قدرت بر تسليم نخواهد داشت ، مثل فروش پرنده‌اى كه در حال پرواز است و مال كسى نيست ، ماهى دريا ، عبد آبق و . . . . قدرت بر تسليم شرط صحت است ، علاوه بر اين‌كه شهرت عملى ضعف سند را جبران نمىكند .\r\nب ) ماء موصول در حديث ، عام است و متاع كلى را هم كه نزد بايع نيست و فعلًا وجود خارجى ندارد شامل مىشود . مفاد حديث اين است كه بيع كلى در ذمه هم باطل است در حالى كه برابر روايات صحيحه از جمله صحيحهء عبدالرحمن بن حجاج « 1 » و به اجماع فقهاى اماميه ، بيع كلى چه به صورت حالّ و چه به‌صورت سلَم صحيح است . روايت نبوى چون مخالف اجماع اماميه و روايات معتبر اماميه است بر فرض پذيرش سند آن ، ناچاريم حمل بر تقيه كنيم زيرا با مذهب عامه موافق است و براى بيان حكم واقعى نيست تا صلاحيت استناد داشته باشد .\r\nشيخ اعظم در مقام نقد استدلال به حديث نبوى فرموده\r\n: « الظاهر من الموصول هي العين الشخصية للإجماع والنصّ على جواز بيع الكلّي » « 2 »\r\nولى اين هم توجيه است و گرنه ظاهر حديث و متفاهم عرفى نيست . مورد حديث هم كه حكيم بن حزام قبلًا كالاى بازرگانان را مىفروخت و بعد خريدارى مىكرد و تحويل مىداد . . . دليل بر اين نيست كه متاع مورد معامله عين شخصى باشد ، بلكه ظاهراً حكيم دلال بوده است و قبلًا با\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 18 ، ص 46 .\r\n( 2 ) . المكاسب ، ج 3 ، ص 365 . .\r\n","page_name":" 456 ","page_number":474},
  {"content":"\r\n\r\nكاسب‌ها معامله مىكرد ، بعد خريدارى مىكرد و تحويل مىداد و با « كلى فروختن متاع » سازگارى دارد . علاوه بر اين فرض كه مورد سؤال حكيم از عين مشخص باشد ولى ملاك ، پاسخ پيامبر ( ص ) است . پاسخ پيامبر كلى است و به صورت كبراى كلى فرموده است : « لا تبع ما ليس عندك » . « 1 »\r\nج ) بر فرض كه منظور ، عين شخصى باشد ولى ظاهر روايت اين است كه حكيم بن حزام متاع ديگرى را قبل از آن‌كه مالك شود براى خودش مىفروخت سپس خريدارى مىكرد و تحويل مىداد نه اين‌كه براى مالك اصلى بفروشد و از نوع بيع فضولىِ مورد بحث باشد ، و صد البته بيع پيش‌گفته در حديث ، از نظر فقه اماميه باطل است زيرا غررى است و معلوم نيست مالك اصلى به او بفروشد تا او بتواند به مشترى تسليم كند . ناگفته نماند كه بيع غررى باطل است ؛ البته به‌صورت مقاوله مانعى ندارد ولى به‌صورت منجّز ، قبل از اين كه مالك شود ، باطل است . بنابراين روايت از مورد بحث ما اجنبى است بر فرض دليل بر بطلان بيع فضولى باشد مربوط به مسأله سوم از مسائل فضولى ، يعنى « بيع لنفسه » است ، در صورتى كه بحث ما فعلًا دربارهء بيع فضولى براى مالك اصلى است .\r\nد ) بر فرض كه حديث بر بطلان مطلق فضولى دلالت كند ولى مفادش اين است كه بيع به‌صورت منجّز و براى بايع واقع نمىشود كه با وقوع بيع براى مالك ، اجازهء بعدىِ مالك اصلى منافاتى ندارد ، مخصوصاً روايات صحت بيع فضولى براى مالك اصلى - مثل صحيحهء محمد بن قيس - صريحاً بر صحت دلالت مىكنند و اطلاق روايت نبوى را - يا به فرض عدم لحوق اجازه ، يا به فرض بيع فضولى براى خودش نه براى مالك اصلى - تقييد مىكنند . خلاصه اين‌كه روايت نبوى قابل استناد نيست و بر فرض وجود تعارض ، باز هم جواز بيع فضولى رحجان دارد زيرا با عمومات و مطلقات قرآنى ، يعنى\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 175 . .\r\n","page_name":" 457 ","page_number":475},
  {"content":"\r\n\r\n  أَوْفُوا بِالْعُقُودِ   ،  أَحَلَّ اللَّهُ الْبَيْعَ  و . . . موافق است .\r\nه - ) بعيد نيست « ما ليس عندك » كنايه از عدم قدرت بر تسليم باشد ؛ يعنى مالى را كه نمىتوانى به مشترى تسليم كنى نبايد بفروشى و اين بيع باطل است ؛ زيرا قدرت بر تسليم ، شرط معامله است . اگر نهى به‌خاطر اين باشد باز هم از مورد بحث ما ( بيع فضولى ) اجنبى است زيرا ميان عدم قدرت بر تسليم و عدم تملك عين يا فضولى بودن بايع ، عموم من‌وجه است ؛ اين‌گونه كه گاهى نه قدرت بر تسليم دارد و نه مالك است ؛ گاهى ، هم قدرت دارد و هم مالك است ؛ گاهى قدرت بر تسليم ندارد ولى مالك است ؛ و گاهى مالك نيست ولى قدرت بر تسليم دارد و مال غير در اختيار او است .\r\nدر اين‌جا مدعا بطلان بيع فضولى به‌عنوان بيع فضولى و عدم تملك است - چه قدرت بر تسليم باشد چه نباشد - ولى دليل ، دلالت دارد بر بطلان بيعى كه تسليم در آن غير مقدور است چه مالك باشد چه نباشد . بنابراين ميان دليل و مدعا عموم من‌وجه است و چنين دليلى براى چنان مدعايى سودمند نيست ؛ حتى احتمال مطلب فوق ، كافى است تا حديث را از قابليت استدلال ساقط كند ، زيرا « إذا جاء الاحتمال بطل الاستدلال » .\r\n\r\n2 . روايت ديگر نبوى ( ص )\r\nرسول گرامى اسلام مىفرمايد :\r\n« لا طلاق إلا فيما تملك ، ولا عتق إلا فيما تملك ، ولا بيع إلا فيما تملك » . « 1 »\r\nاستدلال به اين نبوى از دو نظر بهتر از استدلال به نبوى قبلى است : 1 . با توجه به عبارت « لا تبع » در حديث قبلى ، گرچه نهى از خود معامله ظهور در ارشادىِ وضعى دارد ولى احتمال دارد كه مولوى تعبدى باشد و صرفاً بر حرمت تكليفى دلالت كند نه فساد وضعى ، امّا در اين نبوى ، عبارت « لا بيع » آمده است كه ظهور در نفى جنس دارد و به احتمالى ، مقصود نفى حقيقى خود جنس است ؛ يعنى بيع مالى كه ملك بايع نيست در\r\n\r\n\r\n","description":"","footnote":"\r\n( 1 ) . كنز العمال ، ج 9 ، ص 641 ؛ ر . ك : مستدرك الوسائل ، ج 13 ، ص 230 . .\r\n","page_name":" 458 ","page_number":476},
  {"content":"\r\n\r\nواقع اصلًا بيع نيست و وقتى بيع نبود طبعاً احكام آن را هم نخواهد داشت . به احتمال ديگر ، مقصود نفى ادعايى جنس است ؛ يعنى در حقيقت نفى تمام آثار بيع مورد نظر است و اگر هيچ اثرى ندارد گويا بيع نيست . و به ديگر احتمال ، مقصود نفى خصوص اثر بارز بيع ( صحت ) است كه در هر صورت بر نفى صحت دلالت مىكند .\r\n2 . در نبوى قبل عبارت « ما ليس عندك » وجود دارد و حداكثر كنايه از نفى ملك است . ولى به احتمال قوى منظور از آن ؛ مالى است كه ملك بايع است امّا قدرت بر تسليم ندارد . از اين نظر است كه بيع اشكال دارد نه از فضولى بودن بايع و عدم ملكيت متاع ؛ ولى در اين نبوى عبارت « فيما يملك » وجود دارد كه صريح در مالك بودن مبيع است و ارادهء عدم تسلط بر تسليم خلاف ظاهر است . البته احتمال دارد به‌صورت فعل مجهول باشد ، يعنى چيزى كه مملوك واقع نمىشود و قابل تملك نيست ، مثل خمر و خنزير كه در اين‌صورت از مورد بحث ما بيگانه مىگردد . امّا اين احتمال هم ضعيف است زيرا در روايات بعدى به‌صورت فعل معلوم به‌كار رفته است . به هر رو « فيما يملك » را به‌صورت فعل معلوم ملاحظه مىكنيم .\r\nشيوهء استدلال : حديث با « لا » و « الا » مفيد حصر است ؛ يعنى منحصراً بيع « ما يملك » بيع است و صحيح . مفهوم حصر اين است كه بيع « ما لا يملك » اصلًا بيع نيست يا صحيح نيست . مقصود مستدل نيز همين است .\r\nنقد دليل : اوّلًا سند آن ضعيف است زيرا طبق نقل مرحوم حاجى نورى از عوالى اللآلى خود كتاب و نويسنده‌اش مورد طعن و قدح است ؛ ثانياً از نظر دلالت هم مفاد حديث بيانگر اين است كه بيع براى خود بايع واقع نمىشود نه اين‌كه براى مالك اصلى با اجازهء بعدى هم واقع نشود . بنابراين حديث مال مسألهء سوم از مسائل فضولى است ؛ ثالثاً اگر فرض كنيم كه حديث از اين نظر اطلاق دارد و دلالت مىكند بر عدم وقوع بيع « ما لا يملك » نه براى فضولى و نه براى مالك اصلى حتى پس از اجازه ، ولى روايات صحت بيع فضولى و وقوع آن براى مالك با اجازهء بعدى - مثل صحيحهء محمد بن قيس\r\n\r\n","description":"","footnote":"","page_name":" 459 ","page_number":477},
  {"content":"\r\n\r\n- مقيد و مخصوص وقوع بيع براى مالك اصلى است و اطلاق اين نبوى را تقييد مىكند . به همين دليل ، روايت حمل مىشود بر فرض عدم لحوق اجازه يا فرض وقوع بيع براى فضولى ؛ رابعاً اگرچه فرض كنيم دو روايت مزبور متعارضان هستند امّا باز هم روايات صحت ، مقدم است ؛ زيرا موافق عمومات و مطلقات قرآنى هستند و روايات بطلان و منع ، مخالفِ ظواهر كتاب است و به عبارتى اصلًا حجيت ندارند و بر فرض كه حجت باشند ، ولى مرجوح‌اند و روايات موافق ، راجح .\r\nخلاصه اين‌كه فقيه نمىتواند به اين حديث نبوى استدلال كند .\r\n\r\n3 . صحيحهء صفار از حضرت عسكرى ( ع )\r\nمردى چند قطعه ملك در قريه‌اى داشت و آمادهء سفر حج بود و فرصت نداشت به آن‌جا برود و حدودش را معين كند لذا به‌صورت كلى تمام املاك قريه را - كه قسمتى از آن مال ديگران بود - فروخت . آيا چنين معامله‌اى صحيح است ؟ حضرت عسكرى ( ع ) در جواب مرقوم فرمود :\r\n« لا يجوز بيع ما ليس يملك ، وقد وجب الشراء من البايع على ما يملك » . « 1 »\r\nمرحوم صاحب حدائق به اين حديث استدلال كرده و فرموده است : « لا يجوز » فرياد مىزند كه اين معامله حرام و نامشروع است ، نه اين‌كه جايز و موقوف به اجازهء مالك باشد . هيچ وجهى براى تحريم وجود ندارد جز اين‌كه بايع ، مالك مبيع نيست و بدون اذن مالك نقل و انتقال درست نيست . پس اين روايت دليل منع و بطلان بيع فضولى است . « 2 » معامله فقط نسبت به مقدارى كه ملك خود او است واجب و ثابت است .\r\nنقد دليل : به اين روايت ، از نظر سند اشكالى وارد نيست و مشايخ ثلاث به سند معتبر آن را نقل كرده‌اند ؛ ولى از نظر دلالت اشكال دارد ؛ زيرا اوّلًا به قرينهء جملهء بعدى\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 339 ، ح 1 .\r\n( 2 ) . ر . ك : الحدائق الناضرة ، ج 18 ، ص 386 . .\r\n","page_name":" 460 ","page_number":478},
  {"content":"\r\n\r\n- كه تعبير به « وجب » دارد و بر لزوم بيع دلالت مىكند - مقصود از « لا يجوز . . . » اين است كه بيع براى بايع نحو لزوم واقع نمىشود و با وقوع به نحو جواز و تزلزل براى مالك اصلى و موقوف بودن بر اجازهء او منافاتى ندارد . قرينه اين مطلب تعبير « وجب الشراء » است كه نسبت به ما يملك خود بايع ، حكم به وجوب و لزوم بيع كرده است . به قرينهء مقابله نيز مقصود از « لا يجوز » نفى نفوذ بر وجه لزوم است . عبارت « لا يجوز » به فراوانى ، در عدم نفوذ استعمال شده است ؛ ثانياً بر فرض كه مقصود روايت ، نفى صحت و مشروعيت باشد و دلالت بر بطلان بيع فضولى كند ولى با اطلاقى كه دارد وقوع بيع براى مالك اصلى را نفى مىكند امّا روايات صحت ، ويژهء وقوع بيع براى مالك با اجازهء مالك است و موجب تقييد مىشود ؛ ثالثاً بر فرضِ وجود تعارض بين اين دو دسته از روايات ، روايات صحت تقدم دارند . وجه تقدم در حديث قبلى گذشت .\r\n\r\n4 . صحيحهء محمد بن قاسم بن فضل از امام هفتم ( ع )\r\nدر روايت آمده است :\r\nعن رجل اشترى من امرأهء من آل فلان بعض قطائعهم وكتب عليها كتاباً بأنّها قد قبضت المال و لم تقبضه ، فيعطيها المال أم يمنعها ؟ قال : « قل له : ليمنعها أشدّ المنع فإنّها باعته ما لم تملكه » . « 1 »\r\nمحل شاهد در تعليل ذيل است كه دليل منع را مالك نبودن بايع و فضولى بودن بيع دانسته است . به همين رو بر اساس حكم « العلّهء تعمّم » ، بيع فضولى كلًا باطل است .\r\nنقد دليل : در روايت ، سؤال از اصل بيع نيست بلكه سؤال از اعطاى ثمن به بايع فضولى ( زن ) است كه امام در پاسخ مىفرمايد : حق ندارد ثمن را به او بدهد بلكه شديداً بايد ممانعت كند . اين سخن امام كاملًا مطابق قواعد است زيرا در بيع فضولى قبض و اقباض حرام است . ديگر اين‌كه امام در مقام تعليل نفرمود اصل معامله باطل\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 334 ، ح 2 . .\r\n","page_name":" 461 ","page_number":479},
  {"content":"\r\n\r\nاست ، بلكه فرمود معامله فضولى است . اگر معامله باطل بود تعليل به آن اولى بود ؛ زيرا با وجود تعليل به امر ذاتى يا امر در رتبهء متقدم ، نوبت به تعليل به امر عرضى يا متأخر نمىرسد . بنابراين سؤال دربارهء پرداخت ثمن است و جواب هم منع از آن است ؛ تعليل هم با منع ثمن كاملًا مناسب است ولى هرگز دلالت بر بطلان فضولى نمىكند و بر فرض دلالت ، باز هم روايات صحت تقدم دارند .\r\n\r\n5 . مكاتبهء حميرى از حضرت ولىعصر\r\nدر اين روايت آمده است :\r\n« الضيعة لا يجوز ابتياعها إلا عن مالكها أو بأمره أو رضا منه » . « 1 »\r\nشيوهء استدلال : امام ، جواز ابتياع ضيعه ( مزرعه ، باغ ، ملك ) را در خريدن از مالك آن يا خريد به امر مالك ( از وكيل وى ) و يا خريد با رضايت مالك منحصر كرده است . ظاهر حديث ، اين است كه نفس ابتياع - حتى انشاى صيغهء معامله - بايد با رضاى مالك باشد . مفهوم حصر اين است كه اگر هيچ‌كدام از سه گزينه نبود ابتياع جايز نيست و متفاهم عرفى از عدم جواز ، عدم مشروعيت و بطلان معامله است و ترديدى نيست كه معاملهء فضولى در اين مفهوم داخل است ؛ پس جايز نيست و مشروعيت ندارد .\r\nنقد دليل : اوّلًا اين روايت مرسله است و حجيت ندارد ؛ ثانياً در مواردى كه معامله معصيت خداست ، « لا يجوز » به معناى بطلان از اساس است . ولى در مثل مورد بحث ما ( معامله فضولى ) تنها معصيت مالك شده است و دليل بر بطلان از اساس نيست و با نتيجه گرفتن عدم نفوذ و تأثير فعلى از حديث سازگارى دارد . يعنى معاملهء فضولى مثل معاملات ديگر نيست كه از اول صحيح و نافذ باشد ولى با نافذ و مؤثر بودن به سبب اجازهء مالك منافاتى ندارد ؛ ثالثاً مقصود از ابتياع در مورد حديث ، مجرّد انشاى صيغه نيست بلكه مقصود ، ابتياع واقعى است كه آن هم از مالك و با اجازهء مالك است و\r\n\r\n\r\n","description":"","footnote":"\r\n( 1 ) . همان ، ص 337 . .\r\n","page_name":" 462 ","page_number":480},
  {"content":"\r\n\r\nمانعى ندارد . پس « ابتياع واقعى » از فضولى نافذ نيست نه اين‌كه انشاى بيع و شراء هم جايز نباشد .\r\nرابعاً در روايت قيد نشده است كه رضاى مالك ، سابق بر عقد يا مقارن با آن باشد . روايت از اين نظر اطلاق دارد و با رضاى لاحق هم مىسازد « 1 » بنابراين نه‌تنها دليل بر بطلان نيست بلكه دليل بر صحت بيع فضولى با اجازهء مالك است ؛ خامساً بر فرض كه روايت ، بر منع و بطلان دلالت كند ولى اطلاقش معامله براى خود فضولى و فرض عدم لحوق اجازه را هم در بر مىگيرد . گفتنى است روايات صحت از اين نظر مقيد به لحوق اجازه است و مقدم مىباشند . سادساً اگر بر فرض ، تعارض يا تساقط كنند نوبت به مطلقات صحت مىرسد . يا اگر روايات منع چون مخالف ظواهر كتاب است حجيت نداشته باشند جاى اخذ به روايات صحت است . و يا از باب ترجيح موافق كتاب بر مخالف ، روايات صحت تقدم داشته باشند . به هر حال روايت فوق ، دليل بر منع و بطلان بيع فضولى نيست .\r\n6 . صحيحهء محمد بن مسلم از امام باقر ( ع )\r\nقال : سأله رجل من أهل النيل عن أرض اشتراها بفم النيل ، وأهل الأرض يقولون : هى أرضهم ، وأهل الأسياف يقولون : هى أرضنا ؟ فقال ( ع ) :\r\n« لا تشترها إلا برضا أهلها » . « 2 »\r\nشيوهء استدلال به اين حديث همانند شيوهء استدلال به مكاتبهء حميرى است و پاسخ ما نيز همان است به‌جز اشكال سندى كه در مكاتبه بود و در صحيحه نيست .\r\nغير از روايات پيش گفته روايات ديگرى هم مورد استدلال واقع شده است ؛ از جمله روايت شراء سرقت « 3 » و خيانت كه شيوهء استدلال به آن‌ها و نقدشان از شيوهء\r\n\r\n\r\n","description":"","footnote":"\r\n( 1 ) . مخصوصاً از نظر عقلا ، رضاى لاحق كفايت مىكند .\r\n( 2 ) . وسائل الشيعه ، ج 17 ، ص 334 ، ح 3 .\r\n( 3 ) . ر . ك : همان ، روايات باب اول . .\r\n","page_name":" 463 ","page_number":481},
  {"content":"\r\n\r\nاستدلال و نقد روايات پيشين دانسته مىشود و نيازى به بازگويى نيست .\r\nبررسى نسبت اخبار صحت با اخبار منع\r\nدر پايان بحث دربارهء روايات بيع فضولى ، شايسته است نسبتِ دو دسته روايت را بررسى كنيم : در اين‌باره سه نظريه وجود دارد : يكى نظر شيخ اعظم « 1 » است كه تاكنون ذكر شد . شيخ قائل است بين دو دسته روايت نسبت عام و خاص يا مطلق و مقيد وجود دارد . نظر امام راحل « 2 » و مرحوم آقاى خوئى « 3 » نيز همين است .\r\nنظريه دوم ، نظر محقق نائينى است . وى دو دسته روايت را متباين دانسته است . با اين توضيح : بيع فضولىِ مالِ مردم براى خود فضولى قطعاً باطل است و جاى توهّم صحت نيست تا رواياتِ منع شامل اين‌صورت شود و بر بطلان دلالت كند . و نيز بيع فضولى براى مالك اصلى ، بدون اجازهء مالك هم قطعاً باطل است و توهّم صحتِ آن روا نيست و روايات منع ، آن‌ها را در بر نمىگيرد . بنابراين مورد روايات منع هم بيع براى مالك با لحوق اجازه است كه توهّم صحت رواست و روايات بر بطلان دلالت دارد . روايات صحت هم براى همين فرض است و بر صحت دلالت دارند ؛ بنابراين تباين كلى دارند ، و نفى و اثبات هستند كه جاى تعارض است نه تقييد و تخصيص . « 4 »\r\nنقد نظريّهء نائينى : حمل روايات منع بر خصوصِ فرض بيع براى مالك با لحوق اجازه و اخراج دو فرض ديگر ، در صورتى پذيرفتنى است كه بيع فضولى براى خودش ، بدون اجازهء مالك مرسوم و متعارف نباشد و توهّم صحت به‌جا نباشد در حالى كه در خارج ، چنين چيزى شايع است و افراد فاسق و فاجر و جاهل و بىمبالات به امر دين ، اموال مسروقه و مغصوبه و مال حاصل از ربا و اختلاس و خيانت و قمار و غيره را مثل\r\n\r\n\r\n","description":"","footnote":"\r\n( 1 ) . ر . ك : همان ، ص 334 ، ح 3 .\r\n( 2 ) . ر . ك : كتاب البيع ، ج 2 ، ص 178 - 179 .\r\n( 3 ) . ر . ك : مصباح الفقاهه ، ج 4 ، ص 99 .\r\n( 4 ) . ر . ك : منية الطالب ، ج 1 ، ص 222 . .\r\n","page_name":" 464 ","page_number":482},
  {"content":"\r\n\r\nمال خود مىدانند و براى خود مىفروشند و منتظر اجازهء مالك هم نمىمانند ؛ بنابراين مانعى ندارد روايات منع به اطلاقش ، بيع لنفسه را هم در بر بگيرد و بيع بدون اجازهء بعدى را هم شامل شود و اعم از روايات جواز باشد . بر فرض تباين و تعارض هم قبلًا بيان كرديم كه روايات جواز ، مقدم هستند . زيرا راجح يا حجت فعلىاند .\r\nنظريهء سوم ، نظريهء مرحوم ايروانى است . وى نسبت ميان دو دسته روايت را عموم و خصوص من‌وجه مىداند و مىگويد روايات منع از يك نظر اخص است و بيع فضولىِ لنفسه را در بر مىگيرد و از نظر ديگر ( بود و نبود اجازهء بعدى ) اعم است . روايات جواز از يك نظر ( فرض لحوق اجازه ) اخص است و از نظر ديگر ( لنفسه بودن يا للمالك بودن بيع ) اعم است . بر همين اساس ، مادهء افتراق روايات منع ، در فرضى است كه فضولى براى خودش بفروشد و مالك اصلى هم اجازه ندهد ؛ مادهء افتراق روايات جواز ، در فرضى است كه فضولى براى مالك بفروشد و مالك هم اجازه دهد ؛ و مادهء اجتماع فرضى است كه براى خودش بفروشد و مالك هم اجازه دهد . در اين‌جا چون براى خودش فروخته است مشمول روايات منع است و چون اجازهء مالك را دارد مشمول روايات جواز است ؛ بنابراين تعارض دارند و تقديم هيچ‌كدام اولى نيست . « 1 »\r\nپاسخ نظريهء ايروانى : اوّلًا اگر روايات منع مخصوص بيع فضولىِ لنفسه باشد از بحث ما خارج است و با روايات صحت نسبت ندارد ؛ زيرا بحث ما فعلًا در بيع فضولى براى مالك است . جاى بحث دربارهء بيع فضولى لنفسه در مسأله سوم از مسائل بيع فضولى است كه بعداً بررسى خواهد شد ؛ ثانياً وجهى براى اختصاص وجود ندارد ؛ روايات منع اطلاق دارد و بيع فضولى للمالك الاصلى را نيز در بر مىگيرد ؛ ثالثاً بر فرض كه تعارض و تساقط وجود داشته باشد در اين‌صورت جاى رجوع به عمومات و مطلقات است و مشهور با استناد به آن‌ها فتوا به صحت داده‌اند .\r\n\r\n\r\n","description":"","footnote":"\r\n( 1 ) . ر . ك : حاشية المكاسب ( محقق ايروانى ) ، ج 2 ، ص 230 . .\r\n","page_name":" 465 ","page_number":483},
  {"content":"\r\n\r\n\r\nدليل سوم : اجماع\r\nسومين دليل طرفداران بطلان بيع فضولى اجماع است . جمعى از بزرگان فقه ، در مسأله ، ادعاى اجماع كرده‌اند ؛ از جمله شيخ طوسى . وى در كتاب خلاف ضمن اين‌كه پذيرفته عده‌اى از فقها قائل به صحت هستند ولى عذر آورده است كه مخالفت آنان قادح نيست . « 1 » سيد بن زهره نيز در كتاب غنيه « 2 » و ابن ادريس در كتاب سرائر در باب مضاربه ادعاى اجماع كرده‌اند . ابن ادريس گفته است : اگر غاصب با عين مال غصبى - كه ملك غير است - متاعى خريدارى كند بلاخلافٍ معامله‌اش باطل است ؛ « 3 » بنابراين به حكم اجماع ، بيع فضولى باطل است .\r\nنقد دليل : اوّلًا با مخالفت عمدهء فقهاى متقدم و متأخر جاى ادعاى اجماع نيست ، حتى خود شيخ طوسى در كتاب نهايه كه آخرين كتاب او است مخالفت كرده و فتوا به صحت داده است « 4 » ثانياً اجماعات مذكور براى ناقلان آن هم اگر محصَّل باشد ، ولى براى ما منقول به خبر واحد مستفيض است و ذاتاً حجت نيست ، ثالثاً محصَّل هم باشد به احتمال قوى مدركى است - به استناد آيه تجارت يا روايات منع يا به حكم عقل ، فتوا به بطلان داده‌اند - اجماع تعبدى به مناط كشف قطعى از رأى معصوم ارزشمند است نه هر اجماعى . بنابراين دليل سوم نيز ناتمام است .\r\n\r\nدليل چهارم : حكم عقل\r\nچهارمين دليل طرفداران بطلان بيع فضولى حكم عقل و تأييد نقل است . توضيح دربارهء اين دليل به‌صورت قياس منطقى در سه مرحله بيان مىشود :\r\n\r\n\r\n","description":"","footnote":"\r\n( 1 ) . ر . ك : الخلاف ، ج 3 ، ص 168 ؛ كتاب البيوع ، مسألة 275 .\r\n( 2 ) . ر . ك : الغنية ، ص 207 .\r\n( 3 ) . ر . ك : السرائر ، ج 2 ، ص 415 .\r\n( 4 ) . ر . ك : النهاية ، ص 385 . .\r\n","page_name":" 466 ","page_number":484},
  {"content":"\r\n\r\nمرحلهء اول : بيع فضولى تصرف در ملك غير بدون اذن مالك است ( صغرا ) و تصرف كذائى عقلًا قبيح است - زيرا ظلم و تعدى به حدود حريم مالك است - ( كبرا ) پس بيع فضولى قبح عقلى دارد . ( نتيجه )\r\nمرحلهء دوم : هرجا قبح عقلى به مناط ظلم و مفسدهء عامه باشد « 1 » كاشف از حرام شرعى است . وانگهى رواياتى هم وجود دارد كه دلالت بر حرمت شرعى مىكنند و مؤيد حكم عقلىاند ؛ از جمله توقيعى كه در كتاب احتجاج از حضرت ولىعصر نقل شده است . حضرت مىفرمايد :\r\n« لا يحلّ لأحدٍ أن يتصرّف في مال غيره به غير إذنه » . « 2 »\r\nبنابراين بيع فضولى حرمت شرعى دارد .\r\nمرحلهء سوم : حرمت و نهى اگر به معامله‌اى تعلّق بگيرد مستلزم فساد آن است ؛ بنابراين بيع فضولى شرعاً باطل است . مطلوب مستدل نيز همين است .\r\nنقد دليل : اوّلًا صرف انشاى عقد بر مال ديگرى آن هم با اميد به اين‌كه مالك اصلى اجازه دهد و بيع براى او واقع شود ، عرفاً تصرف در مال ديگرى به حساب نمىآيد . فضولى در واقع در زبان خودش تصرف كرده و اجراى صيغه نموده است . آرى اگر قبض و اقباضى در ميان باشد يا واقعاً نقل و تمليك اعتبارى محقق شود تصرف شمرده مىشود ولى مجرّد اجراى صيغه خواه از وكيل در مجرد انشا و خواه از فضولى ، تصرف نيست تا حرام باشد . در اين‌جا بين اين‌كه فضولى براى مالك بفروشد يا براى خودش ، فرقى وجود ندارد و باز هم مجرّد انشاى عقد ، تصرف به حساب نمىآيد . بنابراين صغراى مرحلهء نخست ناتمام است .\r\nثانياً كبراى مرحلهء نخست هم اشكال دارد ؛ زيرا بر فرض كه مجرد انشاى عقد ، تصرف شمرده شود ولى چنين نيست كه مطلق تصرف در مال ديگرى حرام باشد ، بلكه برخى از تصرفات و انتفاعات از مال غير به اتفاق كلمه جايز است و خود عقل ، مستقلًا\r\n\r\n\r\n","description":"","footnote":"\r\n( 1 ) . به حكم ملازمة عقلى ميان ادراك عقلى و حكم شرعى .\r\n( 2 ) . وسائل الشيعه ، ج 9 ، ص 540 - 541 . .\r\n","page_name":" 467 ","page_number":485},
  {"content":"\r\n\r\nبه جواز آن حكم مىكند ، مانند استفاده از سايهء ديوار كسى ، استفاده از نور چراغ ديگران ، انتفاع از حرارت و گرماى آتش ديگران بدون اين‌كه وارد ملك آن‌ها شود . صرف بهره‌بردارىهاى فوق ، حرمت و قبحى ندارد ، حتى بدون اذن مالك دق‌ّالباب كردن ، قبح و حرمت ندارد . با وجود اين مىتوان نتيجه گرفت كه انشاى عقد بالاتر از اين‌ها نيست .\r\nثالثاً بر فرض كه انشاى عقد تصرف باشد و مطلق تصرف هم حرام باشد ولى در معاملات ، ميان حرمت تكليفى و قبح عقلى به مناط مفسدهء نوعيه ، با فساد و بطلان وضعى ، ملازمهء قطعى وجود ندارد و در مباحث اصولى ثابت شده است . آرى اگر نهى ، ارشادىِ وضعى باشد مفيد بطلان است نه نهى تعبدى شرعى كه بر مجرد تحريم دلالت‌دارد .\r\nرابعاً آيات و عمومات صحت ، بر صحت وضعى مطلق بيع و عقد - از جمله صحت عقد فضولى - و حكم عقل و نقل مذكور ، بر حرمت و قبح تصرف و تعدى و ظلم دلالت مىكنند .\r\nدر اصول فقه ثابت شده است كه احكام ، از عناوين به معنونات سرايت نمىكنند و اجتماع امر و نهى جايز است يعنى عمل واحد ( بيع فضولى ) از اين نظرگاه كه بيع و عقد است صحيح و نافذ است و از اين نظرگاه كه تصرف و تعدى و ظلم است حرام و قبيح است ، نظير نماز در مكان غصبى كه به‌عنوان صلاتى امر دارد و به‌عنوان غصبى نهى دارد و مانعى از فعليت هر دو نيست .\r\nنتيجه : مقتضى براى صحت بيع فضولى ؛ يعنى عمومات و اطلاقات عقود و معاملات موجود است . و مانع از صحت هم مفقود است ؛ زيرا موانع متصور يا متوهّم همان است كه تاكنون تحت عنوان ادلّهء اربعه بر بطلان ذكر شد و پاسخ همه آن‌ها را داديم . بنابراين بيع فضولى محكوم به صحت شأنى است ؛ يعنى موقوف بر اجازهء مالك است و از اين نظر مثل نكاح فضولى و بيع مكره است نه اين‌كه رأساً باطل باشد .\r\n\r\n","description":"","footnote":"","page_name":" 468 ","page_number":486},
  {"content":"\r\n\r\n\r\nعدم تأثير قصد فضولى در صحت بيع\r\nمسألة 5 : لا فرق في صحّة البيع الصادر من غير المالك مع إجازته ، بين ما إذا قصد وقوعه للمالك أو لنفسه ، كما في بيع الغاصب ، و من اعتقد أنّه مالك ، كما لا فرق بين ما إذا سبقه منع المالك عنه وغيره ؛ على إشكال فيه . نعم ، يعتبر في تأثير الإجازة عدم مسبوقيتها بردّ المالك بعد العقد ، فلو باع فضولًا وردّه المالك ثمّ أجازه ، لغت الإجازة على الأقرب وإن لا يخلو من إشكال ، ولو ردّه بعد الإجازة لغا الردّ .\r\nترجمه : در صحت بيعى كه توسط غير مالك ، با اجازهء مالك ، انجام شده است فرقى نمىكند كه آن شخص ، قصد كرده باشد بيع براى مالك واقع شود و يا براى خودش ، مانند بيع غاصب و كسى كه معتقد است خودش مالك است . چنان‌كه فرقى نيست بين اين‌كه مالك قبلًا او را و [ يا 
  ] غير آن منع كرده باشد . [ البته 
  ] اشكالى در اين مورد [ با منع قبلى 
  ] وجود دارد . البته در تأثير اجازهء بعد از عقد معتبر است كه مالك آن را پيش از اجازه رد نكرده باشد . پس اگر به‌طور فضولى بفروشد و مالك آن را رد كند بعد اجازه دهد ، اين اجازه بنا بر اقرب ، لغو است ؛ اگرچه خالى از اشكال نيست . و اگر بعد از اجازه دادن رد كند ، ردّش لغو است .\r\nشرح : دربارهء بيع فضولى سه مسألهء اساسى وجود دارد :\r\nمسألهء اول : اين‌كه فضولى براى مالك اصلى معامله كند با اميد به رضايت و اجازهء مالك . منع قبلى هم در ميان نيست . مانند آنچه در روايت عروهء بارقى - كه براى پيامبر اسلام ( ص ) بيع فضولى انجام داده بود - ذكر شد كه اصل و پايهء طرح بيع فضولى است . تاكنون حكم اين مسأله تبيين شد . نظر مبارك امام راحل مثل نظر مشهور فقها وقوف بيع بر اجازهء مالك اصلى است و با اجازهء او صحيح و نافذ خواهد بود .\r\nمسألهء دوم : اين‌كه فضولى براى مالك اصلى معامله كند منع سابق هم وجود داشته باشد ؛ يعنى مالك اصلى فضولى را از اين بيع يا شراء منع كند امّا او با وجود منع ، اين\r\n\r\n","description":"","footnote":"","page_name":" 469 ","page_number":487},
  {"content":"\r\n\r\nكار را انجام داد ، به اميد اين‌كه بعداً مالك وقتى مطلع شد اجازه كند .\r\nمسألهء سوم : اين‌كه فضولى براى خودش معامله كند و مال مردم را براى خودش بفروشد يا با پول مردم براى خودش كالايى خريدارى كند . اين‌صورت داراى دو بخش است :\r\n1 . بررسى اين مطلب كه آيا معامله براى خود فضولى صحيح است يا نه ؟ اين حالت در صورتى رخ مىدهد كه فضولى قبلًا چيزى را بفروشد سپس خودش آن را مالك شود و بعد ، بيع فضولى خود را اجازه كند : « من باع شيئاً ثم ملكه فأجاز » . كار دلال‌ها و واسطه‌ها نوعاً از اين قبيل است كه فعلًا بحث مورد نظر ما نيست .\r\n2 . بررسى اين مطلب كه آيا معامله براى مالك اصلى صحيح است يا خير ؟\r\nآنچه مورد نظر است بحث دربارهء بخش دوم است . در اين مبحث دربارهء دو نوع معامله‌كننده بحث مىشود :\r\n1 . بحث دربارهء كسى است كه واقعاً گمان مىكند مالك است و با اين اعتقاد معامله مىكند و متاع را براى خودش مىفروشد ؛ غافل از اين‌كه در واقع مالك نيست و مال مردم را براى خودش فروخته است . مثل وارثى كه گمان مىكند مورّث از دنيا رفته است و ماترك او را به ارث برده و مالك شده است كه بر همين اساس معامله مىكند امّا بعداً معلوم مىشود مورّث زنده است و وى مال پدرش را براى خودش فروخته است .\r\n2 . دربارهء كسى است كه غاصبِ اموال مردم است و با علم و عمد اين اموال را براى خودش مىفروشد تا ثمن آن‌ها به ملك خودش درآيد . بيش‌ترين مصداق بيع فضولىِ لنفسه كه در مسأله سوم مطرح است ، همين مورد ( بيع غاصب ) است .\r\nحال از نظر ترتيب طبيعى ، نخست بايد مسأله دوم را بررسى كنيم ، ولى از آن‌جا كه در متن تحرير الوسيله در آغاز مسألهء پنج ، دربارهء مسألهء سوم بحث شده است ما نيز از آن متابعت مىكنيم و ابتدا به تشريح اين مسأله مىپردازيم ، آن‌گاه درباره « بيع الفضولى\r\n\r\n","description":"","footnote":"","page_name":" 470 ","page_number":488},
  {"content":"\r\n\r\nللمالك مع سبق المنع منه » به بحث مىنشينيم .\r\nقطعاً بيع مزبور براى خود غاصب و فضولى واقع نمىشود و ثمن در ملك او داخل نمىشود ، ولى اين سؤال وجود دارد كه آيا با اجازه دادن مالك اصلى ، بيع براى خودش واقع مىشود يا از اساس باطل است ؟ دو پاسخ به اين سؤال داده شده است :\r\n1 . به فتواى مشهور ، معاملهء فوق صحيح است و براى مالك اصلى واقع مىشود . دليل ايشان در مسأله قبلى ( مسأله چهارم تحرير ) تشريح شد ؛ يعنى اطلاقات و عمومات . صحيحهء محمد بن قيس نيز بر همين مطلب دلالت دارد و ظاهراً مورد آن همين مسأله سوم است .\r\n2 . به فتواى جمعى ديگر اين معامله باطل است و اجازه هم مؤثر نيست . اين عده دلايلى دارند كه به‌عنوان موانع اطلاق و عموم مطرح است ؛ زيرا با وجود اطلاقات و عمومات عقود و معاملات ، مقتضى براى صحت موجود است و اگر مانعى نباشد فتوا به صحت داده مىشود ولى منكران صحت ، امورى را مانع دانسته‌اند كه اگر حق با آنان باشد عمومات و اطلاق صحت معاملات به اين مسأله تخصيص و تقييد مىشوند و بيع فضولى براى خودش ، از آن‌ها استثنا مىشود و بر فرض شك جاى تمسك به عام و مطلق نيست ؛ زيرا از قبيل تمسك به عام در شبههء موضوعيهء مصداقيه است كه جايز نيست . بنابراين براى ما مهم است كه اين موانع را مورد بحث قرار دهيم . در اين‌جا سه مانع وجود دارد : 1 . نقلى ؛ 2 . عقلى ؛ 3 . عرفى و عقلايى .\r\nمانع اول : مانع نقلى : اولين مانع ، روايات منع است كه در مسألهء قبل ذكر شد ، مثل حديث نبوىِ « لا تبع ما ليس عندك » و نبوى ديگر « لا بيع إلا فيما يملك » كه يا ظهور در بيع الفضولى لنفسه دارند و يا قدر متيقن همين است و يا بر فرض اطلاق ، بيع فضولى لنفسه را هم شامل مىشوند و از چنين بيعى نهى مىكنند . نهى يا نفى مذكور هم مفيد فساد و بطلان است .\r\nپاسخ شارح : قبلًا شش روايت از روايات منع ذكر شد و جداگانه مورد بحث قرار\r\n\r\n","description":"","footnote":"","page_name":" 471 ","page_number":489},
  {"content":"\r\n\r\nگرفت به لحاظ سند و دلالت يا از جهت دلالت بر اين روايات اشكال شد و اين نتيجه به‌دست آمد كه دلالت آن‌ها بر بطلان ناتمام است .\r\nمانع دوم : مانع عقلى : معامله هنگامى صحيح است كه طرفين به قصد معاوضهء جدى و واقعى ، انشاى معامله كنند و قصد هزل و معاملهء ظاهرى و صورى كفايت نمىكند . در معاملهء فضولى ( بيع مال مردم براى خود فضولى ) قصد معاوضهء واقعى منتفى است ، لذا باطل است بلكه اصلًا معاوضه نيست .\r\nتوضيح : معاوضهء حقيقى جابه‌جا شدن ثمن و مثمن است امّا نه به تبادل مكانى بلكه به تبادل اضافهء ملكيت ؛ به اين معنا كه مثمن از ملك هر كسى كه خارج شد ثمن به ملك همان برمىگردد تا معاوضه صدق كند و هركدام جاى خالى ديگرى را در ملك او پر كند . در معاملهء فضولىِ مورد بحث تبادل ، اين‌گونه نيست زيرا مثمن از ملك مالك اصلى خارج مىشود و ثمن در ملك بايع فضولى داخل مىشود و جاى مثمن در ملك مالك ، خالى مىماند كه اين معاوضهء واقعى نيست . از نظر شكل ظاهرى معاوضه‌اى انجام گرفته است امّا قطعاً فايده‌اى ندارد .\r\nپاسخ و رفع مانع عقلى : شيخ اعظم در مكاسب فرموده است : چنين چيزى از قبيل مجاز ادعايى اصولى است . « 1 » توضيح اين‌كه گاهى تصرف در اسناد و نسبت است و از قبيل « اسناد الشيء الى غير ما هو له » است ؛ گاهى تصرف در ظاهر كلمه و استعمال آن در غير موضوع‌له است و گاهى تصرف در امر عقلى است ؛ يعنى ابتدا ادّعا مىكنيم كه مثلًا رجل شجاع ، فردى از افراد اسد است و در نيت ، آن را نازل منزلهء حيوان مفترس مىكنيم و براى اسد دو فرد واقعى و ادعايى قائل مىشويم ، سپس كلمهء اسد را در فرد ادعايى استعمال مىكنيم پس اين ادعا و تنزيل و اين استعمال در معناى مجازى نيست بلكه در فرد ادّعايى است . نام اين عمليات ذهنى نامش حقيقت ادعائى است .\r\n\r\n\r\n","description":"","footnote":"\r\n( 1 ) . البته تعبير ، تسامحى است و گرنه منظور شيخ حقيقتِ ادعايى سكّاكى است كه در ادبيات مطرح است . .\r\n","page_name":" 472 ","page_number":490},
  {"content":"\r\n\r\nدربارهء بحث هم مىگوييم : نخست فرد غاصب خود را به‌منزلهء مالك حقيقى فرض مىكند كه اين فرض صد در صد جعل و اعتبار و تنزيل است و حقيقى نيست « 1 » ولى به‌دنبال اين جعل و تنزيل كه خود را مالك فرض كرد به‌طور جدّى و واقعاً قصد معاوضه مىكند نه مجازاً و به نحو شوخى . بنابراين منافاتى ندارد كه اصل معاوضه ، جدّى و حقيقى باشد ولى در عين حال ، بر يك امر جعلى و تنزيلى مبتنى باشد . آنچه در اين‌جا مهم است حقيقت بودنِ خود معاوضه است . بنابراين مانع عقلى هم منتفى است . « 2 »\r\nنظريهء محقق ايروانى : محقق ايروانى اين پاسخ را پسنديده و در ردّ آن فرموده است : چگونه امكان دارد معاوضه‌اى كه بر يك امر ادعايى و غير حقيقى ( همان ادعاى مالكيت غاصب و جعل خود به‌منزلهء مالك اصلى ) مبتنى است خودش حقيقى و واقعى باشد ؟ ! آيا اين فرع زائد بر اصل نيست ؟ بنابراين معقول نيست كه مالكيت بايع ادعايى و فرضى باشد ولى بيع او براى خودش حقيقى و واقعى باشد بلكه حداكثر ، اين هم ادعايى و مجازى و صورى خواهد بود و قطعاً ارزشى ندارد و نافذ نخواهد بود . « 3 »\r\nنظريهء امام راحل ( قدس سره ) : امام راحل نيز همين اشكال را به شيخ اعظم وارد كرده و فرموده است : محال است غاصب با التفات و توجه به غصبيت و ادعاى مالكيت ، قصد تمليك حقيقى و جدى داشته باشد ؛ زيرا چنين قصدى فقط از مالك حقيقى ، متمشّى ( ميسور ) است ؛ بنابراين هر چيزى - از جمله معاوضهء غاصب - كه بر حقيقت ادعايى مبتنى باشد خودش نيز ادعايى مىشود و در حيطهء حقيقى و واقعى بودن وارد نمىشود ، حتى نزد خود مدّعىِ مالكيت نيز ادعائى است ، نه حقيقى . « 4 » آنچه ارزشمند است معاملهء حقيقى است .\r\n\r\n\r\n","description":"","footnote":"\r\n( 1 ) . چون وى واقعاً مالك نيست .\r\n( 2 ) . ر . ك : المكاسب ، ج 3 ، ص 377 و 378 .\r\n( 3 ) . ر . ك : حاشية المكاسب ( محقق ايروانى ) ، ج 2 ، ص 238 .\r\n( 4 ) . ر . ك : كتاب البيع ، ج 2 ، ص 190 . .\r\n","page_name":" 473 ","page_number":491},
  {"content":"\r\n\r\nنظريهء مرحوم خوئى : مرحوم آقاى خوئى به دفاع از شيخ اعظم برخاسته و مقصود شيخ را به‌گونه‌اى بيان نموده كه رافعِ اشكال محقق ايروانى باشد . وى مىگويد ، فعلًا كارى به صحت و سقم اين معامله از منظر شارع يا از نظر عرف و عقلا نداريم ؛ « 1 » زيرا اين‌ها بحث از احكام بيع است ، فعلًا اصل صدق و تحقق مفهوم و حقيقت بيع مهم است و در صدق آن وجود متعاقدين و عوضين كفايت مىكند و شناخت مالك‌ها مهم نيست . آن‌گاه مقصود اصلى بايع غاصب ، اصل انشاى تمليك عين به عوض و اصل مبادلهء مال به مال است ، و لازم لا ينفك آن قصد دخول مبيع در ملك كسى است كه ثمن از ملك او خارج شده است . همين مقدار در تحقق معاوضهء حقيقى كفايت مىكند .\r\nدر ضمن ، فضولى قصد كرده است كه معامله براى خودش واقع شود ؛ زيرا خود را به‌منزلهء مالك واقعى قرار داده است ، ولى اين قصد ، زيادى و لغو است و شرعاً و عرفاً اثرى بر آن مترتب نيست امّا قصد جدىِ اصل معاوضه محفوظ است و رضايت بعدىِ مالك اصلى هم كه ضميمه شود شرعاً و عرفاً نقصى ندارد و محكوم به صحت است . « 2 »\r\nنظريهء شارح : اين پاسخ قابل خدشه است ؛ زيرا اگر دو قصد در كار باشد يعنى فضولى يك قصد به اصل تحقق معاوضه و يك قصد به وقوع آن براى خودش دارد - خواه دو قصد در عرض هم و مستقل باشند ، خواه در طول هم ، و دومى در ضمن اوّلى و تابع آن باشد ، كه منظور ايشان همين است .\r\nشايد گفته شود قصد دوم زيادى و لغو است و به اصل وقوع معامله صدمه نمىزند ، ولى حقيقت اين است كه فضولى يك قصد خاص و مقيد دارد ، يعنى قصد وقوع معامله براى خودش . امّا قانون مقيد اين است كه اگر قيد ، منتفى شد مقيد هم منتفى مىشود و قصد اصل معامله جدا نيست تا محفوظ باشد . منظور شيخ اعظم هم اين مطلب نيست بلكه عكس آن است ؛ زيرا شيخ مدعى بود كه اوّل ، جعل و ادعا و تنزيل است سپس\r\n\r\n\r\n","description":"","footnote":"\r\n( 1 ) . اين‌كه حتماً چنين معامله‌اى را براى غاصب ، صحيح و نافذ نمىدانند .\r\n( 2 ) . ر . ك : مصباح الفقاهه ، ج 4 ، ص 114 و 115 . .\r\n","page_name":" 474 ","page_number":492},
  {"content":"\r\n\r\nقصد معاوضهء حقيقى مبتنى بر آن ، ولى مدعاى آقاى خوئى اين است كه قصد اصلى به اصل ايجاد بيع تعلق دارد و يك قصد ثانوى و تبعى به وقوع بيع براى خود فضولى . امّا اين سخن غير از سخنى است كه شيخ اعظم مدعى بود .\r\nپاسخ ديگرى از امام راحل ( قدس سره ) : امام راحل در كتاب بيع پاسخ ديگرى از مانع عقلى داده و فرموده است : ايجاب و قبول در معاملات از قبيل اسباب واقعى و علل حقيقى براى ايجاد ملكيت و زوجيت و مانند آن نيست تا به محض انشاى عقد و تحقق ايجاب و قبول ، مسبب آن ( ملكيت و مانند آن ) حتماً محقق شود ؛ نظير ايجاد و وجود كه از نظر رتبه گفته مىشود : « اوجِد فُوجد » يا نظير كسر و انكسار ، كه با تحقق كسر لزوماً انكسار محقق مىشود ، بلكه از قبيل موضوع براى اعتبار عقلاست كه وجود ايجاب و قبول زمينه را براى اعتبار ملكيت از سوى عقلا فراهم مىكند ولى اين اعتبار مبادىِ خاص خود را دارد ؛ در مواردى عقلا به‌دنبال ايجاب و قبول ، ملكيت و مانند آن را اعتبار نمىكنند و در مواردى اعتبار مىكنند . اين موارد عبارت‌اند از : ايجاب و قبول مالك اصلى ، ايجاب و قبول فضولى براى مالك اصلى ، ايجاب و قبول فرد مكره و ايجاب و قبول غاصب . در تمام اين‌ها اصل انشا و ايجاب و قبول بر يك روال است و قصد همه به اصل تحقق مبادله و انشاى تمليك عين به عوض است ولى غرض‌ها متفاوت است . غرض انشاكنندهء اصيل اين است كه قبول هم ضميمه شود تا عقلاى عالم اعتبار ملكيت كنند ، غرض فضولى به قصد مالك اين است كه اجازهء مالك اصلى لاحق شود تا عقد و اعتبار ملكيت كنند ، غرض مكره اين است كه از ضرر مورد تهديد فرار كند ، و غرض غاصب هم از انشاى تمليك عين به عوض ، اين است كه به سودى برسد .\r\nاگر در تمام اين‌ها ايجاب و قبول به يك روال انشا مىشود و مفاد آن‌ها ، اصل مبادلهء مال به مال است و تنها غرض‌ها متفاوت باشد ، مانعى ندارد كه با اجازهء بعدى مالك ، براى مالك واقع شود و معامله صحيح باشد . « 1 »\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 193 . .\r\n","page_name":" 475 ","page_number":493},
  {"content":"\r\n\r\nپاسخ ديگرى از مانع عقلى : بر فرض كه در مورد بيعِ غاصبِ ملتفت به غصب ، اين اشكال وجود داشته باشد ولى در مورد بيع جاهل غافل - كه گمان مىكند مال خود او است و با اين اعتقاد وارد معامله مىشود - اين اشكال وجود ندارد ؛ زيرا وى صرفاً ادعاى مالكيت ندارد تا قصد معاوضه هم ادعايى و صورى باشد و قصد معاوضهء حقيقى از وى متمشى و مقدور نباشد ، بلكه در اثر نسيان و غفلت ، قصد جدى معامله را دارد و از اين نظر نقصى ندارد ، نظير كسى كه در مكان غصبى نماز مىخواند ولى در اثر جهل به حكم يا موضوع ، قصد قربت هم مىكند و از اين نظر نقصى ندارد ، بر خلاف عالم عامد . بنابراين مانع عقلى مرتفع شد . بر فرض وجودِ مانع عقلى ، گفتنى است كه مخصوص غاصب عالم عامد است و دليل ، اخص از مدّعاست .\r\nمانع سوم : مانع دوم به اصل قصد و معاملهء جدى و حقيقى مربوط بود ، در مانع سوم اين جهت مفروغ‌عنه گرفته شده و به اجازهء مالك اصلى مربوط است . دربارهء اين نوع بيع گفتنى است كه قطعاً بدون اجازهء مالك اصلى منعقد نمىشود و محتاج به اجازه است و از دو حال خارج نيست : يا همان را كه بايع فضولى انشا و قصد كرده است مالك اصلى اجازه مىدهد و يا غير آن را امضا مىكند . صورت نخست اوّلًا قابل اجازه نيست ؛ زيرا با حقيقت معامله يا حداقل با صحت آن منافات دارد زيرا معنا ندارد كه مبيع از ملك مالك اصلى خارج شود ولى ثمن در ملك بايع فضولى داخل شود ؛ ثانياً بر فرض كه قابل اجازه باشد ؛ امّا قصد مالك اصلى اين نيست كه ثمن ، ملك فضولى شود بلكه قصدش اين است كه ثمن در ملك خود او داخل شود . درباره صورت دوم هم شايان ذكر است كه : اجازه ، امضاى عقدى است كه انشا شده است ، امّا فضولى بيع را براى مالك اصلى انشا نكرده است ؛ مشترى اصيل هم ثمن را به مالك اصلى تملك نكرده است تا آن را امضا كند ، بلكه براى فضولى انشا شده است ؛ بنابراين « ما انْشِئ لم يُجز و ما اجيز لم يُنْشَأ » . پس چنين اجازه‌اى مؤثر نيست .\r\nپاسخ : جواب‌هاى گوناگونى دربارهء نقد مانع سوم داده شده است كه براى اختصار\r\n\r\n","description":"","footnote":"","page_name":" 476 ","page_number":494},
  {"content":"\r\n\r\nتنها به پاسخ شيخ انصارى اشاره مىشود . « 1 »\r\nپاسخ شيخ اعظم : در اين‌جا به پاسخ شيخ انصارى و به پيروى از ايشان پاسخ مرحوم آقاى خوئى و امام راحل مىپردازيم :\r\nحقيقت معامله ، مبادلهء مال به مال يا انشاى تمليك عين به مال است و در اين حقيقت غير از تبادل مال‌ها در اضافهء ماليت و ملكيت چيز ديگرى دخالت ندارد ، و اين‌كه مبيع از ملك چه كسى منتقل مىشود و ثمن از ملك چه كسى ؟ آيا عاقد و منشأ ، مالك اصلى است يا وكيل است يا فضولى ، مقوم مبادله نيست بلكه تمام اين‌ها خارج از ماهيت بيع و جزء توابع و لوازم و مقارنات است . در مورد بحث ما توجه به اين نكته ضرورى است كه بايع ، خود را مالك مىداند - يا ادعاى مالكيت دارد و يا اعتقاد دارد كه مالك است - قصد وقوع بيع براى خودش مىكند ولى اين قصد او صدمه‌اى به اصل معامله نمىزند و مانع از تحقق اصل مبادله نيست . بنابراين اگر قصد او مطابق واقع باشد و در واقع مالك باشد بحثى نيست و اگر قصدش مطابق واقع نباشد ، خود اين قصد لغو است و اجازهء مالك اصلى ، به اصل بيع و معامله تعلّق مىگيرد و معامله براى او واقع مىشود چون مالك اصلى است . با اين حساب مُجاز و مُنشَأ تطابق دارند و همان كه انشا شده اجازه شده است و از اين نظر اشكال و نقصى وجود ندارد تا باطل باشد . « 2 »\r\nنتيجه : مانعى از شمول عمومات و مطلقات ابواب عقود و معاملات وجود ندارد و بيع فضولىِ لنفسه را شامل مىشوند . و تفاوتى ميان بيع فضولى لنفسه با شراء فضولى لنفسه وجود ندارد و در هر دو حال با اجازهء مالك اصلى صحيح است و براى خود مالك واقع شود .\r\n\r\n\r\n","description":"","footnote":"\r\n( 1 ) . براى مطالعه پاسخ محقق قمى ر . ك : جامع الشتات ، ج 2 ، ص 319 و ص 276 و براى مطالعه پاسخ كاشف الغطاء كه محقق تسترى نيز از وى پيروى كرده است ر . ك : شرح القواعد خطى ، ص 6 ؛ مقابس الأنوار ، ص 132 .\r\n( 2 ) . ر . ك : المكاسب ، ج 3 ، ص 380 ؛ مصباح الفقاهه ، ج 4 ، ص 116 ؛ كتاب البيع ، ج 2 ، ص 194 . .\r\n","page_name":" 477 ","page_number":495},
  {"content":"\r\n\r\n\r\nبررسى بيع فضولى با وجود منع مالك\r\nبخش دوم : مسألهء پنجم درباره بيع فضولى با وجود منع مالك از بيع است . دربارهء صحت اين معامله با رضايت بعدىِ مالك اصلى و با امضاى آن ، دو نظريه وجود دارد :\r\nنظريهء اول : به فتواى مشهور چنين بيعى منعقد مىشود و عمده دليل آنان اطلاقات و عمومات است كه با نظر عرف و عقلا توافق دارد . زيرا از نظر عرف ، به صرف انعقاد معاملهء جدّى و حقيقى بر مال كسى و موافقت مالك اصلى كفايت مىكند . عقلا هم مالك را ملزم به عمل به مفاد عقد مىدانند و استدلال مىكنند به امضا و رضايت خود او . مفاد آيات نيز همين است ؛ يعنى تجارت ، بيع و عقد بر مال كسى محقق شود و او هم رضايت مىدهد ؛ چه با رضاى لاحق يا مقارن و چه با رضاى سابق . بنابراين ، مشمول اطلاقات و محكوم به صحت و لزوم وفاست ؛ در نتيجه مقتضى براى شمول موجود است .\r\nشيخ اعظم علاوه بر اطلاقات به صحيحهء محمد بن قيس نيز استدلال كرده است ؛ بر اساس اين روايت ، امام ( ع ) استفصال نكرد و از وجود منع سابقى يا مجرّد عدم اذن سؤال نكرد . ترك استفصال هم مفيد عموم است پس با منع قبلى هم اگر بعداً اجازه كرد صحيح و لازم است « 1 » ولى اين استدلال قابل خدشه است و معلوم نيست ترك استفصال همه‌جا مفيد عموم باشد .\r\nاشكال : مالك وليده در مقام مشاجره گفته است : « إنّها وليدتي باعها ابني به غير إذنى » . بنابراين مىتوان گفت عدم اذن ، اعم از اين است كه مجرّد فقدان اذن قبلى باشد يا اصلًا با منع سابق باشد .\r\nجواب شارح : از نظر منطقى آرى اعم است ولى منطقاً از اثبات اعم ، اثبات اخص لازم نمىآيد و نمىتوان گفت حتماً شامل فرض منع سابق مىشود ، بلكه فقط احتمال\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 373 . .\r\n","page_name":" 478 ","page_number":496},
  {"content":"\r\n\r\nآن وجود دارد ؛ احتمال هم فايده‌اى ندارد . از نظر عرفى هم گفتنى است عدم اذن ، با نهى سابق مباينت دارد و فرق است ميان كسى كه در مقام نزاع بگويد : « من اذن نداده بودم » يا بگويد : « من نهى كرده بودم » ؛ چرا كه مباين شامل مباين نيست . بنابراين استدلال به صحيحهء ابن قيس مانند استدلال به فحواى روايت نكاح فضولى اشكال دارد ولى اين مهم نيست ، زيرا اطلاقات و عمومات دست‌مايهء مناسبى براى استدلال ما هستند .\r\nنظريهء دوم : در مقابل مشهور ، كسانى در مسأله قبلى بيع فضولى را از ريشه باطل دانستند ، در اين مسأله نيز بيع را باطل مىدانند . اين گروه به وجوهى استناد كرده‌اند كه در اين‌جا آن‌ها را با عنوان موانع شمول اطلاق و عموم بررسى مىكنيم :\r\nمانع اول : اصولًا چنين انشايى ، با توجه به وجود نهى قبلى ، بيع يا عقد نيست و موضوعاً از مطلقات خارج است .\r\nاين دليل مردود است ؛ زيرا اصل بيع و معاملهء جدّى و حقيقى بودن مقطوع است و قابل انكار نيست و عرفاً هم نمىگويند چنين چيزى بيع نيست بلكه مىگويند : فلانى را مالك از فلان بيع نهى كرده بود ولى او نافرمانى كرد و آن بيع را انجام داد .\r\nمانع دوم : اطلاقات ، خطاب به مالكان است و مفادشان اين است كه « أوفوا بعقودكم » يا « أحلّ الله بيعكم » و . . . با وجود منع سابق عقد فضولى ، عقد مالك و بيع مالك نيست تا مشمول اطلاقات گردد .\r\nاين دليل نيز مردود است و قبلًا بيان شد كه به نظر عده‌اى عقد ، قبل از اجازه ، عقد و بيع مالك نيست ولى پس از اجازه نام عقد بر آن صدق مىكند . البته ما اين نظريه را نپذيرفتيم ؛ زيرا پس از اجازه هم صدق حقيقى ندارد و حقيقهء عقدِ مالك نيست بلكه عقد فضولى است كه مورد اجازهء مالك است و اسناد آن به مالك مسامحى است . ولى جواب بهترى داده شد اما آيه‌اى دربارهء آن وجود ندارد . در جواب گفته شد « أوفوا بعقودكم » تا تلاش شود و عقد خود مالك درست شود . امّا آيه فرموده است :   أَوْفُوا بِالْعُقُودِ   يعنى به عقدهايى كه محقق مىشود وفا كنيد ، البته اگر عقد بر مال ديگرى\r\n\r\n","description":"","footnote":"","page_name":" 479 ","page_number":497},
  {"content":"\r\n\r\nباشد وفاى به آن ، به شخص من ربطى ندارد - اگرچه ممكن است گفته شود : همين نيز به ما مربوط است ، زيرا وقتى عقدى بر مال كسى واقع شد ما نيز بايد آثار ملك مشترى را مترتب كنيم و بدون رضايت او تصرف نكنيم - ولى اگر عقدى بر مال من واقع شد اطلاق آيه آن را در بر مىگيرد و از خارج بايد رضايت من احراز شود تا منافى حكم عقل و نقل « 1 » نباشد . در مورد بحث ، عقد و رضايت بعدى وجود دارد و نقصى در ميان نيست تا مشمول اطلاقات نشود .\r\nمانع سوم : مهم‌ترين دليل بيع فضولى داستان عروهء بارقى است و در مورد آن منع سابقى وجود نداشته است و مورد بحث ما ( وجود منع سابق ) را شامل نمىشود .\r\nاين مانع نيز مردود است ؛ زيرا دليل اصلى ما عمومات و مطلقات است نه روايت عروه كه به لحاظ سند ناتمام است . بنابراين مانع سوم هم باطل است .\r\nمانع چهارم : وقتى قبلًا منع كرده - و مثلًا به شريك يا به فرزند خود گفته است : « حق ندارى فلان جنس را بفروشى » - كاشف از كراهت باطنى است و معمولًا تا پس از عقد فضولى هم پايدار است و حداقل شامل يك آن ، پس از بيع هم مىشود . اگر كسى ادعا كند كه در ردّ بيع مزبور ، همين كراهت و عدم رضاى باطنى كفايت مىكند ، و اجازهء بعدى از موارد اجازه‌اى است كه مسبوق به ردّ است و اجماعاً چنين اجازه‌اى نافذ نيست .\r\nاين مانع نيز مردود است ؛ زيرا اوّلًا اصل بطلانِ مسبوق بودن اجازه بر ردّ ، محل بحث است . مرحوم سيد در حاشيه صريحاً مىگويد :\r\nالحقّ أنّ الردّ من المالك غير مانع من الإجازة بعد ذلك ولا يوجب الفسخ . . . وأمّا ظهور الإجماع فمضافاً إلى المنع منه لا دليل على حجيّته ما لم يصل حدّ القطع . . . . « 2 »\r\n\r\n\r\n","description":"","footnote":"\r\n( 1 ) . سلطنت مالك بر مال خودش در اين‌كه هيچ دخل و تصرفى بدون رضاى او صحيح نيست .\r\n( 2 ) . حاشية المكاسب ( محقق يزدى ) ، ج 1 ، ص 159 . .\r\n","page_name":" 480 ","page_number":498},
  {"content":"\r\n\r\nثانياً همان‌طور كه مجرد رضاى باطنى در انشاى عقد و تحقق بيع و صحت آن كافى نيست و بايد به مبرزى ابراز شود همين‌طور مجرد كراهت باطنى هم كفايت نمىكند و دليل بر ردّ نيست بلكه بايد به قول يا فعل ، ابراز شود و مثل فسخ بيع است كه نياز به انشا دارد ، به‌ويژه اين كه دليل بطلان و لغويت اجازهء پس از ردّ ، اجماع است و قدر متيقن از آن ، فرض انشاى ردّ است و در مورد بحث ما انشا نشده و صرف كراهت باطنى است .\r\nمانع پنجم : اولويت . اگر ردّ لاحق ، موجب انهدام معامله شود و اجازه پس از آن فايده‌اى ندارد پس منع سابق به طريق اولى عقد را منهدم مىكند و اصلًا مانع از انعقاد مىشود ؛ زيرا دفع آسان‌تر از رفع است .\r\nاين مانع نيز مردود است ؛ زيرا اولويتى كه مبتنى بر « الدفع أسهل في الرفع » باشد يك اولويت ظنى و استحسانى است و ارزشى ندارد .\r\nمانع ششم : اخبار و روايات منع . در مسأله قبلى چند روايت ذكر شد ، مثل\r\n« لا تبع ما ليس عندك\r\n» و «\r\nلا بيع إلا فيما يملك\r\n» . ولى همان‌جا از يك يك روايات جواب داده شد و از نظر دلالت يا از نظر سند و دلالت بر آن‌ها خدشه و اشكال وارد شد . بنابراين مانعى از شمول نيست و فتواى مشهور صحيح است و بيع فضولى با نهى سابق مالك در صورتى كه بعداً اجازه كند صحيح است . بر همين اساس ، امام راحل در متن فرموده است : « كما لا فرق بين ما إذا سبقه منع المالك منه وغيره على إشكال فيه » . وجه اشكال همان است كه در موانع پيش‌گفته ، ذكر شد كه عمده‌اش مانع چهارم و ششم است ولى داراى اشكال و جواب بودند . به همين سبب ، ايشان در كتاب البيع فرموده است :\r\nلو باع الفضولي مع سبق نهى المالك ؛ بحيث وقع بيعه منهيّاً عنه من قبله فالظاهر صحّته وصلوحه لتعقّب الإجازة . « 1 »\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 185 . .\r\n","page_name":" 481 ","page_number":499},
  {"content":"\r\n\r\n\r\nجريان بيع فضولى در بيع كلى در ذمّه\r\nگاهى ثمن و مثمن عين شخصىِ جزئىِ خارجىاند ، مثل اين كتاب ، آن دينار ، و . . . كه قطعاً ماليت و ملكيت دارند و معامله بر آن‌ها منعقد مىشود . ولى گاهى هر دو يا يكى كلى است و به ذمّهء طرف مىآيد و بايد صاحب ذمّه از عهده برآيد . آنچه مورد بحث ماست همين كلى است .\r\nنظريهء مرحوم خوئى : ايشان فرموده است كلى بما هو كلى ماليت ندارد و تا به ذمّه‌اى اضافه نشود متصف به ماليت نمىشود . آن هم بايد ذمّه شخصى معين باشد ؛ مثل يك خروار گندم به ذمّه زيد . ذمّهء كلى ، مثل صد من گندم بر ذمّه يا بر ذمّه‌اى ، بىفايده است ؛ زيرا اضافهء كلى به كلى موجب تعين و تشخص نمىشود . « 1 » البته اضافه به ذمّهء شخص خاص و در واقع تعيين مالك ذمّه ، مقوّم بيع نيست « 2 » بلكه اضافه به ذمّهء خاص از باب مقدمه است تا كلى ماليت پيدا كند و صلاحيت معامله داشته باشد . « 3 »\r\nنظريهء امام راحل : ايشان فرموده است : كلى بما هو كلى هم مال است اگرچه به ذمّه‌اى اضافه نشود . شاهد مطلب اين است كه عقلا ( اهل بازار و اهل خبره و كارشناسان قيمت ) براى يك تن گندم ، ماليت قائل‌اند و بدون اضافه به فردى مىگويند يك تن گندم مثلًا يك ميليون تومان قيمت دارد ، يك مثقال طلا فلان مقدار ارزش دارد ، و . . . البته بايد كلى صلاحيت وجود و تحقق داشته باشد « 4 » ولى بيش از آن لازم نيست كه\r\n\r\n\r\n","description":"","footnote":"\r\n( 1 ) . و لذا در منطق آورده‌اند كه اگر كلى هزار قيد هم پيدا كند باز كلى است اگرچه دايره شمول آن محدودتر مىشود ولى ذاتاً كلى و قابل صدق بر كثيرين است و تا وقتى كه به شخص خاصى قيد نشود جزئى نمىگردد .\r\n( 2 ) . و لذا در بيع عين شخصى سخن از مبادله مال با مال و اين‌كه براى چه كسى واقع شود و از ملك چه كسى خارج شود و . . . مهم نيست و در صدق بيع دخالت ندارد .\r\n( 3 ) . مصباح الفقاهه ، ج 4 ، ص 122 .\r\n( 4 ) . صاحب ذمّه هم بايد قدرت بر تسليم داشته باشد و اگر ممتنع‌الوجود عقلى يا عادى باشد يا از تحقق آن مأيوس باشند آن را مال و قابل معامله نمىدانند . .\r\n","page_name":" 482 ","page_number":500},
  {"content":"\r\n\r\nبه ذمّه‌اى اضافه شود . ديگر اين‌كه اگر خود كلى ، ماليت نداشته باشد با اضافه آن به ذمّه ، ماليت درست نمىشود ، زيرا اضافهء ناقصه ، « 1 » مثل عدم اضافه است و كفايت نمىكند و ماليت نمىآورد . اضافهء تامّه « 2 » هم فايده‌اى ندارد زيرا بيع مبادلهء مال به مال است و بايد قبل از انشاى بيع ، ماليت داشته باشد تا بيع بر مال واقع شود و مبادلهء مال با مال صدق كند نه اين‌كه به نفس انشا ماليت درست شود ، چراكه امكان ندارد انشاى بيع ، اول چيزى را مال كند و در مرتبهء بعد تمليك آن به غير شود . بنابراين كلى بدون اضافه هم ماليت دارد . « 3 » امام راحل در ادامه فرموده است : اضافه به ذمّه نه‌تنها موجب ماليت نمىشود بلكه ماليت را از كلى سلب مىكند ؛ زيرا خود ذمّه و عهده ، امرى عقلى ( ذهنى ) است و كلىِ مقيد به آن هم عقلى مىشود و قابل تحقق در خارج نخواهد بود ؛ زيرا مقيد به قيد عقلى تنها در عقل تحقق دارد نه در خارج . پس ماليت ندارد ، بنابراين لزوماً خود كلى بما هو كلى - مثل صد من گندم - ماليت دارد « 4 » . « 5 »\r\nبا توجه به مطالب پيش‌گفته : اگر فردى عين شخصىِ ملك خود را بفروشد يقيناً بيع ،\r\n\r\n\r\n","description":"","footnote":"\r\n( 1 ) . همان مركب ناقص كه به‌صورت صفت و موصوف يا به حال مضاف و مضاف‌اليه گفته مىشود . يك تن گندم در ذمّة زيد ، بدون اين‌كه حكم و تصديق باشد .\r\n( 2 ) . اين‌كه بر آن كلى در ذمّه ، انشاى بيع كند و مركب تام انشايى درست شود ، يعنى بگويد : « بعتُ كرّاً من الطعام بذمّة زيد ، بكذا » .\r\n( 3 ) . البته اين مطلب قابل مناقشه است ؛ زيرا در اوايل كتاب بيع تبيين شد كه لزومى بر ماليت مبيع قبل از بيع وجود ندارد و كافى است به نفس بيع ماليت هم ايجاد شود و متأخر از بيع نباشد ولى اصل سخن متين است و اضافه به ذمّه در ماليّت كلى دخالت ندارد .\r\n( 4 ) . ر . ك : كتاب البيع ، ج 2 ، ص 202 .\r\n( 5 ) . اين نكته نيز قابل مناقشه است ؛ زيرا اگر قيد در ذمّه بودن مقوّم ماليت باشد مىتوان گفت : المقيّد بهذا القيد ذهنى و غير قابل للوجود الخارجى ؛ ولى اضافه به ذمّه مُصحّح ماليت كلى است ؛ نظير تصور موضوع و محمول و نسبت حكميه كه مُصحّح حمل قيام بر زيد است ولى ذات زيد موضوع و ذات قائم محمول است نه اين‌كه زيد متصور موضوع و قائم متصور محمول باشد ، و گرنه تمام قضايا ذهنيه خواهند بود ، امّا اين قطعاً محال و باطل است ولى اصل مطلب خدشه ندارد و كلى بما هو كلى داراى ماليت است و اهل بازار براى آن قيمت قائل‌اند . .\r\n","page_name":" 483 ","page_number":501},
  {"content":"\r\n\r\nصحيح و شرعى است و تمام احكام بيع را دارد ، اگر دين خود را بفروشد - مثلًا صد من گندم بر ذمّهء زيد طلب‌كار است و مالك صد من بر ذمّهء زيد است و آن را به بكر مىفروشد - باز هم قطعاً بيع صحيح و مشروع است . و اگر ابتداءً چيزى را بر عهدهء خود معامله كند - مثلًا صد من گندم بر ذمّهء خودش بفروشد ، يا حالًا و يا سلماً ، نقداً يا به نسيه - باز هم قطعاً بيع است و احكام آن را دارد . و چون از طرف اصيل صورت گرفته است موقوف به اجازهء كسى نيست .\r\nولى اگر شخص ديگرى كه نه مالك است و نه مأذون ، عين مال كسى را بفروشد - براى خودش يا براى مالك اصلى بدون منع سابق ، يا با منع سابق - قطعاً بيع ، فضولى است و مطالبى كه در سه مسألهء اصلى بيع فضولى مطرح شد شامل اين فرض هم مىشود و با اجازهء مالك اصلى صحيح خواهد بود .\r\nاگر دِين كسى را بدون اذن صاحب و مالك ذمّه به ديگرى بفروشد - مثلًا بگويد : يك تن گندمى كه زيد بر ذمّهء بكر طلب دارد به خالد فروختم - باز هم قطعاً بيع فضولى است و همان دو نظريه در اين‌جا وجود دارد و به فتواى مشهور با لحوق اجازه صحيح است . سخن در اين‌جاست كه ابتداءً مالى را بر عهدهء كسى بفروشد يا متاعى را بر عهده كسى خريدارى كند ، اصل فضولى بودن معامله معلوم است ولى مباحثى چند مطرح است و قبل از طرح آن‌ها بايد بدانيم كه صاحب ذمّه يا به تصريح بايع فضولى ، معين مىشود و يا از ظاهر كلامش فهميده مىشود و يا در قصد و نيت فضولى است . با توجه به اين مطلب چند بحث مطرح است :\r\nالف ) آيا با اجازهء بعدى صاحب ذمّهء اين معامله صحيح است يا رأساً باطل است ؟ از نظر مشهور اين معامله هم محكوم به صحت است . دليل ايشان اطلاقات و عمومات است . از نظر غير مشهور اين معاملهء فضولى باطل است و علاوه بر موانعى كه پيش‌تر در مورد بيع عين شخصى ذكر شد ، دو مانع ديگر در خصوص بيع كلى در ذمّه وجود دارد :\r\n\r\n","description":"","footnote":"","page_name":" 484 ","page_number":502},
  {"content":"\r\n\r\n1 . كلّى ماليت ندارد تا بيع و مبادلهء از مال به مال صدق كند ، بنابراين تخصّصاً از اطلاق و عموم خارج است .\r\nاز اين مانع در مقدّمهء همين بحث پاسخ داديم ؛ يعنى كلى بما هو كلى ماليت دارد خواه با اضافه به ذمّهء معين باشد كه در مورد بحث چنين است ، خواه بدون اضافه به ذمّه باشد كه فعلًا مورد بحث نيست .\r\n2 . كلى ملكيت ندارد و بيع ، مبادلهء اضافهء مالكيه است ؛ يعنى بايع اضافهء مالكيت خود را نسبت به مبيع به مشترى منتقل مىكند ، متقابلًا مشترى هم علاقهء مالكيت خود نسبت به ثمن را به بايع منتقل مىكند . پس كلى قابل بيع نيست .\r\nپاسخ اين مانع هم روشن است ؛ زيرا در تعريف بيع ، سخن از مبادلهء مال با مال است نه مال با ملك يا ملك با ملك . قبلًا تبيين شد كه نسبت مال و ملك ، عموم من‌وجه است : امكان دارد چيزى مال باشد ، مورد معامله هم واقع شود ولى ملك كسى نباشد ، مانند اوقاف عامه بنا بر اين‌كه عنوان يا جهت مالك نباشند .\r\nنتيجه : از نظر مشهور بيع فضولى در بيع كلى در ذمّه نيز جارى و سارى است و با اجازهء صاحب ذمّه محكوم به صحت است ، آرى اگر صاحب ذمّه ردّ كرد معامله باطل مىشود .\r\nسؤال : چه اشكالى دارد همان‌طور كه در بيع الفضولى لنفسه قيد « لنفسه » بودن را الغا كرديم در اين‌جا هم قيد « در ذمّهء ديگرى بودن » را الغا كنيم و با ردّ صاحب ذمّه به بطلان معامله حكم نكنيم بلكه به وقوع آن براى خود بايع فضولى حكم كنيم ؟\r\nجواب : اضافهء كلى به ذمّهء ديگرى و قصد وقوع معامله براى صاحب ذمّه باعث مىشود تا معامله معيناً براى او باشد و چنين نيست كه قيد « فى ذمّة الغير » بودن زيادى باشد تا با الغاى آن ، براى عاقد واقع شود ، بلكه مقوم اصل معامله است و با ردّ صاحب ذمّه كلًا باطل است ؛ زيرا « ما قصد لم يقع » و عقود تابع قصودند .\r\nب ) در فرضى كه « في ذمّة الغير » را ذكر نكرده و تنها قصد و نيت باطنىاش غير\r\n\r\n","description":"","footnote":"","page_name":" 485 ","page_number":503},
  {"content":"\r\n\r\nاست ولى عبارت عقد مطلق است . در اين‌جا يك بحث اين است كه اگر صاحب ذمّه اجازه كرد معامله صحيح است و طرف اصيل براى استيفاى دين و ما فىالذمّهء به او مراجعه مىكند و ثمن را هم به او مىدهد ، ولى اگر ردّ كرد محل بحث است .\r\nبه نظر مشهور چنين معامله‌اى رأساً باطل است . « 1 »\r\nنظريه محقق نائينى : اگر صاحب ذمّه اجازه داد معامله براى او واقع مىشود و او طرف الزام و التزام مىشود ؛ ولى اگر رد كرد معامله واقعاً براى بايع واقع مىشود نه اين‌كه ظاهراً عليه او حكم شود . ايشان براى اثبات صحت واقعىِ بيع براى بايع ، سه امر مسلّم در باب معاملات را مطرح كرده است :\r\n1 . امور بنايى ، « 2 » و غرض‌هاى مورد نيت « 3 » هيچ تأثيرى در عقد و معامله ندارد .\r\n2 . هريك از متعاقدان مالك الزامات و التزامات و تعهدات عقدى هستند ؛ يعنى مشترى مىتواند بايع و موجب را به انجام تعهدش ملزم كند ، متقابلًا موجب هم مىتواند قابل را به آن ملزم نمايد .\r\n3 . در معاملات ، تعيين مالك‌ها معتبر و شرط نيست و بدون آن هم معامله با تعيين عوضين و وجود متعاقدين محكوم به صحت است .\r\nنتيجه : خود عاقد ملزم به تعهدات صريح يا ضمنى و قصدى است نه ديگران ، پس يا بايد رضايت صاحب ذمّه جلب شود و مبيع بر ذمّهء او بيايد و يا اگر قبول نكرد طرف\r\n\r\n\r\n","description":"","footnote":"\r\n( 1 ) . البته در اين‌جا بحث ديگرى مطرح مىشود كه اگر طرف اصيل اقرار كرد كه از قصد بايع مطلع بوده است حق ندارد به او مراجعه كند و او را ملزم كند به اداى ما فى الذمّه . ولى اگر انكار كرد و ادّعا نمود كه بايع براى خودش فروخته يا من فكر مىكردم براى خودش فروخته است و بايع انكار نمود ، موازين باب قضا و شهادات پيش مىآيد كه بايع بايد بيّنه بياورد و قصد خود را اثبات كند و اگر نتوانست در ظاهر به نفع طرف اصيل حكم مىشود و وى مىتواند بايع را ملزم كند به انجام تعهّد و تحصيل مبيع و تسليم آن به مشترى .\r\n( 2 ) . مثل بناگذارى بر اشتراط خياطت به صرف مذاكرة قبلى و انشاى عقد با بناگذارى قلبى بر امر قبلى بدون ذكر آن در متن عقد .\r\n( 3 ) . مثلًا غرض اصلى از خريدن دارو اين است كه آن را بخورد تا سلامتى حاصل كند . .\r\n","page_name":" 486 ","page_number":504},
  {"content":"\r\n\r\nبايد از عهده برآيد و وجهى براى بطلان معامله نيست . « 1 »\r\nپاسخ امام راحل ( قدس سره ) : امام راحل در پاسخ محقق نائينى فرموده است : عدم تأثير امور بنايى و غرض‌هاى مورد نيت ارتباطى با مورد بحث مورد نظر ما ندارد ؛ زيرا در آن موارد غرض منوى و امر بنايى ، خارج از عقد است و ركنِ مقوّم آن نيست ولى در مورد بحث ما تعيين مالكِ صاحب ذمّه با قصد ، ركن مقوّم است و قطعاً عقود تابع قصود است و بايع از ابتدا به قصد غير ، انشا كرده نه به قصد خودش ؛ بنابراين وجهى ندارد كه عقد با رد صاحب ذمّه ، براى عاقد واقع شود در حالى كه مقصود از معامله نيست و عقد تابع قصد است .\r\nاز اين‌جا بطلان مقدمه دوم كه خود طرفين عقد ملزم باشند به‌دست مىآيد ، زيرا بايع فضولى طرف الزام و التزام نيست تا مشترى اصيل حق داشته باشد به او مراجعه كند . وى چيزى را بر عهده نگرفته است تا ملزم باشد ؛ فقط انشاى عقد كرده است بر ذمّهء ديگرى .\r\nالبته اگر طرف اصيل قصد او را انكار كرد يا اظهار بىاطلاعى كرد در ظاهر حق دارد به او رجوع كند و او را ملزم نمايد كه اين ، بحث ديگرى است . علاوه بر اين‌كه كلى بما هو كلى تا به ذمّه‌اى اضافه نشود تعين پيدا نمىكند و بايع آن را به ذمّهء ديگرى اضافه كرده است و در واقع او طرف معامله است و اگر اجازه نكرد معامله باطل است . « 2 »\r\nج ) گاهى عاقد ، هم عقد و معامله را به خود اضافه مىكند و هم ذمّه را ، مثلًا مىگويد : « اشتريتُ هذا لنفسى بدرهم على ذمّتى » ؛ يقيناً چنين معامله‌اى صحيح است و نيازى به ذكر هر دو قيد ( « لنفسى » و « على ذمّتى » ) يا ذكر يكى از آن دو نيست و اطلاق كلام هم بر خود عاقد جمع مىشود ؛ زيرا ارتكاز عرفى و عقلايى همين است كه براى خود و با پول خود خريدارى مىكند .\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 1 ، ص 232 .\r\n( 2 ) . ر . ك : كتاب البيع ، ج 2 ، ص 205 و 206 . .\r\n","page_name":" 487 ","page_number":505},
  {"content":"\r\n\r\nگاهى هر دو را به شخص ديگر اضافه مىكند ، مثلًا مىگويد : « اشتريت هذا لزيد بدرهم على ذمّته » ؛ اين هم قطعاً فضولى است و منوط به اجازهء صاحب ذمّه است .\r\nگاهى يكى را به خود اضافه مىكند و ديگرى را به فرد ديگر نسبت مىدهد . مثلًا شراء را به ديگرى اضافه مىكند و ذمّه را به خودش ، و مىگويد : « اشتريت هذا لفلان بدرهم على ذمّتى » . يا به‌عكس آن ؛ يعنى شراء را به خودش اضافه مىكند و ذمّه را به ديگرى و مىگويد : « اشتريت هذا لنفسى بدرهم على ذمّهء فلان » كه در واقع جمع متنافيان كرده است ؛ زيرا معقول نيست متاع به ملك كسى درآيد در حالى كه ثمن از ملك او خارج نمىشود و بر عهدهء او نمىآيد . متقابلًا معقول نيست كه عهدهء كسى به ثمن مشغول شود در حالى كه متاع در ملك او داخل نمىشود و اين خلاف مقتضاى معامله است . حال در اين‌گونه موارد چه بايد گفت ؟\r\nشيخ اعظم در مكاسب در مورد مثال اول دو احتمال داده است : 1 . بطلان معامله ؛ زيرا اضافه‌هاى مذكور منافى با مقتضاى عقد است و در واقع مثل اين است كه فردى با عين مال خودش متاعى را براى ديگرى خريدارى كند كه ثمن از ملك آن فرد خارج شود ولى مثمن در ملك ديگرى داخل شود ؛ اين مبادله ، مبادلهء حقيقى نيست تا صحيح باشد .\r\n2 . صحت معامله ؛ با الغاى يكى از دو قيد مذكور يا بايد قيد « لفلان » را ناديده بگيريم و حكم كنيم به صحت معامله براى خود عاقد ، و يا قيد « على ذمّتى » را ملغى كنيم و معامله را براى غير ، صحيح بدانيم كه از نوع فضولى مىشود و با اجازهء غير ، صحيح است .\r\nدربارهء مثال دوم نيز دو احتمال وجود دارد : 1 . معاملهء مذكور از قبيل دين باشد كه انسان با عين مال ديگرى براى خودش متاعى خريدارى كند . اين حالت قبلًا در صدر مسألهء پنجم بيان شد و راهش اين بود كه قصد اصل مبادلهء مال به مال محفوظ و قصد نفس ملغاست . در مورد بحث هم كه با كلى در ذمّهء ديگرى متاعى را براى خود\r\n\r\n","description":"","footnote":"","page_name":" 488 ","page_number":506},
  {"content":"\r\n\r\nخريدارى مىكند قصد نفس لغو باشد و با اجازهء صاحب ذمّه براى او واقع شود . البته راه اين‌كه شراء مذكور معقول شود ، اين است كه يا ادّعاى مالكيت كند يا معتقد باشد كه بر ذمّهء غير طلب دارد و مالكِ درهمى است و با آن متاعى را براى خودش خريده است و چون در واقع طلب‌كار نيست قصد نفس لغو و قصد اصل معامله بر ذمّهء غير صحيح است و با اجازهء او براى صاحب ذمه واقع مىشود . 2 . معامله براى خود عاقد صحيح باشد ؛ زيرا در مقام انشاى اول ، قيد « لنفسه » را آورده و خودش را قصد كرده است سپس قيد « على ذمّهء فلان » را آورده است ، چون با قيد قبلى منافات دارد پس باطل و بىاثر خواهد بود . ضمناً شيخ اعظم در مورد مثال دوم احتمال بطلان را ذكر نكرده است ؛ در پايان هم يك طرف را اختيار نكرده و فرموده است :\r\n« والمسألة تحتاج إلى تأمّل\r\n» . « 1 »\r\nنظرية محقق نائينى : ايشان در اين‌باره دو مطلب بيان كرده است : 1 . قيد « لفلان » و « على ذمّتى » يا قيد « لنفسى » و « على ذمّهء فلان » تعارض دارند و تساقط مىكنند « 2 » و حكم به صحت معامله براى خود عاقد مىشود و ملزم خواهد بود . طرف اصيل هم حق دارد به او مراجعه كند ؛ زيرا پس از سقوط قيدها اطلاق عقد\r\n« اشتريت هذا بدرهم\r\n» مىماند كه به‌طور طبيعى به عاقد منصرف مىشود . « 3 » منظور ايشان از انصراف بحسب طبعه ، همان ارتكاز عرفى است ؛ به اين معنا كه طرف براى خودش خريدارى مىكند نه براى ديگرى .\r\nنقد امام راحل ( قدس سره ) : حضرت امام اين مطلب را نقد كرده و فرموده است : اگر از اول ، به‌صورت مطلق انشا كرده بود جاى رجوع به عاقد بود ؛ زيرا ارتكاز عرفى بيانگر همين مطلب است . ولى در مورد بحث ما از ابتدا عقد را به‌صورت مقيد انشا كرده و قيد « على\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 392 .\r\n( 2 ) . زيرا حفظ يكى و الغاى ديگرى ترجيح بلامرجح است و حفظ هر دو مستلزم تناقض است .\r\n( 3 ) . ر . ك : منية الطالب ، ج 1 ، ص 230 . .\r\n","page_name":" 489 ","page_number":507},
  {"content":"\r\n\r\nذمّهء فلان » يا « لفلان » را اخذ كرده است در كلّى در ذمّه هم اضافه به ذمّهء معين ، در اصل معامله دخيل است و كلى بدون آن قابل معامله نيست . به همين سبب قصد غير ، ركن و مقوّم است و با سقوط آن در اثر تعارض اصل معامله باطل است ؛ زيرا عقد تابع قصد است و با سقوط قصدها ، عقد هم سقوط مىكند و با فرض انشاى مطلق از اولِ امر ، قابل قياس نيست . « 1 »\r\n2 . مطلب دوم محقق نائينى در مورد مثال اول ، يعنى « اشتريت هذا لفلان بدرهم فى ذمّتى » است . وى مىگويد : شراء براى غير صحيح است . ايشان از دو راه اين نظريه را توجيه كرده است : يكى از راه هبهء ضمنى يعنى عاقد با انشاى مذكور ، نخست يك درهم در ذمّهء خود را به فلانى هبه كرده سپس براى فلانى با مال خود او متاعى خريده است كه با اجازهء فلانى صحيح خواهد بود ، يا هم‌زمان با انشاى واحد ، هم هبه كرده و در ملك او داخل كرده است و هم شراء كرده و از ملك فلانى خارج كرده است .\r\nديگرى از راه ضمانت است ؛ معناى انشاى مذكور اين است كه براى فلانى متاعى را خريدم به يك درهم در ذمّهء خود او ولى ضمناً ضمانت مىكنيم كه اگر نداد من از عهده برآيم ، و اگر بر ذمّهء خودش متاعى برايش خريدم فضولى است و با اجازهء صاحب ذمّه صحيح است . « 2 » بنابراين جاى حكم به بطلان نيست .\r\nاين مطلب محقق نائينى هم ناتمام است ؛ زيرا انشاى واحد « اشتريت هذا لفلان بدرهم على ذمّتى » نه بالمطابقه بر انشاى هبه يا انشاى ضمانت دلالت دارد ، نه بالتضمن ، نه به التزام لفظى و نه به التزام عقلى ؛ بلكه آنچه محقق نائينى ذكر كرد توجيهى بيش نيست ؛ در نتيجه وجهى براى حكم به صحت معامله در موارد جمع متنافيان وجود ندارد و على القاعده بايد باطل باشد .\r\nضمناً كلام شيخ اعظم نيز ناتمام است : در مورد مثال اول چون هيچ وجهى براى\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 207 .\r\n( 2 ) . ر . ك : منية الطالب ، ج 1 ، ص 230 . .\r\n","page_name":" 490 ","page_number":508},
  {"content":"\r\n\r\nالغاى يكى و حفظ ديگرى نيست ، و در مورد مثال دوم به اين دليل كه از نظر عرف ، صدر و ذيل كلام با هم ملاحظه مىشود و تقدم در ذكر در كلام واحد ، مناط رجحان نيست بلكه عرف آن دو را متناقض مىداند و قضاوت مىكند كه صدر و ذيل سخن شما تناقض‌گويى است و جاى تساقط است نه ترجيح يك قيد بر ديگرى .\r\nو اين‌كه در مثال دوم شراء متاع را براى خودش به كلى در ذمّه غير ، قياس كرد به باب شراء لنفسه با عين مال ديگرى قياس مع‌الفارق است ؛ زيرا در عين خارجى ، خود مال وجود دارد و مبادله حقيقهء صدق مىكند و ذمّهء نفس لغو است ، ولى در كلّى در ذمّه تا به ذمّهء معينى اضافه نشود قابل معامله نيست ، با اضافه به ذمّه هم قصد ذمّه ، ركن و مقوّم است و معامله بدون آن يا نيست يا باطل است زيرا «\r\nالعقود تابعة للقصود\r\n» . در نتيجه در هر دو مثال جمع متنافيان جاى حكم به بطلان انشاى مذكور است نه جاى صحت . لذا امام راحل در كتاب البيع مىفرمايد :\r\nإن قلنا : بأنّ هذه المبادلة لا تنافي ماهية البيع . . . فلا تنافي بين القيدين ويصحّ البيع بالإجازة ، وإن قلنا : بمنافاتها لها ، فالظاهر بطلان البيع في كلتا الصورتين . « 1 »\r\n\r\nجريان فضولى در معاطات\r\nاز بحث‌هاى پيشين به‌دست آمد كه بيع فضولى با اجازهء مالك اصلى صحيح است و بيع ، براى خود مالك واقع مىشود ، ولى قدر متيقن ، بيع فضولىِ قولى است كه با قول و لفظ انشا مىشود يعنى فضولى بر مال كسى انشاى بيع مىكند و بعداً مالك اصلى آن را اجازه مىكند . امّا آيا فضولى ، در معاطات و بيع فعلى هم جريان دارد و معاطات فضولى هم با اجازهء مالك اصلى صحيح است يا نه ، معاطات فضولى از اساس فاسد است ؟ در اين‌باره دو نظريه وجود دارد :\r\nنظريهء اول : از نظر مشهور ، معاطات فضولى وجود دارد و از نظر اقسام و احكام بيع\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 207 . .\r\n","page_name":" 491 ","page_number":509},
  {"content":"\r\n\r\nفضولى فرقى بين انشاى بيع به قول يا به فعل وجود ندارد . نظريهء شيخ اعظم « 1 » و امام راحل « 2 » و آقاى خوئى « 3 » همين است . ايشان دو دليل براى گفتهء خود دارند : دليل اول : عمومات و مطلقات باب بيع و ساير ابواب معاملات است . آيه در خصوص بيع مىفرمايد :  أَحَلَّ اللَّهُ الْبَيْعَ  . « 4 » پيش‌تر بحث شد كه معاطات قطعاً بيع است و به حكم آيه ، حلال و صحيح است ، البته اگر از فضولى واقع شد رضايت مالك اصلى هم لازم است و از نظر عرف و عقلا بيش از اصل تحقق معاملهء جدّى و عقلايى و رضايت مالك ، چيزى معتبر نيست . اطلاق هم نظر عرف را تأييد مىكند و رضايت هم با اجازهء بعدى حاصل مىشود و هيچ دليلى بر مقارنت طيب نفس به عقد وجود ندارد . بنابراين مقتضى براى صحت و مشروعيت معاطات فضولى با اجازهء مالك ، موجود است و به زودى موانع هم منتفى خواهد شد ؛ پس مشمول اطلاق آيه است .\r\nدليل دوم : خصوص روايت صحيحهء محمد بن قيس است كه قبلًا در اوايل مسألهء پنجم بررسى شد . اطلاق صحيحه بيع فعلى و معاطاتى را شامل است و روايت عروهء بارقى هم كه ظاهرش معاطات است مؤيد صحيحه است و اگر سندش مخدوش نبود خود ، دليل معتبرى مىشد .\r\nنظريهء دوم : گروهى غير از مشهور قائل‌اند ، بر فرض كه فضولى در بيع با صيغه جارى باشد ، امّا در معاطات جارى نيست . اين گروه دلايلى دارند كه آن دلايل با عنوان موانع شمول اطلاقات در اين‌جا مطرح مىشود تا ثابت شود كه مانع هم مفقود است و اطلاقات صحت ، شامل معاطات هم مىشوند :\r\nمانع اول : معاطات يا اعطا و اخذ و قبض و اقباض با قصد تمليك و تملّك ، قطعاً\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 394 .\r\n( 2 ) . ر . ك : كتاب البيع ، ج 2 ، ص 209 .\r\n( 3 ) . ر . ك : مصباح الفقاهه ، ج 4 ، ص 128 - 133 .\r\n( 4 ) . بقره ( 2 ) : 275 . .\r\n","page_name":" 492 ","page_number":510},
  {"content":"\r\n\r\nتصرف در ملك ديگرى بدون اذن مالك است ، و چنين تصرفى قطعاً قبح عقلى و حرمت شرعى دارد . ما هم از نهى شرعى ، به حكم ملازمه به فساد و بطلان منتقل مىشويم . در نتيجه معاطات فضولى باطل است و با اجازهء مالك هم منعقد نمىشود .\r\nنقد مانع : اولًا بر فرض كه مالك اصلى راضى به تصرف نباشد ولى هر تصرفى ، در هر حالى و از هر كسى حرام نيست بلكه از انسان عالم عامد حرام است و اگر از روى سهو و نسيان يا از روى خطا و اشتباه يا از روى اعتقاد و جهل مركب و به گمان اين‌كه مال خودش است ، در آن تصرف كند چنين تصرفى حرام نيست و حديث رفع ، حرمت خطا و نسيان را واقعاً رفع مىكند . « 1 » آن‌گاه در فرض خطا و نسيان ، تصرف و قبض و اقباض حرام نيست تا كسى از راه حرمت بر فساد و بطلان استدلال كند .\r\nثانياً در مواردى يقين داريم كه مالك اصلى به اصل تصرف راضى است - هرچند به بيع راضى نيست - مثلًا متاعى را به فردى مىدهد تا نزد كسى امانت بگذارد و به او تحويل دهد ، او هم ضمن تحويل دادن ، قصد تمليك مىكند . چنين معاطاتى نيز حرام نيست تا مستلزم فساد باشد .\r\nثالثاً در مواردى يقين داريم كه مالك اصلى به بيع هم رضايت دارد ولى آن را ابراز نكرده است ، باز بنا بر اين‌كه به مجرّد رضايت باطنى ، معامله از فضولى بودن خارج نشود « 2 » چنين معاطاتى حرام نيست زيرا در باب حكم تكليفى تصرف ، اگر رضايت باطنى محرز باشد كفايت مىكند و حرمت مىرود ، باز هم وجهى ندارد كه از اين راه به فساد منتقل شويم .\r\nرابعاً در علم اصول ثابت شده است كه در معاملات ميان حرمت و فساد ملازمه‌اى وجود ندارد و چه‌بسا معامله‌اى تكليفاً حرام باشد ولى وضعاً فاسد نباشد بلكه صحيح\r\n\r\n\r\n","description":"","footnote":"\r\n( 1 ) . بر خلاف جملة « رفع ما لا يعلمون » كه ظاهراً حرمت را برمىدارد و دليل خاصى دارد ؛ يعنى اشتراك احكام واقعى ميان عالم و جاهل باشد .\r\n( 2 ) . اين مطلب در مسأله هشتم تحرير الوسيله بررسى خواهد شد . .\r\n","page_name":" 493 ","page_number":511},
  {"content":"\r\n\r\nباشد ؛ نظير بيع و تجارت در هنگام اقامهء نماز جمعه . « 1 »\r\nخامساً بر فرض كه مستلزم فساد يا ارشاد به فساد باشد امّا فساد در موردى است كه نهى به خود معامله تعلّق گيرد ، مثل نهى از بيع خمر و خنزير و آلات قمار و . . . ولى در مورد بحث ما نهى به عنوان كلى تصرف در ملك غير تعلّق گرفته است و اين عنوان بر معاطات هم منطبق است . متقابلًا امر و ترخيص به‌عنوان بيع تعلّق گرفته و بر معاطات منطبق است و از موارد اجتماع امر و نهى است و در علم اصول ثابت شد كه اجتماع امر و نهى در شىء واحد جايز است و در واقع اجتماع حقيقى نيست ؛ زيرا احكام از عناوين ، به معنونات سرايت نمىكند . پس مانعى ندارد كه عمل واحد ( معاطات فضولى ) به‌عنوان تصرف در مال غير حرام باشد و به‌عنوان بيع حلال و صحيح باشد .\r\nنتيجه : مانع عقلى و شرعى ، از راه استدلال فوق ، از شمول مطلقات ، درست نمىشود .\r\nمانع دوم : محقق تسترى مىگويد : معاطات در گرو دو امر است : يكى تراضى طرفين و ديگرى قصد تمليك داشتن و هر دوى اين امور از شؤون مالك اصلى است و از فضولى قابل صدور و تحقق نيستند ؛ پس معاطات فضولى واقع نمىشود . « 2 »\r\nنقد مانع : اين مانع اولًا نقض مىشود بر مطلق بيع فضولى ؛ زيرا در همه‌جا تراضى مالكين و قصد تمليك آن‌ها معتبر است و مخصوص معاطات نيست ، پس بايد بيع فضولى با قول هم منعقد نشود ، در حالى كه مستدل اين مطلب را نمىگويد .\r\nثانياً ما منكر دو جهت مزبور نيستيم و رضايت مالك اصلى هم معتبر است ولى دليلى بر لزوم سابق بودن آن بر معامله يا مقارن بودن با آن وجود ندارد . رضايت و قصد تمليك لا حق هم كفايت مىكند كه آن هم با اجازهء بعدى حاصل مىشود .\r\n\r\n\r\n","description":"","footnote":"\r\n( 1 ) . آرى در عبادات ملازمه وجود دارد زيرا عبادت مشروط به قصد قربت است و اگر متعلق نهى شد ، نهى كاشف از مبغوضيت عمل است ، و مبغوض مُبعّد از مولاست و چگونه ممكن است عمل مبعّد ، مَقرّب باشد ؟ !\r\n( 2 ) . ر . ك : مقابس الأنوار ، ص 138 . .\r\n","page_name":" 494 ","page_number":512},
  {"content":"\r\n\r\nمانع سوم : اصولًا معاملهء فضولى خلاف اصل و قاعده است و در امور كذايى به قدر متيقن كه در اين‌جا بيع فضولىِ قولى است بسنده مىشود ، و در معاطات فضولى به اصل فساد رجوع مىشود .\r\nنقد مانع : اولًا در بيع فضولى ثابت شد كه اين بيع هم مقتضاى قاعده است و از نظر عرف و عقلا آنچه مهم است اصل معامله و رضايت مالك است ، اگرچه متأخر باشد . عموم و اطلاق هم بر همين نكته دلالت دارد . ثانياً بر فرض كه خلاف قاعده باشد ولى دليل خاص ( صحيحهء محمد بن قيس و روايت عروهء بارقى و . . . ) وجود دارد كه معاطات فضولى را هم در بر مىگيرد . گفتنى است با وجود دليل اجتهادىِ عام يا خاص نوبت به اصل فساد نمىرسد .\r\nمانع چهارم : محقق نائينى مىگويد : در معاملات قولى كه با انشاى تمليك محقق مىشود حاصل و نتيجهء مصدر از خود مصدر قابل انفكاك است يعنى ممكن است الآن انشاى تمليك ايجاد شود ولى خود ملكيت كه حاصل آن است بعداً با اجازهء مالك اصلى محقق شود . لذا فضولى در آن راه دارد و انشاى قولى از هركدام از مالك اصلى و فضولى ميسّر است . ولى در معاطات ، حاصل مصدر ( عطاى خارجى ) از خود مصدر ( اعطا ) قابل انفكاك نيست و تكويناً به محض اعطا ، عطا محقق مىشود .\r\nبنابراين اگر اعطا از مالك اصلى با قصد تمليك باشد عمل او دو عنوان پيدا مىكند : يكى عنوان ذاتى اعطا و ديگرى عنوان عرضى و ثانوى تمليك ؛ در واقع دو تبديل وجود دارد : يكى تبديل تكوينىِ مكانى است كه مكان دو مال ، عوض مىشود و هركدام به جاى ديگرى مىروند ؛ ديگرى تبديل اعتبارى يعنى تبديل اضافهء مالكيت‌ها كه هركدام اضافهء مالكيت خود را به ديگرى منتقل مىكند و لذا بيع معاطاتى هم محقق مىشود ؛ ولى اگر از سوى فضولى محقق شود تنها اعطاى تكوينى مكانى است و دو جنس ، مكانشان جابه‌جا شده است ولى اضافه‌هاى مالكى جابه‌جا نشده است .\r\n\r\n","description":"","footnote":"","page_name":" 495 ","page_number":513},
  {"content":"\r\n\r\nتبديل اضافه منحصراً يا به ايجاد مادّه با هيئت « 1 » است ، و يا به فعل و اعطاى مالك با قصد بيع است كه از فضولى ممكن نيست و اجازهء بعدى هم تأثيرى ندارد ؛ « لأنّ الشيء لا ينقلب عمّا وقع عليه » . بنابراين معاطات فضولى منعقد نمىشود . « 2 »\r\nنقد مانع : قصد بيع كردن در ضمن معاطات و اعطاى خارجى كاملًا امكان‌پذير است ؛ همان‌طور كه فضولى با انشاى قولى ، قصد بيع مىكند و با اجازهء بعدى مالك ، منعقد مىشود ، با اعطاى خارجى هم مىتواند قصد بيع و تمليك كند ، و امر قصد آسان است . آن‌گاه اعطاى او هم دو عنوان پيدا مىكند : يكى عنوان ذاتى و اوّلى كه همان اعطاى خارجى است و ديگرى عنوان ثانوىِ اعتبارى كه با قصد معامله عطا مىكند . در تحقق معامله و صدق آن هم بيش از اين دخالت ندارد كه نخست اعتبار ملكيت كند سپس آن را با مبرزى ابراز كند كه همان فعل خارجى است ، و از اين لحاظ با انشاى قولى فرقى ندارد . بنابراين فضولى در معاطات هم جارى است و اگر مالك اصلى اجازه كرد براى او واقع مىشود .\r\nالبته تمام اين بحث‌ها بنا بر مسلك تحقيق است كه معاطات را هم بيع حقيقى جدى عرفى و مفيد ملك و حتى تحقيقاً مفيد ملكِ لازم مىدانند . ولى بنا بر مسلك مشهور كه معاطات را مفيد اباحهء تصرف مىدانند آيا فضولى در آن جارى مىشود ؟ بنابراين كه متعاطيان قصد اباحهء تصرف داشته باشند ، به شيوهء فضولىبردار امكان‌پذير نيست زيرا به محض اين‌كه فضولى ، مال ديگرى را بدون اذن مالك به فرد ثالثى داد و او هم گرفت - چه عالم باشد و چه جاهل - كار حرامى كرده ، اگرچه در صورت جهل ، معذور است و كيفر ندارد . چيزى هم كه شرعاً و عقلًا به نحو حرام و قبيح محقق شد امكان ندارد با اجازهء بعدى مالك اصلى مباح شود و از حرمت درآيد : « لأنّ الشيء لا ينقلب عمّا وقع عليه » . از وقتى كه اجازه آمد اباحه هم مىآيد ولى ربطى به معاطات فضولى ندارد ؛\r\n\r\n\r\n","description":"","footnote":"\r\n( 1 ) . منظور ، انشاى قولى است .\r\n( 2 ) . ر . ك : منية الطالب ، ج 1 ، ص 233 . .\r\n","page_name":" 496 ","page_number":514},
  {"content":"\r\n\r\nفضولى تنها به منزلهء آلتى براى ايصال و وصول است و در اباحهء تصرف ، مهم ، رضايت مالك است كه حاصل شده است و به‌دنبال آن ، تصرف قابض مباح است .\r\nولى بنا بر اين‌كه قصد آن‌ها ملكيت است ولى شارع ملك را امضا نكرده و اباحهء تصرف را امضا كرده است آيا با اجازهء مالك ، معاطات فضولى مفيد اباحهءتصرف مىشود يا خير ؟ پاسخ اين سؤال در گرو اين نكته است كه اجازه را كاشف حقيقى بدانيم يا كاشف حكمى يا ناقل ؟ كشف حقيقى كه دليل ندارد ؛ بنا بر كشف حكمى هم اجازه نمىتواند در گذشته تأثير كند و اباحهء حكمى بسازد ، زيرا از اول به نحو حرام محقق شده و قابل تبدّل نيست ، مخصوصاً كه قصد طرفين ملكيت بوده است ، نه اباحه . اباحه هم كه خلاف مقتضاى قاعده است . در اين امور به قدر متيقن ( معاطات مالك‌ها ) بسنده مىشود . بنا بر ناقل بودن اجازه هم مطلب روشن است كه معاطات قبلى تأثيرى نمىكند . اجازهء مالك كه آمد اباحهء تصرف هم مىآيد . فضولى هم تنها مثل ابزارى براى ايصال و وصول است .\r\nنتيجه : بنا بر اين‌كه معاطات ، مفيد اباحه باشد به‌صورت فضولى ايجاد نمىشود ولى بنا بر تحقيق كه مفيد ملك لازم است تمام احكام بيع فضولى قولى در معاطات فضولى هم مىآيد و با اجازهء مالك اصلى منعقد مىشود .\r\n\r\nبررسى نافذ بودن شرط تأثير اجازه\r\nبر مبناى مشهور « 1 » اگر مالك ابتداءً اجازه و امضا نمود قطعاً نافذ است و مشمول عمومات و مطلقات صحت و لزوم معامله خواهد بود . ولى اگر ابتدا معاملهء فضولى را رد كرد سپس اجازه نمود آيا باز هم اجازه مؤثر است يا لغو است ؟ به ديگر سخن : آيا شرط تأثير اجازه مسبوق نبودن آن به ردّ است يا مطلقاً نافذ است ، حتى اگر مسبوق به ردّ باشد ؟\r\n\r\n\r\n","description":"","footnote":"\r\n( 1 ) . اجازه مالك مؤثر است و بر صحت و انعقاد بيع فضولى دلالت مىكند . .\r\n","page_name":" 497 ","page_number":515},
  {"content":"\r\n\r\nشيخ اعظم در مكاسب اين امر را شرط مىداند و مىگويد :\r\n« من شروط الإجازة أنْ لا يسبقها الردّ » . « 1 »\r\nدر پايان هم فرموده است :\r\nوبالجملة فالظاهر هنا وفي جميع الالتزامات عدم الاعتبار بالإجازة الواقعة عقيب الفسخ . « 2 »\r\nبنابراين اگر ابتدا ردّ كند سپس اجازه كند فايده‌اى ندارد .\r\n\r\nدلايل عدم نفوذ اجازه پس از ردّ\r\nدليل اول : اجماع : صاحب جواهر صريحاً ادعاى اجماع كرده است « 3 » شيخ اعظم هم مىگويد ظاهراً مطلب اجماعى است . « 4 » شايد مقصود اين است كه در مسأله كسى مخالفت نكرده است اگرچه عدّه‌اى سكوت نموده و مطلب را اصلًا مطرح نكرده‌اند . ولى به هر حال اين دليل پذيرفتنى نيست ؛ بارها گفته شد كه اجماع منقول حجيت ندارد ، بر فرض كه حجت باشد يا اجماع محصَّل باشد ، مدركى يا محتمل المدركيهء است و ارزشى ندارد ، مخصوصاً كه قدما سكوت كرده‌اند .\r\nدليل دوم : اين دليل مهم‌ترين دليل شيخ اعظم است كه با ذكر مقدّمه‌اى به آن مىپردازيم : مفاد آيهء   أَوْفُوا بِالْعُقُودِ   اين است كه\r\n« أوفوا بعقودكم أيّها المالكين\r\n» ، زيرا بر ديگران قطعاً وفا به عقد واجب نيست ، و در معاملهء فضولى تا مالك اصلى اجازه نكند مخاطبِ به اين خطاب نمىشود ، پس از اجازه ، مُجيز به‌منزلهء يكى از دو طرف عقد مىشود « 5 » و عقد فضولى عقد مالك‌ها مىشود و مالك‌ها مشمول خطاب مزبور مىشوند .\r\nتبيين اصل استدلال : همان‌گونه كه اگر در عقد مالك‌ها ، ميان ايجاب و قبول ، ردّ\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 426 و 427 .\r\n( 2 ) . همان .\r\n( 3 ) . ر . ك : جواهر الكلام ، ج 22 ، ص 278 .\r\n( 4 ) . ر . ك : المكاسب ، ج 3 ، ص 426 .\r\n( 5 ) . اگر ايجاب فضولى است مجيز به‌منزله موجب است و اگر قبول فضولى است مجيز به‌منزله قابل است . .\r\n","page_name":" 498 ","page_number":516},
  {"content":"\r\n\r\nفاصله شود و قبل از انشاى قبول ، فسخ بيايد معامله منفسخ مىشود و با ردّ مذكور ، عنوان عقد ( معاقده و معاهده ) منتفى مىشود و قبول پس از ردّ بىفايده نخواهد بود همين‌طور اگر در عقد فضولى ، قبل از اجازه ، مالك اصلى رد كند اجازهء بعدى فايده‌اى ندارد ؛ زيرا مالك اصلى به‌منزلهء يكى از دو طرف عقد است و اجازهء او به‌منزلهء يكى از ايجاب يا قبول است و ردّ قبل از اجازه مثل ردّ قبل از قبول اصيل است كه مانع از تحقق عقد و معاهده مىشود و مشمول عموم آيهء   أَوْفُوا بِالْعُقُودِ   نمىشود ؛ وقتى عمومات و مطلقات آن را شامل نشد به اصل فساد برمىگرديم و حكم به بطلان مىكنيم . بنابراين شرط تأثير اجازه اين است كه مسبوق به ردّ نباشد . « 1 »\r\nنقد دليل دوم : نه مقدمه و مبناى دليل پذيرفتنى است و نه خود دليل . مقدمه را نمىتوان پذيرفت چون آيه از اين نظر قيدى « 2 » ندارد تا به‌ناچار با توجيه عقد ، مالك بودن درست شود بلكه كافى است عقد بر مال مالك باشد . رضايت مالك هم لازم است تا وجوب وفا بيايد و اين جهات با عقد فضولى و رضايت بعدىِ مالك تأمين مىشود اگرچه قبلًا رد كرد و بعداً نادم شد و امضا كرد .\r\nاصل دليل هم پذيرفتنى نيست چون اين ادعا كه ردّ ، مانع از تحقق عقد است نه در مقيس‌عليه ( ردّ در اثناى ايجاب و قبول ) مورد قبول است نه در مقيس ( ردّ معاملهء فضولى قبل از اجازه ) . دربارهء اصل يا مقيس‌عليه گفتنى است اگر ردّ ايجاب ، از سوى مشترى باشد و بعداً قبول كند حتماً اين ردّ آن ايجاب را از بين نمىبرد زيرا ايجاب چه به معناى ارادهء مُظهَره باشد چه به معناى بناگذارى قلبى بر تمليك باشد ، چه تعهّد و التزام به تمليك باشد چه خود انشاى تمليك يا تمليك به عوض ، حتماً محقق شده است و مبادى خاص خود ( تصور و تصديق و شوق و اراده ) را دارد . و تا اين مبادى هست ايجاب هم هست و ردّ قابل ، آن را نابود نمىكند تا قبول بعدى به امر معدوم\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 426 .\r\n( 2 ) . قيد آيه « عقودكم » است . .\r\n","page_name":" 499 ","page_number":517},
  {"content":"\r\n\r\nتعلّق بگيرد و منعقد نشود . بنابراين پس از ردّ هم اگر نادم شد و انشاى قبول كرد . عقد و معاهده محقق مىشود و خطاب   أَوْفُوا بِالْعُقُودِ   آن را شامل مىشود . آرى اگر قابل ، رد كرد و رفت ، به‌گونه‌اى كه موجَب از برگشتن او نااميد شد و دست از اراده و بناگذارى قلبى و تعهّد خود برداشت ، خود به خود ايجاب هم منتفى مىشود و قبول تصادفىِ بعدى تأثيرى ندارد .\r\nو اگر ردّ ايجاب ، از سوى خود موجَب باشد ؛ يعنى اگر قبل از قبول مشترى پشيمان شد و رجوع كرد و گفت : « نمىفروشم » بر مبناى مشهور - كه ايجاب ، ارادهء مظهره يا تعهد قلبى يا قرار قلبى است - منهدم مىشود ؛ چون يقيناً اراده و بناى قلبى ندارد و قبول بعدى از سوى مشترى فايده‌اى نخواهد داشت .\r\nبر مسلك امام راحل كه حقيقت ايجاب را « تمليك به عوض » مىداند اين امر با ايجاب محقق شده است و حتى از سوى موجب ، قابل انهدام نيست بلكه او بايد پايبند شرط و التزام خويش باشد ؛ چون خطاب   أَوْفُوا بِالْعُقُودِ   شامل او مىشود ؛ مخصوصاً بر اساس مبناى ديگر امام راحل كه مقوم معامله ، نفس ايجاب است و در ناحيهء قبول ، انشاى تملك لازم نيست و رضايت به مضمون ايجاب كفايت مىكند . بنابراين با انشا ، ايجاب معامله محقق شده است و موجَب ، حق ندارد آن را رد كند و اگر رد كرد نافذ نيست و بر فرض شك ، استصحاب بقاى ايجاب جارى مىشود ؛ « 1 » بنابراين ردّ ايجاب در اثناى معامله حتى از سوى خود موجب ، ايجاب را معدوم نمىكند و صلاحيت دارد تا قبول بعدى ملحق و معامله كامل شود ، چه رسد به ردّ ايجاب از سوى مشترى و قابل .\r\nو امّا در مورد فرع و مقيس كه مورد بحث است : بر فرض كه ردّ وسط ، ايجاب قبلى را منهدم كند ولى قياس مورد بحث ما به ردّ قبل از قبول ، مع‌الفارق است . زيرا در اين‌جا عقد محقّق شده است « 2 » و ردّ مالك اصلى آن را منهدم نمىكند و بنا بر جميع\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 282 - 284 .\r\n( 2 ) . حتى بر مبناى مشهور كه مركب از ايجاب و قبول است . .\r\n","page_name":" 500 ","page_number":518},
  {"content":"\r\n\r\nمبانى موجود است . « 1 » و وقتى عقد باقى است كافى است كه انتساب به مالك هم پيدا كند تا بالفعل مؤثر باشد ؛ و اين با رضايت مالك حاصل مىشود . بنابراين اجازه حتى اگر مسبوق به ردّ باشد باز مؤثر است و دليل فوق ، ناتمام است .\r\nدليل سوم : دليل سوم « 2 » شيخ اعظم قانون سلطنت يا حديث\r\n« إنّ الناس مسلّطون على أموالهم » « 3 »\r\nاست : مفاد مطابقى حديث ، سلطنت تام و مطلق مردم بر اموالشان است . يكى از مقتضيات و آثار و لوازم سلطنت مزبور اجازه يا ردّ كردن عقدى است كه ديگران بر مال او انشا كرده‌اند . همان‌طور كه اجازه‌اش مفيد و مؤثر است ردّ او نيز مؤثر است و موجب مىشود علاقهء طرف ديگر عقد از مال او منقطع شود .\r\nلازمهء تأثير ردّ اين است كه اجازهء بعدى او شرعاً تأثيرى ندارد ؛ زيرا اگر باز هم اجازه‌اش مؤثر باشد ردّ او تأثيرى ندارد و اگر ردّ ، بىاثر باشد معلوم مىشود سلطنت تامّه ندارد و اين خلف فرض است ، « 4 » و خلف محال و باطل است . در نتيجه ردّ او مؤثر است و عقد فضولى را منهدم مىكند و علقهء شأنى طرف را از مال مالك قطع مىكند . شيخ اعظم گفته است :\r\nمع أنّ مقتضى سلطنة الناس على أموالهم تأثير الردّ في قطع علاقة الطرف الآخر عن ملكه فلا يبقى ما يلحقه الإجازة . « 5 »\r\nدر پايان امر به تأمل كرده كه نشانهء ضعف اين دليل است .\r\nنقد دليل سوم : روايت اولًا به لحاظ سند مرسله است و از كتاب عوالى اللآلى نقل شده كه مورد طعن است ، لذا حجت نيست و ضعف آن هم جبران نشده است تا\r\n\r\n\r\n","description":"","footnote":"\r\n( 1 ) . چه عقد را اراده‌هاى مُظهرة دو طرف عقد بدانيم ، چه تعهد طرفينى بر نقل و انتقال و چه مبادله مالى با مالى باشد .\r\n( 2 ) . ر . ك : المكاسب ، ج 3 ، ص 427 .\r\n( 3 ) . بحار الأنوار ، ج 2 ، ص 272 ؛ عوالى اللالى ، ج 1 ، ص 222 ، ح 99 .\r\n( 4 ) . زيرا نخست به حكم حديث فرض كرديم كه چنين سلطنتى ثابت است .\r\n( 5 ) . ر . ك : المكاسب ، ج 3 ، ص 427 . .\r\n","page_name":" 501 ","page_number":519},
  {"content":"\r\n\r\nارزشمند باشد . البته اين ايراد در مثل حديث سلطنت مهم نيست ؛ زيرا اصل قاعده ، عقلايى است و حديث هم ارشاد يا تأكيد و امضاى همان حكم عقلاست و نيازى به سند قوى ندارد .\r\nثانياً در مبحث معاطات بيان شد كه اين حديث مُشَرِّع نيست تا در موارد شك به آن تمسك كنيم و مشروعيت امرى را ثابت كنيم ، بلكه در محدودهء عرف و شرع ، مردم بر اموالشان سلطنت دارند . بر اين اساس استدلال به حديث در مورد بحث ناتمام است زيرا آنچه مشكوك است اين است كه آيا تأثير اجازه و نفوذ آن پس از ردّ شرعاً و عرفاً نافذ است يا خير ؟ مستدل با حديث سلطنت ، عدم تأثير آن و لغو بودن اجازهء بعدى و عدم مشروعيت آن را اثبات كرد ؛ در حالى كه اول بايد از خارج ، عدم مشروعيت اجازه ثابت شود تا در اين محدوده از حديث استفاده شود . بنابراين استناد به آن ناتمام است .\r\nثالثاً موضوع حديث سلطنت ، اموال مردم است ؛ يعنى صاحب اموال بر اموال خود سلطنت دارند و ديگران حق ندارند بدون رضايت آن‌ها در مالشان دخالت و تصرف نمايند ، در حالى كه در مورد بحث ما ، فضولى در مال مالك تصرفى نكرده ، بلكه صرفاً انشاى عقد نموده است و حديث دلالت ندارد كه مالك بر مجرد انشاى عقد ديگرى بر مالش سلطنت دارد ؛ اصولًا امكان ندارد مالك بر عقد فضولى مسلط باشد و آن را رد كند و با ردش عقد منهدم شود ، زيرا عقد محقق شده است و به هر معنا كه باشد « 1 » تابع اراده و تعهد طرفين عقد است و ربطى به مالك اصلى ندارد تا آن را نفى و معدوم كند . و شايد « فتأمل » در كلام شيخ اشاره به همين جهت باشد .\r\nرابعاً تا مالك اصلى براى طرف اصيل در معامله اجازه نكند ، علاقهء ملكيتى پيدا نشده است تا مالك با ردّ خود ، آن علاقه و ارتباط را قطع كند بلكه كما كان بر ملك مالك اصلى باقى است و هيچ حق و پيوندى براى طرف حاصل نشده است ، بنابراين ردّ\r\n\r\n\r\n","description":"","footnote":"\r\n( 1 ) . يعنى اراده مُظهره و مبرزه ، بناگذارى قلبى بر تمليك و تملك ، تعهد طرفينى ، انشاى تمليك ، مبادله مال به مال و . . . . .\r\n","page_name":" 502 ","page_number":520},
  {"content":"\r\n\r\nقبلى اثر ندارد تا مانع از اجازهء بعدى باشد .\r\nسخن محقق نائينى : محقق نائينى دلالت حديث سلطنت را بر اشتراطِ تأثيرِ اجازه ، به عدم ردّ سابق ، كامل مىداند و از سه اشكال مهمى كه ذكر شد - غير از اشكال سندى كه مهم نبود - جواب داده است .\r\nجواب از اشكال اوّل : اوّلًا قبول نداريم كه اسقاط عقد « 1 » از قابليت لحوق اجازه ، حكم شرعى است بلكه همان‌گونه كه بيع ، يكى از حقوق مالك است و مالك حق دارد مالش را بفروشد و اگر فروخت ، بيعش نافذ است ، ردّ نيز يكى از حقوق مالك است و اگر رد كرد نافذ و مؤثر است و نوبت به اجازه نمىرسد .\r\nثانياً بر فرض كه اسقاط جزء احكام شرعى باشد نه از حقوق مالك ، ولى مثل جواز بيع و هبه است كه حكم شرعىاند ، و در عين حال اگر مال خود را فروخت حق ندارد پس بگيرد و بايد به عقدش وفا كند : « إذا تحقّق البيع من المالك ينفذ عليه ولا يمكنه حلّه وإيجاد ضدّه » . در صورتى هم كه رد كرد و عقد را از قابليت لحوق اجازه ساقط كرد حق ندارد اجازه كند و ردّ او عليه خودش نافذ است و بايد به آن پايبند باشد و پشيمانى بعدىاش سودى ندارد .\r\nجواب از اشكال دوم : جواب ، داستان عدم تصرف فضولى در مال مالك است . اگرچه فضولى تكويناً در مال مالك تصرفى نكرده است « 2 » و نيز تصرف اعتبارى شرعى و عرفى ( تمليك و تملك ) هم نكرده است ، زيرا با انشاى فضولى مُنشأ ( ملكيت ) در عالم اعتبار هم محقق نمىشود و نياز به اجازهء مالك دارد ، ولى به نظر خود فضولى ، تصرف اعتبارى شده و ملكيت براى مشترى محقق شده است ، و اطلاق سلطنت مردم بر مالشان اين انشا را باطل مىكند و مالك حق دارد جلوى تصرف خيالى و تحقق ملكيت در خيال فضولى را بگيرد ، و اگر اين حق براى او محفوظ است پس ردّش نافذ است و اگر\r\n\r\n\r\n","description":"","footnote":"\r\n( 1 ) . اگر ردّ مؤثر باشد نتيجه‌اش اسقاط مذكور است .\r\n( 2 ) . مثلًا جابه‌جا كند يا به قبض طرف معامله بدهد و . . . . .\r\n","page_name":" 503 ","page_number":521},
  {"content":"\r\n\r\nرد كرد نوبت به اجازهء بعدى نمىرسد .\r\nجواب از اشكال سوم : اين جواب ، جواب داستان عدم حصول علقه است . اوّلًا گرچه شرعاً علقهء ملكيت حاصل نشده ولى عرفاً حاصل شده است و همين براى لغو نبودن ردّ مالك كافى است و عُلقهء عرضيه را ابطال مىكند ؛ ثانياً لازم نيست علاقهء فعلى باشد تا ردّ مؤثر باشد ، بلكه كافى است علاقهء شأنى و قابليت حصول ملك براى اصيل باشد ؛ بدون شك اين قابليت در عقد فضولى وجود دارد ، به‌گونه‌اى كه نياز به انشاى جديد نيست . بنابراين ، ردّ مالك ، اين شأنيت و قابليت را نابود مىكند و عقد را از قابليت لحوق اجازه و حصول فعلىِ ملكيت ، ساقط مىكند .\r\nدر لابه‌لاى سخنان محقق نائينى دو قياس هم مشاهده مىشود :\r\n1 . وى ردّ مالك قبل از اجازه را به اجازهء مالك قبل از ردّ قياس كرده و گفته است : همان‌طور كه اگر اول اجازه كند بعداً حق ندارد ردّ كند و ردّ او نافذ نيست ، اگر اول ردّ كرد بعداً حق ندارد اجازه كند و اجازه‌اش نافذ نيست .\r\n2 . ردّ مالك را به باب فسخ بيع خيارى قياس كرده و گفته است : همان‌طور كه فسخ ذىالخيار موجب فسخ معاملهء خيارى مىشود و رضايت بعدى هم قطعاً فايده‌اى ندارد و نياز به عقد جديد دارد ، ردّ مالك اصلى هم موجب انفساخ عقد فضولى مىشود و آن را از قابليت اجازه ساقط مىكند .\r\nنتيجه : از نظر محقق نائينى استدلال به حديث سلطنت خالى از اشكال است . « 1 »\r\nپاسخ امام راحل ( قدس سره ) : حضرت امام در كتاب البيع از همهء اين سخنان پاسخ داده است حاصل كلام ايشان به‌صورت خلاصه به قرار زير است : سخن محقق نائينى ( قياس ردّ به بيع و اين‌كه چون حق بيع دارد حق ردّ هم دارد و چون پس از بيع حق ندارد فسخ كند و بايد به آن وفا كند ، پس از ردّ هم حق ندارد اجازه كند . . . ) قياس مع‌الفارق است\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 1 ، ص 255 - 256 . .\r\n","page_name":" 504 ","page_number":522},
  {"content":"\r\n\r\nزيرا بيع ، نوعى تصرف « 1 » است و كليهء حقوق براى مالك محفوظ است ولى انشاى فضولى تصرف در ملك غير نيست تا به بيع قياس شود ؛ فضولى دايرهء سلطنت و اختيارات مالك را محدود نكرده است تا حديث سلطنت اجرا شود و حق ردّ را براى او ثابت كند . « 2 » همچنين اگر مال خود را بفروشد مشمول اطلاق   أَوْفُوا بِالْعُقُودِ   مىشود و وفا بر او واجب است و حق فسخ ندارد ، ولى اگر بيع فضولى را ردّ كند دليلى بر لزوم وفا بر ردّ وجود ندارد و حق ندارد اجازه كند .\r\nو امّا مسأله تصرف فضولى در مال مردم به نظر خودش : اولًا فضولى اگر ملتفت باشد و براى مالك هم بفروشد حتى به نظر خودش تصرف اعتبارى نكرده است تا ردّ به اين برگردد ؛ ثانياً دليل سلطنت كارى به نظر و عقيده و پندار طرف ندارد بلكه به واقع كار دارد ؛ يعنى هر اختيارى واقعاً براى مالك وجود دارد و هيچ امرى در واقع نبايد مزاحم سلطنت او باشد و مجرّد خيال تصرف ارزشى ندارد .\r\nو امّا داستان حصول علقهء عرفى يا شأنى : به نظر متعاقدان علاقهء ملكيت حاصل شده است و گرنه شرعاً و عرفاً - نزد عقلا - علاقه‌اى پديد نيامده است تا ردّ مالك ، قطع آن علاقه باشد . علاقهء شأنى هم كفايت نمىكند و نيازى به ردّ ندارد بلكه عدم اجازه و امضا كافى است و در حقيقتْ مالك اصلى ، بر امضا و ترك آن مسلّط است نه بر ردّ انشاى ديگرى كه ربطى به مالك ندارد و تابع اراده و تصور و تصديق فضولى است .\r\nو امّا قياس ردّ به اجازه : اين قياس ، مع‌الفارق است ؛ زيرا پس از اجازه مشمول عمومات وجوب وفا مىشود و بديهى است كه فسخ و ردّ بعد از اجازه لغو است ولى پس از ردّ سابق ، دليلى بر واجب بودن وفا به ردّ وجود ندارد ؛ بنابراين حق اجازه محفوظ است .\r\n\r\n\r\n","description":"","footnote":"\r\n( 1 ) . تصرف اعتبارى .\r\n( 2 ) . بلكه چه‌بسا انشاى فضولى راه را براى مالك هموار كرده و به او كمك نموده است زيرا نيازى به انشاى جديد نيست و اگر راضى شد همان انشاى فضولى كافى است . .\r\n","page_name":" 505 ","page_number":523},
  {"content":"\r\n\r\nقياس ردّ به فسخ معاملهء خيارى هم مع‌الفارق است زيرا فسخ به دليل خاص ، مبطل عقد و سبب انفساخ آن است و بديهى است كه پس از انفساخ ، عقدى وجود ندارد تا دوباره اجازه و امضا كند ، ولى در مورد ردّ دليلى نداريم كه سبب بطلان باشد ؛ استدلال به حديث سلطنت هم مصادره به مطلوب است بنابراين انشاى فضولى منهدم نشده و قابل لحوق اجازه است . در نتيجه استدلال به حديث سلطنت ناتمام است . « 1 »\r\n\r\nدلايل نفوذ اجازه پس از ردّ\r\nتاكنون دلايل عدم نفوذ بررسى شد و نتيجه اين شد كه دليل معتبرى بر مشروط بودن تأثير اجازه به عدم سبق ردّ وجود ندارد . گفتنى است نه‌تنها دليلى بر اشتراط مزبور نداريم بلكه دو دليل بر خلاف آن داريم كه اجازهء پس از ردّ را هم نافذ مىدانند :\r\n1 . صحيحهء محمد بن قيس است كه قبلًا نقل شد .\r\nشيوه استدلال : مخاصمه ، دليل بر عدم رضايت است و اخذ وليده و فرزندش ، ردّ عملى معامله است ؛ پس ابتدا معاملهء فضولى را ردّ كرد ولى بعداً مجبور شد و رضايت داد و همين رضايت و اجازه كفايت كرد . امام هم نفرمود : اين اجازه كفايت نمىكند ، بلكه با احكامى كه صادر كرد زمينه را براى آن فراهم نمود . پس اجازهء مالك پس از ردّ معامله هم نافذ است .\r\nشيخ اعظم اصل ظهور حديث را قبول كرده و حتى شبههء فعلى بودن ردّ را پاسخ داده و گفته است مانعى ندارد ؛ ردّ فعلى هم مثل رد قولى صحيح است . ولى از آن‌جا كه به نظر ايشان دليل اول و دوم از ادلّهء مشهور بر اشتراط كامل است و ظاهر صحيحه بر خلاف آن است ، به طرح يا تأويل حديث حكم كرده و گفته است :\r\nوبالجمله فالظاهر هنا وفي جميع الالتزامات عدم الاعتبار بالإجازة الواقعة عقيب\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 286 - 290 . .\r\n","page_name":" 506 ","page_number":524},
  {"content":"\r\n\r\nالفسخ فإنْ سلّم ظهور الرواية في خلافه فلتطرح أو تُؤوّل . « 1 »\r\nولى قبلًا در ذيل صحيحه بحث شد كه اصل ظهور آن در ردّ فعلى قبل از اجازه ، مخدوش است ؛ زيرا نه مخاصمه دليل روشنى بر ردّ است و نه اخذ جاريه دليل واضحى بر ردّ فعلى ، بلكه شايد جاريه را به قصدهاى ديگر گرفته است . اصولًا نيازى به قصد خاص ندارد بلكه جاريه ملك او است و تا زمانى كه اجازه نداده است حق دارد ملك خود را دست هر كسى يافت ، بگيرد ؛ بنابراين اصل ظهور ، اشكال دارد و گرنه با قبول ظهور نوبت به طرح يا تأويل نمىرسد . قبلًا هم در جواب دليل شيخ اعظم ذكر شد كه چنين عقدى هم مشمول عمومات و مطلقات ، و محكوم به صحت است .\r\n2 . صحيحهء ابن بزيع از امام هفتم ( ع ) :\r\nسألت أباالحسن ( ع ) من امرأة أبتليت بشرب النبيذ فسكرت ، فزوّجت نفسها رجلًا في سكرها ، ثمّ أفاقت فأنكرت ذلك ، ثمّ ظنت أنّه يلزمها ففزعت منه ، فأقامت مع الرجل على ذلك التزويج أحلالٌ هو لها أم التزويج فاسد لمكان السكر ولا سبيل للزوج عليها ؟ فقال ( ع ) :\r\n« إذا أقامت معه بعد ما أفاقت فهو رضاً منها » ،\r\nقلت : ويجوز ذلك التزويج عليها ؟ فقال\r\n: « نعم » . « 2 »\r\nشيوهء استدلال : دربارهء حديث نخست گفتنى است عقد نكاح بدون رضايت و طيب نفس لازم در معاملات ، انشا شد ، سپس زن آن را ردّ كرد ، « 3 » سپس به گمان اين‌كه عقد ، شرعاً لازم است ، به آن راضى شد . پس رضايت او بعد از ردّ است و با وجود اين ، حضرت فرمود : اين رضايت كفايت مىكند و نكاح مزبور نافذ و مشروع است . پس رضايت و اجازهء بعد از ردّ مؤثر است .\r\nسه شبهه : 1 . در مورد حديث شايان ذكر است زن كه اختيار نكاح به دست او است\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 427 .\r\n( 2 ) . وسائل الشيعه ، ج 20 ، ص 294 .\r\n( 3 ) . انكار و فزع همان ردّ فعلى است . .\r\n","page_name":" 507 ","page_number":525},
  {"content":"\r\n\r\nو مالكِ امر نكاح است عقد نكاح را انشا كرده است : « ظاهر فزوّجت نفسها رجلًا في سكرها » ، و قياس مورد بحث ما به اين مورد ناتمام است زيرا ممكن است در اين مورد كه خودش انشاكننده است رضايت بعدى كافى باشد ولى در مورد بحث كه فضولى انشاى عقد كرده است رضايت پس از ردّ نافذ نباشد .\r\nپاسخ : ظاهر حديث اين است كه زن در حال مستى با مردى ازدواج كرده است امّا حديث نگفته است كه خودش انشاى عقد كرده يا ديگرى ، ديگرى هم وكيل زن بوده ، « 1 » يا شايد غير وكيل اجراى صيغه كرده است و اطلاق تعبير با همهء اين‌ها مىسازد . بنابراين انشاى فضولى را هم شامل مىشود . يا به گفته مرحوم سيد در حاشيه : اگر خودش مباشرتاً عقد را انشا كرده باشد باطل است زيرا مجنون است و مسلوب‌العبارهء . ناگزير بايد خصوص توكيل فضولى مدّ نظر باشد . « 2 »\r\nافزون بر اين ، بر فرض كه ظهور مزبور پذيرفته شود ولى مناط حكم در انشاى فضولى وجود دارد ؛ يعنى عدم اقتران رضايت و طيب نفس به عقد كه بعداً آمده و با وجود اين ، حكم به صحت شده است . مهم هم نيست كه انشاى قبلى از فضولى باشد يا از خود مالك و صاحب اختيار ، امّا به هر صورت ، راضى نبوده و بعداً راضى شده است ، بنابراين ، حكم به صحت كرده است .\r\n2 . ظاهر عبارت « فانكرت » اين است كه زن پس از هشيار شدن منكر اصل وقوع عقد است ، نه اين‌كه اصل انشا را قبول دارد تا دعوا در فضولى بودن يا اكراهى بودن آن باشد .\r\nپاسخ : عبارات بعدى « فظنّت . . . وفزعت » شاهد صدقى است بر اين‌كه اصل انشاى عقد را قبول دارد و « انكرت » يعنى كراهت دارد و آن را امر منكر و ناپسند مىداند و اگر هشيار بود چنين اقدامى نمىكرد .\r\n\r\n\r\n","description":"","footnote":"\r\n( 1 ) . متعارف در نكاح همين است و خود زن حيا مىكند كه مستقيماً انشاى عقد كند و به مردى بگويد : من زن شما مىشوم يا خودم را به عقد شما درآوردم .\r\n( 2 ) . ر . ك : حاشية المكاسب ( محقق يزدى ) ، ج 1 ، ص 158 و 159 . .\r\n","page_name":" 508 ","page_number":526},
  {"content":"\r\n\r\n3 . شايد در خصوص نكاح ، رضايت بعد از ردّ تعبداً نافذ است و ربطى به بيع فضولى ندارد .\r\nپاسخ : اگر در اصل صحت بيع فضولى ترديد داشتيم ، پذيرش اين احتمال ممكن بود ولى فعلًا پس از اصل مشروعيت بيع فضولى بحث داريم . احتمال تعبد در معاملات منتفى است ، به همين سبب ، علىالقاعده فرقى ميان نكاح و غيره نيست . پس صحيحه مىتواند دليلى بر مؤثر بودن اجازه پس از ردّ و دليلى باشد بر اين‌كه شرط نيست اجازه مسبوق به ردّ نباشد .\r\nمقتضاى اصل عملى در مسأله : بر فرض كه در بقاى عقد فضولى ، پس از ردّ مالك اصلى شك كنيم . در اين‌صورت ، استصحاب بقا جارى مىشود و جزء بعدى يا قيد آن ( رضايت مالك ) با اجازهء بعدى وجداناً محقق مىشود ؛ آن‌گاه موضوع كامل مىگردد و عمومات وفا به عقد اجرا و حكم به صحت و لزوم معامله مىشود .\r\nنتيجهء نهايى : از نظر مقتضاى قواعد ، يقيناً ردّ مالك موجب انهدام عقد فضولى نيست و معاملهء فضولى به هر معنا كه باشد « 1 » باقى است و كافى است تا اجازه و رضايت مالك هم ملحق شود تا معامله به او منتسب شود . از نظر ادلّهء خاصه و روايات هم اجازه پس از ردّ نافذ است ، حتى اگر اجازهء فعلى و عملى باشد ، از نظر اصول عمليه نيز نتيجه همين است ؛ يعنى اجازهء بعدى نافذ است و شرطيت مسبوق نبودن اجازه به ردّ ناتمام است . در عين حال از آن‌جا كه شبههء اجماعى بودن اشتراط وجود دارد بزرگان فقه در اين موارد با مشهور يا با ادعاى اجماع ، مخالفت كلى نمىكنند بلكه يا بر وفق مشهور فتوا مىدهند - چنان‌كه امام در متن تحرير فتوى داده است ولو آن را خالى از اشكال نمىداند - و يا دست‌كم احتياط مىكنند :\r\nفالتحقيق بحسب القواعد : عدم اشتراط الإجازة بعدم مسبوقيتها بالردّ إلا أن يقوم\r\n\r\n\r\n","description":"","footnote":"\r\n( 1 ) . اراده مظهره ، بناى قلبى بر تمليك و تملك ، مبادلة مال به مال و . . . . .\r\n","page_name":" 509 ","page_number":527},
  {"content":"\r\n\r\nإجماع على ذلك ، وإثبات الإجماع في تلك المسألة المبنيّة على القواعد مشكل بل ممنوع والاحتياط حسن . « 1 »\r\n\r\nلغو بودن ردّ پس از اجازه\r\nدر بخش قبلى به اين نتيجه رسيديم كه اجازه به‌دنبال ردّ لغو نيست ولى امام راحل ( قدس سره ) در اين بخش مىفرمايد : ردّ پس از اجازه لغو است ؛ يعنى اگر مالك اصلى ، ابتدا بيع فضولى را امضا نمود بعداً پشيمان شد و ردّ كرد اين ردّ بىاثر است ؛ زيرا به محض اجازه و امضا ، عمومات   أَوْفُوا بِالْعُقُودِ   و « المؤمنون عند شروطهم » و . . . اين معامله را فراگرفت . از نظر عقلا هم معامله در حق او لازم شد و بايد به آن وفا كند . بر همين اساس ، ردّ بعدى جلوى تمسّك به عمومات را نمىگيرد و خودش لغو است و مالك اصلى حق ندارد عقد را فسخ كند مگر اين‌كه يكى از موجبات فسخ ( خيار عيب ، خيار غبن و . . . ) موجود باشد يا طرفين تراضى كنند و اقاله در ميان باشد .\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 293 . .\r\n","page_name":" 510 ","page_number":528},
  {"content":"\r\n\r\n\r\nاجازه فعلى\r\nمسألة 6 : الإجازة كما تقع باللفظ الدالّ على الرضا بالبيع بحسب متفاهم العرف ولو بالكناية ، كقوله : « أمضيت » و « أجزت » و « أنفذت » و « رضيت » وشبه ذلك ، وكقوله للمشتري : « بارك اللّه لك فيه » وشبه ذلك من الكنايات ، كذلك تقع بالفعل الكاشف عرفاً عنه ، كما إذا تصرّف في الثمن مع الالتفات ، و من ذلك ما إذا أجاز البيع الواقع عليه معه ؛ لأنّها مستلزمة لإجازة البيع الواقع على المثمن ، وكما إذا مكّنت الزوجة من نفسها بعنوانها إذا زوّجت فضولًا .\r\nترجمه : همان‌طور كه اجازه با لفظى كه به حسب فهم عرف ، دالّ بر رضايت بر بيع است « 1 » محقق مىشود - مانند گفتهء مالك : « امضا كردم » و « اجازه دادم » و « نافذ نمودم » و « راضى شدم » و شبه اين‌ها و مانند قول او به مشترى : « خدا در آن به تو بركت دهد » و مانند كنايه‌هاى ديگر - با كارى كه عرفاً كشف از رضايت او نمايد هم محقق مىشود ، مانند اين‌كه با توجه [ به معاملهء فضولى 
  ] در ثمن تصرف كند . همين‌گونه است وقتى مالك ، بيع واقع شده بر ثمن را با توجه اجازه دهد ؛ زيرا لازمهء اين اجازه آن است كه بيع بر مثمن را اجازه نموده است . مثال ديگر اين‌كه وقتى زنى به‌صورت فضولى تزويج مىشود ، خودش را به‌عنوان زوجه ، در اختيار [ زوج 
  ] قرار دهد .\r\nشرح : سخن در اين مسأله ، اين است كه اجازه به چه وسيله‌اى محقق مىشود ؟ آيا صرف رضايت باطنى مالك به معاملهء فضولى كفايت مىكند ؛ چه از راه انشاى قولى كشف شود ، چه از راه انشاى فعلى ، و چه اصلًا انشايى در ميان نباشد و از سكوت و عدم رد مالك كشف شود ؟ يا اين‌كه رضايت باطنى كافى نيست و بايد به نوعى اظهار شود و مالك اصلى ، انشاى رضايت كند ؛ يعنى آن را به سببى از اسباب ايجاد كند ؟ بر\r\n\r\n\r\n","description":"","footnote":"\r\n( 1 ) . اگرچه با كنايه باشد . .\r\n","page_name":" 511 ","page_number":529},
  {"content":"\r\n\r\nفرض لزوم انشا ، آيا انشاى فعلى كفايت مىكند « 1 » يا انشاى قولى لازم است و بايد رضايت خود را با قول ايجاد كند ؟ و بر فرض انشاى قولى لازم باشد ، آيا مطلق انشاى قولى كفايت مىكند - اگرچه با الفاظ كنايه باشد - يا لزوماً بايد با قول صريح يا ظاهر داراى ظهور و متفاهم عرفى باشد و كنايه كافى نيست ؟ در اين‌باره چهار قول وجود دارد :\r\n\r\nبررسى اقوال موجود در بحث\r\n1 . فاضل مقداد در تنقيح مىگويد : لزوماً بايد به لفظ صريح - يا ظاهر عرفى - باشد و لفظ كنايه كافى نيست ، چه رسد به غير لفظ . از نظر ايشان ، اجازه هم انشاست و انشا ، ايجاد معنا به لفظ است و همان‌گونه كه در ايجاب و قبول قول و لفظ صريح لازم است و استقراى موارد ، دليل آن است در اجازه هم انشا به لفظ صريح ، لازم است . « 2 »\r\nاين نظريه به چند دليل ناتمام است ؛ اوّلًا استقراى مزبور ناتمام است زيرا معاطات تحقيقاً بيع است و بلكه بيع لازم است و با وجود اين ، با فعل اعطا و اخذ ، انشا مىشود نه با قول ؛ ثانياً بر فرض كه در مورد ايجاب و قبول استقرا را بپذيريم ولى در اجازه قبول نداريم ؛ زيرا اجازه امضاى عقدى است كه واقع شده و دليلى ندارد كه اگر در خود عقد قول و لفظ صريح معتبر است لزوماً در اجازه هم معتبر باشد ؛ ثالثاً در باب شروط صيغه بحث شد كه در خود عقد لفظ صريح لازم نيست و به هر لفظى كه مقصود را تفهيم كند كفايت مىكند ، اگرچه كنايه و مجاز باشد ؛ رابعاً اصل انشا بودن اجازه را قبول نداريم . در نظريهء چهارم گفته خواهد شد كه ماهيت اجازه رضايت قلبى به معامله است ؛ خامساً بر مسلك امام راحل : در مورد قبول عقد هم انشا بودن را قبول نداريم بلكه قوام\r\n\r\n\r\n","description":"","footnote":"\r\n( 1 ) . يعنى به فعلى از افعال ابراز رضايت كند ، مثلًا با توجه به معاملة فضولى ، در ثمن تصرف كند ، يا زن با توجه به نكاح فضولى ، خود را در اختيار روج قرار دهد .\r\n( 2 ) . ر . ك : التنقيح الرائع ، ج 2 ، ص 27 . .\r\n","page_name":" 512 ","page_number":530},
  {"content":"\r\n\r\nانشا به ايجاب است ، و قبول رضايت به انشا موجب است ؛ سادساً از روايت صحيحهء ابن بزيع در مورد تزويج در حال مستى استفاده مىشود كه انشاى فعلى كفايت مىكند ؛ سابعاً از روايت عروهء بارقى هم استفاده مىشود كه لفظ صريح لازم نيست و لفظ كنايه كفايت مىكند ؛ مثلًا مىتواند بگويد : « بارك الله فى صفقهء يمينك » و مانند آن .\r\n2 . اجازه ، انشاى رضايت است و بايد قولى باشد امّا لزومى ندارد قول صريح باشد ، بلكه كنايه هم كفايت مىكند . اين نظريه نيز مثل نظريهء قبلى به چند دليل ناتمام است جز اين‌كه از يك نظر ، حق با اين قول است : بر فرض كه قولْ لازم باشد امّا دليلى بر به‌كار بردن قول صريح وجود ندارد و به كنايه هم كافى است .\r\n3 . تعدادى از فقهاى بزرگ اجازه را انشاى رضايت دانسته‌اند ولى گفته‌اند : انشاى قولى لازم نيست ؛ فعلى كفايت مىكند . صاحب جواهر بر اين امر ادعاى اجماع كرده است . « 1 » يكى از دارندگان اين نظريه مرحوم آقاى خوئى است كه در مصباح بر مبناى خودش انشا را ايجاد معنا به لفظ نمىداند بلكه قوام آن را به اعتبار نفسانى و ابراز آن به مبرزى مىداند و مىفرمايد ؛ مهم نيست كه آن اعتبار نفسانى را به لفظ صريح ابراز كند يا با الفاظ كنايى و يا با فعلى از افعال « 2 » ابراز كند و به محض اين‌كه انشاى فعلى رضايت حاصل شد استناد عقد و معامله به مالك اصلى صدق مىكند و عمومات صحت و لزوم معامله ، آن را شامل مىشود و چيزى وراى اين معتبر نيست . « 3 »\r\nاين نظريه نيز مخدوش است ؛ زيرا اگر فعل مالك ، كاشف از رضايت باطنى باشد و به مناط رضايت باطنى كافى باشد پذيرفتنى است . مناط اصل رضايت باطنى است ، از هر راهى كه كشف شود ، چه از راه قول چه از راه فعل و چه سكوت . ولى اگر با فعل انشا و ايجاد رضايت كند - كه نظر آقاى خوئى است - لازمه‌اش اين است كه اولين\r\n\r\n\r\n","description":"","footnote":"\r\n( 1 ) . ر . ك : جواهر الكلام ، ج 22 ، ص 293 .\r\n( 2 ) . حتى اگر حركت دادن سر باشد .\r\n( 3 ) . ر . ك : مصباح الفقاهه ، ج 4 ، ص 206 - 207 . .\r\n","page_name":" 513 ","page_number":531},
  {"content":"\r\n\r\nتصرف مالك در عوض مبيع يا اولين تمكين زوجه در برابر زوج حرام باشد ؛ زيرا تصرف در ملك غير است يا تمكين بدون احراز زوجيت است و با همين تمكين زوجيت ايجاد مىشود . « 1 » و قائل مذكور به اين لازم ملتزم نيست . « 2 » علاوه بر اين ، در نظريه چهارم هم مطلبى خواهد آمد مبنى بر اين‌كه در اجازه ، انشا و ايجاد لازم نيست بلكه مجرد رضايت باطنى كفايت مىكند ، حتى اگر با فعل يا قول ، ابراز نشود اگرچه غالباً كاشف از آن ، قول يا فعل است .\r\n4 . از نظر شيخ اعظم اگر شبهه اجماع - بر لزوم اظهار رضايت باطنى به قولى يا به فعلى - نباشد ، و از نظر صاحب جواهر اگر لزوم اظهار رضايت به اجماع فقها نبود ، حتماً مجرد رضايت باطنى كفايت مىكرد . شيخ اعظم براى اين مطلب به سه شاهد استناد كرده كه مرحوم آقاى خوئى از هر سه شاهد جواب داده است .\r\nشاهد اوّل : عمومات و مطلقات صحت بيع و وجوب وفا به عقد كه مخاطب آن‌ها عرف است ؛ مانند نظر عرف ، چيزى بيش از اصل انشاى عقد و تحقق معامله بر مال مالك و رضايت مالك براى اضافه شدن و انتساب عقد به مالك را لازم ندانسته است . بنابراين انشاى رضايت و ايجاد آن با قول يا فعل لازم نيست و به تعبير خود شيخ اعظم :\r\nوحينئذٍ فالعمومات المتمسّك بها لصحّة الفضولي - السالمة عن ورود مخصص عليها عدا ما دلّ على اعتبار رضا المالك في حلّ ماله وانتقاله إلى الغير و رفع سلطنته عنه - أقوى حجّة في المقام . « 3 »\r\nپاسخ مرحوم خوئى : تمسك به آيات وفا و عقد و مانند آن بديهى البطلان است زيرا اين عمومات عقد مالك‌ها را در بر مىگيرد و عقد غير مالك‌ها را در بر نمىگيرد\r\n\r\n\r\n","description":"","footnote":"\r\n( 1 ) . البته تكليفاً حرام است ، هرچند كه وضعاً مفيد است و موجب ملكيت و زوجيت مىشود .\r\n( 2 ) . البته جزء اوّل تصرف ، حرام است ، امّا اجزاى بعدى حرمت ندارد .\r\n( 3 ) . المكاسب ، ج 3 ، ص 424 . .\r\n","page_name":" 514 ","page_number":532},
  {"content":"\r\n\r\nمگر پس از انتساب عقد به مالك . گفتنى است انتساب مزبور تنها در فرض انشاى اجازه و اظهار رضايت باطنى است ؛ چه به قول اظهار كند ، چه به فعل . « 1 » بنابراين صرف رضايت باطنى بدون ابراز و اظهار آن به يك مبرز ، كافى نيست .\r\nنقد جواب فوق : اين پاسخ ناتمام است ؛ زيرا انتساب به معناى اين‌كه ميان مالك و عقد فضولى ارتباط و اضافه‌اى حاصل شود به نفس رضايت باطنى كفايت مىكند ، و آن‌كه محتاج انشا و ايجاد مىباشد عناوين معاملات است ( عنوان بيع و اجاره و نكاح و . . . كه عناوين تسبيبى هستند ) براى محقق شدن ، احتياج به انشا و ايجاد دارد خواه از اصيل باشد ، خواه از فضولى . ولى اجازه امر تسبيبى نيست بلكه عقد فضولى امر تسبيبى است كه محقق شده و اجازه ، رضايت به آن است و از هر راهى كه رضايت احراز شود كفايت مىكند .\r\nشاهد دوم : دومين شاهد ، روايات متفرقه‌اى است كه همه‌جا بر رضايت طرف تكيه كرده و مناط تمام را رضايت دانسته است ؛ از جمله روايت صحيحهء ابن بزيع دربارهء ازدواج در حال مستى است كه در مسألهء قبل ذكر شد . حضرت در اين روايت فرمود :\r\n« إذا قامت معه بعد ما أفاقت فهو رضاً منها »\r\nكه همين رضايت كافى است و نكاح با آن نافذ است .\r\nديگرى روايات تصرف ولىّ خيار در مبيع است كه مىفرمايد :\r\n« فإنْ أحدث . . . حدثاً . . . فذلك رضاً منه فلا شرط » . « 2 »\r\nاين روايت هم تمام مناط را رضايت طرف دانسته كه موجب لزوم است . فعل اقامه زن با مرد و احداث حدث هم كاشف از رضايت است نه اين‌كه به نفس اين فعل ايجاد رضايت كند و انشا لازم باشد .\r\nديگرى روايات نكاح باكره است كه اگر فضولى او را به عقد مردى در آورد سكوت\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 207 .\r\n( 2 ) . وسائل الشيعه ، ج 18 ، ص 13 ، ح 1 . .\r\n","page_name":" 515 ","page_number":533},
  {"content":"\r\n\r\nاو كفايت مىكند و رضايت و اجازه محسوب مىشود . « 1 » امّا قطعاً مقصود ، اين نيست كه در عقد باكره اجازه و رضايت او شرط نيست بلكه مقصود اين است كه سكوت او علامت رضا و كاشف از رضايت است و همين كفايت مىكند ، زيرا باكره از تصريح به الفاظ « اجازه دادم » ، « راضى شدم » و مانند آن حيا مىكند . سكوت هم نه قول است نه فعل تا سخن از انشا در ميان باشد بلكه كاشف از رضاى قلبى است آنچه مهم است رضايت باطنى به عقد است .\r\nديگرى روايات نكاح عبد بدون اذن مولاست كه دلالت دارند بر كفايت كردن سكوت مولى پس از علم و اطلاع از امر نكاح عبد . اين سكوت اقرار به عقد « 2 » و علامت و آيتِ رضايت است و موضوعيت ندارد ؛ پس مناط ، رضايت قلبى است .\r\nديگرى روايات نكاح عبد بدون اذن مولاست كه در مقام تعليل مىگويند :\r\n« إنّه لم يعص الله وإنّما عصى سيّده . . . » « 3 »\r\nكه آن هم با رضايت بعدى مرتفع مىشود . در اين روايات هم روى رضايت تكيه شده است . حاصل اين‌كه در روايات متعدد هم رضايت باطنى ، علت تامه دانسته شده است نه انشا و اظهار آن . بنابراين از هر راهى كه رضايت مالك كشف شود كفايت مىكند ، و اگر تصرف مالك هم اجازه محسوب مىشود براى اين است كه كاشف از رضايت او است ؛ همين‌گونه است اجازهء قولىِ او . « 4 »\r\nپاسخ مرحوم خوئى : دربارهء اقامت زن با مردى كه در حال مستى به عقد او درآمده و نيز دربارهء احداث حدث ، گفتنى است خود اقامت و احداث حدث ، انشاى فعلى است و طرف ، رضايت خود را با فعل ابراز نموده است . اين دو مورد هم دليل بر كفايت نفس رضايت باطنى نيست . در ساير موارد هم كه سكوت بكر يا سكوت مولى\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 21 ، ص 206 .\r\n( 2 ) . ر . ك : همان ، ج 21 ، ص 117 .\r\n( 3 ) . همان ، ص 114 ، ح 1 .\r\n( 4 ) . ر . ك : المكاسب ، ج 3 ، ص 424 - 425 . .\r\n","page_name":" 516 ","page_number":534},
  {"content":"\r\n\r\nمطرح بود شايان ذكر است كه : اوّلًا خود « سكوت » فعلى است كه با قصد رضايت حاصل شده است و باز هم رضايت خود را با فعل سكوت ابراز نموده است ؛ ثانياً اين موارد از محل بحث ما بيگانه است و قياس مع‌الفارق است زيرا عبد براى خودش انشاى عقد كرده است نه براى ديگرى ، بنابراين از فضولى مصطلح خارج است . پس اين روايات هم نمىتوانند دليل بر كفايتِ رضايت باطنى مالك در عقد فضولى باشد . « 1 »\r\nنقد پاسخ فوق : اين پاسخ نيز ناتمام است زيرا سكوت ، عدم فعل است نه فعل تا طرف اصيل يا صاحب اختيار انشاى فعلى داشته باشد ، بلكه به مناط طريق و كاشف بودن از رضايت معتبر است ، روايات مزبور از مورد بحث ما بيگانه نيست ؛ زيرا در آغاز بيع فضولى بيان شد كه مقصود از فضولى ، فرد اجنبى تنها نيست بلكه مقصود ، هر كسى است كه مالك تصرف نباشد و استقلال و اختيار تصرف نداشته باشد چه مالك عين باشد ، چه نباشد . بر همين اساس ، عبدى هم كه بدون اذن مولى ازدواج كرده است نكاحش فضولى است ، مالكى كه بدون اذن طلب‌كارها يا بدون اذن مرتهن ، مال مورد رهن را فروخته است فضولى است . پس روايات فوق هم دليل ديگرى بر كفايت رضايت باطنى است .\r\nشاهد سوم : كلمات فقها در موارد گوناگون شاهد بر اين است كه رضاى باطنى ملاك است و انشاى اجازه و رضايت با قول يا فعل لازم نيست ؛ براى نمونه ، در باب اجازهء معاملات فضولى گفته‌اند : سكوت كافى نيست ولى علت آن را نبود لفظ و ابراز رضايت ذكر نكرده‌اند بلكه دليل آن را اعم بودن سكوت از رضايت دانسته‌اند ؛ يعنى سكوت گاهى علامت رضا هست و گاهى نيست . و چون از اثبات اعم ، اثبات اخص لازم نمىآيد كافى نيست . بنابراين اگر در يك مورد رضايت را از سكوت كشف كرديم كفايت مىكند .\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 207 - 209 . .\r\n","page_name":" 517 ","page_number":535},
  {"content":"\r\n\r\nهمچنين مشهور در مورد باكره‌اى كه نكاح فضولى بر او اجرا شده و او سكوت نموده است فرموده‌اند : همين سكوت كافى است ، نه به‌خاطر اين‌كه در اين مورد اجازه ساقط است بلكه به‌خاطر اين‌كه سكوت او علامت رضاست و ظهور در رضا دارد . و اگرچه مفيد يقين وجدانى نباشد ولى كفايت مىكند :\r\n« دفعاً للحرج عليها وعلينا\r\n» . و نيز در مورد بيع مكره صريحاً گفته‌اند :\r\n« لو رضي المكره بما فعله صحّ »\r\nكه تعبير به رضايت نموده‌اند نه به اجازه . بنابراين ، معلوم مىشود كه رضايت كفايت مىكند . « 1 »\r\nشيخ اعظم به‌خاطر وجود اين نمونه‌ها در سخنان فقهاى عظام ، قيد اجماعى بودن اظهار رضايت را هم نفى كرده و فرموده است :\r\n« وبالجملة فدعوى الإجماع في المسألة دونها خرط القتاد » . « 2 »\r\nمرحوم آقاى خوئى از اين موارد هم پاسخ داده و فرموده است : مكفى بودن رضايت ، فتواى جمعى از فقهاست كه بر اساس اجتهاد خود به اين نتيجه رسيده‌اند ولى فتواى آنان براى مجتهد ديگر حجّت نيست تا متقاعد شويم . « 3 » به نظر ما با وجود عمومات و اطلاقات و نيز روايات خاصه‌اى كه ذكر شد كفايت رضايت باطنى كاملًا مستند است و نيازى به انشا و ايجاد اجازه با لفظ يا اعتبار آن در نفس و ابراز آن به يك مبرز « 4 » نيست ؛ اگرچه غالباً همراه با ابراز و اظهار است ولى لزومى ندارد و رضايت مالك از هر راهى كه احراز شود كفايت مىكند . فعل او هم - مثل تصرف در ثمن و تمكين زوجه - به مناط كشف از رضايتْ ارزشمند است ، به همين سبب ، امام راحل در متن از تعبير\r\n« الفعل الكاشف عرفاً عنه »\r\nاستفاده كرده است ؛ يعنى فعل يا قول موضوعيت ندارند بلكه كاشفيت دارند و تمام مناط ، كشف عرفى از رضايت باطنى است .\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 423 - 424 .\r\n( 2 ) . همان ، ص 424 .\r\n( 3 ) . ر . ك : مصباح الفقاهه ، ج 4 ، ص 211 .\r\n( 4 ) . حتى اگر آن مبرز ، فعل باشد . .\r\n","page_name":" 518 ","page_number":536},
  {"content":"\r\n\r\nشيخ اعظم پس از اختيار كفايت رضايت و اثبات آن با شواهد گوناگون در پايان ، دربارهء كافى بودن رضايت ، دچار ترديد شده است ، به اين دليل كه اگر رضاى باطنى لاحق ، كافى باشد لازمه‌اش اين است كه رضاى سابق و مقارن هم كافى باشد ، « 1 » تا در نتيجه معامه‌اى كه مقرون به رضايت مالك است از اول صحيح و لازم باشد و محتاج به اجازهء بعدى نباشد ، در حالى كه فقها به اين لازم ملتزم نيستند . پس قول به كفايت رضاى باطنى پذيرفتنى نيست .\r\nآن‌گاه شيخ اين مطلب را تأييد كرده است : با اين‌كه اگر در جانب امضا و اجازه ، مجرّد رضاى باطنى كافى باشد و معامله را لازم كند و نيازى به انشا نباشد بايد در جانب فسخ معامله هم مجرّد كراهت باطنى كافى باشد و نيازى به انشاى فسخ نباشد و اگر چنين شد بايد بيع فضولى با نهى سابق از اساس فاسد باشد زيرا نهى سابق ، دليل بر كراهت مالك است و معمولًا اين كراهت تا هنگام معامله و تا آنى پس از آن پايدار است ، و همين فسخ است . همچنين بيع انسان مكره بايد از اساس باطل باشد زيرا آن‌جا هم تا آنى پس از معامله ، كراهت باطنى دارد كه همين فسخ معامله است ، در حالى كه فقها به اين امور ملتزم نيستند .\r\nبنابراين همان‌طور كه كراهت باطنى فسخ نيست و انشاى فسخ لازم است ، به قرينه مقابله رضايت باطنى هم اجازه و امضا نيست و انشاى اجازه لازم است . شيخ در پايان گفته است : «\r\nإلا أن يلتزم بعدم كون مجرّد الكراهة فسخاً وإن كان مجرّد الرضا إجازة\r\n» كه به اين وسيله ميان باب اجازه و فسخ تفاوت قائل شده است ؛ يعنى در فسخ ، انشا لازم است و در اجازه ، رضا كافى است . « 2 »\r\nپاسخ امام راحل : ما به لازم اوّل ( كفايت رضاى مقارن براى صحت و لزوم ، و عدم لزوم اجازهء بعدى ) ملتزم مىشويم ، « 3 » زيرا مسأله اجماعى نيست تا التزام به آن ، خلاف\r\n\r\n\r\n","description":"","footnote":"\r\n( 1 ) . اگرچه ابراز نكرده و اذن در معامله نداده است .\r\n( 2 ) . ر . ك : المكاسب ، ج 3 ، ص 425 - 426 .\r\n( 3 ) . بحث تكميلى در اين‌باره در مسألة هشتم بررسى شده است . .\r\n","page_name":" 519 ","page_number":537},
  {"content":"\r\n\r\nاجماع باشد . و معتقديم كه لازم دوم - كه در مؤيد ذكر شد - لازم نمىآيد و همان‌طور كه خود شيخ در پايان اشاره كرد ، ميان باب اجازه و فسخ تفاوت است و قياس ميان آن دو مع‌الفارق است ؛ زيرا در مورد اجازه ، امر تسبيبى انشايى ( خود عقد ) با انشاى فضولى حاصل شده و كافى است كه رضايت مالك هم به آن ضميمه شود تا انتساب عقد به او محقق شود و مشمول عمومات گردد ؛ ولى فسخ ، مثل اصل معامله محتاج به انشاست ؛ زيرا حقيقت فسخ حلّ عقد و گشودن گره است و اين معنا يك امر تسبيبى است كه به سبب فسخ ايجاد مىشود و نيازمند انشا و ايجاد قولى يا فعلى است ، در نتيجه عقد فضولى با نهى سابق هم قابل لحوق اجازه هست ، عقد مكره نيز با رضايت بعدى محكوم به صحت است . « 1 »\r\nنتيجه : در اجازهء بيع فضولى مالك مختار است با قول و لفظ صريح رضايت خود را اعلام كند يا با لفظ كنايى ، يا با فعل يا با سكوت و مانند آن . يكى از آثار كافى بودن رضايت اين است كه اگر فضولى ، متاع مالك را به ثمنى فروخت ، سپس آن ثمن را با فرد ديگرى معامله كرد و مالك اصلى ، معاملهء دوم را اجازه كرد يا با تصرف در عوض آن ابراز رضايت كرد همين كافى است كه معاملهء اول هم ممضات باشد زيرا اجازهء دومى كاشف از اين است كه به اوّلى هم راضى بوده و لازمه‌اش رضا به اولى است ، و گرنه بدون رضا به بيع اوّلى نمىتواند در عوض معاملهء دوم تصرف كند و اين مطلب مبسوطاً در بحث عقود متعدد و متعاقب بر مال مالك يا بر عوض آن بررسى خواهد شد .\r\n\r\nنظريهء امام راحل ( قدس سره )\r\nحضرت امام دربارهء كفايت رضاى باطنى ، در كتاب البيع فرموده است :\r\nلا يعتبر في نفوذ العقد الفضولي إلا الرضا ، ولو شك في الرضا يحكم في الظاهر بعدم التأثير وعدم النقل لاستصحاب بقاء ملك كل منهما على حاله . « 2 »\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 279 .\r\n( 2 ) . كتاب البيع ، ج 2 ، ص 274 . .\r\n","page_name":" 520 ","page_number":538},
  {"content":"\r\n\r\nسپس فرموده است :\r\nوقد يقال باعتبار إنشاء الإجازة والإنفاذ وهو غير مرضى . « 1 »\r\nآن‌گاه چنين استدلال نموده است : لزوم انشاى قولى يا فعلىِ اجازه و امضا براى يكى از سه امر است : 1 . يا براى آن است كه بدون انشاى مزبور بر معاملات فضولى ، اصل عنوان معامله صدق نمىكند ؛ مثلًا تا مالك اصلى اجازه را انشا نكند بيع فضولى بيع نيست ، و نكاح او نكاح نيست ؛ 2 . يا براى آن است كه هرچند بدون انشاى اجازه هم ، عقد فضولى عقد است ، ولى كفايت نمىكند و بايد عنوان « عقد المالك » يا ، « بيع المالك » صدق كند تا صحيح و نافذ باشد ؛ مثلًا مقصود واقعىِ آيهء   أَوْفُوا بِالْعُقُودِ   ، « أوفوا بعقودكم » است و تا اجازه نبايد و مالك ، اظهار رضايت نكند اين عنوان نمىآيد ؛ 3 . يا براى آن است كه گرچه عنوان « عقد مالك بودن » هم لازم نيست ولى انتساب عقد به مالك بايد محقق شود تا معامله براى او واقع شود و تا انشاى اجازه نكند انتساب محقق نخواهد شد .\r\nاز نظر امام راحل هر سه احتمال مردود است ؛ زيرا صدق عنوان بيع و نكاح و عقد و . . . بر بيع و نكاح فضولى ضرورى و بديهى است و جاى ترديد ندارد ؛ چه مالك اصلى اجازه بكند ، چه اجازه نكند . در فرض اجازه هم چه انشاى اجازه ملاك باشد ، چه نفس رضايت كه تمام اين‌ها در صحت و لزوم و ساير آثار و احكام معامله دخالت دارند نه در اصل صدق عنوان ؛ بلكه عنوان بيع و عقد بر عقد باطل و فاسد هم اطلاق مىشود چه رسد به عقد فضولى كه از نظر مشهور از اساس فاسد نيست و منوط به اجازهء مالك است ؛ بنابراين احتمال اول مردود است .\r\nلزوم صدق عنوان « عقد مالك » يا « عقدكم » و « بيعكم » هم مردود است ؛ زيرا اوّلًا خلاف ظاهر عمومات است چون « العقود » ، « البيع » و . . . دارد و ظاهرش اين است كه وفا به هر عقدى ، از هر عاقدى و نسبت به هر متعلقى واجب است . البته بديهى است كه\r\n\r\n\r\n","description":"","footnote":"\r\n( 1 ) . همان . .\r\n","page_name":" 521 ","page_number":539},
  {"content":"\r\n\r\nعقد بايد بر مال من باشد تا بر من وفا به آن واجب باشد و عقد بر مال ديگرى در حق من وجوب وفا ندارد ، ولى اين‌كه عقد بر مال من را خودم انشا كرده باشم يا وكيل يا مأذون يا فضولى انشا كرده باشد فرقى ندارد و آيه از اين نظر يا اطلاق دارد و يا اگر ساكت است از نظر عرف و عقلا فرقى ندارد و با رضايت بعدىِ مالك منعقد مىشود .\r\nثانياً ؛ اساساً اگر صدق « عقد المالك » و « بيع المالك » لازم باشد بايد عقد فضولى از اساس باطل باشد زيرا پس از اجازه ، عنوان مزبور حقيقهء صدق نمىكند و صحيح است اگر بگوييم : اين عقد مالك نيست بلكه عقدالغير است كه مالك آن را امضا كرده است و نسبت به خود مالك صحت سلب دارد ؛ بنابراين احتمال دوم هم مردود است .\r\nدر تحقق انتساب عقد به مالك هم نيازى به انشاى اجازه نيست و به نفس رضايت مالك به معاملهء فضولى اين انتساب ، محقق مىشود و اجازهء قولى كاشف از رضاى باطنى است ، اجازهء فعلى به مناط كشف ارزش دارد ، سكوت هم اگر علامت رضا باشد به همين مناط ارزش دارد و نيازى به انشا نيست ؛ آرى براى ايجاد نفس معامله - كه از عناوين تسبيبى است و به سبب قول يا فعل ايجاد مىشود - انشا لازم است ولى براى رضايت به آن ، انشا لازم نيست و رضايت كافى است ؛ « 1 » بنابراين ، احتمال سوم نيز مردود است ، در نتيجه : « لا يعتبر فى نفوذ العقد الفضولى إلا الرضا » . البته بايد رضاى مالك احراز شود و مجرّد احتمال كافى نيست . در صورت عروض شك هم استصحاب بقاى ملك هر مالكى جارى مىشود . « 2 »\r\n\r\n\r\n","description":"","footnote":"\r\n( 1 ) . حتى از منظر امام در باب عقد هم آن كه انشا ، مقوّم آن است ايجاب عقد است و در ناحيه قبول انشا ، تملك لازم نيست و رضايت به انشاى تمليك بايع كفايت مىكند .\r\n( 2 ) . ر . ك : كتاب البيع ، ج 2 ، ص 274 - 278 . .\r\n","page_name":" 522 ","page_number":540},
  {"content":"\r\n\r\n\r\nبررسى كاشفيت و ناقليت اجازه\r\nمسألة 7 : هل الإجازة كاشفة عن صحّة العقد الصادر من الفضولي من حين وقوعه ، فتكشف عن أنّ المبيع كان ملكاً للمشتري والثمن ملكاً للبائع من زمان وقوع العقد ، أو ناقلة بمعنى كونها شرطاً لتأثير العقد من حين وقوعها ؟ وتظهر الثمرة في النماء المتخلّل بين العقد والإجازة ، فعلى الأوّل نماء المبيع للمشتري ونماء الثمن للبائع ، وعلى الثاني بالعكس ، والمسألة مشكلة ؛ لا يترك الاحتياط بالتخلّص بالصلح بالنسبة إلى النماءات .\r\nترجمه : آيا اجازه ، كاشف از صحت عقد فضولى از زمان وقوع عقد است تا كشف شود كه مبيع از همان موقع ، ملك مشترى و ثمن ، ملك خريدار شده است ؛ يا اين‌كه اجازه ، ناقل است ؛ به اين معنا كه اجازه ، شرط تأثير عقد است از وقتى كه اجازه واقع مىشود ؟ نتيجهء اين [ دو وجه 
  ] در نمايى كه در فاصله عقد و اجازه ، پيدا شده است ظاهر مىشود . پس بنا بر وجه اول [ يعنى كاشفيت 
  ] نماى مبيع ، مال مشترى و نماى ثمن مال فروشنده است ، و بنا بر وجه دوم [ يعنى ناقله بودن 
  ] برعكس است ؛ و اين مسأله مشكل است ، پس احتياط دربارهء نماءاتى كه [ طرفين مىخواهند 
  ] با هم مصالحه كنند ترك نشود .\r\nشرح : اصل اعتبار اجازه در نفوذ و تأثير معاملهء فضولى قطعى است ولى بحث در نحوهء دخالت آن در صحت و لزوم و تحقق نقل و انتقال است . يعنى آيا اجازه كاشفيت دارد يا ناقل است ؟ اگر كاشف باشد آيا از نوع كشف حقيقى است يا كشف حكمى ؟ نظر مشهور كشف حقيقى است . به نظر مرحوم شريف‌العلماى مازندرانى استاد شيخ اعظم ، كشف حكمى است و به نظر عده‌اى نقل است .\r\nشيخ اعظم در مكاسب مىفرمايد : كاشفيت به اين معناست كه وقتى اجازه آمد كشف مىكند از اين‌كه آثار عقد در واقع ، از همان زمان وقوع عقد ، محقق شده بود ؛ به‌گونه‌اى\r\n\r\n","description":"","footnote":"","page_name":" 523 ","page_number":541},
  {"content":"\r\n\r\nكه گويا اجازه ، مقارن عقد بوده است . ناقليت به اين معناست كه وقتى اجازه آمد از هم‌اكنون آثار عقد مترتب مىشود و نقل و انتقال صورت مىگيرد ؛ به نحوى كه گوياعقد در زمان اجازه انشا شده و قبلًا عقدى در كار نبوده است . « 1 » و كشف حكمى به‌اين معناست كه تا اجازه نيايد اصل ملكيت نمىآيد و به‌دنبال اجازه ، بايعْ مالك ثمن‌مىشود و مشترى مالك مثمن ولى به قدر امكان « 2 » آثار و احكام ملكيت از زمان عقد مترتب مىشود و در واقع « احكام كشف » از اول مترتب مىشود نه خود « كشف واقعى » كه ملكيت هم از لحظهء عقد محقق شود . « 3 » ثمرات اين سه نظر توضيح داده خواهد شد .\r\nدورنماى بحث : درباره كاشف يا ناقل بودن اجازه در سه مرحله بحث مىشود :\r\nمرحلهء اول : هريك از كشف و نقل از نظر عقلى امكان دارد يا ممتنع است ؟\r\nمرحلهء دوم : بر فرض امكان ، مقتضاى قواعد ( عمومات و مطلقات ابواب معاملات ) كدام است ؟\r\nمرحلهء سوم : مفاد ادلّهء خاصه ( روايات باب بيع فضولى ) كشف است يا نقل ؟\r\nبديهى است كه نخست بايد امكان عقلى هريك از نقل و كشف ثابت شود تا از مقتضاى ادلّهء عامّه و خاصّه بحث شود ؛ زيرا اگر كشف ممتنع باشد قول به آن باطل است و ادلّه‌اى كه امكان ظهور در آن دارند يا موهم آن هستند بايد توجيه شوند و حكم قاطع عقلى به استحاله ، بر ظواهر ظنّى مقدم است ، و نيز اگر نقل ، ممتنع باشد نمىتوانيم روايات را بر آن حمل كنيم و اگر ظهورى هم باشد يا توهم دلالت وجود داشته باشد بايد توجيه كنيم . بنابراين ، بحث عقلى مقدم است .\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 399 .\r\n( 2 ) . اين مطلب در مباحث بعدى با ذكر نمونه‌هايى بيان خواهد شد .\r\n( 3 ) . ر . ك : همان ، ص 408 . .\r\n","page_name":" 524 ","page_number":542},
  {"content":"\r\n\r\n\r\nتبيين مرحلهء اول ( امكان يا امتناع ناقل بودن )\r\nاز سخنان فخرالمحققين به‌دست مىآيد كه ناقل بودن ، محال عقلى است ؛ زيرا فرض اين است كه اجازهء مالك ، علت تامّهء تحقق ملكيت و نقل و انتقال نيست ؛ مگر اين‌كه عقد جديدى باشد ، كه قطعاً باطل است . بنابراين عقد فضولى هم دخيل است ؛ يا به‌عنوان اين‌كه عقد مقتضى است و اجازه شرط است و يا به‌عنوان اين‌كه هركدام جزء علت هستند و مجموعاً تأثيرگذارند كوتاه سخن اين‌كه لازمهء نقل ، تأثير امر معدوم است زيرا در حالى كه ملكيت و اثر و معلول محقق مىشود - پس از اجازه - عقد كه الفاظى و متصرم‌الوجود است معدوم است ، و تأثير معدوم در موجود از محالات است زيرا عدم ، اثر ندارد ، چيزى نيست كه مؤثر باشد ، و با امر وجودى سنخيت ندارد و وجود مسانخت ميان علت و معلول قطعى و لايتخلف است . بنابراين ناقل بودن اجازه عقلًا محال است . « 1 »\r\nپاسخ نقضى از دليل فوق : در تمام علت‌هاى تامّهء مركبّه‌اى كه داراى اجزاى طولى و تدريجى هستند و هر جزئى مىآيد و مىرود تا نوبت به جزء بعدى مىرسد مطلب از همين قرار است ؛ يعنى تا جزء اخير محقق نشود معلول محقق نمىشود ، در حالى كه اجزاى قبلى ، مدت‌ها قبل معدوم و منقضى شده‌اند ؛ مانند اجزاى تدريجى عقد كه حرف به حرف و كلمه به كلمه موجود و معدوم مىشوند . وقتى جزء اخير آمد ملكيت يا زوجيت هم مىآيد . بنابراين ، شبهه و اشكال ، مخصوص اجازه بر مسلك نقل نيست بلكه در موارد مذكور هم هست ، در حالى كه فخرالدين اين موارد را قبول دارد ، هر جوابى كه از اين‌ها بدهد ما از شبههء مذكور همان جواب را مىدهيم .\r\nمحقق نائينى در صدد توجيه برآمده و گفته است : منظور فخرالدين تأثير معدوم در موجود نيست تا موارد مذكور نقض بر او باشد بلكه منظورش انفكاك انشا از مُنشَأ و\r\n\r\n\r\n","description":"","footnote":"\r\n( 1 ) . ر . ك : ايضاح الفوائد ، ج 1 ، ص 419 . .\r\n","page_name":" 525 ","page_number":543},
  {"content":"\r\n\r\nمصدر از حاصل مصدر است و مىخواهد بگويد اگر اجازه را ناقله بدانيم لازمه‌اش اين است كه انشا از مُنشَأ جدا شود ؛ يعنى انشا و عقد الآن محقق شد ولى مُنشَأ و حاصل مصدر ، پس از اجازه محقق مىشود ، و اين محال است « 1 » زيرا از قبيل كسر و انكسار ، فعل و انفعال و تأثير و تأثّر است ، يعنى محال است كسر ، فعلى و حال باشد ولى انكسار استقبالى باشد يا بعث فعلى باشد و انبعاث استقبالى .\r\nمحقق نائينى پس از توجيه فوق ، از استدلال فخرالدين اين‌گونه پاسخ داده است كه به نظر خود مُنشىء و انشا كننده ( فضولى ) انشا از مُنشَأ منفك نيست تا محال پيش آيد ؛ آرى از نظر عقلا و شارع منفك است زيرا حصول ملكيت در نزد عرف و شرع ، موقوف است به رضايت مالك كه بعداً ملحق مىشود و از ابتدا انشا موجود نيست . « 2 » و به نظر ميرزا ، همين كه در نظر عاقد ، ميان انشا و مُنشأ جدايى نيست كفايت مىكند .\r\nنظريهء امام راحل : حضرت امام پاسخ محقق نائينى را نپذيرفته و دو اشكال بر آن گرفته است :\r\n1 . اگر انشاكنندهء فضولى ادعاى مالكيت دارد يا خيال مىكند كه مالك است و مالى را براى خود مىفروشد و توجه ندارد كه فضولى است ، جاى اين سخن هست كه بگوييد به نظر خودش انشا از مُنشأ جدا نيست ولى كسى كه توجه دارد فضولى است و مال مردم را براى صاحبان آن‌ها مىفروشد و مىداند كه تا اجازه و رضايت مالك نباشد ملكيت نمىآيد ، چگونه به نظرش ملكيت از انشاى تمليك جدا نيست ؟ !\r\n2 . بر فرض كه به نظر او جدا نباشد ولى اين مقدار كفايت نمىكند و اشكال تأثير معدوم در موجود را حلّ نمىكند ؛ زيرا كماكان اشكال باقى است ؛ يعنى خود ملكيت ( وجود واقعىِ اعتبارى آن ) پس از اجازه مىآيد در حالى كه عقد قبلًا موجود و منعدم\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 2 ، ص 56 .\r\n( 2 ) . ر . ك : همان . .\r\n","page_name":" 526 ","page_number":544},
  {"content":"\r\n\r\nشده است و اشكال هم در انفكاك ملكيت واقعى از عقد است نه در انفكاك ملكيت به نظر فضولى . « 1 »\r\nاشكال بر استدلال فخرالدين : عقود و انشاءات نظير علل تكوينى نيستند كه واقعاً مؤثرات باشند و تخلّف معلول از علت ، تأثير معدوم در موجود ، تقدم معلول بر علت محال باشد و . . . بلكه عقد ، موضوع اعتبار عقلا و شارع مقدس است كه به دنبال آن ، اعتبار ملكيت و زوجيت و . . . مىكنند و معلول اعتبارى ، موضوع يا علت اعتبارى مىطلبد كه موجود است زيرا از نظر عرف و عقلا و شرع ، عقد باقى است - نه وجداناً و تكويناً بلكه اعتباراً - و اعتبار نفسانى هم كه قائم به نفس متعاقدين است باقى است و تنها الفاظ ايجاب و قبول منعدم شده است . اگر عرفاً و اعتباراً عقد باقى است وقتى اجازه هم ضميمه شد علت تامه مىشود يا موضوع كامل مىشود و حكم يا اثر ( ملكيت ) هم مىآيد و اين از باب تأثير معدوم نيست بلكه تأثير موجود است و در واقع دامنهء امر اعتبارى وسيع‌تر است و در عالم اعتبار قابل بقاست .\r\nشواهد بقاى عقد عبارت است از جواز فسخ آن به سبب يكى از خيارات ، يا جواز فسخ آن به سبب يكى از عيوب باب نكاح ، جواز اقاله و تفاسخ طرفينى و جواز و صحت لحوق قبول به ايجاب - حتى با فاصله و نبود موالات - كه در تمام اين‌ها بنا را بر بقاى عقد مىگذارند و به جواز فسخ و مانند آن حكم مىكنند ، و گرنه فسخ معدوم و قبول معدوم معقول نيست . و اين بقاى عرفى است و از لحظه عقد هم هست ؛ نه تأثير معدوم لازم مىآيد و نه انفكاك مصدر از اسم مصدر . « 2 »\r\nنتيجه : روشن شد كه دليلى بر امتناع نقل وجود ندارد و ناقله بودن اجازه عقلًا ممكن است .\r\nامكان يا امتناع كاشفه بودن : ابتدا مقدمه‌اى دربارهء چند احتمال در معناى كشف :\r\n\r\n\r\n","description":"","footnote":"\r\n( 1 ) . ر . ك : البيع ، ( محمد حسن قديرى ) ، ص 480 و 481 .\r\n( 2 ) . ر . ك : كتاب البيع ، ج 2 ، ص 213 - 214 . .\r\n","page_name":" 527 ","page_number":545},
  {"content":"\r\n\r\n1 . مقصود از كشف اين است كه از زمان عقد تا قبل از اجازه ، واقعاً مبيع ، ملك مالك اصلى است و واقعاً ملك مشترى نيست ولى پس از اجازه ، آن واقع دگرگون مىشود و واقعاً مالكيت مالك از اول عقد منتفى مىشود و به جاى آن ، مالكيت مشترى مىآيد ، در واقع قبل از اجازه ، واقعاً مالك اصلى ، مالك بود و پس از اجازه واقعاً مشترى از اول عقد ، مالك بوده است نه مالك اصلى .\r\nامام راحل از اين به كشف انقلابى تعبير كرده است . « 1 » اين كشف قطعاً باطل است زيرا اوّلًا انقلاب در هويت محال است و «\r\nالشيء لا ينقلب عمّا وقع عليه » ؛\r\nثانياً اين‌كه هم - واقعاً از عقد تا اجازه مالك اصلى - مالك باشد و هم مالك نباشد ، يا مشترى هم مالك نباشد و هم مالك باشد . تناقض است .\r\n2 . از عقد تا اجازه واقعاً مالك اصلى ، مالك است و پس از اجازه واقعاً مشترى هم از آغاز عقد ، مالك شده است ولى قبل از اجازه واقعاً مالك نبود . اين نيز معناى ديگرى از كشف انقلابى است و محال است ، زيرا مستلزم اجتماع دو مالك بر مملوك واحد است ، و اين به معناى اجتماع مثلان است كه منتهى مىشود به اجتماع نقيضان . افزون بر اين ، نسبت به مشترى هم تناقض است ؛ يعنى هم واقعاً قبل از اجازه مالك نبود و هم با آمدن اجازه ، واقع منقلب شد و معلوم شد كه وى واقعاً مالك بوده است .\r\n3 . همان‌طور كه قطع ، طريق و كاشف محض است و هيچ موضوعيتى ندارد و تمام نظر به واقع است ، اجازه هم در بيع فضولى كاشف محض باشد ؛ يعنى بيانگر اين باشد كه در واقع ، از اول عقد ، مشترى مالك شده بود ولى ما خبر نداشتيم و اجازهء مالك ، كاشف محض از واقع است و هيچ دخالت و تأثيرى ندارد . اين نيز باطل است ؛ زيرا مستلزم اين است كه عقد فضولى علت تامّهء حصول ملكيت باشد كه خلاف عرف و شرع است و يقيناً رضايت مالك دخيل است .\r\n\r\n\r\n","description":"","footnote":"\r\n( 1 ) . ر . ك : همان ، ص 217 . .\r\n","page_name":" 528 ","page_number":546},
  {"content":"\r\n\r\n4 . كشف حكمى كه به‌گفتهء شريف‌العلما حتىالامكان آثار و احكام ملكيت را مترتب مىكنيم نه خود ملكيت را .\r\n5 . منظور مشهور اين است كه ملكيت از زمان عقد مىآيد و عقد فضولى ، مقتضى و مؤثر در ملكيت است ولى به شرط اين‌كه اجازه بعداً محقق شود ؛ اين همان شرط متأخّر است كه در اصول فقه مطرح است .\r\nبا توجه به اين مقدمه مىگوييم : دليلى كه براى امتناع قول به كشف ذكر شده اين است كه كشف ، مستلزم قول به شرط متأخّر است ، امّا اين محال است ، پس كشف محال است زيرا مستلزم‌المحال محال . « 1 »\r\nتوضيح اين‌كه واضح است كاشف بودن اجازه ، مستلزم شرط متأخر باشد زيرا معناى كشف اين است كه از لحظهء عقد ، نقل و انتقال و ملكيت حاصل شده ولى اجازهء بعدى ، شرط كاشف است . دليل محال بودن شرط متأخر هم اين است كه شرط ، يكى از اجزاى علت تامه است و علت تامه ، نسبت به تمام اجزاى پيش از معلول است ( تقدم رتبى دارد ) و تا در مرتبهء قبل ، علت تامه محقق نشود و به معلول رجحان يا ضرورت وجود - على المبنى - ندهد محال است معلول محقق شود ، بنابراين چگونه ممكن است اجازه شرط باشد و در عين حال ، متأخر از مشروط باشد و ملكيت قبل از آن حاصل گردد ؟ ! اين با شرط بودن منافات دارد و از باب تقدم معلول بر علت تامّه و محال است . بنابراين كاشفه بودن اجازه محال است .\r\nپاسخ شبهه : محور استدلال : امتناع شرط متأخر است و اگر ثابت شود كه شرط متأخر ، ممتنع نيست ثابت مىشود كه كاشفيت هم محال نيست . علماى اصول براى اثباتِ امكانِ شرط متأخر ، راه حل‌هايى ارائه داده‌اند كه برخى از آن اشاره مىشود :\r\nالف ) اسباب و شروط شرعى و عرفى ، و در يك كلام اعتبارى ، با اسباب و شروط\r\n\r\n\r\n","description":"","footnote":"\r\n( 1 ) . ر . ك : حاشية آقا جمال بر شرح لمعه ، ص 358 . .\r\n","page_name":" 529 ","page_number":547},
  {"content":"\r\n\r\nعقلى و واقعى و تكوينى قابل قياس نيستند ، در سبب و شرط عقلى مىپذيريم كه تقدم معلول بر علت تامه به همهء اجزاى آن محال است ولى در سبب و شرط شرعى و اعتبارى نمىپذيريم ؛ زيرا امر اعتبارى در اختيار اعتباركننده است و او همان‌طور كه براى امر مقارن ، شرطيت اعتبار مىكند براى امر متأخر هم شرطيت اعتبار مىكند و بلكه شرعاً تقدم مسبّب بر سبب بلامانع است ، « 1 » چه رسد به شرط شرعى كه خود مؤثر نيست و شرطِ تأثير سبب و مقتضى است كه به طريق اولى اعتبار تقدم مشروط بر آن ممكن است مثل شرطيت اجازه براى ملكيت از لحظهء عقد ، و شرطيت غسل شب آينده براى روزهء امروز مستحاضه . بنابراين در شرعيات ، شرط متأخر معقول است زيرا به معناى اعتبار شرطيت براى امر متأخر است و اعتبار سهل‌المؤونه است .\r\nشيخ اعظم در مكاسب اين وجه را به‌عنوان « ودعوى أنّ الشروط . . . » مطرح كرده و چنين پاسخ داده است :\r\nشارع بىجهت چيزى را شرط يا سبب قرار نمىدهد ؛ احتمال دارد به جهت دخالت آن باشد و اگر در مشروط دخالت دارد فرقى ميان شرط شرعى با عقلى وجود ندارد و هر دو محال است كه متأخر باشند و در متقدم دخيل باشند ، و فرق‌گذارى مثل اين است كه كسى بگويد تناقض عقلى محال است ولى تناقض شرعى محال نيست كه سخن نادرستى است ، چون تناقض مطلقاً محال است و تكثير امثله - كه مدعى دو مثال از اسباب شرعى و دو مثال از شروط شرعى براى آن آورد - محال را ممكن نمىسازد و مشكل را حل نمىكند بلكه اگر شرط متأخر عقلًا محال شد بايد تمام اين موارد توجيه شود كه در امر متأخر در حقيقت ، خودش شرط نيست بلكه چيز ديگرى شرط است كه مقارن است نه متأخر . « 2 »\r\n\r\n\r\n","description":"","footnote":"\r\n( 1 ) . مثل تقدم غسل جمعه بر روز جمعه كه سبب استحباب آن است و مثل تقدم اداى زكات بر حلول حول كه سبب وجوب آن است .\r\n( 2 ) . ر . ك : المكاسب ، ج 3 ، ص 401 . .\r\n","page_name":" 530 ","page_number":548},
  {"content":"\r\n\r\nب ) صاحب فصول فرموده است : در اين‌گونه موارد خود آن امر متأخر - مثلًا اجازه در مورد بحث ما - به وجود خارجىاش شرط نيست تا اشكال شود كه شرط متأخر محال است ، بلكه وصف انتزاعىِ « تعقّب عقد به اجازه » ، شرطيت دارد و در مواردى كه واقعاً در جاى خود اجازه محقق مىشود . عقد فضولى از زمان انشا متصف به وصف فوق است و صحيح است اگر بگوييم :\r\n« العقد المتعقّب بالإجازة » يا « العقد المتصف به وصف كونه متعقّباً بالإجازة » ؛\r\nو اگر اين وصف شرط شد مقارن عقد است نه متأخر از آن و ملكيت هم متأخر از آن است نه متقدم بر آن تا اشكال شود كه شرط متأخر محال است . « 1 »\r\nاين راه حل نيز ناتمام است ؛ زيرا اوّلًا صاحب فصول تسليم اشكال شد كه شرط متأخر محال است و از راه توجيه وارد شد و شرط مقارن درست كرد يعنى قبول داريم كه شرط متأخر امكان ندارد ؛ ثانياً وصف انتزاعى استقلالًا دخيل نيست ، بلكه دخالت آن به دخالت منشأ انتزاع آن است و منشأ انتزاع در اين‌جا وجود اجازهء بعدى است و اگر اجازه دخيل شد باز اشكال برمىگردد ؛ يعنى چگونه معقول است امر متأخر در متقدم تأثير گذارد و معلول بر علت تامه مقدم شود ؟ ! ثالثاً وصف تعقّب يا تقدم و تأخر يا سابق و لاحق بودن ، از اوصاف اضافيه است و موقوف به طرف اضافه يا متضايفان ( ذات متقدم و متأخر ) است . قانون متضايفان هم اين است كه از لحاظ قوّه و فعليت متكافى هستند ؛ يعنى يا هر دو بالفعل هستند و يا هر دو بالقوه‌اند و محال است كه يكى فعلًا موجود باشد و ديگرى موجود نباشد . در مورد بحث ما هم طرف اضافه ، اجازهء بعدى است كه هنوز محقق نشده است ؛ با اين حال چگونه معقول است كه خود وصف اضافىِ تعقب يا تقدم عقد و تأخرِ اجازه انتزاع شود ؟ اين خلاف قانون متضايفان است . البته از نظر عرف مانعى ندارد كه چون فردا هنوز نيامده است متصف به وصف تأخر\r\n\r\n\r\n","description":"","footnote":"\r\n( 1 ) . ر . ك : الفصول الغروية ، ص 80 . .\r\n","page_name":" 531 ","page_number":549},
  {"content":"\r\n\r\nشود و همين امروز بگوييم امروز نسبت به فردا متقدم است و فردا متأخر از امروز است ولى فعلًا بحث ما در دقت عقلى فلسفى است نه در حكم عرفى ، و از نظر عقلى ، انتزاع وصفِ تعقب و اتصاف عقد به آن ، قبل از وجود اجازه ممتنع است .\r\nج ) صاحب كفايه فرموده است : حكم ، چه تكليفى باشد چه وضعى ، فعل اختيارى مولاست و هر كار ارادى ، مبادىِ خاص خود را دارد ؛ يعنى تصور و تصديق و شوق و اراده . بنابراين ، مولى در مقام حكم به ايجاب و تحريم يا حكم به صحت و لزوم و ملكيت و زوجيت و مانند آن ، وجود شرايط و خصوصيات را در ظرف خودشان در خارج لحاظ و حكم مىكند . لحاظ ، شرط مقارن است ، اگرچه متعلق آن يا امر ملحوظ شرط متقدم يا امر متأخر باشد ؛ مثل اجازه در بيع فضولى كه پس از بيع محقق مىشود ولى با لحاظ وجود آن در ظرف زمانى خودش از هم‌اكنون ( از لحظهء عقد ) به صحت و ملكيت و ترتيب اثر بر آن حكم مىكند . لحاظ هميشه مقارن عقد است و محذور تقدم معلول بر علت يا تأثير معدوم در موجود پيش نمىآيد . « 1 »\r\nاين راه حل هم قابل مناقشه است ، زيرا اوّلًا فرار از اشكال است ؛ چون اشكال ، به تأثير شرط متأخر در ملكيت متقدم بود و صاحب كفايه امكان شرط متأخر را ثابت نكرد بلكه توجيه كرد و مطلب را از باب شرط مقارن قرار داد ؛ ثانياً لحاظ اجازه ، امرى انتزاعى است كه از منشأ انتزاع ( اجازهء خارجىِ لاحق ) انتزاع مىشود ، لذا اگر اجازهء بعدى اثر ندارد انتزاع لحاظ ، لغو است و اگر مؤثر است و تأثير لحاظ اجازه هم به سبب تأثير منشأ انتزاع آن است ، مىپرسيم آيا اجازه از زمان تحقق ، اثر مىگذارد ؟ اگر چنين باشد پس اجازه ناقله است نه كاشفه . آيا از زمان عقد اثر مىگذارد و ملكيت مىآورد ؟ اگر چنين است باز هم اشكال وجود دارد ، يعنى چگونه ممكن است معلول بر علت مقدم شود ؟ ! بنابراين توجيه مرحوم آخوند هم اشكال دارد .\r\n\r\n\r\n","description":"","footnote":"\r\n( 1 ) . ر . ك : كفاية الاصول ، ج 1 ، ص 118 - 119 . .\r\n","page_name":" 532 ","page_number":550},
  {"content":"\r\n\r\nد ) نظر امام راحل : ايشان در كتب اصولى خود مشكل شرط متأخر را از راه دقيق عقلى حل كرده است كه خلاصه‌اش چنين است : ما روى وصف انتزاعى تعقب يا تقدم و تأخر ، تكيه نمىكنيم تا همان اشكالى كه بر صاحب فصول وارد شد بر ما هم وارد شود كه صفت اضافى تأخر ، طرف اضافه لازم دارد و طرف آن ، خود اجازه است كه فعلًا نيست و قانون متضايفان نقض مىشود . بلكه ما روى واقع تقدم تكيه مىكنيم و مىگوييم حقايقى كه متصرم‌الوجود هستند ، مثل زمان - و به تبع آن زمانيات نظير حركت - قطع نظر از اتصاف هر جزئى به وصف تقدم آن بر جزء بعدى و وصف تأخر آن از اجزاء قبلى ، بر حسب واقع و ذات هر جزء زمان مقدم است بر اجزاى بعدىاى كه هنوز نيامده است . اين تقدم يك تقدم واقعى و ذاتى و مربوط به هويت اجزاى زمان است و كافى است تا جزء بعدى در ظرف خودش محقق شود و با فرض تحقق آن ، هم‌اكنون جزء قبلى تقدم واقعى دارد . زمانيات نيز به تبع زمان چنين هستند ، مثلًا حركت آنِ اول ، ذاتاً بر حركت آنِ بعدى مقدم است و تا زمانى كه حركت استمرار دارد و حركات بعدى در ظرف خودش واقع خواهد شد از هم‌اكنون حركت اين لحظه به تمام ذاتش بر حركات آناتِ بعدى تقدم دارد ، مگر اين‌كه استمرار قطع شود تا تقدم واقعى هم منتفى شود .\r\nدر تقدم ذاتى حقيقتاً امروز بر فردا مقدم است ، اگرچه هنوز فردايى وجود نداردتامتصف به وصف تأخّر باشد ولى ما با اين اتصاف عنوانى و انتزاعى كار نداريم بلكه با واقع امر كار داريم و واقعاً حركت اين « آن » مقدم است و حركت آن بعدى مؤخّر است ؛ بر اين اساس ، در مورد بحث مىگوييم : اثر ( ملكيت ، زوجيت و . . . ) در معاملات فضولى مترتب است بر عقدى كه واقعاً مقدم است بر اجازه‌اى كه در ظرف‌خودش مىآيد و تقدم واقعى تبعى عقد - به تبع زمان - بسته به اين است كه‌اجازه در ظرف خودش مقدم شود ؛ با اين فرض ، عقد فضولى از هم‌اكنون اثرمىگذارد و ملكيت مىآورد و محذور نقض متضايفان هم لازم نمىآيد ؛ زيرا\r\n\r\n","description":"","footnote":"","page_name":" 533 ","page_number":551},
  {"content":"\r\n\r\nوصف‌عنوانى مدّ نظر ما نيست بلكه واقع مدّ نظر ماست . « 1 »\r\nنتيجه : قول به كشف نيز - مثل قول به نقل - امرى است كه عقلًا امكان دارد و دليلى بر امتناع آن نداريم و همين كافى است كه بنا را بر امكان بگذاريم .\r\n\r\nتبيين مرحله دوم ( مقتضاى قواعد مستفاد از عمومات و مطلقات )\r\nپس از اين‌كه در مقام ثبوت بنا را بر امكان هريك از نقل و كشف گذاشتيم ، نوبت مىرسد به مقام اثبات و اين‌كه از ادلّه ، كدام يك استفاده مىشود ؟ در اين مقام نخست از نظر عمومات بحث مىشود : كدام قول از عمومات ابواب عقود و معاملات - مثل   أَوْفُوا بِالْعُقُودِ   ،  أَحَلَّ اللَّهُ الْبَيْعَ  ، و . . . - استفاده مىشود ؟\r\nنظر مشهور كاشف بودن است . ايشان به چند وجه براى نظريه خويش استدلال كرده‌اند :\r\nالف ) محقق ثانى و شهيد ثانى - طبق نقل شيخ اعظم در مكاسب - گفته‌اند : از ظاهر آيهء وفا به عقد استفاده مىشود كه مؤثر تام براى وجوب وفا و حكم به ملكيت و ترتيب آثار ، خود عقد است زيرا آيه در مقام بيان است و اگر خصوصيت ديگرى - مثل اجازه و رضايت - دخيل بود حتماً بيان مىكرد تا اخلال به غرض نشود ؛ چرا كه اخلال به غرض از حكيم متعال محال وقوعى است ، بر اين اساس اجازهء بعدى در ترتيب آثار ملك دخيل نيست و شرطيت ندارد و صرفاً كاشفيت دارد از تحقق ملكيت و زوجيت و . . . ، از زمان عقد . « 2 »\r\nاين وجه ناتمام است زيرا اوّلًا در آيات و روايات ديگر ، معامله و تجارت و تملك و تصرف در اموال مردم به وجود طيب نفس مالك و به تراضى مالك‌ها تقيد شده است - مثل آيهء تجارت كه مىفرمايد :  إِلَّا أَنْ تَكُونَ تِجارَةً عَنْ تَراضٍ  و به بركت اين\r\n\r\n\r\n","description":"","footnote":"\r\n( 1 ) . ر . ك : مناهج الوصول ، ج 1 ، ص 340 - 341 .\r\n( 2 ) . ر . ك : جامع المقاصد ، ج 4 ، ص 74 و 75 ؛ الروضة البهيّه ، ج 3 ، ص 229 ؛ المكاسب ، ج 3 ، ص 400 . .\r\n","page_name":" 534 ","page_number":552},
  {"content":"\r\n\r\nمقيدات منفصل ، اطلاق آيهء وفا به عقد ، به فرض رضايت مالك تقييد مىشود و نتيجه‌اش وجوب وفا به عقد با رضايت است ؛ ثانياً از خود آيهء وفا به عقد هم دخالت رضايت استفاده مىشود زيرا يقيناً چنين نيست كه هر عقدى از هر عاقدى ، بر هر مالى كه منعقد شد وفا به آن بر ما واجب باشد بلكه به قول مشهور بايد عقد المالك صدق كند تا ترتيب اثر بدهيم . منظور آيه « أوفوا بعقودكم » است و اين پس از اجازه است نه قبل از آن ، و به فرمودهء امام راحل صدق مذكور لازم نيست بلكه امكان ندارد « 1 » ولى بايد عقد و معامله ، اضافه و ارتباطى به مالك اصلى پيدا كند تا بر او وفا واجب باشد و اين انتساب پس از اجازه محقق مىشود ؛ بنابراين اجازه دخالت دارد و چنين نيست كه كاشف محض باشد .\r\nب ) محقق رشتى فقهاً و اصولًا بر اين باور است كه اجازه در تحقق ملكيت و زوجيت دخيل است ؛ نه اين‌كه كاشف محض باشد ، ولى مدّعى است كه خصوص رضاى فعلى ، شرط نيست تا كسى بگويد در بيع فضولى به هنگام معامله ، رضاى مالك وجود نداشته است ، بلكه اعم از رضاى فعلى و تقديرى شرط است . مقصود از رضاى تقديرى هم اين است كه اگر مالك اصلى در هنگام معاملهء فضولى ملتفت بود حتماً راضى بود ، و كفايت مطلق رضا را از اطلاق آيهء  تِجارَةً عَنْ تَراضٍ  و روايت\r\n« لا يجوز لأحد أن يتصرّف في مال غيره إلا بطيبةٍ من نفسه »\r\nاستفاده كرده است كه تراضى و طيب نفس را به رضاى فعلى قيد نكرده‌اند . سپس اضافه كرده است كه اجازهء بعدى كاشف از رضاى تقديرى است و در واقع ، رضاى تقريرى موجب ملكيت است كه آن هم از لحظهء عقد است . « 2 » در حقيقت سخن ايشان صغرا و كبرايى دارد :\r\nصغرا : اجازهء لاحق ، كاشف از رضاى تقديرى از ابتداى معامله است ؛\r\n\r\n\r\n","description":"","footnote":"\r\n( 1 ) . زيرا پس از اجازه هم صحيح است گفته شود اين عقد ، عقد فضولى است كه مالك ، آن را اجازه كرده است ، نه اين‌كه عقد خودش باشد .\r\n( 2 ) . ر . ك : بدائع الافكار ، ص 323 ؛ الإجارة ، ص 184 و 185 . .\r\n","page_name":" 535 ","page_number":553},
  {"content":"\r\n\r\nكبرا : رضاى تقديرى هم كفايت مىكند تا اثر ملكيت و مانند آن مترتب شود .\r\nنقد امام راحل : امام راحل در نقد سخنان محقق رشتى سنگ تمام گذاشته و از نظر صغرا و كبرا اشكال گرفته است . اشكال صغرا : منظور شما از كاشف بودن اجازه از رضاى تقديرى چيست ؟ در كشف مذكور چند احتمال وجود دارد : كشف لفظى ، « 1 » كشف عقلى ، « 2 » كشف عقلى « 3 » و كشف عرفى و عقلايى . « 4 » هركدام كه باشد اشكال دارد :\r\nاشكال كشف لفظى : قطعاً مفاد « أجزتُ » و « أمضيت » رضايت تقديرى و فرضى به عقد نيست بلكه مفاد آن ، چه اخبار باشد و چه انشا رضايت فعلى و حالى و تنجيزى است نه تعليقى .\r\nاشكال كشف عقلى : اگر چنين باشد تخلّف معلول از علت است و محال ، در حالى كه چه‌بسا مالك اصلى روز اول ، ناراضى بود و بعدها راضى شد ، يا روز اول بر فرض التفات ، شاك و مردّد بود و بعداً راضى شد ، و اين‌كه شايد در واقع از اول راضى بوده و اگر ملتفت مىشد راضى مىشد يك احتمال از سه احتمال است .\r\nاشكال ديگر كشف عقلى : اجازهء فعلى كارى اختيارى است و مبادى آن تصور و تصديق و شوق و ارادهء فعلى و حالى و يك « آن » قبل از اجازه است كه همگى از امور وجودىاند نه آن رضايت تقديرى كه امر عدمى است و با فعل اختيارىِ وجودى سنخيت ندارد تا از مبادى آن باشد .\r\nاشكال كشف عقلايى : از نظر عقلا هم ، چنين نيست كه اگر ملتفت مىشد راضى بود بلكه اگر ملتفت بود و معامله هم به صلاح او بود رضايت مىداد و چه‌بسا تشخيص او در آن زمان اين باشد كه معامله به ضرر او است و رضايت ديگرى هم وجود ندارد .\r\n\r\n\r\n","description":"","footnote":"\r\n( 1 ) . آن‌گونه كه لفظ كاشف از معنا و دالّ بر آن و حاكى از مراد متكلم است .\r\n( 2 ) . از نوع كشف معلول از وجود علّت .\r\n( 3 ) . از نوع كشف ذى المبدء از مبادى كه هر كار اختيارى مسبوق به مبادى آن است .\r\n( 4 ) . كه عرفاً ميان اجازه فعلى لا حق با رضايت تقديرىِ از اول عقد ملازمه وجود دارد . .\r\n","page_name":" 536 ","page_number":554},
  {"content":"\r\n\r\nبنابراين صغراى كلام ميرزاى رشتى مخدوش است .\r\nاشكال كبرا : اوّلًا اين « كرّ على ما فرّ » است يعنى از آنچه فرار مىكرديم در همان واقع شده‌ايم زيرا رضاى تقديرى ، امر عدمى است و فعلًا در زمان عقد وجود ندارد ، آرى اگر ملتفت مىشد راضى بود ولى عملًا خبر نداشت و راضى هم نبود ، آن‌گاه امر عدمى چگونه در ملكيت و زوجيت تأثير مىگذارد ؟ اين تأثير معدوم در موجود است كه قطعاً محال است ؛ ثانياً ادعاى كفايتِ رضايت ؛ اعم از فعلى و تقديرى ، خلاف ظاهر ادلّه است زيرا در آيه ، روى « تراضى » و در روايات روى « طيب نفس » تكيه شده و مشتق اصولى ، ظهور در فعليت دارد و ظاهرش تراضى و طيب نفس فعلى است نه اعم از فعلى و تقديرى .\r\nثالثاً اگر رضايت تقديرى كافى باشد لازم مىآيد پس از اجازهء مالك ، معامله از فضولى بودن خارج شود زيرا اجازه ، كاشف از رضاى تقديرى است . در مسأله بعدى بررسى خواهد شد كه معامله مقرون به رضاى مالك تحقيقاً فضولى نيست ، در حالى كه خود ميرزاى رشتى ملتزم نيست كه معاملهء فضولى با اجازهء مالك از فضولى بودن خارج شود . وى مىگويد : اين معامله ، فضولى است و مالك آن را اجازه نموده است . ناگفته نماند كه اذن و رضايت فحوايى و ارتكازى كافى است ولى اين رضايت غير از رضايت تقديرى است زيرا در رضاى فحوايى ، رضايتْ فعلى است در حالى كه در رضاى تقديرى ، رضايتْ فعلى نيست . از نظر حكم تكليفىِ حلال بودن تصرف در ملك غير نيز مطلب از اين قرار است ؛ يعنى اذن فحوايى كافى است ولى رضايت تقديرى كفايت نمىكند زيرا فعلًا تصرف در ملك غير بدون طيب نفس مالك است و قطعاً به حكم عقل و نقل جايز نيست . « 1 »\r\nج ) محقق قمى و صاحب رياض گفته‌اند : اجازه عبارت است از رضايت مالك\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 219 - 223 . .\r\n","page_name":" 537 ","page_number":555},
  {"content":"\r\n\r\nاصلى به مضمون و محتواى عقد ، يعنى همان عقدى را كه فضولى انشا كرده است مالك امضا مىكند . مضمون عقد هم عبارت است از نقل و تمليك از هنگام عقد . يعنى مقصود عاقد از « بعتُ » اين است كه فلان متاع را از هم‌اكنون و از حين عقد به مشترى منتقل كردم و ملك او قرار دادم . اجازه هم كه به همين تعلّق مىگيرد ؛ بنابراين نتيجهء عقد فضولى و اجازهء مالك اصلى ، ملكيت از لحظهء عقد است ؛ و معناى كشف جز اين نيست . « 1 »\r\nپاسخ اين وجه : اوّلًا بيان فوق ، اگرچه از جهاتى با كاشفيت سازگار است ولى حقيقت آن ، نقل است نه كشف ، زيرا اجازه از چيزى كشف نكرده است تا حقيقتاً كاشفه باشد ، اگر هم كشفى هست براى خود عقد است كه حاكى و دالّ « 2 » بر نقل از حين عقد است نه براى اجازه كه رضايت به همان مضمون عقد است .\r\nثانياً اساس استدلال اين است كه مضمون عقد ، نقل از حين عقد باشد ولى اين ناتمام است زيرا در كتب لغت ، بيع به مبادلهء مال با مال معنا شده است ؛ در اصطلاح فقها هم تعريف‌هاى گوناگونى شده است ، از جمله تمليك عين به مال يا به عوض ، كه در هيچ‌كدام حرفى از تمليك و نقل از حين عقد مطرح نبود . از نظر متفاهم عرفى و عقلايى هم ، مفاد بيع ، خود اعتبار ملكيت و انشا و ابراز آن با مبرز قولى و فعلى است و حرفى از زمان در ميان نيست . از نظر آيات و روايات هم سخن از نقل از لحظهء عقد نيست . « 3 »\r\nحقيقت اين است كه مفاد بيع ، اصل نقل و تمليك است و زمان عقد ، ظرف انشاى عقد است نه اين‌كه قيد مُنشأ و قيد تحقق نقل و انتقال باشد . مستدل ظرف بودن را كه\r\n\r\n\r\n","description":"","footnote":"\r\n( 1 ) . ر . ك : جامع الشتات ، ج 2 ، ص 279 ؛ رياض المسائل ، ج 8 ، ص 119 - 123 .\r\n( 2 ) . كشف لفظى كه حكايت و دلالت باشد .\r\n( 3 ) . در مثل بيع صرف و سلم تا تقابض يا قبض فىالمجلس نيايد ملكيتى نمىآيد و اگر مراد طرفين و مفهوم عقد نقل از حين عقد باشد ، پس در اين موارد تخلّف شده است ، در حالى كه عقود ، تابع قصودند . .\r\n","page_name":" 538 ","page_number":556},
  {"content":"\r\n\r\nدر هر كار مادّى و زمانى لازم است با قيد بودن آن خلط كرده است .\r\nثالثاً بحث ما در مقتضاى قاعده و مفاد عمومات كتاب و سنت است . طبق مفاد عمومات نقل ، از حين عقد صورت نمىگيرد بلكه از حين عقد و رضايت صورت مىپذيرد و در واقع عقد مقيد به رضايت مالك ، علت تامهء نقل و انتقال است . اين مطلب از آيهء  تِجارَةً عَنْ تَراضٍ  به وضوح استفاده مىشود ؛ از آيهء وفا به عقد نيز قابل استفاده است زيرا در معاملهء فضولى تا مالك اصلى راضى نشود عقد به او منتسب نمىشود ، و تا زمانى كه انتساب نيايد وجوب وفا نمىآيد تا از اين راه صحت و لزوم معامله و ترتيب آثار ، اثبات شود ، همهء اين‌ها پس از اجازه محقق مىشود . بنابراين استدلال فوق ، مخالف ظاهر عمومات و مطلقات است .\r\nرابعاً اگر مستدل ، اجازه را كاشف محض ، و مؤثر تامّ را خود عقد مىداند وجه سوم به وجه اول برمىگردد كه قبلًا از قول محقق ثانى و شهيد ثانى نقل كرديم و پاسخ داديم . اگر اجازهء بعدى را در حصول نقل و انتقال از حين عقد مؤثر و دخيل مىداند ، همان محذورات عقلى احيا مىشود كه قبلًا در امتناع عقلى قول به كشف انقلابى ذكر شد ، از قبيل لزوم انقلاب شىء از آنچه بر آن واقع شده است . « 1 » و نيز لزوم تناقض « 2 » و لزوم اجتماع مثلين « 3 » يا لزوم بقاى ملك بلامالك ، « 4 » و لزوم تقدم معلول بر علّت « 5 » و ديگر\r\n\r\n\r\n","description":"","footnote":"\r\n( 1 ) . قبل از اجازه واقعاً مشترى مالك متاع نبود و پس از اجازه ، واقعْ عوض شد و واقعاً از اول عقد و از حين انشا مالك شد ؛ اين محال است « لأنّ الشيء لا ينقلب عمّا وقع عليه » . مگر اين‌كه بتوانيم خود زمان گذشته را به زمان اجازه بياوريم كه اين نيز محال است و به تعبير امام راحل در كتاب البيع ، ج 2 ، ص 224 « لا يمكن وقوع زمان فى زمان » يا وجود زمان گذشته را در زمان حال اعتبار كنيم ، كه اين هم فايده‌اى ندارد ، زيرا به قول امام راحل : « الزمان الاعتبارى لا يفيد ، لأنّ العقد لم يقع فيه ، بل وقع فى الزمان الواقعى وهو غير قابلٍ للإرجاع » . بنابراين گذشته گذشته است و اگر واقعاً مشترى مالك نبوده است ، امكان ندارد كه برگردد و واقعاً مالك شود .\r\n( 2 ) . مشترى هم از حين عقد تا حين اجازه واقعاً مالك نبود و هم واقعاً مالك بود .\r\n( 3 ) . اگر در واقع از حين عقد ، هم مالك اصلى مالك بوده و هم مشترى .\r\n( 4 ) . اگر واقعاً ، نه مالك اصلى مالك بوده نه مشترى .\r\n( 5 ) . منظور جزء علت است ؛ يعنى اجازه . .\r\n","page_name":" 539 ","page_number":557},
  {"content":"\r\n\r\nلوازم اين سخن ، عقلًا محال است . بنابراين گفتار مستدل بازگشت به همان امتناع عقلى است كه از اين مرحله عبور كرده و با توجيهاتى از آن گذشتيم .\r\nد ) محقق نائينى در منيهء الطالب فرموده است : اجازهء مالك از آن جهت كه بدون آن ، سبب نقل و تمليك ناتمام است و با اجازه سبب كامل مىگردد « 1 » ناقله است ؛ يعنى به‌دنبال اجازه ، نقل حاصل مىشود . و از آن جهت كه - عقد مستأنف و جديد نيست بلكه - امضا و انفاذ عقدى است كه قبلًا واقع شده « 2 » كاشفه است . و چون به سبب تناقض ، ممكن نيست اجازهء واحده ، هم نسبت به اصل نقل و ملكيت و هم نسبت به آثار و نماءات و منافع ملك ، كاشفه و ناقله باشد ناگزير بايد تفكيك كنيم ؛ يعنى نسبت به اصل ملك ناقله باشد ولى نسبت به نماءات و منافع آن كاشفه . دليل اين تفكيك ، اين است كه نسبت به عين ، كاشفه بودن اثرى ندارد تا اجازه را كاشفه بدانيم « 3 » ولى نسبت به منافع عين ، كاشفه بودن اثر دارد زيرا اگر از اول عقد ، مشترى مالك نماءات بوده از مال خودش استفاده كرده است و ضامن نيست ولى اگر از حين اجازه مالك شده است ضامن منافع عين از لحظهء عقد تا لحظهء اجازه است ، بنابراين ، اجازه نسبت به منافع ، از اول عقد مفيد است و مرجع آن به اسقاط ضمان است ؛ يعنى مشترى اگر در اين مدت از منافع عين استفاده كرده است ضامن نيست . « 4 »\r\nنقد اين وجه : دربارهء اين‌كه مقصود از كاشفيت اجازه نسبت به منافع عين چيست سه احتمال وجود دارد :\r\n1 . كشف انقلابى ؛ قبل از اجازه واقعاً مشترى مالك منافع نبود و پس از اجازه واقعاً\r\n\r\n\r\n","description":"","footnote":"\r\n( 1 ) . يعنى جزء سبب ، خود عقد فضولى و جزء ديگر اجازه است .\r\n( 2 ) . يعنى عقد فضولى را تنفيذ كرده است .\r\n( 3 ) . زيرا فرض اين است كه خود عين موجود است و فرض ملكيت از اول عقد يا از حالا نسبت به خود عين فرقى ندارد لذا اجازه را نسبت به اصل مالك شدن عين ناقله مىگيريم .\r\n( 4 ) . ر . ك : منية الطالب ، ج 2 ، ص 55 . .\r\n","page_name":" 540 ","page_number":558},
  {"content":"\r\n\r\nاز لحظهء عقد ، مالك منافع بوده است ، و اين يعنى انقلاب واقع از آنچه كه بر آن واقع شده بود و قطعاً محال عقلى است ؛ زيرا اوّلًا\r\n« الشيء لا ينقلب عمّا وقع عليه » ؛\r\nثانياً تناقض بين است ؛ ثالثاً در برخى فروض اجتماع دو مالك مستقل بر مملوك واحد است و در برخى صور ، بقاى ملك بدون مالك است ، و تمام اين‌ها محال است .\r\n2 . كشف حقيقى كه مشهور از باب شرط متأخر به آن قائل‌اند ؛ البته بنا بر اين‌كه شرط متأخر ، ممكن باشد . « 1 » و گرنه اين قسم هم محال عقلى مىشد .\r\nاشكال اين احتمال ، اين است كه اثر عقد بيع تنها نقل عين است ، نه نقل منافع فقط ، و نه نقل عين و منافع در عرض هم ؛ بلكه مستقيماً و بالمطابقه و بالاصاله نقل عين است . به تبع نقل عين ، نقل منافع هم كه لازم لا ينفك آن است محقق مىشود و اجازه هم به آنچه انشا شده تعلّق مىگيرد نه به غير آن . امّا در اين‌جا نقل منافع ، انشا نشده است تا اجازه ، انفاذ آن باشد ، بلكه نقل عين ، انشا شده است كه اجازه هم به همان تعلّق مىگيرد . بنابراين اگر اجازه را كاشف صرف بدانيم ناچاريم هم نسبت به نقل عين و هم به تبع نقل عين نسبت به نقل منافع كاشفه بدانيم ، و در صورتى كه اجازه را ناقله بدانيم كه دخيل در ملكيت است ناچار بايد ، هم نسبت به خود عين و هم به تبع آن نسبت به منافع ناقله بدانيم ؛ بنابراين تفكيك محقق نائينى صحيح نيست .\r\n3 . كشف حكمى ، به معنايى كه از شريف‌العلماء نقل شده است ؛ يعنى خود ملكيت پس از اجازه محقق مىشود ولى آثار آن از اول عقد مترتب مىشود . اين نوع كشف بر فرض كه صحيح باشد از ادلّهء خاصه ( روايات باب ) استفاده مىشود كه آن را در مرحلهءبعدى مورد بحث قرار خواهيم داد ، ولى فعلًا به مقتضاى قواعد ( عمومات و مطلقات ) بحث مىكنيم كه از اين زاويه ناتمام است زيرا يا مفاد ادلّه ، نقل است و با اجازه سبب نقل كامل مىشود پس نسبت به نماءات هم مطلب همين است ، و يا كشف\r\n\r\n\r\n","description":"","footnote":"\r\n( 1 ) . قبلًا با توجيهاتى امكان آن را پذيرفتيم . .\r\n","page_name":" 541 ","page_number":559},
  {"content":"\r\n\r\nاست كه نسبت به عين و منافع ( هر دو ) كاشفه است و تفكيك از عمومات استفاده نمىشود .\r\nنتيجه : شيخ اعظم در مكاسب به اين نتيجه رسيده است كه :\r\nالأنسب بالقواعد والعمومات هم النقل ثمّ بعده الكشف الحكمى وأمّا الكشف الحقيقي مع كون نفس الإجازة من الشروط ، فإتمامه بالقواعد في غاية الإشكال . « 1 »\r\nامام راحل نيز در كتاب البيع به اين نتيجه رسيده است كه :\r\nإنّ النقل من زمان الإجازة لا مانع منه عقلًا ولا عرفاً ولا شرعاً فإنّ العقد المسبّبي باقٍ عرفاً إلى زمان الإجازة ولحوقها به موجب لإتمامه ومضمونه ليس إلا النقل . « 2 »\r\nپس مقتضاى قواعد ( عمومات و مطلقات ) نقل است .\r\n\r\nتبيين مرحلهء سوم ( مفاد ادلّهء خاصه يا روايات باب )\r\nپيشتر عمدهء روايات باب در رابطه با اصل مشروعيت بيع فضولى و انعقاد آن با اجازهء مالك اصلى تبيين شد . دلالت بيشتر آن‌ها بر اصل انعقاد ناتمام بود ولى برخى از آن‌ها به روشنى دلالت بر صحت بيع فضولى داشتند ، از جمله روايت عروهء بارقى و روايت صحيحهء محمد بن قيس . در اين‌جا همان روايات را از زاويهء ديگر بررسى مىكنيم :\r\nبر فرض كه روايات بر صحت معاملات فضولى ( بيع و نكاح و غيره ) دلالت كنند آيا مفاد آن‌ها كاشفه بودن اجازه است يا ناقله بودن ؟ اگر از روايات باب ، قول به كشف يا نقل را فهميديم فتوا به همان مىدهيم و نوبت به عمومات و مطلقات نمىرسد ولى اگر دلالت روايات ناتمام بود برمىگرديم به مقتضاى قاعده كه ذكر شد .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 408 .\r\n( 2 ) . كتاب البيع ، ج 2 ، ص 234 . .\r\n","page_name":" 542 ","page_number":560},
  {"content":"\r\n\r\nروايات باب\r\n1 . صحيحهء محمد بن قيس :\r\nاين روايت را محمد بن قيس از امام باقر ( ع ) روايت كرده است و مشايخ ثلاث آن را نقل كرده‌اند :\r\nقضى - أى أميرالمؤمنين كما فى روايهء الكلينى - فى وليدهء باعها ابن سيدها وأبوه غائب فاشتراها رجل فولدت منه غلاماً ثمّ قدم سيدها الأوّل فخاصم سيدها الأخير ، فقال : هذه وليدتى باعها ابنى به غير إذنى ، فقال : «\r\nخذ وليدتك وابنها\r\n» ، فناشده المشترى فقال : «\r\nخذ ابنه - يعني الذي باع الوليدة\r\n-\r\nحتى ينفذ لك ما باعك ، فلمّا أخذ البيّع الابنَ فقال أبوه : أرسل ابني ، قال : لا أرسل ابنك حتّى ترسل ابني ، فلمّا رأى ذلك سيّد الوليدة الأوّلُ أجاز بيع ابنه » . « 1 »\r\nشيوهء استدلال : براى انتاج قول به كشف سه استدلال به روايت فوق شده است ؛ امّا هر سه استدلال از نظر امام راحل مورد مناقشه است ؛ « 2 » يعنى از قول به كشف از صحيحه به‌دست نمىآيد :\r\nاستدلال اوّل : از صحيحه استفاده مىشود كه اجازه در اصل آزاد شدن ولد ( پسر كنيز كه از مشترى به وجود آمده است ) دخالت دارد ، امّا آيا با آمدن اجازه ، حرّيت محقق مىشود تا اجازه ناقله باشد ؟ قطعاً چنين نيست زيرا قبل از اجازه هم ولد ، حرّ و آزاد است ، و وقتى ناقله نبود معيناً كاشفه خواهد بود ؛ يعنى كشف مىكند از اين‌كه ولد از آغاز انعقاد ، حرّ بوده و نما و مال مشترى و ملحق به او است .\r\nپاسخ : اجازهء مالك هيچ نقشى در حرّيت ولد ندارد - چه ناقله باشد چه كاشفه - حتى اگر اجازه هم نكند ، ولد مشترى ، آزاد است ؛ زيرا موثّقهء سماعه مىگويد : « ولا\r\n\r\n\r\n","description":"","footnote":"\r\n( 1 ) . وسائل الشيعه ، ج 21 ، ص 203 ، ح 1 .\r\n( 2 ) . ر . ك : كتاب البيع ، ج 2 ، ص 234 و 235 . .\r\n","page_name":" 543 ","page_number":561},
  {"content":"\r\n\r\nيملك ولد حرّ » . « 1 » وانگهى انعقاد ولد از راه زنا نبوده است تا اشكال شود ، بلكه از راه وطى به شبهه بوده است چنين ولدى قطعاً به پدرش ملحق مىشود و حرّ است . پس از اين راه نمىتوان كشف اجازه را نتيجه گرفت و تعبير\r\n« حتّى ترسل ابني\r\n» به معناى آزادى و حريت نيست ؛ بلكه مالك اصلى فرزند مشترى را گرو گرفته بود تا به پولش برسد . مشترى هم مىگويد : فرزند مرا از رهن و زندان خود آزاد كن تا من هم فرزند تو را آزاد كنم .\r\nاستدلال دوم : صحيحه با اين‌كه در مقام بيان است از بيان ضمان مشترى نسبت به قيمت ولد - كه نماى كنيز است و مشترى آن را استيفا نموده است - سكوت نموده و اين خود قرينه بر كشف است ؛ اگرچه كشف حكمى باشد ؛ زيرا اگر اجازه ، ناقله بود مشترى ضامن منافع بود و بر امام ( ع ) لازم است كه حكم آن را بيان كند تا اخلال به غرض نشود .\r\nپاسخ : استناد به اطلاق مقامى ( سكوت در مقام بيان ) در صورتى است كه احراز شود امام ( ع ) از نظر بيان تمام خصوصيات قصّه در مقام بيان است ، در حالى كه اين نظر محرز نيست و آن مقدار كه حتماً در مقام بيان است از نظر دخالت اجازه در صحت معامله است و لذا فرمود : «\r\nخذ ابنه حتّى ينفذ لك ما باعك\r\n» و در آخر هم فرمود\r\n: « فلمّا رأى ذلك . . . أجاز بيع ابنه »\r\nامّا كيفيت قضيه ، مورد نظر حضرت باقر ( ع ) نبوده و لذا بيان نكرده است . آنچه ارزش دارد سكوت در مقام بيان است .\r\nاستدلال سوم : صاحب جواهر فرموده است اگر اجازه ناقله بود بر مشترى لازم بود كه قيمت خود ولد و قيمت خدمات كنيز در مدت مذكور و قيمت شيرى را كه به ولد مشترى داده است به مالك اصلى بپردازد . و بر امام لازم بود كه اين امور را بيان كند ، امّا از ذكر اين امور خوددارى كرده است . پس معلوم مىشود دفع قيمت ولد و خدمات\r\n\r\n\r\n","description":"","footnote":"\r\n( 1 ) . وسائل الشيعه ، ج 21 ، ص 188 ، ح 5 . .\r\n","page_name":" 544 ","page_number":562},
  {"content":"\r\n\r\nجاريه و قيمت شير او واجب نيست و اين تنها با قول به كشف سازگار است . « 1 »\r\nپاسخ : پاسخ اين وجه همان پاسخ از وجه قبل است .\r\nنتيجه : از صحيحه نه قول به كشف استفاده مىشود و نه قول به نقل . هيچ قرينه‌اى بر آن وجود ندارد ، و كسى هم به آن تفوّه ننموده است .\r\n2 . صحيحهء ابوعبيدة خدّاء :\r\nاين روايت را ابوعبيده از امام باقر ( ع ) نقل مىكند :\r\nقال : سألت أباجعفر ( ع ) عن غلام وجاريهء زوّجهما وليان لهما وهما غير مدركين قال فقال :\r\n« النكاح جائز أيّهما أدرك كان له الخيار فإن ماتا قبل أن يدركا فلا ميراث بينهما و لا مهر إلا أن يكونا قد أدركا ورضيا\r\n» . قلت : فإن أدرك أحدهما قبل الآخر ؟ قال : «\r\nيجوز ذلك عليه إن هو رضي » .\r\nقلت : فإن كان الرجل الذى أدرك قبل الجاريهء ورضى النكاح ثمّ مات قبل أن تدرك الجاريهء أترثه ؟ قال :\r\n« نعم ، يعزل ميراثها منه حتّى تدرك وتحلف بالله ما دعاها إلى أخذ الميراث إلا رضاها بالتزويج ثمّ يدفع إليها الميراث و نصف المهر » ،\r\nقلت : فإن ماتت الجاريهء و لم تكن أدركت أيرثها الزوج المدرك ؟ قال : «\r\nلا ، لأنّ لها الخيار إذا أدركت . . . » . « 2 »\r\nاز اين روايت نيز قول به كشف استفاده شده است ؛ با اين توضيح كه اصل دلالت آن بر صحت و مشروعيت نكاح فضولى با رضايت ازدواج بعد از بلوغ را مسلّم گرفته‌اند و ادّعا كرده‌اند كه از اين صحيحه كاشفيت اجازه استفاده مىشود .\r\nامام فرمود « نعم » كه در جواب « أترثه » آمده و تقدير چنين است : « نعم ترثه » . سپس دو بار كلمهء « ميراث » را ذكر كرده است كه ظهور در فعليت دارد ؛ يعنى به محض اين‌كه مرد بالغ شد و ازدواج را امضا كرد و وفات يافت ، زن سهمى دارد و ارث مىبرد . البته اگر پس از بلوغ راضى شود و قسم هم بخورد ولى پس از رضا و قَسم ، از همان ابتدا\r\n\r\n\r\n","description":"","footnote":"\r\n( 1 ) . ر . ك : جواهر الكلام ، ج 22 ، ص 287 .\r\n( 2 ) . وسائل الشيعه ، ج 26 ، ص 219 ، ح 1 . .\r\n","page_name":" 545 ","page_number":563},
  {"content":"\r\n\r\nوارث مرد است و سهم الارث دارد و اين با قول به كاشفيت سازگار است نه با قول‌به‌نقل .\r\nهمچنين تعبير « عزل » بهترين قرينه بر كشف است ؛ زيرا اگر اجازهء بعدىِ زن ، ناقله بود و از حالا مالك ارث مىشد عزل سهم او از زمان مرگ مرد لازم نبود ، بلكه جايز نبود ؛ زيرا با سلطنت مردم بر اموالشان مخالفت دارد ، از حكم امام به لزوم عزل ( احتياطاً يا جزماً ) استفاده مىكنيم كه رضاى بعد كاشفيت دارد .\r\nپاسخ : صحيحهء خدّاء نيز دليل بر كشف نيست ؛ زيرا مورد آن تزويج دو ولىّ است كه دو صغيرى را كه بر آنان ولايت دارند به عقد يكديگر درآورده‌اند . دربارهء چنين تزويجى چهار احتمال وجود دارد :\r\nاحتمال اول : ازدواج صحيح و لازم است و پس از بلوغ هم حق ندارند فسخ كنند . اين احتمال از روايات معتبر شيعه استفاده مىشود و فتواى فقها نيز همين است . گفتنى است در مورد پدر ، اجماعى است و در مورد جدّ پدرى ، مشهور همين است ، در مورد وصى نيز يك قول است كه ولايت بر نكاح صغير دارد . طبق اين احتمال ، صحيحه از مورد بحث بيگانه است ، ولى غير از بخش اخير صحيحه كه نقل نكرديم ساير بخش‌ها مخالف اين احتمال است و بر جواز و تزلزل و خيارى بودن يا فضولى بودن ازدواج دلالت دارد .\r\nاحتمال دوم : ازدواج صحيح است ولى لازم نيست . امام راحل عظيم‌الشأن بر اساس روايت ، همين احتمال را برگزيده و قرائن زيادى از متن روايت ارائه كرده است . وى در واقع جواب شواهد احتمال بعدى را داده است « 1 » كه به اهمّ آن‌ها اشاره مىشود :\r\nالف ) كلمهء « وليان » در سؤال سائل ، ظهور در ولىّ شرعى ( پدر ، جدّ پدرى و وصىّ ) دارد و حمل آن بر ولىّ عرفى ( مادر در صورتى كه سرپرست خانوار باشد ، يا برادر\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 238 و 239 . .\r\n","page_name":" 546 ","page_number":564},
  {"content":"\r\n\r\nبزرگ‌تر ، يا عموى طفل و . . . ) خلاف ظاهر است ، آن‌گاه ازدواج ولىّ شرعى از ابتدا منعقد مىشود و صحيح است نه اين‌كه موقوف بر رضايت طرفين باشد .\r\nب ) عبارت « النكاح جائز » مشتق است و ظهور در فعليت دارد ، يعنى ازدواج از هم‌اكنون كه بالغ نشده‌اند جايز و نافذ و مشروع است نه اين‌كه پس از رضايت جايز مىشود ، و اگر نكاح ، فضولى بود جواز و نفوذ و صحتِ فعلى نبود ، بلكه صحت تأهّلى و شأنى و جواز ، معلّق بر اجازه بود كه خلاف ظاهر است .\r\nج ) « له الخيار » ؛ اگر زوج زودتر بالغ شد خيار دارد ، ظاهر اين كلمه خيار مصطلح است ؛ يعنى خيار فسخ در مورد معاملات صحيح و غير لازم وجود دارد ، نه خيار در مورد فضولى كه به معناى اختيار ردّ و اجازه باشد كه خلاف متفاهم عرفى از لفظ « خيار » است .\r\nد ) «\r\nيجوز ذلك عليه إنْ هو رضى »\r\nاگر فضولى باشد به مجرد رضايت يك طرف ، لزوم وفا نمىآيد و چنين نيست كه عقد او نافذ باشد و بر او وفا واجب باشد و حق فسخ نداشته باشد ، بلكه تا رضايت طرف ديگر نيامده باشد بر هيچ‌كدام وفا لازم نيست . آرى اين نكاح خيارى است ؛ يعنى اگر يك طرف راضى شد و در واقع خيار خود را ساقط كرد وفا بر او واجب است و حق فسخ ندارد . تعبير مذكور با همين سازگار است .\r\nطبق اين احتمال نيز صحيحه از مورد بحث اجنبى است ، نه بر اصل صحت فضولى دلالت دارد و نه بر كاشفيت اجازه ، و احتمال فوق ، كافى است تا حديث را از قابليت استدلال ساقط كند چه رسد به اين‌كه قرائن مذكور ، دليل بر ظهور صحيحه در اين احتمال باشد و احتمال بعدى را منتفى كند .\r\nاحتمال سوم : ازدواج مزبور فعلًا منعقد نيست و موقوف است به اين‌كه طرفين به سنّ قانونى برسند و آن را امضا كنند و به آن راضى شوند . طبق اين احتمال ، صحيحه دليل بر صحت نكاح فضولى است و دليل بر كاشفيت اجازه هست ، ولى ارادهء آن از صحيحه خلاف ظاهر حديث است و نياز به تأويل دارد ؛ يعنى بايد از كلمهء « وليان » ولىّ\r\n\r\n","description":"","footnote":"","page_name":" 547 ","page_number":565},
  {"content":"\r\n\r\nعرفى اراده شود نه ولىّ شرعى و بايد از لفظ « جايز » موقوف و مراعا بودن و جواز تعليقى اراده شود نه جواز فعلى و از كلمهء « الخيار » اختيار ردّ و اجازهء معامله فضولى اراده شود نه خيار مصطلح در معاملات صحيح و غير لازم . و بايد منظور از كلمهء « يجور ذلك عليه إن هو رضى » رضايت و امضاى بيع فضولى باشد . چنان‌كه در احتمال قبل بيان شد تمام اين‌ها خلاف ظاهر و تأويل است و دليل ندارد .\r\nاحتمال چهارم : نكاح مزبور اساساً باطل باشد و با رضايت بعدى هم منعقد نشود . اين احتمال قطعاً باطل است و از صحيحه اصلًا استفاده نمىشود . بنابراين ، احتمال قبلى بهتر از ديگر احتمالات است . در نتيجه از صحيحه ، قول به كشف اجازه مالك در نكاح فضولى استفاده نمىشود . افزون بر اين ، بر فرض كه دليل بر صحت فضولى و كاشفيت اجازه باشد مخصوص باب نكاح است و قبلًا در استدلال بر اصل مشروعيت معاملات فضولى تبيين شد كه صحت نكاح فضولى دليل بر صحت مطلق معاملات فضولى نيست و استناد به اولويت را رد كرديم . به همين دليل ، امام راحل طرح صحيحه را ترجيح مىدهد و در پايان بحث از صحيحه مىفرمايد :\r\nوأمّا الحمل على خلاف الظاهر ، ثمّ الذهاب إلى خلاف القواعد المحكمة لأجلها ، ثمّ الإسراء إلى باب المعاملات والقول بالكشف فى مطلق المعاملات فلا سبيل إليه ؛ لأنّ الأمر دائر بين طرح هذا الظهور وتأويله والحمل على خلاف الظاهر ولا حجّة على الثاني حتّى يصحّ معها رفع اليد عن القواعد . « 1 »\r\n3 . صحيحهء حلبى :\r\nحلبى اين روايت را از امام صادق ( ع ) نقل مىكند :\r\nقال : قلت لأبى عبدالله ( ع ) : الغلام له عشر سنين فيزوّجه أبوه فى صغره ، أيجوز طلاقه وهو ابن عشر سنين ؟ قال : فقال :\r\n« أمّا تزويجه فهو صحيح وأمّا طلاقه\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 239 و 240 . .\r\n","page_name":" 548 ","page_number":566},
  {"content":"\r\n\r\nفينبغى أن تحبس عليه امرأته حتّى يدرك ، فيعلم أنّه كان قد طلّق ، فإن أقرّ بذلك وأمضاه فهي واحدة بائنة وهو خاطب من الخطاب وإن أنكر ذلك وأبى أن يمضيه فهي امرأته » ،\r\nقلت : فإن ماتت أو مات ؟ قال\r\n: « يوقف الميراث حتّى يدرك أيّهما بقى ، ثمّ يحلف باللّه ما دعاه إلى أخذ الميراث إلا الرضا بالنكاح ويدفع إليه الميراث » . « 1 »\r\nاز اين روايت استفاده مىشود كه ايقاع فضولى با اجازهء بعدى منعقد مىشود . « 2 » به‌دست آمدن كشف ، از اين روايت ، از عبارت\r\n« ينبغي أن تحبس عليه امرأته حتّى يدرك\r\n» است . زيرا حكم به حبس زن از شوهرش براى اين است كه شايد پس از بلوغ ، شوهر او طلاق خود را امضا كند و به آن راضى شود ، لذا احتياطاً از هم‌اكنون نبايد با هم باشند و آثار طلاق از حالا مترتب مىشود و اين با كاشف بودن رضايت بعد از بلوغ مناسب است كه كاشف از وقوع طلاق از اول امر است نه با ناقل بودن اجازه ؛ چرا كه اگر ناقله باشد تا پس از بلوغ ، همسر قانونى او است و وجهى براى حبس او وجود ندارد .\r\nپاسخ : اوّلًا عبارت « ينبغى » حداكثر بر استحباب و رجحان حبس دلالت دارد نه بر لزوم و وجوب آن و وقتى مستحب شد تا زمان بلوغ ، انتفاع جايز است و اين قرينه بر بقاى زوجيت است و با نقل مناسب‌تر است تا كشف ؛ ثانياً بر فرض كه حبس لازم باشد - چنان‌كه ظاهر روايت بُريد كُناسى وجوب است - « 3 » ولى باز وجوب حبس زوجه عليه زوج دليل بر كاشفيت امضاى طلاق نيست بلكه دو احتمال دارد : شايد بر اساس كشف باشد كه مستدل مدعى است ، و شايد براى اين باشد كه اجازه اگرچه ناقله است و پس\r\n\r\n\r\n","description":"","footnote":"\r\n( 1 ) . وسائل الشيعه ، ج 26 ، ص 221 ، ح 4 .\r\n( 2 ) . چون مورد حديث ، طلاق كودك ده ساله است كه گرچه زوج است ولى مالك تصرف نيست و عبارت او فعلًا اثرى ندارد ، لذا نياز به امضاى پس از بلوغ دارد . در آغاز بيع فضولى ذكر شد كه منظور از فضولى كسى است كه مالك تصرف نيست ، ضمناً اگر ايقاع فضولى منعقد شود عقد او به طريق اولى منعقد مىشود و از اين جهت صحيحه قابل استناد است .\r\n( 3 ) . ر . ك : وسائل الشيعه ، ج 20 ، ص 278 ، ح 9 . .\r\n","page_name":" 549 ","page_number":567},
  {"content":"\r\n\r\nاز امضاى طلاق ، جدايى محقق مىشود ولى از هم‌اكنون حبس واجب است تا پس از بلوغ و امضاى طلاق عار و ننگ اين ازدواج بر دامن زن باقى نماند چون از نظر عرف ، چنين پيشامدى يك نقيصه شمرده مىشود . و همين‌كه احتمال وجود پيدا كرد ، استدلال منتفى مىشود ؛ ثالثاً صحيحه مشتمل بر حكم خلاف فتاوا و نصوص معتبره ( خيارى بودن تزويج ولىّ شرعى ) است ، لذا قابل استناد نيست . روايت كُناسى هم علاوه بر اشتمال بر تفصيل‌هاى نادرست ، از نظر سند ضعيف است و بُريد يا يزيد كناسى توثيق نشده‌اند .\r\n4 . روايت عروة بارقى يا حُكيم بن حزام :\r\nاين روايت در كتب صحاح « 1 » و سنن « 2 » و مسانيد « 3 » اهل سنت به‌صورت مسند و با سند مورد قبول آنان نقل شده است و در مسند احمد به سند خودش از عروهء بن ابى جعد بارقى چنين نقل شده است :\r\nقال : عرض للنبى ( ص ) جَلَبٌ ، فأعطانى ديناراً وقال : أى عروهء ائت الجَلَبَ فاشتر لنا شاهء فأُتيتُ الجَلَبَ فساومت صاحبه فاشتريت منه شاتين بدينار فجئت أسوقهما - أو قال : أقودهما - فلقينى رجل فساومنى ، فأبيعه شاهء بدينار فجئتُ بالدينار وجئت بالشاهء ، فقلت يا رسول‌الله هذا ديناركم وهذه شاتكم ، قال : وصنعت كيف ؟ قال : فحدّثته الحديث ، فقال : «\r\nاللهمّ بارك له فى صفقة يمينه\r\n» . « 4 »\r\nو در منابع اماميه از امالى ابن شيخ طوسى از حكيم بن حزام از رسول اكرم ( ص ) چنين نقل شده است :\r\nإنّ النبى ( ص ) دفع إليه ديناراً وقال : إشتر لنا به شاة فاشترى به شاة ثمّ باعها\r\n\r\n\r\n","description":"","footnote":"\r\n( 1 ) . ر . ك : صحيح بخارى ، ج 5 ، ص 58 - 166 .\r\n( 2 ) . ر . ك : سنن ابن‌داود ، ج 2 ، ص 276 - 284 .\r\n( 3 ) . ر . ك : مسند احمد حنبل ، ج 4 ، ص 376 .\r\n( 4 ) . همان . .\r\n","page_name":" 550 ","page_number":568},
  {"content":"\r\n\r\nبدينارين ، ثمّ اشترى آخر بدينار فجاء إلى النبي ( ص ) بشاة ودينار . فقال له النبي ( ص ) : «\r\nبارك الله في صفقة يمينك » . « 1 »\r\nاز اين روايت نيز قول به كشف را استفاده كرده‌اند به اين بيان كه عروه يا حكيم بدون اذن قبلى از پيامبر ( ص ) در مال او تصرف كرده و در ميان راه با ديگرى معامله نموده و اعطا و اخذ صورت گرفته است و رسول اكرم فعل او را با سكوت ، بلكه با دعاى خود تقرير و تأييد كرد . و اين عمل ، با كاشفيت اجازه سازگار است ؛ زيرا بنا بر ناقله بودن اجازه ، تصرف عروه يا حكيم از نوع تصرفِ حرام است و با تقرير معصوم منافات دارد و هرگز رسول اكرم ( ص ) آن را تقرير نمىكند .\r\nپاسخ : روايت در هر حال با هريك از قول به كشف و نقل سازگار است و دليل بر كشف نيست ؛ زيرا يا عروه مىدانست كه پيامبر ( ص ) به اين تصرف راضى است و اگر آن‌جا بود اذن مىداد و يا نمىدانست كه ظاهر امر همين است ، زيرا وى علم غيب نداشت تا بداند ؛ اگر نمىدانست و تصرف كرد تصرف حرام است و قابل تقرير نيست اجازه چه كاشفه باشد ، چه ناقله ، زيرا بنا بر نقل ، حرام واقعى را مرتكب شده است . بنا بر كشف هم - اگرچه اجازهء بعدى كاشفه است و حرام واقعى را مرتكب نشده است ولى - تجرّى كرده است كه قبح عقلى و حرمت شرعى دارد ؛ زيرا ظلم بر مولاست . و اگر مىدانست كه راضى است يا بعداً راضى مىشود و گمان مىكرد ، مجاز است تا چنين تصرفى كند « 2 » باز مطلقاً كار حرامى نكرده است . همين كافى است در تقرير و امضاى پيامبر ؛ چه اجازه ناقله باشد ، چه كاشفه .\r\nنتيجه : اين روايت نيز دليل بر كشف نيست . بر فرض كه دليل بر كشف باشد ، امّا از نظر سند اشكال دارد و قبلًا در روايات اصل مشروعيت معاملهء فضولى ، اشاره شد كه روايت به لحاظ سند مخدوش است و شهرت آن در ميان متأخران هم حلال مشكل\r\n\r\n\r\n","description":"","footnote":"\r\n( 1 ) . ر . ك : الامالى ، ج 2 ، ص 13 ، ح 890 .\r\n( 2 ) . چنين كسى در واقع قاصر است نه مقصّر . .\r\n","page_name":" 551 ","page_number":569},
  {"content":"\r\n\r\nنيست زيرا شهرت عملى - به‌ويژه اگر ميان متأخران باشد - جابر ضعف سند نيست .\r\n5 . روايات تحليل خمس براى شيعيان :\r\nمرحوم ميرزاى رشتى به اين روايات استدلال كرده و از اطلاق آن‌ها قول به كشف را استخراج نموده است . وى مىگويد : مفاد روايات اين است ؛ در عصرى كه امام مبسوط اليد نيست و در عصر غيبت سهمى از خمس - كه مال امام ( ع ) است - براى شيعيان مباح است و خود امام با اين تحليل و احلال و اباحه و تطييب ، آن را براى شيعيان حلال كرده و اجازه داده است . « 1 » اطلاق اين روايات ، معامله بر اين اموال را شامل مىشود و نيز اطلاق آن‌ها معاملاتى را كه سابق بر اجازه و تحليل امام انجام گرفته‌اند ، شامل مىشود و اين با قول به كشف سازگار است و گرنه بر مسلك نقل ، بايد امام قيد مىزد و بيان مىكرد كه از حالا به بعد هر تصرفى براى شما رواست . به‌ويژه اين‌كه در روايت اول باب صريحاً فرموده است : «\r\nإنّ شيعتنا من ذلك وآباءهم في حلّ » « 2 »\r\nكه تصرفات پدران شيعيان تا زمان امام باقر و امام صادق ( ع ) را نيز اجازه داده است ، حتى معاملات آنان را كه حتماً مبتنى بر كشف است .\r\nبنابراين از اين روايات قول به كشف استفاده مىشود و واضح است كه معاملات قبلى پدران و خود شيعيان در سهم امام ( ع ) از نوع فضولى بوده است . « 3 »\r\nنقد امام راحل ( قدس سره ) : گويا محقق رشتى به‌درستى در روايات تحليل خمس دقت نكرده است و گرنه مىديد كه تحليل و اجازهء معصوم ( ع ) ، سابق بر تصرفات و معاملات شيعيان است ؛ زيرا از روايات به‌روشنى استفاده مىشود كه خود رسول اكرم ( ص ) و پس از ايشان حضرت امير مؤمنان ( ع ) و حضرت فاطمه اجازه داده‌اند . اين اجازه يقيناً از قبيل اذن سابق است نه اجازهء لاحق .\r\n\r\n\r\n","description":"","footnote":"\r\n( 1 ) . ر . ك : وسائل الشيعه ، ج 9 ، ص 543 - 553 .\r\n( 2 ) . همان ، ص 543 ، ح 1 .\r\n( 3 ) . ر . ك : الإجاره ، ص 186 . .\r\n","page_name":" 552 ","page_number":570},
  {"content":"\r\n\r\nافزون بر اين ، بر فرض كه تحليل و اباحه در كلام امام باقر و امام صادق ( ع ) آمده باشد ولى تعابير روايات آنان اين است كه «\r\nأحللنا » ، « طيّبنا » ، « محلّلون » ، « ابيح »\r\nو . . . و ظاهرشان اين است كه همهء امامان اين تصرفات را حلال كرده و اجازه داده‌اند ؛ نه اين‌كه تنها امام صادق ( ع ) اجازه داده باشد .\r\nدر اين‌جا هم اگر مقصود ، تحليل همه است با اذن قبلى متناسب است نه اجازهء بعدى تا براى معاملات فضولى به آن استناد شود . روايتى كه به آن اشاره شد و داراى لفظ « آباؤهم » بود ، در نقل شيخ صدوق رضوان‌الله عليه به جاى آن كلمهء « أبناءهم » آمده است كه دلالت دارد بر تحليل حصّهء امام براى شيعيان و فرزندان آن‌ها نه پدرانشان ، و اين با اذن قبلى مناسب‌تر است . به هر حال روايات تحليل سهم امام ( ع ) دليل بر كاشف بودن اجازهء مالك اصلى نيست . « 1 »\r\n6 . ساير روايات و ادلّه :\r\nبه جز رواياتى كه تاكنون ذكر شد به روايات باب مضاربه و روايات اتّجار با مال يتيم هم استناد شده است كه قبلًا در اصل مشروعيت معاملات فضولى ، به اين روايات اشاره شد و همان‌جا تبيين شد كه اين روايات بر اصل صحت بيع فضولى دلالت ندارند چه‌رسد به فرع كاشف يا ناقل بودن اجازه كه نسبت به روايات مشارٌاليها از قبيل سالبه به انتفاء موضوع است .\r\nبه شهرت فتوايى هم استناد شده كه اين نيز ناتمام است ، زيرا اوّلًا شهرت فتوايىذاتاً حجّت نيست ؛ ثانياً به احتمال زياد بلكه به يقين ، مستند فتواى بسيارى از فقها همين رواياتى است كه تاكنون ذكر شد و معلوم شد كه از هيچ‌كدام قول به كشف استفاده نمىشود . بنابراين استناد به شهرت هم ناتمام است و به تعبير امام راحل : « كماأنّ الشهرهء على فرضها حصلت من الاجتهاد فى الروايات و مثل هذه غير حجّهء » . « 2 »\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 246 و 247 .\r\n( 2 ) . همان ، ص 247 . .\r\n","page_name":" 553 ","page_number":571},
  {"content":"\r\n\r\nدرپايان هم فرموده است : «\r\nوالاحتياط مطلوب » . « 1 »\r\nنتيجهء نهايى : در مورد كاشف و ناقل بودن اجازه در سه مرحله بحث شد :\r\n1 . امكان عقلى : در اين مرتبه ثابت شد كه هركدام از كاشفيت و ناقليت ممكن است و حداقل دليل برهانى بر امتناع آن قيام نكرده است ، پس بنا را بر امكان مىگذاريم .\r\n2 . مقتضاى قواعد ( عمومات و مطلقات ) از نظر امام راحل در كتاب بيع ، قول به نقل است كه قبلًا ذكر شد .\r\n3 . مقتضاى روايات باب : از اين روايات قول به كشف استفاده نشد و قول به نقل را هم احدى ادّعا نكرده و نگفته است كه از روايات ، ناقل بودن استفاده مىشود . بنابراين جاى احتياط است به بيانى كه پس از بيان ثمرات قول به كشف و نقل ذكر خواهد شد .\r\nنظريهء نهايى امام راحل ( قدس سره ) : در پايان بحث برمىگرديم به متن تحرير الوسيله و ملاحظه مىشود كه امام در اين‌جا فتوا نداده و تنها فرموده است : « والمسألهء مشكلهء » و نسبت به نماءات احتياط كرده است كه بعد از بيان ثمره بحث ، توضيح داده خواهد شد . ولى فعلًا وجه مشكل بودن مسأله براى ما روشن نيست . وى در حاشيهء « وسيلة النجاة » نيز از همين تعبير استفاده كرده است . امّا وجه اشكال چيست ؟\r\nآيا چون هريك از كشف و نقل امكان عقلى دارد فتوا دادن مشكل است ؟\r\nآيا مقتضاى قواعد روشن نيست و از عمومات ، هيچ‌كدام به‌دست نمىآيد ؟\r\nآيا مفاد روايات خاصه روشن نيست و از آن‌ها كشف يا نقل به‌دست نمىآيد ؟\r\nآيا به دليل اين‌كه مفاد ادلّهء خاصه با مقتضاى قواعد تنافى دارند سبب اشكال است ؟\r\nآيا چون اصل صحت بيع فضولى خلاف اصل است و به بركت دليل خاص ثابت شده است و از روايات خاصه هم قول به كشف يا نقل استفاده نمىشود امر مشكل است ؟\r\n\r\n\r\n","description":"","footnote":"\r\n( 1 ) . همان . .\r\n","page_name":" 554 ","page_number":572},
  {"content":"\r\n\r\nيا چون قول به نقل قائل ندارد امر مشكل است حتى اگر مقتضاى قاعده نقل باشد ؟\r\nهيچ‌كدام از اين امور نمىتوانند سبب اشكال باشند ، زيرا خود امام راحل ثابت كرد كه نقل و كشف هر دو امكان عقلى دارند . خود ايشان ثابت كرد كه مقتضاى عمومات ، نقل است . وى صريحاً فرموده است : « فتحصّل من جميع ما تقدّم : أنّ النقل من زمان الإجازهء لا مانع منه عقلًا ، ولا عرفاً ، ولا شرعاً . . . » . « 1 » آرى از روايات باب ، هيچ‌كدام استفاده نشد ولى مفاد عمومات كفايت مىكند و با نبود خصوصات ، به عمومات مراجعه مىشود و منافاتى هم نيست . ديگر اين‌كه ايشان ، مثل مشهور صحت فضولى را قانونى مىداند نه به دليل خاص تا استفادهء كشف يا نقل از آن مشكل باشد . و بالأخره قول به نقل قائل هم دارد از قبيل مرحوم آيت‌اللّه سيد ابوالحسن اصفهانى در وسيلهء النجاة « 2 » و قبل از ايشان شيخ اعظم « 3 » و قبل از ايشان محقق اردبيلى « 4 » و قبل از او مرحوم فخرالمحققين در ايضاح . اگرچه وى طرفدار بطلان بيع فضولى است ولى با فرض قول به صحت ، طرفدار نقل است نه كشف . « 5 » بنابراين امام راحل بايد فتوا به نقل بدهد ولى در عين حال در متن تحرير فتوا نداده و احتياط كرده است .\r\n\r\nثمره قول به نقل يا كشف\r\nبخش پايانى مسأله دربارهء ثمرهء عملى كشف يا نقل است . با توجه به اين‌كه كشف چند نوع است دربارهء دو موضوع بحث مىشود : 1 . بيان ثمره ميان انواع كشف ؛ 2 . بيان ثمره ميان كشف و نقل .\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 234 .\r\n( 2 ) . ر . ك : وسيلة النجاة ، ص 337 .\r\n( 3 ) . ر . ك : المكاسب ، ج 3 ، ص 408 .\r\n( 4 ) . ر . ك : مجمع الفائدة والبرهان ، ج 8 ، ص 159 .\r\n( 5 ) . ر . ك : ايضاح الفوائد ، ج 1 ، ص 420 . .\r\n","page_name":" 555 ","page_number":573},
  {"content":"\r\n\r\n\r\nبيان ثمره ميان انواع كشف\r\nچهار نوع كشف وجود دارد :\r\n1 . كشف انقلابى : كشف انقلابى اين است كه قبل از اجازه ، مشترىِ اصيل واقعاً مالك نبود و عقد فضولى واقعاً مؤثر نبود ولى پس از اجازه واقعاً از اول ، مالك شده است كه انقلاب عدم تأثير به تأثير ، از اول عقد است .\r\n2 . كشف حقيقى : اجازه كاشف از اين است كه در واقع از اول عقد ، مالك بوده و عقد مؤثر واقع شده است كه گاهى به نحو كشف محض است و گاهى به نحو تأثير ، اجازه در ملك است . شرط حصول ملك هم از اول عقد است . در اين‌صورت يا تعقب انتزاعى ، شرطيت دارد - كه مبناى صاحب فصول است - يا تعقب واقعى شرطيت دارد - كه مبناى امام راحل است - يا وصف لحاظ كه مقارنت دارد شرط است و يا خود اجازه به وجود خارجىاش شرط است . در امور اعتبارى چنين چيزى بلامانع است و يا رضايت تقديرى شرط است و يا . . . ؛ گفتنى است مبانى و احتمالات ديگرى هم در اين‌باره وجود دارد كه فعلًا اين مبانى در بحث ثمره نقشى ندارند . آنچه در اين‌جا مهم است اصل كشف حقيقى است . در ضمن يادآور مىشود كشف محض باطل است .\r\n3 . كشف تعبّدى : اين كشف در صورتى است كه شارع ما را متعبد كند به حصول ملك از زبان عقد و از لسان ادلّه همچنين ملكيتى استفاده شود ؛ يعنى اگر بعداً مالك اصلى اجازه داد شرعاً ملكيت از اول عقد حاصل باشد نه واقعاً و وجداناً و عرفاً .\r\n4 . كشف حكمى : در اين نوع كشف ، خود ملكيت از اول عقد محقق نشده است - نه واقعاً و نه تعبّداً - ولى به قدر امكان آثار ملك ( نماء و منافع منفصل عين ) مترتب مىشود . اين مسأله به تفصيل بررسى خواهد شد .\r\nاز ميان اين چهار قسم ، كشف انقلابى قطعاً محال است ؛ زيرا « انقلاب الشيء عمّا هو عليه » محال است ، تناقض محال است ، اجتماع دو مالك بر مملوك واحد محال است\r\n\r\n","description":"","footnote":"","page_name":" 556 ","page_number":574},
  {"content":"\r\n\r\nو . . . ؛ بنابراين نوبت به بيان ثمرهء آن نمىرسد . كشف تعبدى هم ملحق به كشف حقيقى است و حكم ويژه‌اى ندارد . بنابراين ، ثمرهء كشف حقيقى و كشف حكمى بيان مىشود :\r\nبيان ثمره : ثمره در جواز تصرّف اصيل در ثمن « 1 » يا در مثمن « 2 » و عدم جواز تصرف مذكور ، ظاهر مىشود .\r\nتوضيح : بنا بر كشف حكمى تصرف اصيل در ثمن يا مثمن ، از زمان عقد تا زمان اجازه مطلقاً جايز نيست ؛ « 3 » زيرا براى جواز تصرف يا بايد واقعاً مالك باشد و يا مأذون و وكيل باشد و يا اذن و رضايت فحوايى داشته باشد ؛ همچنين اين امور بايد فعلًا و در حين تصرف باشند و بنا بر كشف حكمى در هنگام تصرف نه مالك است ، نه مأذون ، رضايت فعلى هم وجود ندارد . حتى اگر يقين دارد كه بعداً اجازه خواهد آمد باز هم سودى ندارد و مجوّز اين تصرف نخواهد بود و عمومات عدم جواز تصرف در مال ديگران بدون اذن و رضايت و طيب نفس ، اين مورد را در بر مىگيرد .\r\nولى بنا بر كشف حقيقى صورى قابل تحقق است ، زيرا طرف اصيل ، جاهل است به فضولى بودن و گمان مىكند با مالك اصلى معامله كرده است ولى در جهل مركب است و خطا كرده و با فضولى معامله نموده است ؛ در اين فرض اگر تصرف كند حرام نيست نه در ظاهر و نه در واقع ، زيرا حديث رفع ، حرمت را از خاطى برمىدارد . رفع هم رفع واقعى است نه اين‌كه تنها ظاهرى باشد . و اگر طرف اصيل ، عالم به فضوليت است و تصرف مىكند ، در صورتى كه يقين دارد طرف اجازه نخواهد داد بديهى است تصرفش واقعاً حرام است ، ولى اين‌صورت از بحث ما ( لحوق اجازه ) خارج است و اگر يقين دارد كه اجازه خواهد آمد تصرفش ظاهراً و واقعاً جايز است ؛ زيرا در مال خويش تصرف مىكند و يقين هم دارد . كسى در اين فرض ، تصرف را حرام ندانسته است .\r\n\r\n\r\n","description":"","footnote":"\r\n( 1 ) . در صورتى كه اصيل ، بايع باشد .\r\n( 2 ) . در صورتى كه اصيل ، مشترى باشد .\r\n( 3 ) . در برابر تفاصيل كشف حقيقى . .\r\n","page_name":" 557 ","page_number":575},
  {"content":"\r\n\r\nاگر جاهل به اجازه است و نمىداند كه طرف اجازه خواهد داد يا نه و تصرف كرد ، اين تصرف واقعاً جايز و حلال است ، چون در ملك خويش تصرف كرده و مرتكب حرامى نشده است ؛ ولى ظاهراً جايز نيست .\r\nدليل شيخ اعظم بر عدم اباحهء ظاهرى ، اصل عدم اجازه يا استصحاب عدم اجازه است « 1 » ولى اين استصحاب به چند دليل قابل مناقشه است : اوّلًا استصحاب مصطلح ، ابقاء ماكان است ؛ يعنى حكم يا موضوعى را كه در گذشته متيقن بود به زمان حال سرايت دهيم و بنا را بر بقاى آن بگذاريم ، امّا مورد بحث ما از قبيل استصحاب در امر استقبالى است - يعنى در آينده هم اجازه نخواهد آمد - نه امر حالى و نه فعلى ؛ ثانياً بر فرض كه اطلاقات روايات استصحاب اين قسم را شامل شود ولى استصحاب عدم اجازه ، از نوع استصحاب عدم ازلى است و قابل مناقشه است ؛ ثالثاً بر فرض كه اين استصحاب هم جارى شود ولى اصل مثبت است ؛ زيرا اجازه و عدم اجازه حكم شرعى نيستند ، از موضوعات خارجى هستند و استصحاب موضوع بايد مستقيماً اثر شرعى داشته باشد ، و گرنه مثبت است و حجيت ندارد . در مورد بحث ما اثر عدم اجازه ، عدم تحقق نقل و انتقال و عدم ملكيت است يا عدم تأثير عقد فضولى و عدم سببيت آن براى ملكيت و عدم جواز تصرف بر اين مترتب است كه مثبت مىباشد .\r\nبنابراين جاى استصحاب نيست بلكه جاى اصل برائت است ؛ يعنى بايد بررسى شود كه آيا چنين تصرفى در ظاهر حلال است يا نه اصل حليت و اباحه جارى مىشود ؟ ظاهراً جايز است و تفصيل ميان حليت و جواز واقعى و عدم جواز ظاهرى ناتمام است . در نتيجه بنا بر كشف حقيقى ، تصرف مشترى واقعاً و ظاهراً جايز است و بنا بر كشف حكمى ظاهراً و واقعاً جايز نيست .\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 410 . .\r\n","page_name":" 558 ","page_number":576},
  {"content":"\r\n\r\n\r\nبيان ثمره ميان كشف و نقل\r\nعلماى علم فقه در اين‌باره چندين ثمره بيان كرده‌اند كه در اين‌جا ثمراتى كه داراى اهميت است بررسى مىشود :\r\nثمرهء اول : ثمره‌اى كه مورد قبول تمام فقهاست اين است كه ثمرهء مطلق كشف با نقل ، در مورد نماءات و منافع ظاهر مىشود . « 1 »\r\nبيان ثمره : اگر اجازه را كاشفه بدانيم نماءات و منافع ، براى منتقل‌ٌاليه است ؛ « 2 » زيرا در واقع تمام اين‌ها در ملك خود او پيدا شده است و بديهى است كه هركس مالك عين باشد مالك منافع آن نيز خواهد بود . اگر اجازه را ناقله بدانيم نماءات براى منتقل‌ٌعنه است ؛ زيرا تا اجازه نيايد ، مبيع ملك خود بايع يا مالك اصلى است و بالطبع نماءات آن نيز ملك او خواهد بود . امام راحل چون در اصل قول به كشف و نقل فتوا نداده و فرموده است : « المسألهء مشكلهء » لذا در مورد اين ثمره راه احتياط در پيش گرفته و فرموده است نسبت به نماءات ، احتياط ترك نشود و از راه مصالحه مطلب را حل كنند ؛ يعنى طرفين با يكديگر توافق و تسالم كنند و به نوعى مشكل ثمره را حل كنند . در امور مالى راه احتياط همين است تا به قدر امكان ، حقوق طرفين رعايت شود .\r\nثمرهء دوم : فقها يكى از ثمرات را نفوذ و عدم نفوذ فسخِ طرف اصيل ، قبل از اجازهء مالك اصلى دانسته‌اند ؛ با اين توضيح كه طرف اصيل پس از معامله با فضولى و قبل از اجازهء مالك اصلى ، معامله را فسخ كرد . در صورتى كه اجازه را كاشفه بدانيم فسخ او نافذ نيست و نظير فسخ يك طرف پس از اتمام و انعقاد معامله فيما بين دو مالك يا مأذون است كه اثر ندارد . مگر اين‌كه طرف ديگر هم راضى شود و تفاسخ محقق گردد .\r\n\r\n\r\n","description":"","footnote":"\r\n( 1 ) . منظور ، خصوص نماء منفصلى است كه در فاصله زمانى پس از عقد فضولى تا زمان اجازه مالك محقق مىشود ، از قبيل ميوه درخت ، برّه گوسفند ، فرزند جاريه و . . . و امّا نماءات متصله ، از قبيل چاقى حيوان ، رشد درخت و . . . تابع خود عين است و حساب جدايى ندارد .\r\n( 2 ) . مثلًا نماءات مبيع مال مشترى است و اگر ثمن هم عين خارجى باشد و داراى نمايى باشد مال بايع است . .\r\n","page_name":" 559 ","page_number":577},
  {"content":"\r\n\r\nدليل عدم تأثير فسخ اين است كه معامله از ناحيهء طرف اصيل ، كامل است و نقصى ندارد و وى بايد به عقدش وفا كند ، اگرچه طرف ديگر يا مالك اصلى تا زمانى كه اجازه نداده باشد حق ردّ دارد ولى اصيل حق ندارد فسخ كند . و اگر اجازه را ناقله بدانيم فسخ اصيل قبل از آن نافذ است ؛ زيرا هنوز عقد كامل نشده است تا لزوم وفا بيايد ؛ نظير فسخ موجب قبل از انشاى قبول و در اثناى عقد كه نافذ بودنش مورد تسالم همگان است .\r\nشيخ اعظم پس از نقل اين ثمره در نقد آن مىفرمايد : بنا بر نقل هم فسخ اصيل نافذ و مؤثر نيست ؛ زيرا اطلاقات صحت و لزوم معامله و وجوب وفا به آن ؛ يعنى  أَحَلَّ اللَّهُ الْبَيْعَ  ،  تِجارَةً عَنْ تَراضٍ  ،   أَوْفُوا بِالْعُقُودِ   ، و . . . بيع و عقد فضولى را شامل مىشوند و بر وجوب وفا به آن در حق اصيل دلالت مىكنند و احتمال اين‌كه فسخ هادم باشد و عدمِ فاصله شدن آن شرط باشد ، با اطلاق نفى مىشود و در نتيجه بنا بر نقل هم فسخ اصيل قبل از اجازه نافذ نيست . وى در پايان مىفرمايد : « ولا يخلو عن إشكال » . « 1 »\r\nشايد وجه اشكال اين باشد كه تمسك به عمومات و اطلاقات در مورد بحث ما از قبيل تمسّك به عام در شبههء مصداقيه است و جايز نيست ؛ زيرا بايد عقدى وجود داشته باشد تا مشمول اطلاق   أَوْفُوا بِالْعُقُودِ   باشد . پس از فسخ اصيل ، اصل وجود عقد مشكوك است ؛ زيرا شايد فسخ نافذ بوده و عقد را منهدم كرده است و تا زمانى كه عقد باقى نباشد وجوب وفا ندارد و با شك در بقاى آن ، استناد به عموم يا اطلاق ، فاقد شرط صدق احراز عنوان و اسم است و صحيح نيست .\r\nاحتمال ديگر در وجه اشكال اين است كه مجرّد عقد فضولى وجوب وفا ندارد بلكه بايد عقد مالك‌ها يا مأذون‌ها صدق كند و حداقل اضافه و انتساب آن به مالك محقق شود تا وفا واجب باشد و تا زمانى كه اجازه نيايد اين انتساب تحقق نخواهد داشت ، يا در اين‌صورت عنوان عقد مالك‌ها صدق نمىكند و تا صدق نكند وجوب وفا نمىآيد .\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 412 و 413 . .\r\n","page_name":" 560 ","page_number":578},
  {"content":"\r\n\r\nبنابراين قبل از اجازه اين عمومات و مطلقات موضوع ندارند تا كسى بتواند به اطلاق آن‌ها تمسّك كند و احتمال جواز و نفوذ فسخ را با آن‌ها ردّ كند . قياس مورد بحث ما به بيع خيارى از يك طرف - كه بر طرف ديگر وفا واجب است و حق فسخ ندارد - مع‌الفارق است ؛ زيرا در بيع خيارى حتماً بيع و عقد صدق مىكند و حتماً از خود مالك‌ها صادر شده است و به آن‌ها انتساب دارد و مشمول مطلقات هستند ولى در بيع فضولى چنين نيست .\r\nسؤال : آيا به بركت استصحاب بقاى عقد و بيع فضولى ، پس از منع اصيل به انضمام وجدانىِ اجازهء بعدى از سوى مالك اصلى ، نمىتوانيم حكم وجوب وفا به عقد را اثبات كنيم ؟ يعنى از عموم و اطلاق استفاده نكنيم تا اشكال تمسك به عام در شبههء مصداقيه شود بلكه از استصحاب بقاى عقد استفاده كنيم ؟\r\nجواب : اگر موضوع وجوب وفا مركب از خود عقد و اجازهء مالك باشد امكان دارد يك جزء موضوع وجداناً محرز شود و جزء ديگر با اصل احراز شود و حكم شرعى مترتب گردد ، ولى به احتمال قوى موضوع مقيد است از عقد و لحوق اجازه ، و « العقد المتعقّب بالإجازه » يا « العقد المجاز أو المرضى به » موضوع است و با استصحاب ذات مقيد ( خود عقد يا بيع ) نمىتوانيم مقيد بما هو مقيد ( العقد الكذايى ) را نتيجه بگيريم تا حكم وجوب وفا مترتب شود ؛ زيرا مثبت است و جارى نيست . در نتيجه ايراد شيخ اعظم به ثمرهء دوم وارد نيست و بنا بر نقل فسخ اصيل مؤثر است ، يا اين‌كه احتمال تأثير و انهدام عقد وجود دارد و جاى عمومات نيست .\r\nنظريهء امام راحل ( قدس سره ) : امام راحل دربارهء اين ثمره مىفرمايد فسخ اصيل مطلقاً نافذ و مؤثر است و عقد فضولى را از تأثير ، ساقط مىكند خواه اجازهء مالك اصلى كاشفه باشد ، خواه ناقله .\r\nتوضيح : بنا بر نقل واضح است زيرا تا اجازه ملحق نشود معامله محقق نمىشود و مشمول عمومات صحت و لزوم ( عمومات حليت بيع و جواز اكل و وجوب وفا )\r\n\r\n","description":"","footnote":"","page_name":" 561 ","page_number":579},
  {"content":"\r\n\r\nنمىشود و فرض اين است كه قبل از اجازه ، طرف اصيل ، معامله را فسخ نموده است و يقيناً اين احتمال مىآيد كه فسخ نافذ باشد و عقد فضولى را منهدم كرده باشد . در اين‌جا تمسك به عمومات از قبيل تمسك به عام در شبههء مصداقيه است و جايز نيست ، استصحاب بقاى عقد هم اصل مثبت است و جارى نمىشود . حتى اگر احتمال مثبت بودن را بدهيم حجيت آن ثابت نيست . پس شك در صحت مىكنيم ؛ در نتيجه و لزوم و وجوب وفا و اصل فساد جارى مىشود كه اصل اولى در معاملات است .\r\nو امّا بنا بر كشف : كشف حكمى در حكم نقل است ؛ زيرا تا اجازه محقق نشود اصل نقل و انتقال و ملكيت محقق نمىشود و با فسخ قبلى احتمال انهدام عقد وجود دارد و در اين‌جا هم جاى تمسك به عمومات نيست . و منظور از كشف حقيقى ، كشف محض نيست كه اجازهء لاحق هيچ تأثيرى نداشته باشد بلكه مشهور براى اجازه ، شرطيت و نقش قائل‌اند و بايد عقد فضولى تا زمان اجازه باقى باشد - حتى اعتباراً - تا اجازه به آن ملحق شود ، و گرنه با انهدام عقد جايى براى لحوق اجازه نيست و فسخ قبلى احتمال دارد كه هادم عقد باشد ؛ آن‌گاه عنوان عقد محرز نيست تا بتوانيم به عمومات تمسك كنيم و از قبيل تمسك به عام در شبههء مصداقيه نباشد ؛ بنابراين اگر اجازه كاشفه هم باشد فسخ قبلى مؤثر است .\r\nنكتهء ديگر اين‌كه منظور قائل به ثمرهء مذكور كه مدعى شد بنا بر كشف ، عقد از جانب طرف اصيل تامّ است و بايد به آن وفا كند چيست ؟ اگر منظورش اين است كه انشاى عقد از ناحيهء اصيل حاصل شده است . پاسخ اين است كه فرقى ميان كشف و نقل نيست و بنا بر نقل هم انشاى اصيل محقق است بلكه قبل از تحقق قبول هم صحيح است بگوييم انشا مربوط به موجب است و از ناحيهء او محقق شده است . و اگر منظورش اين است كه بنا بر كشف ، نقل و تمليك از ناحيهء اصيل محقق شده است گفتنى است اين مطلب مبتنى است بر اين‌كه اجازه كاشف محض باشد و دخيل نباشد\r\n\r\n","description":"","footnote":"","page_name":" 562 ","page_number":580},
  {"content":"\r\n\r\nيا فسخ اصيل عقد را منهدم نكند ، امّا هيچ‌كدام از دو مبنا پذيرفته نيست . پس تفصيل ناتمام است . « 1 »\r\nنتيجه : در مورد تأثير فسخ اصيل قبل از اجازه سه نظر وجود دارد :\r\n1 . از نظر مشهور ثمره ظاهر مىشود و اگر اجازه ناقله باشد فسخ قبلى نافذ است و اگر كاشفه باشد فسخ قبلى نافذ نيست ؛ 2 . از نظر شيخ اعظم اگر اجازه ناقله هم باشد فسخ اصيل تأثيرى ندارد ؛ 3 . از نظر امام راحل اجازه كاشفه هم كه باشد فسخ اصيل نافذ و مؤثر است و ثمره ظاهر نمىشود .\r\nثمرهء سوم : ثمرهء سوم در جواز تصرف اصيل در منتقل‌ٌعنه ظاهر مىشود . شيخ اعظم در اين‌باره مىگويد : اگر فسخ اصيل را مبطل ندانيم و اطلاق خطاب ، عقد فضولى پس از فسخ طرف اصيل را شامل شود تصرف او جايز و نافذ است و بنا بر ناقله بودن اجازه ، تصرف او جايز است . « 2 » زيرا تا اجازه محقق نشود منتقل‌عنه ، ملك خود اصيل است و به حكم قانون سلطنت حق دارد تصرف كند و بديهى است كه پس از تصرف ، محلّ اجازه فوت مىشود و خود به خود عقد منفسخ مىگردد . امّا بنا بر كاشفه بودن ، حق تصرف ندارد زيرا از ناحيهء اصيل ، عقدْ تامّ است و عموم   أَوْفُوا بِالْعُقُودِ   جارى مىشود و فرقى ندارد كه علم داشته باشيم به لحوق اجازه يا جاهل و شاكّ باشيم و يا حتى علم به عدم اجازه هم داشته باشيم . در هر حال اصيل بايد صبر كند و منتظر ردّ يا اجازهء مالك اصلى باشد .\r\nوى در پايان فرموده است : امّا تصرف اصيل در منتقل‌ٌاليه مطلقاً جايز نيست چه بنا بر نقل كه واضح است ؛ زيرا تا مالك اصلى اجازه نكند ، متاع ملك اصيل نمىشود و به ملك خود مالك باقى است و تصرف ديگران در مال او حرام است ، و چه بنا بر كشف كه باز حق تصرف ندارد ؛ زيرا عموم   أَوْفُوا بِالْعُقُودِ   مىگويد به آنچه متعهد و ملتزم\r\n\r\n\r\n","description":"","footnote":"\r\n( 1 ) . ر . ك : البيع ، ص 528 - 530 .\r\n( 2 ) . حتى تصرف ناقل و متلف . .\r\n","page_name":" 563 ","page_number":581},
  {"content":"\r\n\r\nشده و بر عهده گرفته‌ايد وفا كنيد و نقض آن حرام است و آنچه را اصيل بر عهده گرفته و عليه خود ، ملتزم شده است عبارت است از انتقال مال او به مالك اصلى . امّا انتقال مال مالك به ملك او كه عليه او نيست بلكه به نفع او است و معنا ندارد نسبت به مال مردم وفا بر اصيل ، واجب و نقض آن حرام باشد بلكه بر خود مالك اصلى ، وفا پس از اجازه واجب مىشود و لذا بنا بر كشف هم عموم   أَوْفُوا بِالْعُقُودِ   و  أَحَلَّ اللَّهُ الْبَيْعَ  مال مالك اصلى را شامل نيست تا براى اصيل حق تصرف ثابت شود . « 1 »\r\nنقد اين ثمره : دو اشكال اساسى بر اين ثمره وارد است : اوّلًا تفكيك ميان فسخ اصيل قبل از اجازهء مالك با تصرف اصيل قبل از اجازه صحيح نيست ؛ زيرا اگر عموم   أَوْفُوا   عقد فضولى قبل از اجازهء مالك را شامل شود ، همان‌گونه كه فسخ جايز نيست تصرف متلف و ناقل و در يك كلام تصرف مفوّت محل اجازه و بلكه مطلق تصرف هم جايز نيست و عموم و اطلاق معامله اين مورد را شامل نيست .\r\nثانياً در مورد منتقل‌اليه هم سخنان شيخ اعظم قابل مناقشه است ؛ اگر وى ثمره را در منتقل‌عنه قبول دارد بايد در اين‌جا هم بپذيرد ؛ زيرا تعهد طرف اصيل از نوع تعهد معاملى است ؛ يعنى ملتزم شده است كه مال او به مالك اصلى منتقل شود ؛ امّا نه به نحو مطلق ، بلكه به نحو مقيد كه مال ديگرى هم متقابلًا به او منتقل شود ؛ بنابراين اگر وى بنا بر كشف حق ندارد در منتقل‌عنه تصرف كند علىالقاعده بايد بتواند در منتقل اليه تصرف كند .\r\nثمرهء چهارم : ثمرهء چهارم در مورد تلف يكى از عوضين است بعد از عقد فضولى و قبل از اجازهء مالك اصلى .\r\nشيخ اعظم مىگويد : بنا بر كاشفه بودن اجازه ، معاملهء فضولى صحيح است ؛ زيرا معناى كاشفيت اين است كه گويا اجازه و رضايت مالك ، مقارن عقد و از اوّل بوده و در واقع از اول ، ملكِ طرف شده است . بر فرض در حين عقد ، عوضين موجود بودند و\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 413 . .\r\n","page_name":" 564 ","page_number":582},
  {"content":"\r\n\r\nهيچ‌كدام تلف نشده بودند و بعد از تماميت معامله ، تلف حاصل شده است امّا به اصل عقد صدمه نمىزند . بنا بر ناقله بودن ، عقد باطل مىشود زيرا تا اجازه نيايد نقل و انتقالى نيست و فرض اين است كه در حال اجازه ، عوضين هر دو يا يكى تلف شده است و چيزى نيست تا اجازه به آن تعلّق بگيرد و در حقيقت محل اجازه فوت شده است . « 1 »\r\nنظريه محقق نائينى : بنا بر كشف هم عقد صحيح نيست ؛ زيرا قانون مسلّم اين است كه « كلّ مبيع تلف قبل قبضه فهو من مال بائعه » ؛ در مورد معامله فضولى ، فرض اين است كه قبل از تحويل مبيع به مشترى اصيل ، مبيع تلف شده است كه چنين تلفى از مال بايع يا مالك اصلى خواهد بود و معنايش اين است كه خود به خود معامله باطل مىشود . « 2 »\r\nدو اشكال امام راحل به ميرزاى نائينى : اين دو اشكال در تقريرات درس حضرت امام است .\r\nاشكال اول : طرح ثمره در خصوص تلف مبيع نيست تا قانون مذكور اجرا و از سوى محقق نائينى اشكال شود ، بلكه طرح بحث در تلف يكى از دو عوض است كه شامل ثمن نيز مىشود . در مورد تلف ثمن قبل از اجازه چنان قانونى نيست و ثمره ظاهر مىشود .\r\nاشكال دوم : اصولًا در قبض ، قصد و انشا و مانند آن لازم نيست ، كافى است متاع در دست طرف اصيل باشد ؛ مثل اين‌كه نزد وى امانت بوده و فضولى آن را به وى فروخته است . در چنين فرضى تلف بعد از قبض است نه پيش از آن ، لذا قانون فوق ، جارى نمىشود و ثمره ظاهر مىگردد . « 3 »\r\n\r\n\r\n","description":"","footnote":"\r\n( 1 ) . آيت‌الله قديرى ( رحمه الله ) ، به نقل از كتاب البيع ، ص 538 .\r\n( 2 ) . همان .\r\n( 3 ) . ر . ك : البيع ، ص 539 . .\r\n","page_name":" 565 ","page_number":583},
  {"content":"\r\n\r\n\r\nنقش كفايت رضايت باطنى در معامله فضولى\r\nمسألة 8 : لو كان المالك راضياً بالبيع باطناً ، لكن لم يصدر منه إذنٌ وتوكيلٌ للغير في البيع والشراء ، لا يبعد خروجه عن الفضولي ، سيّما مع التفاته بالعقد والرضا به . نعم ، لو كان بحيث لو التفت إليه صار راضياً فهو فضولي وخارج عن موضوع المسألة ، وأمّا إذا كان راضياً لكن لم يلتفت تفصيلًا إليه ، فهو أيضاً كافٍ في الخروج عن الفضولي بوجه لا يخلو عن قوّة .\r\nترجمه : اگر مالك در باطن به معامله راضى باشد ، امّا از او اذن و توكيلى براى ديگرى در خريد و فروش صادر نشده باشد ، بعيد نيست كه از فضولى بودن خارج باشد ؛ مخصوصاً در صورت توجه به عقد و رضايت به آن . البته اگر به‌گونه‌اى بود كه در صورت توجه پيدا كردن ، راضى مىشد [ امّا توجّهى پيدا نكرده 
  ] فضولى است و از موضوع اين مسأله خارج است ؛ امّا اگر راضى باشد امّا به‌طور تفصيل به آن توجه نكرده باشد اين نيز به يك وجه - خالى از قوت نيست - براى خارج شدن از فضولى كفايت مىكند .\r\nشرح : پنجمين مسأله از مسائل بيع فضولى ، و هشتمين مسأله از مجموع مسائلى كه امام راحل در كتاب تحرير الوسيله در ذيل بيان شرايط متعاقدان مطرح كرده است دربارهء كفايت رضايت باطنى براى خروج معامله از فضولى بودن و عدم كفايت آن است . به‌طور كلى گاهى مالك اصلى ، هم قلباً راضى به معامله است و هم لساناً اذن داده و ديگرى را وكيل در معامله قرار داده است . چنين معامله‌اى قطعاً فضولى نيست و نيازى به اجازه و امضاى بعدى در آن نيست . گاهى مالك نه اذن در معامله داده است و نه قلباً به آن راضى است بلكه چه‌بسا كراهت باطنى دارد و ممكن است منع سابق داشته باشد و يا اصلًا روح مالك از معامله با خبر نبوده است تا قلباً راضى باشد ؛ گفتنى است چنين معامله‌اى حتماً فضولى است و صحت آن موقوف بر اجازهء بعدىِ مالك است .\r\n\r\n","description":"","footnote":"","page_name":" 566 ","page_number":584},
  {"content":"\r\n\r\nگاهى اذن و توكيل در بين نبوده ولى در واقع قلباً راضى بوده است آيا مجرّد رضايت قلبى و طيب نفس كفايت مىكند و معامله از فضولى بودن خارج مىشود و ديگر نيازى به اجازه نخواهد بود يا كفايت نمىكند و باز هم معامله فضولى است و نيازمند اجازهء بعدى است ؟ امام راحل در متن سه فرضيه مطرح كرده است :\r\n\r\nفرضيهء اول\r\nمالك اصلى توجه و التفات تفصيلى به عقد دارد و قلباً به آن راضى است ولى رضايت خود را به زبان نياورده و ابراز نكرده است ؛ آيا چنين عقدى فضولى است يا خير ؟ در اين‌باره سه نظريه وجود دارد :\r\nنظريهء اول : نظريهء شيخ اعظم « 1 » : رضايت باطنى كفايت مىكند و معامله فضولى نيست - ضمناً تفاوتى بين اين‌كه عاقد از اول بداند كه مالك رضايت به اين معامله دارد يا نداند ، وجود ندارد . در فرض عدم علم هم فرقى ندارد كه بعداً علم پيدا كند و رضاى مالك را كشف كند يا بعداً هم منكشف نشود . آنچه مهم است وجود واقعى رضايت مالك است ؛ اگر راضى بوده است بايد آثار معامله را مترتب كند .\r\nدليل : شيخ اعظم دلايل و مؤيدات زيادى دارد كه مهم‌ترين آن‌ها دو دليل است :\r\nدليل اول : دليل اول عمومات و مطلقات آيات عقود و بيع و تجارت است ؛ يعنى   أَوْفُوا بِالْعُقُودِ   ، « 2 »  تِجارَةً عَنْ تَراضٍ  « 3 » و  أَحَلَّ اللَّهُ الْبَيْعَ  . « 4 » اين آيات ، عقد و تجارت مورد بحث ( رضايت قلبى داشتن و عدم اذن ) را در بر مىگيرند و بر صحت و لزوم آن دلالت مىكنند .\r\nنقد دليل : مرحوم محقق نائينى و به پيروى از ايشان مرحوم آقاى خوئى در نقد اين\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 346 - 348 .\r\n( 2 ) . مائده ( 5 ) : 1 .\r\n( 3 ) . نساء ( 4 ) : 29 .\r\n( 4 ) . بقره ( 2 ) : 275 . .\r\n","page_name":" 567 ","page_number":585},
  {"content":"\r\n\r\nدليل فرموده‌اند : مفاد آيهء وفا به عقد به قرينهء مقابلهء جمع به جمع « 1 » اين است كه بر هر مكلفى واجب است به عقد خودش وفا كند و تا عقد مستند به او نباشد وجوب وفا نخواهد داشت و مشمول آيه نخواهد بود . مستند شدن عقد به مالك اصلى يا در صورتى است كه خودش مستقيماً انشاى عقد كند و يا به ديگرى اذن دهد و او هم به وكالت ، انشا كند و يا اگر اذن نداده باشد بعداً اجازه كند تا عقد مستند به او باشد . در مورد بحث ما هيچ‌يك از اين دو صورت نيست ، فقط رضايت باطنى به عقد وجود دارد كه كافى نيست عقد صادر از اجنبى ، مستند به مالك شود و عقد مالك صدق كند ؛ بنابراين از فضولى بودن خارج نيست . همچنين بايد تجارت مالك ، صدق كند تا صحيح و لازم باشد و تا زمانى كه ابراز رضايت نكند تجارت مالك به مال خودش صدق نمىكند . مفاد  أَحَلَّ اللَّهُ الْبَيْعَ  هم اين است كه « احلّ الله بيوعكم » و تا زمانى كه اجازه نكند يا اذن ندهد يا خودش معامله نكند عنوان « بيعكم » صدق نمىكند و بيع مستند به مالك نمىشود تا از فضولى بودن خارج شود ؛ بنابراين معامله با رضايت قلبى مالك فضولى است و نياز به اجازهء بعدى دارد . « 2 »\r\nپاسخ امام راحل ( قدس سره ) : به نظر امام راحل ، اين نقد ناتمام است ؛ زيرا در ظاهر آيات سخن از « عقودكم » ، « تجارتكم » ، « بيوعكم » مطرح نيست و از اين نظر اطلاق دارد . البته از خارج مىدانيم كه عقد يا تجارت يا بيعى كه كلًا از مالك اصلى بيگانه باشد و هيچ انتسابى به او نداشته باشد وجوب وفا ندارد و در حق مالك ، صحيح و لازم نيست و اطلاقات از اين قسم انصراف دارند ولى در صدق و صحت انتساب عقد به مالك ، انشاى مباشرى كفايت مىكند ، انشاى معامله با اذن مالك يا اجازهء بعدى كافى است ، با وجود رضايت باطنى هم عرفاً كفايت مىكند ؛ به همين دليل مىبينيم عقلا بر صاحب\r\n\r\n\r\n","description":"","footnote":"\r\n( 1 ) . جمع اول « أوفوا » و جمع دوم « العقود » كه معنايش اين است كه بر همه مؤمنان واجب است به همه عقدها وفا كنند .\r\n( 2 ) . ر . ك : منية الطالب ، ج 2 ، ص 4 ؛ مصباح الفقاهه ، ج 4 ، ص 6 و 7 . .\r\n","page_name":" 568 ","page_number":586},
  {"content":"\r\n\r\nمال ( مالك ) احتجاج مىكنند و مىگويند : « إنّك كنت راضياً به وليس لك التخلّف والنقض » .\r\nخلاصه : از نظر عرف و عقلا ، وجود اصل معامله با رضايت مالك اصلى كفايت مىكند ، اطلاق و عموم آيات هم چيزى اضافه بر آن نياورده است بلكه مؤكد همان است . « 1 »\r\nحتى اگر مفاد آيات ، وجوب وفا به عقد مالك‌ها و تجارت آن‌ها و بيع آن‌ها « عقودكم ، بيعكم و . . . » باشد نبايد براى صحت بيع فضولى به آن‌ها استناد شود ؛ زيرا پس از اجازه هم عنوان عقد مالك و بيع مالك و تجارت مالك صدق نمىكند بلكه عقد و بيع و تجارت غير مالك است كه مالك آن را اجازه داده است و صدق عقد مالك مجاز و مسامحى است نه حقيقت ، و حتى بر عقد و بيع وكيل هم عقد و بيع مالك و موكّل صدق نمىكند بلكه عقد خود وكيل است . بنابراين اگر از مالك پرسيده شود كه خودت معامله كردى ؟ مىگويد : خير ، وكيل من معامله كرده است . در حالى كه خود محقق نائينى و ديگران ملتزم نيستند كه آيات براى بيع فضولى با اجازهء مالك ، قابل استدلال نباشند . و بر فرض كه مفاد آيات « أوفوا بعقودكم » و « أحل الله بيعكم » باشد ، ولى از راه الغاى خصوصيت ، مورد بحث ما را شامل مىشوند ؛ زيرا از نظر عرف تمام الموضوع براى وجوب وفا و نفوذ معامله اين است كه : معامله‌اى بر مال مالك انجام شود و رضايت مالك هم باشد ؛ يا اذن قبلى داده باشد و يا بعداً اجازه كند .\r\nامّا اين‌كه خودش انشا كند يا عقد خودش باشد موضوعيت ندارد . بنابراين عقد غير مالك بر مال مالك با التفات مالك و رضايت او صحيح و لازم است و از فضولى بودن خارج است . « 2 » به همين دليل ، امام راحل در متن تحرير الوسيله فرموده است\r\n: « لا يبعد\r\n\r\n\r\n","description":"","footnote":"\r\n( 1 ) . چه‌بسا از آيه تجارت ، صريحاً نظر عرف استفاده شود كه تجارتى بر مال مالك واقع شود ، رضايت طرفين معامله هم باشد . در مورد بحث ما نيز چنين است . بنابراين معامله مورد بحث ، مشمول آيات فوق است و محكوم به صحت و لزوم است كه از وجوب وفا استفاده مىشود .\r\n( 2 ) . ر . ك : كتاب البيع ، ج 2 ، ص 133 - 134 . .\r\n","page_name":" 569 ","page_number":587},
  {"content":"\r\n\r\nخروجه عن الفضولي سيّما مع التفاته بالعقد والرضا به » .\r\nدليل دوم : دليل دوم روايات طيب نفس است ، همچون حديث « لا يحلّ مال إمرأ مسلم إلا عن طيب نفسه » . « 1 »\r\nشيوهء استدلال : از طرفى در مورد بحث كه مالك ، رضايت قلبى به معامله دارد ، حتماً راضى است كه مشترى در مال او تصرف كند و چون طيب نفس دارد به حكم روايات مزبور تصرف در مال او جايز است . از طرفى اگر معاملهء مورد بحث ، فضولى باشد تصرف جايز نيست مگر با اجازهء بعدى و اين از احكام قطعىِ معاملهء فضولى است . نتيجهء دو مقدّمهء فوق ، اين است كه بيع با رضايت مالك موضوعاً از فضولى بودن خارج است . « 2 »\r\nنقد دليل : محقق نائينى و به تبع ايشان مرحوم آقاى خوئى در نقد اين دليل گفته‌اند :\r\nاوّلًا ممكن است منظور از حليت در روايات فوق ، حليت تكليفى باشد مثل حليت خوردن و آشاميدن و ساير تصرّفات ، و كارى به حليت وضعى يعنى صحت و لزوم معامله نداشته باشد ، بنابراين از مورد بحث ما بيگانه هستند زيرا كلام در صحت و نفوذ بيع غير مالك با رضايت قلبى مالك است نه در حليت و حرمت تكليفىِ تصرف در مال مالك با رضايت او ؛ ثانياً بر فرض كه منظور ، چيزى اعم از حليت تكليفى و وضعى باشد ولى نهايت دلالتى كه دارد اين است كه طيب نفس و رضايت باطنى در حليت مال - و صحت معامله - دخيل است امّا منافاتى ندارد كه علاوه بر آن ابراز و اظهار رضايت به يك مبرز خارجى - مثل اذن قبلى يا اجازهء بعدى - معتبر باشد .\r\nدليل اين سخن ، اين است كه اين‌گونه جملات مفيد حصر نيست و حداكثر دلالت دارد كه مستثنى ( طيب نفس ) در مستثنىمنه ( حليت مال ) معتبر و شرط است و معامله بدون طيب نفس صحيح نيست . امّا دلالت ندارد بر اين‌كه فقط طيب نفس و رضايت\r\n\r\n\r\n","description":"","footnote":"\r\n( 1 ) . عوالى اللآلى ، ج 2 ، ص 113 ، ح 309 .\r\n( 2 ) . ر . ك : مصباح الفقاهه ، ج 4 ، ص 7 . .\r\n","page_name":" 570 ","page_number":588},
  {"content":"\r\n\r\nباطنى معتبر است نه چيز ديگر . بنابراين احتمال دارد اظهار رضايت هم دخيل باشد . لذا اين نكته كه به صرف وجود رضايت قلبى معامله از فضولى بودن خارج شود و نيازمند اجازهء بعدى نباشد ، از روايات به‌دست نمىآيد . « 1 »\r\nنظريهء شارح : هر دو ايراد داراى جواب است . جواب ايراد نخست اين‌كه چندين‌بار ذكر شد كه واژه‌هاى حليت و جواز و حرمت و منع در لغت عربى و در لسان آيات و روايات ، مخصوص حكم تكليفى نيست بلكه به معناى جامع و اعم از تكليفى و وضعى است و حليت و جواز به معناى عدم منع است كه هم با جواز تكليفى سازگار است ؛ يعنى عقاب ندارد و هم با جواز وضعى مىسازد ؛ يعنى صحيح است و اثر بر آن مترتب مىشود ؛ مخصوصاً در مثل مركب مذكور كه حليت به خود مال مردم تعلّق گرفته است و متفاهم عرفى ، حليت تصرفات نيست بلكه حليت هر چيزى است كه به مال مردم تعلّق بگيرد .\r\nجواب ايراد دوم : احتمال اين‌كه غير از طيب نفس ، ابراز و اظهار آن نيز دخيل باشد وجود دارد و قبول داريم كه مفيد حصر نيست ؛ ولى كارى به افادهء حصر نداريم اعتبار اظهار رضايت را به‌وسيلهء اطلاق مقامى نفى مىكنيم ؛ زيرا اگر معتبر بود حتماً بيان مىكرد ، در حالى كه در مقام بيان است و سكوت در اين مقام علامت عدم اعتبار است . بنابراين اگر مالك اصلى در واقع راضى بوده و معامله با رضايت قلبى او انجام گرفته باشد حتماً صحيح و لازم است و نيازى به اجازه ندارد و گرنه بيان مىكرد ؛ مخصوصاً اگر از ابتداى معامله ، متوجه و ملتفت هم باشد كه ديگرى متاع او را مىفروشد كه به طريق اولى صحيح است و چنين رضايتى كمتر از اجازهء بعدى به‌عنوان علامت رضايت او به بيع نيست . بنابراين استدلال به روايات طيب نفس نيز بدون ايراد است .\r\nمؤيدات : رواياتى ديگرى هم وجود دارد كه مؤيد روايات طيب نفس است و مناط\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 2 ، ص 4 و 5 ؛ مصباح الفقاهه ، ج 4 ، ص 7 . .\r\n","page_name":" 571 ","page_number":589},
  {"content":"\r\n\r\nصحت معامله را رضايت باطنى مالك قرار داده‌اند ؛ از قبيل صحيحهء محمد بن مسلم از امام باقر ( ع ) در مورد خريدن زمينى كه در دهانهء نيل بوده و مورد اختلاف اهل آن‌جا بوده است و هركدام مدعى بودند كه زمين مال آن‌هاست . حضرت در اين مورد فرمود : «\r\nلا تشترها إلا برضا أهلها\r\n» « 1 » و مناط صحت شراء را رضايت صاحبان ارض قرار داد . در اين‌باره گفتنى است نهى « لا تشتر » تكليفى نيست تا دلالت بر حرمت كند ، بلكه ارشاد به اين است كه بدون رضايت صاحبان زمين ، شراء صحيح نيست و بايد با رضايت باشد ، و قيد هم نكردند كه ابراز بكند .\r\nمؤيد ديگر ، روايت حميرى از حضرت ولى عصر عجل اللّه تعالى فرجه الشريف در مورد ضيعه و باغى است كه حضرت مرقوم فرمود :\r\n« الضيعة لا يجوز ابتياعها إلا من مالكها أو بأمره أو رضا منه » « 2 »\r\nيعنى تنها در صورتى ابتياع زمين صحيح است كه يا از مالك آن خريدارى كند يا به امر او باشد - از وكيل او خريدارى كند - يا به رضايت او باشد . حضرت ، اين جمله را با حرف « أو » بيان فرمود كه هركدام كفايت مىكند . بنابراين مجرد رضايت باطنى هم كفايت مىكند و با وجود آن معامله صحيح است .\r\nنقد مؤيدات : محقق نائينى و مرحوم آقاى خوئى در پاسخ اين دو روايت گفته‌اند از روايات استفاده نمىشود كه ابراز رضايت لازم نباشد و . . . . « 3 »\r\nپاسخ شارح : پاسخ ما همان است كه قبلًا ذكر شد و به بركت اطلاق مقامى ، اعتبار اجازه و اظهار رضايت را رد كرديم . اين دو فقيه عالىقدر احتمال داده‌اند كه رضايت در دو روايت به معناى طيب نفس نباشد بلكه به معناى اختيار در مقابل اكراه باشد و روايات نظر به شرط چهارم از شروط متعاقدان داشته باشند و از محور بحث ما اجنبى\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 334 .\r\n( 2 ) . همان ، ص 337 .\r\n( 3 ) . ر . ك : منية الطالب ، ج 2 ، ص 6 ؛ مصباح الفقاهه ، ج 4 ، ص 16 . .\r\n","page_name":" 572 ","page_number":590},
  {"content":"\r\n\r\nباشند . « 1 » ولى اين نيز خلاف ظاهر كلمهء « رضاء » است و پذيرفتنى نيست . بنابراين دو روايت فوق ، خودشان دليل بر كفايت رضايت باطنىاند و مفادشان مفاد آيهء تجارت است ؛ يعنى تجارتى بر مال مالك انجام گيرد و مالك هم از آغاز راضى باشد ؛ بيش از اين هم لازم نيست . دربارهء عرف و عقلا هم پيشتر ذكر شد ، از نظر عرف تمام موضوع براى صحت و انتساب معامله به مالك همين است كه با رضايت قلبى او معامله صورت گيرد و عرفاً بيش از اين لازم نيست ، از كلمات فقها نيز مىتوان مؤيداتى بر مطلب مذكور آورد . شيخ اعظم در مكاسب به دو مورد اشاره كرده است :\r\nمثل قولهم في الاستدلال على الصحّة : إنّ الشرائط كلّها حاصلة إلا رضا المالك ، وقولهم : إنّ الإجازة لا يكفي فيها السكوت لأنّه أعمّ من الرضا . « 2 »\r\nنتيجه : ظاهر بلكه صريح روايات طيب نفس و دو روايت محمد بن مسلم و حميرى و نظر عرف و عقلا و آيهء تجارت و كلمات فقها همگى دلالت دارند بر اين‌كه با وجود طيب نفس مالك ، معامله از فضولى بودن خارج است . دلايل مذكور هم روى وجود رضايت واقعى تكيه دارند ؛ زيرا الفاظ براى معانىِ واقعى وضع شده‌اند . بنابراين همين كه مالك راضى بوده است بايد به عقدش وفا كند و معامله بر مال او صحيح و لازم خواهد بود و تفاوتى بين اين كه بايع علم به رضايت او داشته باشد يا حين‌البيع عالم نبوده و بعداً كشف شد و يا حتى بعداً هم كشف نشود وجود ندارد . ولى مالك اصلى بينه و بين‌الله بايد به معامله ترتيب اثر دهد . و باز تفاوتى بين اين‌كه مالك اصلى ملتفت بود كه مال او را مىفروشند يا غافل بود و بعداً ملتفت شد وجود ندارد ، ولى در هر حال رضايت قلبى داشته و همين كفايت مىكند . آرى اگر ملتفت هم بود به طريق اولى كفايت مىكند . به همين دليل امام راحل در متن تحرير گفته است : « سيما مع التفاته بالعقد والرضا به » .\r\n\r\n\r\n","description":"","footnote":"\r\n( 1 ) . ر . ك : همان .\r\n( 2 ) . المكاسب ، ج 3 ، ص 348 . .\r\n","page_name":" 573 ","page_number":591},
  {"content":"\r\n\r\nنظريهء دوم : نظريهء محقق نائينى : از عبارت شيخ در مكاسب استفاده مىشود كه نظر مشهور بلكه نظر عموم فقها همين است ؛ زيرا در مقام بيان نظريهء خود فرموده‌اند :\r\nوإن كان الذي يقوى في النفس لولا خروجه عن ظاهر الأصحاب ، عدم توقّفه على الإجازة اللاحقة . « 1 »\r\nمعلوم مىشود ظاهر الاصحاب توقف بر اجازه است ، « 2 » خواه مالك عين نباشد كه فضولى مصطلح است ، خواه مالك عين نباشد ولى مالك تصرف باشد ، مثل راهن و مفلّس و . . . - بلكه بايد مالك اصلى يا صاحب حق ، مرتهن ، غريمان و طلب‌كاران ، مولاى عبد و . . . - اجازه كند تا صحيح باشد .\r\nدليل : قانون در اين موارد مىگويد عقد ، موقوف به نظر مالك يا صاحب حق است و بدون آن نافذ و ماضى نيست و از توقيف خارج نمىشود مگر اين‌كه مستند به مالك يا صاحب حق شود و آن‌ها هم عقد و معامله را تنفيذ كنند . استناد و تنفيذ از امور انشايى و ايجادى است كه بايد به‌وسيلهء مبرزى ابراز شود . به اين‌صورت كه خود مالك ، مستقيم و بالمباشره انشاى بيع كند ؛ اذن مالك « 3 » يا اذن شرعى باشد « 4 » و يا اگر هيچ‌كدام نيست بايد اجازهء لاحق باشد تا معامله مستند شود به مالك و صاحب حق ، و اگر هيچ‌كدام نبود استنادى وجود نخواهد داشت و عنوان « عقدكم » و « بيعكم » و . . . صدق نخواهد كرد تا مشمول اطلاقات باشد .\r\nدر مورد بحث ما فقط رضايت باطنى وجود دارد كه كفايت نمىكند و عقد را مستند به مالك نمىنمايد تا مشمول ادلّهء صحت باشد . از اين نظر رضايت باطنى مثل كراهت باطنى است و همان‌طور كه كراهت باطنى ، ردّ محسوب نمىشود و كفايت نمىكند\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 347 .\r\n( 2 ) . مجرّد رضايت باطنى كفايت نمىكند و عقد غير مالك تصرف را صحيح نمىكند .\r\n( 3 ) . در مورد وكيل .\r\n( 4 ) . در مورد ولىّ . .\r\n","page_name":" 574 ","page_number":592},
  {"content":"\r\n\r\nرضايت باطنى هم كافى نيست و امضا محسوب نمىشود و عقد را منتسب به مالك نمىكند . « 1 »\r\nنظريهء شارح : پاسخ اين نظريه از مطالبى كه در استدلال بر نظريهء اول تبيين كرديم روشن شد زيرا روايات طيب نفس به انضمام آيهء تجارت و نظر عرف « 2 » به وضوح دلالت دارند بر اين‌كه رضايت باطنى هم كفايت مىكند و عقد را از توقيف خارج مىكند و نيازى به اجازه ندارد و گرنه روايات ذكر مىكردند .\r\nنظريهء سوم : نظريهء مرحوم سيد « 3 » و مرحوم آقاى خوئى : به نظر اين دو فقيه گران‌قدر قول به تفصيل صحيح است ؛ يعنى اگر عاقد اصلًا مالك عين نيست و اجنبى است رضايت قلبى مالك كافى نيست و اجازهء بعدى لازم است ، ولى اگر مالك عين هست و استقلال در تصرف ندارد و مالش متعلّق حق ديگران است مجرد رضايت قلبى صاحبان حق كفايت مىكند و معامله را صحيح و لازم مىكند .\r\nدليل اين مطلب ، اين است كه در قسمت اول كه عاقد اجنبى است تا زمانى كه عقد مستند به مالك نشود مشمول اطلاقات و عمومات صحت و لزوم نمىشود . استناد به مالك در صورتى است كه يا خودش انشاى عقد كند ، يا وكيل او انشا كند و يا اگر اجنبى انشا كرده است مالك ، آن را اجازه كند تا عنوان عقد مالك و بيع مالك و تجارت مالك صدق كند تا مشمول اطلاقات شود . صرف رضايت باطنى كفايت نمىكند و باعث نمىشود كه عقد مستند به مالك شود .\r\nدر قسمت دوم كه خود مالك عين عقد را انشا كرده باشد اصل استناد عقد به مالك مسلّم است و مقتضى براى شمول اطلاقات صحت موجود است و مانع ، تنها مراعات حق صاحبان حق است كه آن هم با رضايت قلبى آنان بر طرف مىشود . بنابراين مانع\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 2 ، ص 3 .\r\n( 2 ) . يعنى معامله باشد و رضايت مالك هم باشد .\r\n( 3 ) . ر . ك : الحاشية المكاسب ( محقق يزدى ) ، ج 1 ، ص 133 . .\r\n","page_name":" 575 ","page_number":593},
  {"content":"\r\n\r\nهم مفقود است و اطلاقات اين فرض را شامل مىشوند . سپس مرحوم آقاى خوئى شش مثال آورده براى مواردى كه طرف ، مالك عين است و خودش معامله كرده ، ولى استقلال در تصرف ندارد و مالش متعلّق حق غير است يا نكاحش منوط به رضايت غير مىباشد . در تمام اين موارد به فتواى فقها اگر ذىحق راضى باشد كفايت مىكند . « 1 »\r\nنظريهء شارح : به نظر ما اين تفصيل در بخش دوم با نظريهء اول كاملًا موافق است و در بخش اول كه لزوم اجازه را معتبر دانست تا استناد عقد به مالك ثابت شود تا مشمول اطلاقات باشد پذيرفتنى نيست . اين بحث قبلًا در ذيل آيهء وفا به عقد و حليت بيع و تجارت ، از قول امام راحل به تفصيل بررسى شد .\r\nنتيجه : در مواردى كه مالك اصلى رضايت فعلى دارد و در واقع از اول به معامله راضى بوده است موضوعاً از فضولى بودن خارج است و بدون اجازهء بعدى مالك يا صاحب حق ، صحيح و لازم است .\r\n\r\nفرضيهء دوم\r\nفرضيهء دوم اين است كه :\r\n« نعم لو كان بحيث لو التفت إليه صار راضياً فهو فضولي وخارج عن موضوع المسألة » .\r\nگاهى مالك اصلى در هنگام معامله اصلًا توجه نداشت و غافل بود . قبلًا هم بناى قلبى بر معامله نداشت و اصلًا نمىدانست كه ديگرى مال او را فروخته است و بعدها متوجه شد ؛ ولى به‌گونه‌اى است كه اگر از اول متوجه مىشد به معامله رضايت مىداد .\r\nامام راحل مىفرمايد : چنين معامله‌اى فضولى است و از موضوع مسأله هشتم بيرون است زيرا موضوع مسأله ، فرض رضايت باطنى به بيع است و اين‌كه از اول راضى بوده ( رضايت فعلى ) نه اين‌كه اگر ملتفت مىشد راضى مىشد ( رضايت تقديرى ) . اين در واقع رضايت نيست زيرا هر مشروطى تا شرطش نباشد مشروطش هم منتفى است . آرى\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 12 - 14 . .\r\n","page_name":" 576 ","page_number":594},
  {"content":"\r\n\r\nبعد از التفات ، رضايتْ فعلى شده است و چنين معامله‌اى حتماً فضولى است و احكام آن را دارد ؛ يعنى لزوم اجازه و امضاى لاحق .\r\n\r\nفرضيهء سوم\r\nگاهى مالك رضايت قلبى دارد فعلى هم هست ، امّا التفات تفصيلى به عقد ندارد و توجه ندارد كه فلانى مال او را مىفروشد . اين نيز كفايت مىكند و عقد را از فضولى بودن خارج مىكند ؛ زيرا مهم رضايت واقعىِ فعلى است كه در اين‌جا موجود است امّا التفات تفصيلى يا اجمالى به عقد ديگرى يا غفلت از آن در حين عقد مهم نيست و موضوعيت ندارد .\r\n\r\n","description":"","footnote":"","page_name":" 577 ","page_number":595},
  {"content":"\r\n\r\n\r\nعدم اشتراط قصد فضولى بودن براى فضولى\r\nمسألة 9 : لا يشترط في الفضولي قصد الفضولية ، فلو تخيّل كونه وليّاً أو وكيلًا فتبيّن خلافه يكون من الفضولي ، ويصحّ بالإجازة ، وأمّا العكس - بأن تخيّل كونه غير جائز التصرّف فتبيّن كونه وكيلًا أو وليّاً - فالظاهر صحّته وعدم احتياجه إلى الإجازة على إشكال في الثاني ، ومثله ما إذا تخيّل كونه غير مالك فتبيّن كونه مالكاً ، لكن عدم الصحّة والاحتياج إلى الإجازة فيه لا يخلو من قوّة .\r\nترجمه : در شخص فضولى شرط نيست كه قصد فضولى بودن كند ، پس اگر خيال كند كه ولىّ يا وكيل است سپس خلاف آن معلوم شود ، اين عقد از موارد فضولى است و با اجازه صحيح مىشود . و امّا عكس آن ، كه خيال كند حق تصرف ندارد سپس معلوم شود كه وى وكيل يا ولىّ بوده است ظاهر آن است كه صحيح است و احتياج به اجازه ندارد ؛ [ البته 
  ] با توجه به اشكالى كه در دومى ( عدم احتياج به اجازه ) وجود دارد ؛ و در موردى كه خيال كند مالك نيست سپس معلوم شود كه مالك است هم مثل همين مورد [ پيشين 
  ] است ، امّا صحيح نبودن و احتياج به اجازه داشتن در اين مورد ، خالى از قوّت نيست .\r\nشرح : اصل عنوان معامله از عناوين قصديه است و بدون قصد عنوان بيع ، اجاره و . . . ، معامله محقق نمىشود . در شرط سوم از شرايط متعاقدان ذكر شد كه بايد قصد مدلول داشته باشد و جدّاً انشاى بيع كند و گرنه صدق عرفى ندارد . ولى آيا قصد عنوان فضولى بودن ، مالك بودن ، ولىّ بودن و وكيل بودن هم معتبر است ؟ يعنى اگر فضولى است بايد به قصد عنوان فضولى بودن انشاى بيع كند تا بيع فضولى صدق كند و احكام آن مترتب شود يا همين‌كه در واقع فضولى است كفايت مىكند و عرفاً آن را بيع فضولى مىگويند ، حتى اگر قصد فضولى بودن نداشته باشد ؟ همچنين نسبت به‌عنوان مالك و وكيل و ولىّ بودن .\r\n\r\n","description":"","footnote":"","page_name":" 578 ","page_number":596},
  {"content":"\r\n\r\nثمرهء اين بحث در موارد كشف خلاف ظاهر مىشود . با اين توضيح كه گاهى عاقد به قصد مالك يا ولىّ يا وكيل بودن ، معامله مىكند و به‌عنوان اين‌كه مالك تصرف است مالى را مىفروشد و اعتقاد او هم مطابق واقع است . قطعاً اين معامله صحيح و لازم است . شايان ذكر است كه بيشتر معاملات اهل عالم از اين نوع است . گاهى به قصد فضولى بودن مىفروشد ؛ يعنى معتقد است كه مالك تصرف نيست و اجنبى است امّا مال مردم را مىفروشد ، چه از ناحيهء مالك و براى او بفروشد ، چه براى خودش . ديگر اين‌كه اعتقادش مصيب است و در واقع اجنبى است . چنين معامله‌اى قطعاً فضولى است و احكام آن را دارد ، يعنى موقوف است بر اجازهء مالك اصلى . و گاهى اعتقاد او مطابق واقع نيست ؛ يعنى خيال مىكرد مالك تصرف است و به‌عنوان اين‌كه جايزالتصرف است معامله كرد ، سپس كشف خلاف شد ، يا گمان مىكرد كه وكيل يا ولىّ نيست و حق تصرف ندارد و خود را فضولى مىپنداشت و به‌عنوان فضولى فروخت ، سپس معلوم شد كه مالك تصرف بوده و در واقع وكيل يا ولىّ مالك بوده است . يا اين‌كه گمان مىكرد مالك عين نيست ؛ يا گمان مىكرد وكيل يا فضولى است ، و اقدام به فروش مالى كرد ، سپس معلوم شد كه مالك اصلى بوده است .\r\nدر اين چند فرض حكم شرعى چيست ؟ آيا معامله از اساس باطل است ؟ يا صحيح و لازم است ؟ يا موقوف به اجازهء لاحق است ؟\r\n\r\nبررسى مسأله\r\nبررسى بخش اول مسأله : امام راحل در متن تحرير الوسيله مىفرمايد : قصد فضولى بودن ، شرط صدق بيع فضولى نيست ؛ يعنى لازم نيست به‌عنوان فضولى بودن بفروشد تا عنوان بيع فضولى صادق باشد و احكام شرعى آن مترتب شود بلكه كافى است كه در واقع فضولى باشد ، بنابراين اگر به خيال اين‌كه مالك اصلى است يا ولىّ و وكيل است و در يك كلام ، به گمان اين‌كه مالك تصرف است اقدام كرد و مالى را فروخت سپس\r\n\r\n","description":"","footnote":"","page_name":" 579 ","page_number":597},
  {"content":"\r\n\r\nمعلوم شد كه در واقع جايزالتصرف نبوده بلكه فضولى بوده است كفايت مىكند و معاملهء او فضولى و موقوف به اجازهء مالك اصلى خواهد بود .\r\nدليل : الفاظ و مصطلحات براى معانى واقعى و نفس‌الامرى ( ذوات معانى ) وضع شده‌اند نه معانى به قيد معلوم و مراد بودن . بر اساس اين‌كه اراده و قصد ، جزء يا قيد موضوع‌له نيست . عنوان بيع فضولى هم ( بيعى كه در واقع فضولى باشد ) كه در اين‌جا چنين است و امّا اين‌كه بايع قصد فضوليت نداشته دخالتى ندارد ، بنابراين كه فضولى باشد كفايت مىكند و احكام آن را دارد .\r\nبررسى بخش دوم مسأله : گمان مىكرد نافذالتصرف نيست و فضولى است ولى بعداً معلوم شد كه ولىّ يا وكيل و جايزالتصرف است ولى به قصد ولىّ يا وكيل بودن معامله نكرد ، بلكه به قصد فضولى بودن معامله كرد . حكم اين فرض چيست ؟ شيخ اعظم در مكاسب « 1 » و به پيروى از ايشان امام راحل در كتاب البيع « 2 » براى اين فرض دو بخش ذكر كرده‌اند : 1 . گاهى به گمان اين‌كه فضولى است از ناحيهء مالك اصلى و براى او مىفروشد و بعد معلوم مىشود وكيل يا ولىّ بوده است ؛ 2 . گاهى با گمان فضولى بودن براى خودش مىفروشد ، مثل سارق‌ها كه ادعاى مالكيت مىكنند و براى خود مىفروشند . در صورتى كه براى مالك اصلى مىفروشد و سپس معلوم مىشود وكيل يا ولىّ بوده است باز اصل معامله صحيح است ؛ زيرا به‌عنوان ولىّ يا وكيل بودن نفروخته و قصد اين عناوين را نكرده ، ولى در واقع جايزالتصرف بوده است كه همان كفايت مىكند ، ولى آيا معامله صحيح و لازم است و نيازمند اجازهء بعدى نيست ؟ يا پس از كشف خلاف بايد معاملهء خودش را به‌عنوان ولىّ يا وكيل اجازه كند و مثل بيع فضولىِ واقعى موقوف به اجازه است ؟\r\nفتواى فقها ، از جمله امام راحل در كتاب بيع عدم احتياج به اجازه است و بلكه به\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 459 - 460 .\r\n( 2 ) . ر . ك : كتاب البيع ، ج 2 ، ص 384 - 389 . .\r\n","page_name":" 580 ","page_number":598},
  {"content":"\r\n\r\nقول شيخ اعظم : «\r\nلا ينبغي الإشكال في اللزوم حتى على القول ببطلان الفضولي\r\n» . « 1 » زيرا در واقع جايزالتصرف بوده و به قصد مالك اصلى ( مولىّعليه يا موكّل ) فروخته است و نقصى ندارد تا نياز به اجازه باشد ؛ در عين حال اگر احتمال داده شود كه اجازه لازم است گفتنى است احتياج به اجازه ، براى يكى از چهار صورت زير است كه همه مردودند :\r\n1 . يا براى اين است كه بدون اجازهء بعدى ، اصل عنوان بيع صدق نمىكند ؛ اين احتمال قطعاً باطل است . گفتنى است در صدق عنوان بيع ، قصد جدّىِ مدلول كفايت مىكند ، حتى اگر معامله ردّ شود و باطل باشد باز هم بيعِ مردود و باطل است .\r\n2 . يا براى اين است كه بدون اجازه ، جزم در معامله صدق نمىكند و جزم معتبر است . اين نيز قطعاً باطل است ؛ زيرا اوّلًا در اصل اعتبار جزم در معامله بحث و اشكال وجود دارد ؛ ثانياً جزم در معامله هست و عاقد جازماً انشاى بيع كرده است نه اين‌كه با ترديد انشا كرده باشد .\r\n3 . يا براى اين است كه عاقد مالك تصرف بوده است ولى علم به اين امر نداشته و شايد اگر عالم بود به چنين معامله‌اى رضايت نمىداد . براى اين‌كه رضايت او به بيع احراز شود نياز به اجازهء بعدى دارد . اين نيز مردود است زيرا فرض اين است كه با اراده و اختيار اقدام كرده و معامله نموده و واقعاً هم حق داشته است معامله كند ؛ امّا اين‌كه شايد اگر عالم بود اقدام به‌خصوص اين بيع نمىكرد ، به اين احتمال اعتنا نمىشود .\r\n4 . يا براى اين است كه صرف قصد و رضايت قلبى به معامله كافى نيست بلكه بايد به‌عنوان اين‌كه مال مولّىعليه يا موكل است راضى باشد و به‌عنوان ولايت و وكالت بفروشد امّا چنين قصدى نداشته است . اين احتمال نيز مردود است زيرا الفاظ براى\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 459 . .\r\n","page_name":" 581 ","page_number":599},
  {"content":"\r\n\r\nمعانى واقعى وضع شده‌اند و وى واقعاً ولىّ يا وكيل است و اطلاق ادلّهء ولايت و وكالت هم احتمال دخالت قصد مذكور را نفى مىكند .\r\nنتيجه : معاملهء مزبور صحيح و لازم است و نيازى به اجازهء بايع به‌عنوان ولىّ يا وكيل نيست .\r\nامّا وقتى براى خودش مىفروشد و در واقع وكالت يا ولايت دارد هم اصل معامله صحيح است ؛ زيرا عقدى است كه در واقع از اهل آن ( انسان جامع شروط ) صادر شده و در محلّ خودش واقع شده است و مشمول ادلّهء صحت معامله است و از اين نظر كاستى ندارد . ولى از نظر احتياج به اجازه محل بحث است و در اين‌باره سه نظريه وجود دارد :\r\n1 . شيخ اعظم تمايل دارد به لزوم اجازه ، ولى به اين امر جازم نيست ؛ زيرا ابتدا فرموده است : در توقف عقد بر اجازهء بايع براى مولّىعليه وجهى وجود دارد و آن اين است كه ولىّ شرعاً مجاز است تا براى مولّىعليه بفروشد نه براى خودش\r\n: « فالمأذون فيه غير واقع وغيرَ مُنْشَأٍ » ، « والمُنشأ غير مأذون فيه\r\n» ، و براى اين‌كه عقد مطابق با اذن شرعى و بر وجه مأذون باشد بايد اجازه كند ولى بعداً با امر به « تأمّل » ضعف اين مطلب را مىرساند . « 1 »\r\n2 . مرحوم آقاى خوئى از بيان وجه تأمل نظر ديگرى را با عنوان عدم نياز به اجازه بيان كرده است ، زيرا اگر قيد لنفسه قيد مقوّم است و در اصل ماهيت بيع دخيل است يا شرط صحت است پس بايد بدون آن ، اصل معامله باطل و منتفى باشد و وجهى براى حكم به صحت نيست ، « 2 » و اگر قيد اصل بيع نيست و بدون آن هم بيع موجود و صحيح است « 3 » پس\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 459 .\r\n( 2 ) . در حالى كه شيخ حكم به صحت كرد ، ديگران نيز همين نظر را دارند .\r\n( 3 ) . حق همين است زيرا بيع ، مبادله مال به مال است و مبيع از ملك هركس كه خارج شد ثمن نيز در ملك همان فرد داخل مىشود و قصد فرد ديگر بىمورد است . .\r\n","page_name":" 582 ","page_number":600},
  {"content":"\r\n\r\nقيد « لنفسه » لغو است . بنابراين ، جايى براى نياز معامله به اجازه نيست . « 1 »\r\n3 . امام راحل نظر ميانه‌اى دارد و مىفرمايد : ممكن است قائل شويم به اين‌كه قيدهايى كه به موجودات خارجيه « 2 » ملحق مىشوند نه از قيودى هستند كه مقوّم باشند و بدون آن‌ها حكمى نباشد و اصل ذات مقيد بدون حكم باشد و نه لغو محض هستند كه بود و نبود آن‌ها يكسان باشد . براى مثال اگر فردى بر ديگرى اين‌گونه سلام كند كه : « السلام عليك أيها الرجل العالم » چنانچه در واقع وى عالم باشد سلام بر رجل عالم واقع شده و اگر غير عالم باشد كلام بر رجل واقع شده و قيد عالم ملغى است و در هر دو حال جواب سلام بر او واجب است « 3 » ولى اگر بگويد : « السلام على الرجل العالم » و شرعاً جواب چنين سلامى هم واجب باشد ، در صورتى كه شنونده عالم باشد جواب سلام واجب است و اگر عالم نباشد جواب سلام واجب نيست . پس قيد لغو نيست .\r\nدر مورد بحث ، هم ، چنين نيست كه قيد « لنفسه » لغو باشد و در واقع بيع بر ذات مبيع بدون هر قيدى واقع شده باشد تا گفته شود اين صورت هم مثل صورت قبل است كه به نيت مالك واقعى و از ناحيهء او فروخته است و گفتيم نيازى به اجازه نيست و براى موكّل يا مولّىعليه واقع مىشود ، بلكه قيد لنفسه قيد مفيد است ؛ بنابراين اگر پس از بيع و قبل از اجازه ، خود بايع مالك عين شد معامله صحيح و لازم مىگردد و براى خودش واقع مىشود بدون نياز به اجازه . « 4 » پس قيد « لنفسه » لغو نيست و علىالقاعده بايد مشكل‌ساز باشد ، منتها از آن‌جا كه معامله بر عين خارجىِ ملك ديگرى واقع شده است قابليت آن را دارد كه با اجازهء بعدى براى او واقع شود ، در نتيجه قيد « لنفسه » به خودى\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 293 .\r\n( 2 ) . و در مورد بحث ما قصد لنفسه كه به عين خارجى ملك مولّىعليه و موكّل ملحق مىشوند .\r\n( 3 ) . چون سلام بر مخاطب است ولى از آن‌جا كه تصور مىكرد وى عالم است قيد كرده و اين از خطاى در تطبيق است .\r\n( 4 ) . يك نظر در مسأله « من باع شيئاً ثم ملكه » همين است . .\r\n","page_name":" 583 ","page_number":601},
  {"content":"\r\n\r\nخود لغو نيست بلكه با اجازهء بعدى لغو مىشود ؛ بر فرض هم كه « فى نفسه » لغو باشد باز مجرّد ذكر آن در عقد ، مانع از انصراف آن به صاحب مال است و در نتيجه بدون اجازهء بعدى نه براى مقيد ( خود بايع ) واقع مىشود و نه براى مالك اصلى ، و نياز به اجازهء بعدى دارد تا اين مانع را دفع كند و معامله براى مالك اصلى واقع شود .\r\nبنابراين از نظر امام راحل اجازه لازم است « 1 » لذا در متن تحرير الوسيله ابتدا فتوا به صحت معامله و عدم احتياج به اجازه ولىّ داده و بلافاصله فرموده است : « على إشكال فى الثانى » ؛ يعنى عدم نياز به اجازه اشكال دارد . وجه اشكال همان است كه بيان شد ، و وقتى مشكل شد بايد در عمل احتياط شود و بايع عقد خودش را به‌عنوان ولىّ يا وكيل ، براى موكّل يا مولّىعليه اجازه كند .\r\nبررسى بخش سوم مسأله : بايع گمان مىكرد مالك نيست و فضولى است و مال مردم را فروخت ولى پس از معامله روشن شد كه در واقع خودش مالك بوده و ملك خودش را فروخته است ، مثلًا فرزندى به گمان اين‌كه پدرش در قيد حيات است بخشى از اموال او را فروخت امّا بعداً معلوم شد كه در هنگام بيع ، پدرش از دنيا رفته و مال به فرزند او ارث رسيده بود و خودش مالك بوده و در حقيقت ، مال خودش را فروخته است ؛ آيا چنين معامله‌اى صحيح است يا خير ؟ و بر فرض صحت ، آيا نياز به اجازه دارد كه بعداً معاملهء خودش را امضا كند يا خير ؟ اين بخش نيز دو صورت دارد :\r\n1 . مال پدر را از جانب پدر و براى او مىفروشد كه ثمن به ملك پدر داخل شود ؛\r\n2 . مال را براى خودش مىفروشد كه ثمن به ملك فرزند داخل شود ؛ نظير بيع سارق و غاصب .\r\nدربارهء صورت اول دو بحث مطرح است :\r\nالف ) اصل صحت معامله : آيا معاملهء مزبور از اساس باطل است يا صحيح است ؟\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 389 و 390 . .\r\n","page_name":" 584 ","page_number":602},
  {"content":"\r\n\r\nنظريهء مشهور : صحيح است زيرا در واقع خودش مالك بوده و عقد او جامع شرايط است و عقدى است كه از اهل آن صادر شده و بر محلّ آن واقع شده است و مشمول ادلّه صحت معامله است .\r\nدر برابر مشهور شهيد اول « 1 » و علامه « 2 » و فخرالدين « 3 » احتمال داده‌اند كه باطل باشد .\r\nدليل بطلان : « ما قصد لم يقع و ما وقع لم يقصد » ؛ يعنى وى وقوع بيع را براى پدرش قصد كرده است امّا چنين قصدى محقق نشده است ؛ « فما قصد لم يقع » ، « و ما وقع لم يقصد » ؛ يعنى وقوع بيع براى خود فرزند در قصد او نبوده و عقود ، تابع قصود هستند و چون تخلّف كرده است صحيح نيست . « 4 »\r\nپاسخ شيخ اعظم : درست است كه پسر از جانب پدر و براى او فروخته است ولى براى پدر بودن موضوعيت ندارد بلكه نظر به او عبورى است و به‌عنوان مالك واقعى مطرح است ؛ پس در حقيقت براى مالك واقعى فروخته است منتها در تطبيق ، خطا دارد . و اگر براى مالك واقعى فروخته و او را قصد كرده است ، تابع بودن عقود از قصود محفوظ است و تخلف نكرده است تا باطل باشد « وكيف كان فلا ينبغى الإشكال فى صحهء العقد » . « 5 »\r\nالبتّه كليت اين نظريه قابل مناقشه است ؛ زيرا اگر قصدش بيع براى پدر باشد و عنوان « ابيه » موضوعيت داشته باشد حكم به صحت مشكل است ؛ زيرا خود پدر از دنيا رفته بود و قابليت ندارد مالك عوض شود تا بيع براى او واقع شود . فرزند هم كه در واقع مالك بوده قصد نشده است و عقد ، تابع قصد است . اگر قصدش بيع براى مالك\r\n\r\n\r\n","description":"","footnote":"\r\n( 1 ) . ر . ك : القواعد و الفوائد ، ج 2 ، ص 238 .\r\n( 2 ) . ر . ك : قواعد الاحكام ، ج 1 ، ص 275 .\r\n( 3 ) . ر . ك : ايضاح الفوائد ، ج 1 ، ص 420 .\r\n( 4 ) . ر . ك : همان .\r\n( 5 ) . المكاسب ، ج 3 ، ص 460 - 461 . .\r\n","page_name":" 585 ","page_number":603},
  {"content":"\r\n\r\n( پدر ) است باز هم اشكال دارد زيرا عنوان مالك بودن در اين‌جا هم موضوعيت ندارد و عنوان پدر مهم است و تعليق حكم بر وصف ، مشعر به عليت است و به همان بيان حكم به صحت مشكل است . آرى اگر قصد بايع ، بيع براى پدرى است كه مالك است و اصل ، عنوان مالك بودن است و به گمان اين‌كه پدر مالك است او را ذكر يا قصد كرده است ، اين‌جا عقد تابع قصد است و براى مالك واقعى ( خود بايع ) واقع مىشود و ذكر پدر يا قصد آن از باب خطاى در تطبيق است . همچنين اگر قصدش بيع براى مالك واقعى باشد بدون اين‌كه پدر يا غير پدر را ذكر كند يا قصد كند و تمام نظر به مالك واقعى باشد از ناحيهء تبعيت عقود از قصود مشكلى ندارد ، و نظر شيخ تنها در دو فرض اخير پذيرفتنى است .\r\nب ) نياز اين معامله به اجازهء خود بايع : آيا بعداً كه فهميد خودش مالك بوده بايد بيع خود را اجازه كند يا نيازى به اجازه نيست ؟ جواب اين است كه اجازه لازم است . فتواى امام در تحرير الوسيله نيز همين است و وجه آن شايد عمومات سلطنت مردم بر اموالشان باشد كه اگر بگوييم به صرف اين‌كه در واقع مالك بوده است كفايت مىكند و معامله صحيح و لازم است سلطنت مالك را محدود كرده‌ايم زيرا احتمال دارد اگر مىدانست كه مالك اصلى است اقدام نمىكرد ، و اين با قاعدهء سلطنت منافات دارد لذا به حكم عموم سلطنت و عمومات حليت تصرف با طيب نفس و . . . اقتضا مىكند كه اجازه لازم باشد و به‌عنوان مالك راضى باشد ، و به بيان ديگر ، بايع به اصل تبديل و جابه‌جايى ، طيب نفس دارد ولى به‌عنوان تبديل مالكى ، طيب نفس او محرز نيست و با اجازهء بعدى احراز مىشود ؛ پس اجازه لازم است .\r\nو امّا در قسمت دوم - كه مال پدر را براى خودش مىفروشد و بعد معلوم مىشود كه ملك خودش بوده است - نيز اصل صحت معامله و شمول اطلاقات و عمومات نسبت به آن جاى ترديد نيست ؛ زيرا عقدى است كه جامع شرايط است و از اهل آن\r\n\r\n","description":"","footnote":"","page_name":" 586 ","page_number":604},
  {"content":"\r\n\r\nصادر شده و بر محل آن واقع گشته است و اشكال قسمت اول « 1 » را ندارد بلكه در اين‌جا خود را قصد كرده و براى خودش فروخته است و در واقع خودش مالك بوده و ادعاى مالكيت مطابق واقع است و وجهى براى بطلان نيست . از نظر احتياج به اجازه هم به نظر شيخ اعظم اجازه لازم است ، به همان دليلى كه در قسمت اول ذكر شد ؛ ولى تحقيقاً اجازه لازم نيست زيرا خود مالك اصلى مباشرت داشته و عقد را براى خود واقع ساخته است و واقعاً چنين است و به اصطلاح ، نه‌تنها به اصل تبديل و جابه‌جايى رضايت دارد بلكه به تبديل مالكى هم راضى است و رضايت ، مقرون به عقد است و با وجود آن نيازى به اجازهء جديد نيست بلكه به نوعى تحصيل حاصل و محال است .\r\nخلاصه : تنها در صورت دوم از دو صورت بخش دوم و صورت اول از دو صورت بخش سوم نياز به اجازه هست و بدون اجازهء بعدى ، حكم به صحت مشكل است ، يا به وجه قوى اجازه لازم است .\r\n\r\n\r\n","description":"","footnote":"\r\n( 1 ) . بايع قصد پدر كرده بود نه قصد خودش و عقد تابع قصد است و . . . . .\r\n","page_name":" 587 ","page_number":605},
  {"content":"\r\n\r\n\r\nبطلان بيع فضولى در صورت تجدّد ملك\r\nمسألة 10 : لو باع شيئاً فضولياً ثمّ ملكه - إمّا باختياره كالشراء ، أو بغيره كالإرث - فالبطلان بحيث لا تجدى الإجازة لا يخلو من قوّة .\r\nترجمه : اگر چيزى را به‌طور فضولى بفروشد ، سپس - چه با اختيار خودش ، مانند خريدن ، چه بدون اختيارش ، مانند ارث - مالك آن شود ، بطلان آن به‌طورى كه اجازه فايده نداشته باشد خالى از قوّت نيست .\r\nشرح : اين مسأله در كلمات فقها با عنوان « من باع شيئاً ثمّ ملكه فأجازه » ذكر شده است و ظاهرش اين است كه خود بايع فضولى ، مالك متاع شود . مطلب مهم و مورد توجه در اين‌جا تجدّد ملك است ؛ يعنى پس از بيع فضولى و قبل از اجازهء آن از سوى مالك اوّلى . اساساً قبل از اطلاع او از اين بيع ، متاع از ملك وى به ديگرى منتقل شده و مالك جديد پيدا كرده است ، چه از راه خريدن - كه عملى اختيارى است - به ديگرى منتقل شده باشد ، چه از راه قهرىِ ارث ، مالك شده باشد و چه مالك جديد ، خودش يا فرد ديگرى بايع فضولى باشد ، ولى در كلام فقها در اين‌باره چند وجه ذكر كرده‌اند . حكم ساير صور نيز از حكم اين چند وجه دانسته مىشود ، صورى كه مطرح شده به قرار زير است :\r\n1 . فضولى متاع ديگرى را براى خودش فروخت و سپس خودش مالك شد و اجازه‌كرد .\r\n2 . فضولى متاعى را براى مالك اصلى فروخت سپس خودش مالك شد و اجازه كرد .\r\n3 . يكى از دو فرض قبل با اين قيد كه بعد از مالك شدن اجازه نكرد .\r\nبراى روشن شدن حكم صور مذكور بحث را با پرسشى مطرح مىكنيم : آيا به مجرّد اين‌كه فضولى ، خودش مالك شد معاملهء فضولى صحيح و لازم مىشود و حتى نياز به\r\n\r\n","description":"","footnote":"","page_name":" 588 ","page_number":606},
  {"content":"\r\n\r\nاجازه هم ندارد يا موقوف به اجازهء مالك جديد است ؟ و يا از اساس چنين معامله‌اى فاسد است و با اجازهء مالك جديد هم درست نمىشود ؟\r\n\r\nنظريهء شيخ اعظم\r\nبيع مذكور صحيح است - اگرچه نياز به اجازه دارد ولى فعلًا اصل صحت مطرح است - دليل شيخ اين است كه : «\r\nللأصل والعمومات السليمة عمّا يرد عليه . . . » . « 1 »\r\nمنظور از عمومات معلوم است ؛ يعنى آيات عقد و بيع و تجارت كه عقد فضولىِ مذكور را شامل مىشوند زيرا آن هم عقد بيع و تجارت است و پس از اجازهء مالك جديد ( خود بايع فضولى ) عقد و بيع و تجارت مالك هم صدق مىكند و مشمول عمومات و مطلقات مىشود . در اين‌جا مقتضى موجود است و مانع هم مفقود است زيرا مهم ، وجوهى است كه مرحوم محقق تسترى در مقابس « 2 » آورده است . « 3 » امّا منظور شيخ از اصل چيست ؟ احتمالاتى از سوى بزرگانِ صاحب حاشيه بر مكاسب از جمله از سوى امام راحل در كتاب البيع « 4 » مطرح شده است :\r\n1 . ممكن است منظور اصل ، صحت باشد يعنى اصل اوّلى در معاملات صحت است مگر اين‌كه مانعى جلوى اين اصل را بگيرد . اين احتمال مردود است زيرا اصل اوّلى در معاملات فساد و عدم ترتب اثر است نه صحت .\r\n2 . ممكن است منظور از اصل ، قاعدهء مستفاد از عمومات و مطلقات باشد يعنى اصالهء العموم يا اصالهء الاطلاق ( اصل لفظى عقلايى ) . طبق اين احتمال ، عطف « والعمومات السليمهء . . . » از باب عطف تفسير است و بيانگر منظور شيخ از اصل است . ولى اين هم\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 437 .\r\n( 2 ) . ر . ك : مقابس الأنوار ، ص 134 و 135 .\r\n( 3 ) . تمام اين وجوه داراى پاسخ و نقد است كه در ادامه مباحث به آن‌ها پرداخته خواهد شد .\r\n( 4 ) . ر . ك : كتاب البيع ، ج 1 ، ص 334 و 335 . .\r\n","page_name":" 589 ","page_number":607},
  {"content":"\r\n\r\nخلاف ظاهر عطف است كه ظهور در مغايرت معطوف و معطوف‌عليه دارد نه اتحاد و مفسّر بودن .\r\n3 . ممكن است منظور ، اصل برائت باشد كه با شك در جزئيت و شرطيت جارى مىشود ؛ يعنى شك داريم كه مجيز ، بايد همان كسى باشد كه در حال عقد مالك بود يا لزومى ندارد و مالك جديد هم مىتواند مجيز باشد ؟ شايان ذكر است كه با شك در شرطيت ، حديث رفع و مانند آن جارى مىشود . اين احتمال هم با مبناى خود شيخ اعظم سازگار نيست زيرا ايشان اصل برائت را در شك در حكم تكليفى جارى مىدانند نه در شك در شرطيت كه حكم وضعى است و مستقل به جعل نيست تا رفع آن به دست شارع باشد . علاوه بر اين ، اصل مثبت است زيرا نتيجه‌اش اين است كه مالك جديد هم اگر اجازه كند اثر ، مترتب مىشود و اجازهء او هم مؤثر است ، و اين يك اثر شرعى نيست .\r\n4 . ممكن است منظور از اصل ، استصحاب عدم اشتراط باشد ، آن هم استصحاب حكم فرد ؛ يعنى در خصوص اين بيع فضولى كه واقع شده و سپس خود بايع مالك شده است مشروط بودن آن به لزوم مالك بودن مجيز در حال عقد مشكوك است و بايد استصحاب عدم اشتراط آن جارى شود . اشكال مىشود كه شخص اين بيع فضولى حالت سابقهء يقينى ندارد تا استصحاب شود .\r\n5 . ممكن است منظور ، استصحاب حكم كلى و طبيعى باشد ؛ يعنى يك زمانى چنين شرطيتى جعل و تشريع نشده بود ؛ ساير شروط صحت و تأثير هم مجعول نبودند ؛ بعد از آمدن شريعت اسلام امورى شرط شده‌اند ولى آيا جعل شده است كه بايد همان مالك اوّلى باشد يا نه ؟ در اين‌جا استصحاب عدم ازلى جارى مىشود . اين احتمال نيز اشكال دارد ، زيرا استصحاب عدم ازلى ناتمام است و بر فرض تماميت ، اصل مثبت است و اعتبارى ندارد . خلاصه اين‌كه منظور شيخ از اصل روشن نيست . شايد از باب توجيه كلام بزرگان احتمال دوم مورد نظر وى باشد . پايان سخن ، اين‌كه نيازى به اصل نيست و مهم عمومات و مطلقات است كه مورد استناد شيخ است .\r\n\r\n","description":"","footnote":"","page_name":" 590 ","page_number":608},
  {"content":"\r\n\r\n\r\nنظريهء محقّق تسترى\r\nمحقّق تسترى دربارهء «\r\nمن باع شيئاً فضولياً ثم ملّكه\r\n» قائل است چه اجازه بدهد چه اجازه ندهد اصل معامله باطل است . وى براى اثبات بطلان به چند وجه استناد كرده است كه شيخ اعظم در مكاسب ، از آن‌ها به موانع اطلاقات و عمومات تعبير كرده و از آن‌ها پاسخ داده است .\r\nدليل اول : دليل يا مانع اول : به نظر ما مسأله سوم از مسائل بيع فضولى « أن يبيع لنفسه » باطل است و با اجازهء مالك اصلى هم قابل تصحيح نيست . اين نظريه سه دليل عقلى و نقلى و عقلايى دارد كه قبلًا در جاى خود ذكر شد . مورد بحث نيز از مصاديق همان باب است ، يعنى فضولى متاع مردم را براى خودش فروخته و چنين بيعى باطل است چه بعداً مالك اصلى اجازه دهد و چه خود فضولى مالك شود و اجازه بدهد .\r\nپاسخ : قبلًا در همان مسألهء سوم از سه مسألهء اصلى بيع فضولى از سه وجه عقلى و نقلى و عقلايى پاسخ داديم و بيع فضولى براى خود را با اجازهء بعدى صحيح دانستيم ؛ بنابراين مورد بحث نيز از اين نظر محكوم به صحت است و وجهى براى بطلان آن نيست .\r\nدليل دوم : دليل يا مانع دوم : در اصل صدق عنوان بيع يا در صحت بيع ، جهاتى معتبر است كه در مورد بحث ما آن جهات منتفى است ، لذا معامله محكوم به بطلان است يا اصلًا بيع نيست . سه جهت در مورد بحث وجود دارد :\r\nجهت اول : بيع ، مبادلهء ملك با ملك است ؛ يعنى هركدام از مالك ثمن و مثمن اضافه ملكيت خود را نسبت به ملك خويش به ديگرى منتقل مىكند . در مورد بحث ما اين جهت منتفى است زيرا بيع براى مالك اصلى و اوّلى واقع نمىشود ؛ چون بايع فضولى او را قصد نكرده است . بر فرض هم اگر قصد كرده باشد او از دنيا رفت و اجازه نداد ، يا قبل از اجازه به ديگرى فروخت و جاى وقوع آن براى او نماند و بايع فضولى يا\r\n\r\n","description":"","footnote":"","page_name":" 591 ","page_number":609},
  {"content":"\r\n\r\nمالك جديد هم در هنگام بيع ، مالك نبود تا مبادلهء ملك به ملك صدق كند ؛ بنابراين اصل صدق بيع مختل است .\r\nجهت دوم : در صحت معامله ، رضايت و طيب نفس مالك از هنگام عقد معتبر است . در مورد بحث ما چنين كسى وجود ندارد ؛ زيرا مالك اصلى كه در حين بيع مالك بود و رضايت او دخيل و مؤثر بود اصلًا در معامله قصد نشده و بيع براى او انشا نشده است ؛ مالك جديد هم كه قصد شده رضايت او در زمان وقوع بيع فضولى دخيل و مؤثر نيست زيرا در آن هنگام ، مالك نبود تا رضايت او مؤثر باشد ؛ بنابراين شرط صحت بيع ( رضاى مالك از زمان عقد ) منتفى است .\r\nجهت سوم : در صحت بيع ، قدرت بر تسليم در زمان انشاى معامله شرط و معتبر است . در مورد بحث ما اين جهت منتفى است ؛ زيرا قدرت مالك اوّلى و صاحب مال ، اعتبارى ندارد چون اصلًا وى قصد نشده و عقد براى او انشا نشده است تا قدرتش دخيل باشد ، فضولى يا مالك جديد هم در هنگام بيع ، قدرت بر تسليم نداشته است بر فرض هم اگر عرفاً قدرت مىداشت قدرت او در صحت معامله دخالت نداشت . در نتيجه باز هم شرط صحت منتفى است و اصل بيع باطل است .\r\nپاسخ : هر سه جهت در مورد بحث ما - به مقدارى كه دليل بر اعتبار آن‌ها دلالت دارد - موجود است .\r\nجهت نخست يا صدق بيع : پذيرفته نيست كه حقيقت بيع ، مبادله ميان دو ملك دو مالكِ در زمان عقد باشد تا اشكال شود . حقيقت بيع ، مبادله ميان دو مال است كه در مورد بحث وجود دارد ؛ حتى مىتوان گفت بر مبادله ميان دو حق هم بيع صدق مىكند و از اين نظر نقصى ندارد و عدم انتقال فعلى و در هنگام انشاى بيع هم ضررى ندارد و مانع از صدق بيع نيست زيرا در موارد زيادى از زمان انشا نقل و انتقال و ملكيت محقق نمىشود از جمله در فضولىهاى معمولى بنابر نقل ، تا اجازه نيايد نقل و انتقالى نيست ولى صدق بيع حتمى است .\r\n\r\n","description":"","footnote":"","page_name":" 592 ","page_number":610},
  {"content":"\r\n\r\nجهت دوم يا رضايت مالك : هيچ دليلى وجود ندارد كه بايد رضايت مالك در زمان عقد باشد تا بيع صحيح باشد ، بلكه مهم رضايت كسى است كه در زمان تأثير عقد و نقل و انتقال فعلى ، مالك است و عقد براى او واقع شده است . در مورد بحث ما چنين كسى خودِ فضولى است كه مالك جديد است ، و بر فرض هم شك كنيم به اطلاق ادلّهء تجارت و طيب نفس و . . . استناد مىكنيم ، زيرا مهم اين است كه تجارتى باشد و رضايت مالك هم باشد و در بيع فضولى بنا بر نقل ، رضايت مالك اصلى از زمان اجازه است نه از زمان عقد .\r\nجهت سوم يا قدرت بر تسليم : شيخ اعظم اين شرط را پذيرفته و به‌طور مجمل در جواب فرموده است : بحث ما در بيع فضولى ، زمانى است كه واجد تمام شرايط باشد و تنها شرط رضايت مالك نباشد كه آن هم با اجازه و امضاى بعدى محقق مىشود ؛ بنابراين وقتى از نظر قدرت بر تسليم نقص دارد از محل بحث خارج است . « 1 » ولى اين پاسخ نوعى تسليم شدن بر اشكال است و حقيقت اين است كه قدرت بر تسليم هم بيش از قدرت بر تسليم در زمان نفوذ و تأثير فعلىِ عقد ، معتبر نيست و اين مقدار در مورد بحث ما حاصل است ؛ زيرا مالك جديد در هنگام اجازه ، مالك شده و قدرت تسليم دارد و اين‌كه از آغاز انشاى عقد فضولى قدرت بر تسليم باشد دليلى ندارد . بر فرض هم اگر چنين احتمالى بدهيم با اطلاقات و عمومات صحت و لزوم ، دفع مىشود . بنابراين بيع فضولىِ مورد بحث از نظر واجد شرايط بودن كاستى ندارد .\r\n\r\nنظريهء امام راحل ( قدس سره )\r\nامام راحل در كتاب بيع مىفرمايد : شايد منظور مستدل اين است كه اصل صحت بيع فضولى خلاف قاعده و به دليل خاص ثابت است و در امورى كه خلاف قاعده باشد بايد به قدر متيقن اكتفا شود . امّا قدر متيقن - چيزى غير از مورد بحث است - يعنى در\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 438 . .\r\n","page_name":" 593 ","page_number":611},
  {"content":"\r\n\r\nموردى است كه خود مالك اصلى ، مالك است و بعداً اجازه مىدهد و بيع هم براى خود مالك انجام شده نه براى فضولى ؛ بنابراين در مورد بحث ؛ دليلى بر صحت نداريم و به اصل فساد و بطلان برمىگرديم . امام راحل از اين احتمال هم پاسخ داده كه در مبحث اصلى صحت و بطلان بيع فضولى تبيين شد و گفته شد كه صحت آن علىالقاعده است و عمومات و اطلاقات معاملات ، اين بيع را شامل مىشود و از باب دليل خاص نيست . و وقتى قانونى شد در مورد اعتبار هر قيد اضافى شك كرديم به اطلاق و عموم ادلّه تمسك مىكنيم . پس مانع دوم تسترى هم نمىتواند جلوى اطلاقات را بگيرد . « 1 »\r\nدليل سوم : دليل يا مانع سوم : از آن‌جا كه بيع مورد بحث « من باع شيئاً ثمّ ملكه » از نوع بيع فضولى و حتماً نيازمند اجازه است ، مالك جديد است . اجازه هم تحقيقاً - از نظر مشهور و مستدل - كاشفيت دارد نه ناقليت . يعنى كشف مىكند از اين‌كه مبيع ، از زمان وقوع عقد ، در واقع ملك مشترىِ اصيل شده است . در مورد بحث ما صحت بيع فضولى با اجازهء مالك جديد بر مبناى كشف ، مستلزم خروج متاع از ملك بايع مجيز ، قبل از دخول آن در ملك وى است ؛ زيرا وى بعد از خريدن يا ارث بردن ، مالك شده و قبل از آن مالك نبوده است . معناى اجازه على الكشف هم اين است كه از قبل ( زمان وقوع عقد ) ملك مشترى شود ، امّا محال است قبل از اين‌كه مبيع ، ملك بايع فضولى شود از ملك او به مشترى منتقل شود . بنابراين قول به كشف محذور عقلى دارد ، قول به نقل هم از اساس باطل است و دليل ندارد ، بيع فضولى هم بدون اجازه صحيح نيست در نتيجه بطلان آن متعين است .\r\nپاسخ : اوّلًا در مبحث كشف و نقل به تفصيل ثابت شد كه اجازه ناقله است ، نه كاشفه ، و قول به نقل مطابق قاعده است ، زيرا بنا به گفتهء مشهور تا زمانى كه عقد مالك ،\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 342 . .\r\n","page_name":" 594 ","page_number":612},
  {"content":"\r\n\r\nبيع و تجارت مالك صدق نكند مشمول عمومات و مطلقات نمىشود . صدق مذكور پس از اجازهء مالك است و به قول امام راحل صدق عقدالمالك و . . . لازم نيست ولى انتساب عقد و بيع به مالك لازم است كه پس از اجازه صورت مىپذيرد نه پيش از آن . خلاصه اين‌كه اجازه دخيل و مؤثر است و پس از آن مشمول عمومات و مطلقات است و بنا بر نقل ، محذورى پيش نمىآيد زيرا بايع فضولى مالك شده و بعداً اجازه كرده و از حالا مبيع ، ملك مشترى اصيل گرديده است و اين خروج از ملك ، پس از دخول در ملك است نه قبل از آن . البته قول به كشف محذور دارد نه قول به نقل ؛ از آن‌جا كه قول به نقل قوى است صحت بيع فضولى محذورى ندارد ، ضمناً دليل خاصى هم بر كشف قيام نكرده است .\r\nثانياً بر فرض كه كشف داراى دليل باشد - مثل صحيحهء محمد بن قيس و روايت عروهء بارقى و . . . - ولى روايات دليل‌هاى كشف اطلاق ندارند ؛ يعنى دلالت نمىكنند بر صحت كشف مطلقاً - چه دربارهء مالك اصلى و چه دربارهء مالك جديد - بلكه مورد آن‌ها صورتى است كه مالك اوّلى اجازه كند . گفتنى است مالك اوّلى قبل از بيع فضولى مالك بوده است و اجازه‌اش مستلزم خروج مبيع از ملك ، قبل از دخول در ملك نيست . بنابراين نسبت به مورد بحث - كه مالك جديد مىخواهد اجازه دهد - روايات كشف شامل اين نكته نيست كه بايد به عمومات و قواعد ، كه قول به نقل را اثبات مىكرد بازگرديم . نه اين‌كه از اساس حكم به بطلان بيع كنيم . « 1 »\r\nثالثاً به گفتهء شيخ اعظم در مورد بحث ما كشف حقيقى به معناى اين‌كه از اول بيع فضولى مشترى ، مالك شده باشد محذور عقلى دارد ولى كشف نسبى « 2 » مانعى ندارد يعنى اجازهء مالك جديد ، كاشف باشد از صحت بيع فضولىِ او از زمان خريدن و مالك شدن او ، نه از زمان انعقاد بيع فضولى كه ممكن نيست . دليل اين مطلب ، اين است كه\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 343 .\r\n( 2 ) . اين تعبير از نويسنده است . .\r\n","page_name":" 595 ","page_number":613},
  {"content":"\r\n\r\nمقدار كاشفيت اجازه ، تابع اصل صحت معامله است و وقتى ثابت كرديم كه به موجب عمومات و مطلقات ، اين عقد هم عقدى است كه صَدَرَ من اهله و وَقَعَ فى محله و جامع همهء شروط است ، تنها رضايت مالك را كم دارد مىگوييم : با رضايت مالك ، حكم به صحت آن مىشود و فرقى ندارد كه مالك اوّلى به آن رضايت دهد و اجازه كند - كه در غالب معاملات فضولى چنين است - يا مالك جديد رضايت دهد - كه در مورد بحث ما چنين است - . ادلّهء لزوم رضايت و طيب نفس مالك از اين جهت اطلاق دارند و مقيد به اين نيستند كه لزوماً بايد مالك اوّلى اجازه دهد .\r\nنتيجه اين مطالب همان قول به كشف نسبى و از زمان امكان ( زمان مالك شدن بايع فضولى ) است و چنين كشفى نه محذور عقلى دارد و نه مانع نقلى تا جلوى اطلاقات و عمومات را بگيرد و ناچار شويم اطلاقات صحت را با اين مورد تخصيص بزنيم . « 1 »\r\nنقد پاسخ : اين پاسخ ناتمام است ؛ زيرا اجازه و رضايت مالك بايد به همان عقدى باشد كه انشا شده نه به چيزى كه انشا نشده است و بنا بر كشف ، آن كه انشا شده نقل از زمان عقد است نه از زمان مالك شدن بايع فضولى و اين‌كه اجازه شده ، نقل و انتقال از زمان تملّك است نه از زمان وقوع بيع ؛ پس در واقع « ما هو المجاز غير واقع » و « ما هو واقع غير مجاز » ، و به تعبير ديگر : « ما قصد لم يقع\r\n» و « ما وقع لم يقصد » . عقود هم تابع قصود هستند و تا زمانى كه مطابق قصد نباشند منعقد نمىشوند . پس در واقع بيع فضولى مورد بحث ، طبق جواب شيخ اعظم و كشف نسبى اصلًا مقتضى براى شمول ندارد و اطلاقات او را در بر نمىگيرد زيرا در هيچ مرحله‌اى بيع مذكور منتسب به مالك نيست تا   أَوْفُوا بِالْعُقُودِ   اجرا شود ، و مقتضى ندارد . نه اين‌كه مقتضى دارد و مانع در ميان است تا از طريق شيخ اعظم پاسخ دهيم . نتيجه : جواب اول و دوم داده شد و وجه سوم محقق تسترى هم پذيرفتنى نيست .\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 438 . .\r\n","page_name":" 596 ","page_number":614},
  {"content":"\r\n\r\nدليل چهارم : دليل يا مانع چهارم : اين در واقع دو مانع از موانع صحت يا دو دليل بر بطلان بيع فضولى مورد بحث است كه يك‌جا بيان شده است كه در اين‌جا به تفكيك بيان مىشود :\r\nالف ) از طرفى صحت بيع فضولى موقوف است بر اجازهء بايع فضولى ( مالك جديد ) زيرا قانون بيع فضولى اين است كه بدون اجازهء مالك صحيح نيست . از طرف ديگر ، تأثير اجازهء بايع فضولى هم موقوف است بر صحت بيع دوم ؛ زيرا اگر بيع دوم باطل باشد فضولى مالك نمىشود و اجازه‌اش فايده‌اى ندارد . از طرف سوم صحت بيع دوم هم موقوف است بر اين‌كه مالكيت مالك اصلى تا زمان بيع دوم و انتقال مبيع به بايع فضولى ، باقى باشد زيرا اگر باقى نباشد معاملهء دوم صحيح نخواهد بود - از باب « لا بيع إلا فى ملك » .\r\nنتيجهء سه مقدمه اين است كه از زمان وقوع بيع فضولى تا زمان بيع دوم دو مالك مستقل بر مبيع واحد اجتماع كنند ، از طرفى مالك اصلى واقعاً مالك است و ملك او باقى است و گرنه بيع او باطل مىشود ، از طرفى هم مشترى اصيل واقعاً مالك است زيرا اجازه كاشف از اين است كه در واقع از زمان بيع فضولى وى مالك شده ، و اجتماع دو مالك مستقل بر مبيع واحد شخصى در زمان واحد ، اجتماع مثلان است و منتهى مىشود به اجتماع نقيضان ؛ زيرا مال واحد در آنِ واحد قابليت ندارد تا ملك طلق دو نفر به‌صورت مستقل شود و برمىگردد به اين‌كه در واقع هركدام ، هم مالك هستند و هم نيستند . منشأ اين محال عبارت است از قول به صحت بيع فضولىِ مورد بحث و كاشفيت اجازه كه ناگزيريم از رفع يد از كشف اجازه و اختيار نقل كه مشهور قائل نيستند و يا رفع يد مىكنيم از صحت چنين بيع فضولى ؛ و همين متعين است .\r\nب ) از طرفى صحت بيع فضولى مستلزم عدم صحت بيع دوم است ، زيرا وقتى بيع فضولى صحيح باشد با توجه به اين‌كه اجازه ، كاشف حقيقى از ملك مشترى اصيل از\r\n\r\n","description":"","footnote":"","page_name":" 597 ","page_number":615},
  {"content":"\r\n\r\nحين عقد است . « 1 » بايد بيع دوم صحيح نباشد ؛ زيرا در واقع مالك اصلى تا زمان بيع دوم مالك است كه اجتماع مثلين مىشود ، يا مالك نيست پس بيع او اثر ندارد زيرا « لا بيع إلا فى ملك » . از طرف ديگر عدم صحت بيع دوم ، مستلزم عدم صحت - بلكه عدم وجود - بيع فضولى است ؛ زيرا اگر بيع دوم صحيح نباشد بايع فضولى مالك نمىشود و اگر مالك نشود اجازه‌اش اثر ندارد ، چون اجازهء مالك لازم است و اگر اجازه لغو شد بيع اوّلى هم لغو مىشود زيرا بيع فضولى محتاج به اجازه است پس قول به وجود ( صحتِ ) بيع فضولى ، منتهى مىشود به قول به عدم آن و از وجودش عدمش لازم مىآيد و چيزى كه « يلزم من وجوده العدم » ، محال است . منشأ استحاله هم صحت فضولى و كشف اجازه است و در نهايت به بيان الف بايد از صحت آن بگذريم ؛ مطلوب محقق تسترى نيز همين است .\r\nپاسخ : پاسخ دليل چهارم همان سه پاسخى است كه قبلًا از دليل سوم تسترى داديم ؛ يعنى اوّلًا تحقيقاً اجازه ناقله است نه كاشفه و بنا بر نقل ، اجتماع دو مالك پيش نمىآيد زيرا تا زمان بيع دوم ، در واقع فقط مالك اصلى مالك است و پس از آن تا زمان اجازه فقط مالك جديد مالك است و پس از آن هم تنها مشترى اصيل مالك است . و نيز از وجود آن عدمش لازم نمىآيد زيرا عقد فضولى در جاى خود صحيح است ، عقد دوم هم صحيح است و وجود اولى مستلزم عدم دومى نيست و پس از اجازه هم عقد فضولى مؤثر است و محذور لزوم‌العدم من الوجود پيش نمىآيد .\r\nثانياً بر فرض كه كاشفه باشد ؛ امّا به دليل خاص است كه مورد آن در جايى است كه مجيز ، مالك اصلى و اوّلى باشد نه مالك جديد . لذا آن ادلّه ، مورد بحث ما را شامل نيست پس باز برمىگرديم به مقتضاى قاعده ، يعنى نقل .\r\nثالثاً به گفتهء شيخ اعظم در مورد بحث ما ، كشف از زمان وقوع عقد فضولى امكان\r\n\r\n\r\n","description":"","footnote":"\r\n( 1 ) . مفروض بحث همين است . .\r\n","page_name":" 598 ","page_number":616},
  {"content":"\r\n\r\nندارد و كشف از زمان عقد دوم ممكن است و قائل به اين هستيم . . . ولى در وجه سوم اين پاسخ پذيرفته نشد و گفته شد كه مجاز ، مطابق با مُنْشَأ نيست تا مشمول عمومات باشد علاوه بر اين ، اضافه مىكنيم كه بر فرض قبول ، مشكل اجتماع دو مالك تا زمان عقد ثانى حل شد ولى مشكل اجتماع دو مالك از زمان بيع دوم تا زمان اجازهء مالك جديد حل نشد .\r\nيك اشكال مهم : اشكال چهارم محقق تسترى موجب شده است تا دايرهء اشكال وسيع‌تر باشد و در مطلق بيع فضولى - حتى در موردى كه مجيز ، مالك اوّلى است - اشكال اجتماع دو مالك مطرح شود ، زيرا از طرفى اجازهء مالك اصلى كاشف از مالك شدن مشترى از اول عقد است و از طرفى هم مالك اصلى تا زمان اجازه بايد مالك باشد تا اجازه‌اش مؤثر باشد ، در غير اين‌صورت اجازهء اجنبى فايده‌اى ندارد . بنابراين از لحظهء عقد فضولى تا زمان اجازهء مالك اصلى دو مالك مستقل بر يك مملوك اجتماع كرده‌اند كه اين محال است . حتى به گفتهء شيخ اعظم در مورد بحث ما كه مالك جديد مطرح است اجتماع سه مالك پيش مىآيد :\r\nيكى مشترى اصيل كه اجازهء مالك ، كاشف از مالكيت مشترى از لحظهء عقد است ، ديگرى مالك اصلى كه بعداً به بايع فضولى مىفروشد كه اگر مالك نباشد بيع دوم صحيح نيست . سومى خود بايع فضولى كه اگر از لحظهء بيع فضولى مالك نباشد اجازه‌اش نافع نخواهد بود و مبيع را از زمان بيع فضولى ملك مشترى نمىكند زيرا اجازهء اجنبى ارزش ندارد .\r\nپس در واقع از زمان بيع فضولى تا زمان بيع دوم ، سه مالك بر مملوك واحد اجتماع كرده‌اند كه به طريق اولى محال است . « 1 »\r\nمطلب ديگر اين‌كه در همين فرض ، از زمان بيع دوم تا اجازهء مالك جديد هم\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 441 . .\r\n","page_name":" 599 ","page_number":617},
  {"content":"\r\n\r\nاجتماع دو مالك مستقل بر مملوك واحد مطرح است ؛ يكى مشترى اصيل است كه اجازه كاشف از آن است - حتى بنا بر كشف نسبى - و ديگرى مالك جديد است كه اگر تا زمان اجازه ، مالك نباشد اجازه‌اش نافذ نيست .\r\nپاسخ : چهار پاسخ به اين اشكال داده شده است :\r\nپاسخ اول : پاسخ محقق تسترى : مقدّمه : در اصول فقه به ثبت رسيد كه دو حكم واقعى فعلى با يكديگر تنافى دارند و جمع آن دو در موضوع واحد محال است . مثلًا اگر عملى ، هم واقعاً حرام باشد و هم واقعاً حلال باشد ، اجتماع ضدان يا نقيضان خواهد بود ولى جمع ميان حكم واقعى و حكم ظاهرى مانعى ندارد و از باب اجتماع دو نقيض نيست زيرا اين دو ، اختلاف رتبه دارند و حكم ظاهرى متأخر از آن است .\r\nاصل پاسخ : در باب اجازهء بيع فضولى - كه مالك اصلى بايد اجازه دهد تا صحيح باشد - ملكيت واقعى لازم نيست ، ملكيت ظاهرى هم كفايت مىكند ؛ يعنى قبول داريم كه اجازهء مالك لازم است ، ولى نه مالك واقعى بلكه مالك ظاهرى . چنين ملكيتى براى مالك اصلى تا زمان اجازه وجود دارد زيرا استصحاب بقاى ملك جارى مىشود - قبل از بيع فضولى ، مالك اصلى قطعاً مالك عين بود و پس از آن تا زمان اجازه شك داريم كه از لحظهء بيع اجازه خواهد داد تا كاشف از مالكيت مشترى اصيل باشد ، يا اجازه نخواهد داد تا مالكيت خود مالك باقى باشد ؟ در اين‌جا استصحاب بقاى ملك جارى مىشود و در ظاهر حكم مىكند به ملكيت او . همين مالكيت ظاهرى براى اجازه دادن كفايت مىكند زيرا حقيقت اجازه ، رفع يد از حق و اسقاط حق است . « 1 » امر اسقاط حق آسان است و وجود مالكيت ظاهرى كافى است ، در نتيجه اجتماع دو مالك واقعى بر ملك واحد نيست بلكه يك مالك واقعى وجود دارد كه مشترى اصيل باشد و مالكيت مالك اصلى ، ظاهرى و صورى است .\r\n\r\n\r\n","description":"","footnote":"\r\n( 1 ) . مالك اصلى حق داشت معامله را اجازه ندهد و از حق سلطنت خود از مال رفع يد نكند ولى چنين نكرد بلكه اجازه داد . .\r\n","page_name":" 600 ","page_number":618},
  {"content":"\r\n\r\nگفتنى است اين پاسخ را در خصوص مسألهء مورد بحث ( من باع شيئاً فضولياً لنفسه ثم ملّكه فأجازه ) نمىتوان داد ؛ زيرا مالكيت صورى و ظاهرى براى صحت بيع دوم - كه خود مالك اصلى به بايع فضولى مىفروشد - كفايت نمىكند و بايد تا زمان عقد دوم واقعاً مالك باشد تا بيع او صحيح باشد ؛ از طرفى هم اجازه بنا بر كشف حقيقى كاشف از اين است كه مشترى اصيل هم واقعاً از اول عقد فضولى مالك بوده است و اجتماع دو مالك واقعى لازم مىآيد كه حتماً اجتماع ضدان است و باطل ؛ ولى در ساير موارد فضولى كه مُجيز ، خود مالك اصلى است پاسخ فوق ، بىنقص است . « 1 »\r\nنقد پاسخ : شيخ اعظم در مكاسب اين پاسخ را نپسنديده و در مجموع سه اشكال بر آن وارد كرده است :\r\nالف ) مالكيت ظاهرى و استصحابى تا زمانى كفايت مىكند كه واقع ، منكشف نشده باشد و پس از انكشاف حال و روشن شدن اين‌كه وى در واقع مالك نبوده است اجازه‌اش نافذ نخواهد بود ؛ زيرا اجازهء مالك نيست تا كافى باشد و دليل صحت و نفوذ اجازه ، دلالت دارد بر اين‌كه اجازه و رضايت « مالك » نافذ است نه هر كسى ، و الفاظ ، ظهور در معانى واقعى دارند يعنى بايد واقعاً مالك باشد كه در مورد بحث ما چنين نيست ؛ زيرا علىالكشف مشترى اصيل در واقع مالك بوده است نه مالك اصلى ، و خداوند از آن آگاه بود ولى ما نمىدانستيم ، با اجازهء بعدى آن را فهميديم ، لذا اگر در موارد ديگر ، فردى كه در واقع مالك اصلى نبود و اجازه كرد و بعداً روشن شد كه مالك نبوده است اجازه‌اش فايده‌اى ندارد ؛ زيرا مالك بودن از شروط واقعى است نه علمى و در واقع مجيز ، مالك نبوده است تا اجازه‌اش نافذ باشد .\r\nب ) مرحوم تسترى ميان صورت اجازهء مالك اصلى با صورت بيع مالك اصلى فرق گذاشت و در اوّلى « ملكيت ظاهرى » را كافى دانست ، ولى در دومى « مالكيت واقعى » را\r\n\r\n\r\n","description":"","footnote":"\r\n( 1 ) . ر . ك : مقابس الأنوار ، ص 134 . .\r\n","page_name":" 601 ","page_number":619},
  {"content":"\r\n\r\nلازم دانست . . . امّا اين را هم نپذيرفتيم زيرا اجازهء عقد اول با عقد دوم از يك سنخ هستند و در هر دو اجازهء مالك و عقد مالك معتبر است و ظاهرش مالك واقعى است نه ظاهرى ؛ فالفرق باطل .\r\nج ) محقق تسترى فرمود : اجازه ، اسقاط حق است و براى اين منظور ملك ظاهرى كافى است ، ما مىگوييم : تا واقعاً حقى نباشد رفع يد يا اسقاط آن معنا ندارد و سالبه به انتفاء موضوع است و بنا بر كاشفيت اجازه از ملكيت مشترى اصيل از اول امر ، مجيز و مالك اصلى حقى نداشته است تا آن را اسقاط كند . « 1 »\r\nپاسخ دوم : پاسخ خود شيخ اعظم از اشكال : اشكال بر مبناى مشهور است كه قائل به كشف حقيقى هستند و اجازهء متأخر و لاحق را به وجود خارجىاش در حصول ملكيت واقعى از اول عقد فضولى موثر مىدانند ؛ ولى ما طرفدار كشف حكمى هستيم ، يعنى در واقع ، مشترى اصيل مالك عين نشده است ولى آثار ملك به قدر امكان مترتب مىشود و گويا او مالك شده است . ملكيت واقعى هم پس از اجازه است ؛ بنابراين تا قبل از اجازه واقعاً خود مجيز ، مالك عين است و لذا نما و منفعت عين ، مال او نيست و پس از اجازه ، مشترى مالك واقعى مىشود و هرگز جمع دو مالك در ملك واحد لازم نمىآيد . « 2 »\r\nنقد پاسخ : اشكال اين پاسخ مبنايى است و ما قول به كاشفيت اجازه را قبول نكرديم زيرا مقتضاى قواعد تنها قول به نقل است و از روايات خاصه هم قول به كشف استفاده نشد تا مخالف قواعد باشد و به ناچار كشفى شويم .\r\nپاسخ سوم : پاسخ مرحوم سيد در حاشيهء مكاسب : مقدّمه : در باب حكم شرعى به‌عنوان اوّلى و ثانوى اين بحث مطرح است كه مانعى ندارد نماز شب مثلًا - به‌عنوان اصلى و اوّلى - مستحب باشد و پس از نذر - به‌عنوان ثانوى - واجب باشد و جمع اين\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 442 .\r\n( 2 ) . ر . ك : همان . .\r\n","page_name":" 602 ","page_number":620},
  {"content":"\r\n\r\nندب و ايجاب از جمع متضادان نيست ، زيرا استحباب تقديرى و لولايى است . يعنى لولاالنذر مستحب است و مع‌النذر واجب است و هركدام در مرحله‌اى جداست . در مورد بحث ما هم اگر مالكيت مالك اصلى ، فعلى باشد جمع دو مالك مىشود ولى مالكيت او تقديرى است يعنى لولاالإجازهء ، مالك است و مع‌الاجازه مالك نيست ، آن‌گاه براى صحت و نفوذ اجازه ، همين مالكيت شأنى و تقديرى كفايت مىكند و لزومى ندارد مالك فعلى باشد تا محذور جمع دو مالك پيش آيد . آرى اين جواب در مسأله « من باع شيئاً ثمّ ملكه وأجازه » نمىآيد زيرا براى عقد دوم و فروش آن به بايع فضولى ، مالكيت فعلى لازم است و تقديرى كفايت نمىكند ، و اگر مرحوم تسترى تعبير به استصحاب نداشت ممكن بود كلام او را بر همين ملكيت تقديرى و شأنى و اگرى حمل كنيم . « 1 »\r\nنقد پاسخ : اين پاسخ نيز ناتمام است و تنها توجيهى كه مبتنى است بر اين‌كه كشف حقيقى ثابت باشد تا ناگزير از اين تأويل باشيم ، ولى مقتضاى قواعد ، قول به نقل است و نيازى به اين توجيهات نيست .\r\nپاسخ چهارم : پاسخ محقق نائينى به بيان مرحوم آقاى خوئى در مصباح « 2 » : اجتماع دو مالك مستقل و در عرض هم محال است ولى اجتماع دو مالك در طول هم به‌گونه‌اى كه يكى تابع و از شؤون ديگرى باشد نه‌تنها محال نيست ، امكان دارد بلكه واقع هم شده است . اين بهترين دليل بر امكان اجتماع دو مالك است . « 3 »\r\n\r\n\r\n","description":"","footnote":"\r\n( 1 ) . ر . ك : حاشية المكاسب ( محقق يزدى ) ، ج 1 ، ص 164 .\r\n( 2 ) . ر . ك : مصباح الاصول ، ج 4 ، ص 275 .\r\n( 3 ) . نمونه‌اى از اجتماع مالكان طولى : بنابراين كه عبد انسان ، هم شرعاً بتواند مالك باشد ، نسبت به متاع واحد ، هم عبد مالك است و هم مولاى او مالكيت دارد . مالكيت مولى در طول مالكيت عبد است و مالكيت عبد از شؤون مالكيت مولاست و در واقع آنچه در دست عبد و در اختيار او و ملك او است با خود عبد ، ملك مولاست : « العبد و ما فى يده كان لمولاه » ، نمونه‌اى از مالكيت‌هاى طولى تكوينى : انسان ، مالك نفس و قواى نفسانى خويش است و مالكيت و سلطنت او از نوع تكوينى است ؛ يعنى واقعاً و خارجاً چنين است نه به‌صورت اعتبارى و قراردادى . هم زمان خود انسان و قواى نفس او و تمام مايملك او ملك خداوند است . ولى مالكيت الهى در طول مالكيت انسان و مالكيت انسان از شؤون مالكيت الهى است و منافاتى با هم ندارند . در باب ولايت و اولويت تصرف هم ولايت نماينده حاكم ، از شؤون ولايت خود حاكم است ، ولايت فقيه از شؤون ولايت امام معصوم است و . . . و جمع آن دو محال نيست . .\r\n","page_name":" 603 ","page_number":621},
  {"content":"\r\n\r\nدر مورد بحث ما هم مالكيت مشترىِ اصيل يا مجاز له در طول مالكيت مالك اصلى و از توابع و شؤون او است و تا مالك اصلى اجازه نكند وى مالك نيست و چون در طول آن و تابع آن است اجتماعشان محال نيست .\r\nنقد پاسخ : اين پاسخ نيز ناتمام است و قياس مورد بحث به موارد مالكيت عبد و مولى ، انسان و خداوند و . . . مع‌الفارق است . در مورد بحث ما مالكيت مشترى اصيل اگرچه متأخر از مالكيت مالك اصلى است و پس از آن و با اجازهء او است ولى مالكيت او مستقل است و هرگز از شؤون مالكيت مالك اصيل نيست ؛ بنابراين تمام احكام ملك مستقل ( ارث بردن ، داشتن حق هر نوع تصرف و . . . ) براى مشترى مترتب است و تأخر زمانى مهم نيست ، آنچه مهم است تأخر رتبى است كه طوليت مىآورد و چنين نيست . بنابراين اگر اجازه كاشفه باشد حقيقهء دو مالك مستقل در عرض هم مىشوند و اجتماع آن دو محال است .\r\nنتيجه : اشكال فوق ، در مطلق بيع فضولى از راه‌هاى مذكور ( مالكيت ظاهرى و استصحابى ، مالكيت تقديرى ، مالكيت طولى ) قابل حل نيست ، از راهى هم كه مرحوم آقاى خوئى ( همان راه سيد در حاشيه ) رفته است ؛ يعنى ملكيت تقديرى و لولايى قابل حل نيست مخصوصاً كه در آخر ، تعبير كرده است كه : « فإنّ زمان الإجازه هو مالك حقيقة فبالإجازة نكشف عن حصول الملكية من زمان العقد حقيقة » . « 1 »\r\nيعنى تا لحظهء اجازه ، مالك اصلى واقعاً مالك مبيع است و مشترى واقعاً مالك نيست و به محض اجازه ، مشترى اصيل مالك مبيع مىشود ، آن هم حقيقتاً و واقعاً و نه از زمان\r\n\r\n\r\n","description":"","footnote":"\r\n( 1 ) . مصباح الاصول ، ج 4 ، ص 276 . .\r\n","page_name":" 604 ","page_number":622},
  {"content":"\r\n\r\nاجازه بلكه از زمان عقد فضولى . اين سخن علاوه بر اين‌كه تناقض آشكار است - چون مستلزم اين است كه مشترى اصيل ، هم مالك باشد و هم نباشد - انقلاب در ذات است و از نوع كشف انقلابى است و قطعاً محال است . پيشتر در اين‌باره گفته شد « الشيء لا ينقلب عمّا وقع عليه » ، به‌ناچار بايد همچون شيخ اعظم از راه كشف حكمى وارد شويم تا مشكل اجتماع دو مالك را رفع كنيم . گفتنى است تا اجازه نيايد در واقع مشترى مالك عين نيست ولو نماءات ، مال او باشد . ولى خود عين ، مال مالك اصلى است و پس از اجازه ملك مشترى مىشود و اجتماع دو مالك در عين واحد لازم نمىآيد . ولى كشف حكمى دليل ندارد تا بپذيريم ، آرى اگر روايات ، دليل بر كشف بودند از باب ضرورت ، كشف حكمى را اختيار مىكرديم ولى در جاى خود بحث شد كه از روايات قول به كشف استفاده نمىشود .\r\nتنها راه حل اشكال ، قول به نقل است كه در جاى خود بيان شد و مقتضاى قاعده همين بود . بنابراين تا زمان اجازه ، فقط مالك اصلى مالك است و پس از آن فقط مشترى اصيل مالك است و اجتماع دو مالك مطرح نيست .\r\nادامهء سخن شيخ اعظم : ايشان در ادامهء توضيح اشكال افزوده است : در خصوص مورد بحث « من باع شيئاً ثمّ ملكه فأجاز » بنا بر كاشفيت حقيقىِ اجازه ، اجتماع سه مالك لازم مىآيد كه قبلًا بيان شد . محقق نائينى در نقد اين سخن مدعى شده است : از زمان عقد فضولى تا زمان عقد دوم تنها اجتماع دو مالك وجود دارد : يكى مالك اصلى و ديگرى مشترى اصيل . از زمان عقد دوم و مالك شدن خود بايع فضولى هم تا زمان اجازهء او اجتماع دو مالك لازم مىآيد : يكى مشترى اصيل و ديگرى مالك جديد ، و چون در طول هم هستند مانعى ندارد و در هيچ مرحله‌اى اجتماع سه مالك لازم نمىآيد . حاصل بيان ايشان اين است كه بايد مالك اجازه دهد و مشترى ، ملك را از مالك آن تلقى كند ولى لازم نيست آن مالك ، خصوص فرد اجازه دهنده باشد بلكه كافى است مالكى باشد يا مالك اصلى و يا مالك مجيز . در مورد بحث ما نيز چنين\r\n\r\n","description":"","footnote":"","page_name":" 605 ","page_number":623},
  {"content":"\r\n\r\nاست و مشترى از هركدام كه تلّقى كند از مالك تلقى كرده است ، و همين كفايت مىكند . « 1 »\r\nنقد امام راحل ( قدس سره ) : حضرت امام در نقد اين بيان فرموده است : امكان تلقى از هريك از دو مالك قديم و جديد وجود دارد ولى امكان ، غير از وقوع خارجى و فعليتِ تلقى است و شكى نيست كه تلقى فعلىِ ملك ، از مالك مجيز است نه از مالك اصلى ، و به حكم اين‌كه اجازهء مالك معتبر است بايد براى مجيز هم فرض مالكيت شود تا اجازه‌اش سودمند باشد و شكى نيست . بر اين اساس ، اجتماع سه مالك لازم مىآيد و پاسخ و توجيهى هم برايش وجود ندارد . « 2 » آرى راه حل اين است كه يا از راه كشف نسبى و به قدر امكان وارد شويم كه شيخ اعظم از اين راه جواب داده است ؛ ولى اين راه قبلًا ردّ شد و گفته شد مشمول عمومات و مطلقات نيست ، و يا از راه نقل وارد شويم و بگوييم اجازه ناقله است . در اين‌صورت اشكالى پيش نمىآيد زيرا تا زمان عقد دوم ، فقط مالك اصلى مالك است و تا زمان اجازه ، فقط مالك جديد مالك است . پس از اجازه هم فقط مشترِى اصيل مالك است و در هيچ مقطعى اجتماع دو مالك مستقل پيش نمىآيد تا محال باشد .\r\nدليل پنجم : دليل يا مانع پنجم اين است كه صحت بيع فضولى در مورد بحث « من باع شيئاً ثمّ ملكه فأجاز » و قول به كاشفيت اجازه از مالكيت واقعىِ مشترىِ اصيل از زمان عقد فضولى ، دو تالى فاسد دارد :\r\nالف ) مستلزم دور است . توضيح : بنا بر كشف ، مشترى اصيل ، در واقع از اول معاملهء فضولى مالك مبيع شده است ، آن‌گاه بيعِ مبيع به‌وسيلهء مالك اصلى به بايع فضولى در واقع از نوع بيع ملك مردم است ، بنابراين نيازمند اجازهء مشترى اصيل است زيرا تا مالك اصيل اجازه ندهد صحيح نيست ، لذا صحت و تأثير بيع دوم متوقف است بر\r\n\r\n\r\n","description":"","footnote":"\r\n( 1 ) . ر . ك : منية الطالب ، ج 2 ، ص 116 و 117 .\r\n( 2 ) . ر . ك : كتاب البيع ، ج 2 ، ص 355 . .\r\n","page_name":" 606 ","page_number":624},
  {"content":"\r\n\r\nاجازهء مشترىِ اصيل . از طرفى هم در فرض بحث ما تا مالك جديد ( بايع فضولى ) بيع فضولى اوّلى را اجازه ندهد فايده‌اى ندارد و آن بيع منعقد نمىشود ، بنابراين صحت و تأثير بيع فضولى هم ، منوط به اجازهء مالك جديد است ؛ پس در نهايت تأثير اجازهء هركدام از مشترى و بايع فضولى متوقف است بر اجازهء ديگرى ؛ و اين دور است .\r\nب ) مستلزم متوقف بودن صحت و نفوذ هر دو عقد بر اجازهء مشترى اصيل است ، امّا عقد دوم مستقيماً بر اجازهء مشترى متوقف است ؛ زيرا بنا بر كشف ، در واقع مشترى مالك متاع بوده و مالك قبلى ، ملك او را به بايع فضولى فروخته است و بايد مالك اصيل اجازه دهد تا صحيح باشد . و امّا عقد اول هم مع‌الواسطه بر اجازهء مشترى متوقف است زيرا بنا بر كشف ، او مالك واقعى است و بايد بيع دوم را اجازه دهد تا بايع فضولى مالك متاع شود در نتيجه وى بيع فضولىِ اول را اجازه دهد تا صحيح باشد .\r\nمنوط بودن صحت هر دو به اجازهء مشترى اصيل سخن عجيبى است زيرا از طرفى مستلزم اين است كه مالك اصلىِ متاع ، نه مالك ثمن باشد و نه مالك مثمن . « 1 » نسبت به ثمنِ بيع فضولىِ اول هم ، فرض اين است كه مالك اصلى آن را اجازه ندهد تا آن ثمن ملك وى باشد پس معامله‌اى كرده در حالى كه نه ثمن ملك او است نه مثمن . چنين عملى نامش معامله و بيع نيست زيرا حقيقت بيع ، مبادلهء مال به مال است . از طرف ديگر در برخى از موارد ، مستلزم مالك شدن مشترىِ اصيل است بدون پرداخت عوض . « 2 » مثلًا كسى متاع را در بيع اول به ده دينار خريدارى مىكند ، سپس در بيع دوم - كه علىالكشف متاع او فروخته شده است - به ده دينار به خود بايع فضولى مىفروشد كه در نتيجه ، مثمن با بيع اوّلى و ثمن با بيع دوم ملك او مىشود . اين ، تملك\r\n\r\n\r\n","description":"","footnote":"\r\n( 1 ) . دليل مالك مثمن نبودن اين است كه به اختيار خودش آن را فروخته است و معامله هم صحيح است ، پس از ملكش خارج شده است ، و امّا مالك ثمن نيست زيرا علىالكشف مشترى ، مالك مبيع بوده و هركس مالك مبيع باشد همان كس مالك ثمن مىگردد نه ديگرى .\r\n( 2 ) . در واقع جمع بين عوض و معوّض در ملك واحد است كه اين نيز مبادله نيست . .\r\n","page_name":" 607 ","page_number":625},
  {"content":"\r\n\r\nمبيع بدون دادن ثمن است ، و يا جمع بين ثمن و مثمن است .\r\nدر برخى از موارد هم مستلزم مالكيت قسمتى از مبيع به‌صورت مجانى و بدون عوض است ؛ مثلًا كسى در بيع اول ، متاع را به ده دينار خريدارى مىكند و در بيع دوم آن را به پنج دينار مىفروشد . مبيع و اين پنج دينار ملك مشترى است ، در حالى كه قيمت نصف مبيع است و نصف ديگر به‌صورت مجانى به او منتقل شده است كه باز هم با حقيقت بيع سازگار نيست . در بعضى از موارد هم مستلزم اين است كه مبيع را با مقدار زيادترى از ثمن اول تملك كند ؛ مثلًا كسى در بيع اول متاعى را به پنج دينار خريدارى مىكند و در بيع دوم آن را به ده دينار مىفروشد . مبيع و اين ده دينار ملك مشترى است و پنج دينار ، اضافه بر ثمن به او تعلّق مىگيرد . تمام اين لوازم باور كردنى نيست .\r\nحال چه كنيم ؟ منشأ اين محاذير ، صحت بيع فضولى بنا بر قول به كشف است پس يا بايد از خير كشف بگذريم و اجازه را ناقله بدانيم تا محذورى پيش نيايد و نيازى به اجازهء مشترى اصيل نباشد ، و يا بايد از خير اصل صحت بيع بگذريم و چنين بيعى را باطل بدانيم و چون از روايات ، قول به كشف استفاده مىشود و قابل ردّ نيست پس بطلان اين بيع متعين است ؛ و هوالمطلوب . « 1 »\r\nپاسخ شيخ اعظم : پاسخ وجه پنجم همانند پاسخ از وجه چهارم و سوم است . شيخ معتقد است كه منشأ هر سه وجه يك چيز است و آن قول به كشف حقيقى از زمان بيع اول است ولى لزومى ندارد قائل به چنين كشفى باشيم ، كه اساساً امكان ندارد ؛ چون بايع فضولى از حين عقد دوم مالك شده ، نه از اول ، تا اين‌كه اجازه‌اش از اول ، مفيد و مؤثر باشد . آرى قول به كشف از زمان عقد دوم و مالك شدن مجيز ممكن است ، كه محذورات وجه سوم تا پنجم را ندارد ؛ به همين دليل قائل به اين كشف مىشويم و اين\r\n\r\n\r\n","description":"","footnote":"\r\n( 1 ) . ر . ك : مقابس الأنوار ، ص 135 . .\r\n","page_name":" 608 ","page_number":626},
  {"content":"\r\n\r\nكشف ، امكان عقلى دارد و مانعى هم ندارد ، و با اين حال نوبت به بطلان بيع فضولى نمىرسد . « 1 »\r\nنقد امام راحل ( قدس سره ) : از نظر امام راحل اين پاسخ ناتمام است . قبلًا در جواب شيخ از وجه سوم توضيح داده شد كه چنين بيع فضولىاى مقتضىِ صحت ندارد و مشمول اطلاقات و عمومات صحت بيع نيست ؛ زيرا مُجاز و مُنْشَأ تطابق ندارند و عقود ، تابع قصود نشده است تا صحيح باشد . بنابراين تنها راه حل اشكال پنجم محقق تسترى اين است كه اجازه را ناقله بدانيم ؛ در اين‌صورت مالكيت مشترى پس از اجازهء مالك جديد است و از آغاز اول بيع فضولى يا از آغاز بيع دوم نيست تا صحت بيع دوم محتاج به اجازهء مشترى باشد و محذور دور و محذور ديگر لازم آيد .\r\nامام راحل در نقد وجه پنجم به نكته‌اى اشاره مىكند و مىفرمايد : ميزان در تكثر استدلال بر يك مدّعا اين است كه هر دليلى مستقل از دليل‌هاى ديگر ، مطلوب را اثبات كند - و بنا بر جميع تقديرها ، دليل ديگر بتواند مطلوب را اثبات كند نه اين‌كه بنا بر يك تقدير مثبِت باشد و بنا بر تقدير ديگر به‌كار نيايد - و در مورد بحث ما دليل پنجم مبتنى است بر دليل چهارم و از فروع آن است ؛ يعنى اگر در آن‌جا اجتماع دو مالك مستقل بر مملوك واحد را محال دانستيم بر اين تقدير نيز محاذير وجه پنجم مطرح است و در واقع از لوازم امتناع اجتماع دو مالك است . امّا اگر در آن‌جا اجتماع دو مالك مستقل را ممكن دانستيم - چه از راه طوليت ، چه از راه‌هاى ديگر - بنا بر اين تقدير محاذير وجه پنجم لازم نمىآيد زيرا هريك از مشترى اصيل و مالك اصلى استقلالًا حق دارند متاع را به ديگرى بفروشند . اگر مالك اصلى فروخت نيازى به اجازهء مشترى اصيل ندارد تا مستلزم دور و غيره باشد ؛ زيرا مالك اصلى هم استقلالًا حق دارد بفروشد . البته تصرف خارجى در متاع بايد با اجازهء هر دو باشد ولى مجرّد بيع آن ، مانعى ندارد و هريك در\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 443 - 444 . .\r\n","page_name":" 609 ","page_number":627},
  {"content":"\r\n\r\nاين‌باره استقلال دارند و اگر مالك اصلى ، متاع را فروخت از زمان بيع ، مشترى يا مالك جديد استقلال خواهند داشت ، در نتيجه صحت معاملهء دوم محتاج به اجازهء مشترى اصيل نيست و تمام محذورات مذكور در وجه پنجم مندفع مىشود . بنابراين وجه پنجم ، فرعى از يك تقديرِ وجه چهارم است و بنا بر تمام تقادير آن نيست تا دليل مستقلى باشد . « 1 »\r\nدليل ششم : دليل يا مانع ششم : يكى از مسلّمات اين است كه هريك از اجازه و ردّ بيع فضولى ، همان‌گونه كه با قول و انشاى قولى محقق مىشود با فعل نيز محقق مىشوند ؛ يعنى مالك اصلى مىتواند كارى انجام دهد كه از لوازم اجازه يا ردّ است ؛ مثلًا پس از اطلاع از بيع فضولى در ثمن آن تصرف كند كه كاشف از رضايت و اجازهء بيع است . از آن‌جا كه اين بيع از سوى مالك صادر شده است حتماً صحيح و لازم است و مالك اصلى ، مالك ثمن مىشود و پس از آن امكان ندارد بيع فضولىِ اوّلى را هم اجازه دهد و آن صحيح و مالك ثمن اول هم باشد . پس قهراً بيع دوم علامت فسخ بيع اول است . به همين وسيله بيع اول منفسخ مىشود و اجازهء بعدى فايده‌اى ندارد زيرا چيزى نيست كه اجازه كند .\r\nنظير باب معاملات و عقود جائزه كه پس از هبه كردن ، اگر واهب ، همين عين موهوبه را به فرد ديگرى بفروشد يا هبه كند يا آن را وقف كند و هرگونه تصرف متلف و ناقلى انجام دهد - كه با بقاى عقد اول منافات نداشته باشد - مبطل آن است و كسى در اين ترديد ندارد . در مورد بحث ما نيز همين‌طور است . بلكه به طريق اولى ، بيع دوم ، فسخ بيع فضولى است . « 2 » ضمناً فرقى ندارد كه مالك اصلى با علم به بيع فضولى ، اقدام به بيع جديد كند يا بدون علم . در هر حال به‌طور قهرى ، از لازم ( فعل منافى با عقد\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 357 و 358 .\r\n( 2 ) . ممكن است وجه اولويت اين باشد كه در بيع خيارى اصل انعقاد و صحت ، محقق شده است ولى در بيع فضولى تا اجازه نيايد اصل بيع ، متزلزل و مراعا و متوقف است . .\r\n","page_name":" 610 ","page_number":628},
  {"content":"\r\n\r\nاولى يا بيع ثانى ) به ملزوم ( فسخ و رد ) منتقل مىشويم . پس بيع فضولى باطل شد و جايى براى اجازهء كسى - حتى مالك جديد - باقى نمىماند . « 1 »\r\nپاسخ : اين دليل نيز داراى چند اشكال است و دليل مهمى نيست :\r\nالف ) به گفتهء شيخ در مكاسب انشاى قولىِ ردّ و فسخ ، موجب انفساخ عقد فضولى مىشود و اجازهء بعدى فايده‌اى ندارد ؛ انشاى فعلى نيز موجب انفساخ است و اجازهء بعدى اثر ندارد ، ولى مجرّد انجام كارى ، اگرچه با بيع اول منافى است « 2 » موجب انفساخ بيع فضولى اول نيست و دليلى بر مُبطل بودن آن وجود ندارد . در صورت شك استصحاب بقاى بيع فضولى جارى مىشود . بنابراين ، طبق فتواى فقها اگر بعداً معلوم شد كه بيع دوم فاسد بوده و جامع‌شرائط نبوده ، بيع فضولى قابل اجازه است . پس مجرّد بيع دوم ، موجب بطلان بيع فضولى نيست كه قهراً منفسخ شود . ضمناً تنظير و قياس مورد بحث ما به باب عقود جايز ، صحيح نيست ؛ زيرا در عقود جايز ، اصل معامله منعقد شده و طرف ، مالك شده است و تصرفات متلف يا ناقل از سوى واهب يا بايع و . . . حتماً متوقف است بر فسخ عقد و اين‌كه يك آنْ قبل از آن ، عقد را فسخ كرده است و گرنه تصرف در ملك غير است و اشكال دارد و از باب حمل فعل مسلمان بر صحت ، تصرف او كاشف از فسخ است ؛ ولى در مورد بحث ما نيازى به اين استدلال‌ها نيست زيرا مالك اصلى ، مالك متاع است و حق دارد در ملك خود هر تصرفى بنمايد و لزومى ندارد ابتدا بيع فضولى را فسخ كند سپس تصرف كند . البته پس از تصرف متلف يا ناقل ، محل اجازه نسبت به او فوت مىشود ؛ ولى اين چيزى غير از كاشف بودن تصرف مزبور از فسخ بيع فضولى و قابل تحقق نبودن با اجازهء مالك جديد و عدم امكان اجازهء بيع فضولى در صورت فاسد بودن بيع مالك است . « 3 »\r\n\r\n\r\n","description":"","footnote":"\r\n( 1 ) . ر . ك : مقابس الأنوار ، ص 135 .\r\n( 2 ) . مثل بيع به ديگرى بدون قصد ردّ بيع فضولى ، چه با علم و اطلاع از آن باشد ، چه بدون اطلاع و التفات .\r\n( 3 ) . ر . ك : المكاسب ، ج 3 ، ص 444 - 446 . .\r\n","page_name":" 611 ","page_number":629},
  {"content":"\r\n\r\nب ) بر فرض كه فعل منافى ( بيع دوم ) ردّ عملىِ بيع فضولى باشد ، امّا اين ، حداكثر مسقط عقد فضولى از قابليت اجازه براى مالك اصلى است ولى مانع از صحت آن با اجازهء مالك جديد نيست ؛ زيرا دليل مسقط بودن ، يا اجماع است يا قانون سلطنت كه هر دو دليل در مورد مالك اصلى وجود دارد ؛ زيرا اجماع ، دليل لبّى است ، قدر متيقن ، مالك اصلى مىباشد و موضوع قانون سلطنت هم اموال خود مالك است و شامل اموال ديگران نيست و پس از بيع به مالك جديد ، مالك اصلى سلطنتى بر مال ندارد تا جلوى تأثير اجازهء مالك جديد را بگيرد . بنابراين با اجازهء مالك جديد منعقد مىشود .\r\nج ) در مسأله پنجم بحث شد كه اجازه ، اگر مسبوق به ردّ هم باشد مفيد است و شرط مشهور « 1 » مورد مناقشه واقع شد . بنابراين بر فرض كه فعل بيع ، فسخ عملى باشد ؛ امّا بيع دوم ، اگر به هر دليلى باطل شد و متاع به ملك مالك اصلى برگشت يا در ملك او باقى بود حق دارد اجازه دهد .\r\nد ) به گفتهء امام راحل اين دليل ششم نيز مثل دليل پنجم دليل مستقلى نيست ، بلكه از شعب دليل چهارم يا پنجم است ؛ زيرا اگر در دليل چهارم ، اجتماع دو مالك مستقل را محال دانستيم صحت بيع مالك اصلى موجب بطلان و انفساخ عقد فضولى است و با وجود مالكيت او محال است مشترى اصيل هم مالك باشد ، ولى اگر اجتماع مالك‌هاى مستقل را ممكن دانستيم منافاتى ندارد كه مشترى اصيل در واقع مالك مستقل باشد و در عين حال ، مالك اصلى حق فروش داشته باشد و پس از بيع تا مدت اجازهء مالك جديد ، هم مشترى و هم مالك جديد هريك مستقلًا مالك باشند ، و مالكيت يكى موجب نابودى ملك ديگرى نباشد . بلكه برابر وجه پنجم محقق تسترى بايد گفت بيع دوم بر ملك واقعىِ مشترى اوّلى واقع شده و خودش موقوف به اجازهء مشترى است . بنابراين ، معامله‌اى كه موقوف است بر اجازهء مشترى اصيل چگونه موجب ردّ بيع\r\n\r\n\r\n","description":"","footnote":"\r\n( 1 ) . اجازه نبايد مسبوق به ردّ باشد و گرنه تأثير ندارد . .\r\n","page_name":" 612 ","page_number":630},
  {"content":"\r\n\r\nفضولىِ اول مىشود ؟ آرى اگر موقوف بر اجازهء مشترى اول نباشد ممكن است ردّ آن محسوب شود . « 1 »\r\nه ) امام راحل فرموده است : بر فرض كه بيع دوم ردّ عملى باشد و ردّ فعلى هم فسخ بيع فضولى باشد و فسخ هم سبب انفساخ آن گردد ولى قدر مسلّم در جايى است كه بايع فضولى براى مالك اصلى بفروشد و با فعل منافى او براى او واقع نمىشود و باطل است . ولى در مورد بحث ما بايع فضولى متاع را براى خودش فروخته و بعداً هم خريده و مالك شده است و خودش مىخواهد اجازه دهد ؛ اين‌ها ربطى به مالك اصلى ندارد تا با بيع او به بايع فضولى منفسخ گردد . « 2 »\r\nنتيجه : دليل ششم مرحوم تسترى هم ناتمام است .\r\nدليل هفتم : دليل يا مانع هفتم : محقق تسترى براى بطلان بيع فضولى مورد بحث « من باع شيئاً فضولياً ثمّ ملكه فأجاز » علاوه بر وجوه عقلى و عرفى كه تا به حال مورد بحث واقع شد به چهار دسته از روايات استناد كرده است : دو دسته از روايات عمومات و مطلقات است و دو دسته خصوصات يا مقيدات است كه به ترتيب بررسى مىشود :\r\nدستهء اوّل : روايت نبوىِ مستفيض كه از طريق فريقين نقل شده است . حضرت ( ص ) در اين حديث از « بيع ما ليس عندك » نهى فرموده است . در منابع عامه چنين آمده است : عن النبى ( ص ) قال : « لا بيع ما ليس عندك » « 3 » و در منابع خاصه آمده است : « نهى النبي ( ص ) عن بيع ما ليس عندك » . « 4 »\r\nشيوهء استدلال : مقصود از نهى ، « 5 » نهى مولوى تعبدى تحريمى يا تنزيهى نيست تا\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 360 - 362 .\r\n( 2 ) . ر . ك : همان .\r\n( 3 ) . السنن الكبرى ( بيهقى ) ، ج 5 ، ص 267 .\r\n( 4 ) . وسائل الشيعه ، ج 18 ، ص 46 - 47 .\r\n( 5 ) . چه صيغه نهى كه در نقل اهل سنّت آمده ، چه مادّه نهى كه در نقل محدثان شيعه آمده است . .\r\n","page_name":" 613 ","page_number":631},
  {"content":"\r\n\r\nتمام نظر رسول اكرم ( ص ) به حرمت يا كراهت چنين بيعى باشد ، بلكه مقصود نهى ارشادى است و ارشاد به فساد و بطلان مىباشد . در معاملات ، نهى مولوى تعبّدى خلاف قاعده است و دليل خاص مىطلبد . اصل هم در نهى ارشاد به بطلان است . قبلًا اشاره شد كه نهى به معناى منع و زجر است و به تناسب حكم و موضوع ، حرمت يا بطلان از آن فهميده مىشود . در مورد بحث ما چون نهى به خود بيع تعلّق گرفته است - كه از نظر عرف و عقلا سببيت براى نقل و تمليك دارد - نهى از آن به معناى منع از سببيت چنين بيعى براى تمليك است . اين نهى با فساد و بطلان مىسازد . و ظاهرش اين است كه ارشاد به فساد و بطلان دارد و با اجازهء بعدى هم منعقد نمىشود نه اين‌كه فاسد است ، يعنى مثل معاملات مالكانه نيست و موقوف به اجازه است .\r\nمقصود از ماء موصول با قطع نظر از صدر روايت نبوى « 1 » اعم از مبيع شخصى و مبيع كلى و اعم از آن دو است و با همه مىسازد و مورد بحث ما « 2 » را هم در بر مىگيرد .\r\nمقصود از « ليس عندك » نيز كنايه از اين است كه ملك تو نيست و مال ديگرى است يا در اختيار تو و تحت سلطنت تو نيست « 3 » و يا اعمّ از هر دو مراد است كه در هر صورت ، مورد بحث ما را در بر مىگيرد . و قدر مسلّم از ظاهر سؤال و جواب اين است كه فضولى مال مردم را براى خودش مىفروشد و اگر هم اعم از بيع مال مردم براى خودش يا براى مالك باشد ، باز هم بيع لنفسه را در بر مىگيرد .\r\nنتيجه : با توضيحات فوق ، به روشنى از روايت نبوى استفاده مىشود كه بيع مورد بحث ما باطل است .\r\nپاسخ : اوّلًا روايت نبوى از نظر سند ضعيف است ؛ زيرا آنچه از طريق عامه نقل شده\r\n\r\n\r\n","description":"","footnote":"\r\n( 1 ) . حكيم بن حزام پرسيد : متاعى را مىفروشم سپس مىروم از صاحبش خريدارى مىكنم و به مشترى تحويل مىدهم و ظاهر بدوى آن متاع شخصى است .\r\n( 2 ) . فضولى مال شخصى مردم را مىفروشد و سپس خودش خريدارى مىكند و مالك مىشود و روايت از اين هم نهى كرده است .\r\n( 3 ) . يا مالك عين هستى ولى سلطنت و قدرت تصرف ندارى يا عدم سلطنت به‌خاطر عدم ملك است . .\r\n","page_name":" 614 ","page_number":632},
  {"content":"\r\n\r\nسندش براى ما معتبر نيست ، آنچه هم از طريق خاصه نقل شده دو روايت است كه در سند روايت اول ، سليمان بن صالح واقع شده و وى مجهول‌الحال است و در سند روايت دوم ، شعيب واقد واقع شده كه او نيز مجهول‌الحال است . شهرت عملى هم ندارند تا ضعف آن‌ها جبران شود . بر فرض وجود شهرت هم ما معتقديم كه صرف آن جابر نيست . بنابراين روايت نبوى قابل استناد نيست .\r\nثانياً : گرچه ظاهر روايت مطلق است و بيع عين شخصى و مبيع كلىِ در ذمه را مىگيرد ولى تقييد آن‌ها و حملشان بر مبيع شخصى ، تخصيص كثير يا اكثر ، و حمل مطلق يا عام بر فرد نادر است . چنين تخصيصى قبيح است و ابقاى آن بر ظاهرش سبب تنافى با روايات معتبر فراوانى است كه از نظر فقه شيعه بر جواز بيع كلى در ذمّه « 1 » دلالت دارد ، و از نظر فقه اماميه مسأله اجماعى است . بنابراين ، روايت نبوى با اجماع و روايات معتبر تنافى دارد و قابل عمل و فتوا نيست ، لذا فقها در اين باب بحث‌هاى مهمى دارند . امام راحل در اين‌باره در كتاب البيع مىفرمايد :\r\nفالظاهر أنّ تلك الروايات الضعيفهء إمّا مختلقهء أو محمولهء على التقيهء على فرض الصدور . « 2 »\r\nثالثاً : شيخ اعظم در مكاسب مىگويد : مفاد روايت نبوى اين نيست كه بيع فضولى مورد بحث از اساس باطل باشد و حتى با اجازهء بعدى هم منعقد نشود بلكه منظور اين است كه بيع ما ليس عندك ، مثل بيع ما عنده نيست كه طرف ، مالك يا مسلّط است و به محض انشاى بيع ، نقل و انتقال جزمى و تنجيزى محقق مىشود و حالت منتظره‌اى هم ندارد ، و اين معنى با موقوف بودن بر اجازه و منعقد شدن با اجازهء بعدى منافاتى ندارد . « 3 »\r\nاشكال : اين پاسخ ناتمام است زيرا ظاهر نهى ، فساد و بطلان اين بيع است و ظاهرِ\r\n\r\n\r\n","description":"","footnote":"\r\n( 1 ) . چه حالًا و چه سلماً .\r\n( 2 ) . كتاب البيع ، ج 2 ، ص 367 .\r\n( 3 ) . ر . ك : المكاسب ، ج 3 ، ص 449 . .\r\n","page_name":" 615 ","page_number":633},
  {"content":"\r\n\r\nفساد و بطلان هم اين است كه از اساس باطل است و عقد منعقد نمىشود و اثر مقصود ، بار نمىشود نه اين‌كه فاسد است ، يعنى فعلًا محقق نمىشود و معلق بر اجازه است . اين پاسخ شيخ توجيه و تأويل و خلاف ظاهر است .\r\nرابعاً : به گفتهء امام راحل شايد عبارت « ما ليس عندك » كنايه از عدم قدرت بر تسليم باشد كه شرط صحت است و بدون آن بيع باطل است . بر اساس اين احتمال ، روايت از مورد بحث ما اجنبى است زيرا بحث ما در بطلان بيع فضولى بما هو فضولى است كه طرف ، مالك نيست و روايت دلالت مىكند بر بطلان بيع مالى كه قدرت بر تسليم ندارد و ميان عدم قدرت بر تسليم با عدم مالك بودن يا با فضولى بودن عموم من‌وجه است زيرا شايد مالك باشد و قدرت بر تسليم نداشته ، و شايد فضولى باشد و قدرت بر تسليم داشته و شايد نه مالك باشد و نه قادر بر تسليم و ميان دليل با مدعا عموم من‌وجه است و چنين دليلى به كار چنان مدعايى نمىآيد .\r\nدستهء دوم : دو روايت عامهء ديگر با مضمون نفى بيع از بيعِ ما لا يملكه البايع كه صاحب عوالى اللآلى از رسول اكرم ( ص ) نقل كرده است : يكى در خصوص بيع است كه حضرت فرمود : « لا بيع إلا فيما تملك » « 1 » و دومى در مورد عتق و طلاق و بيع است : « لا طلاق إلا فيما تملكه ، و لا عتق إلا فيما تملكه ، و لا بيع إلا فيما تملكه » . « 2 »\r\nشيوهء استدلال : يا از عموم منطوق صدر استفاده مىكنيم كه نفى بيع كرده از بيع هر مالى و ذيلًا تنها يك مورد ( بيع مالى را كه بايع مالك آن است ) استثنا كرده . بنابراين بيع مالى كه بايع مالك آن نيست در عموم صدر داخل است . و يا از مفهوم حصر كلام استفاده مىكنيم كه منطوقش ، فقط بيع مالى كه طرف مالك آن مىباشد بيع است و مفهومش ، بيع مالى كه طرف مالك آن نيست بيع نيست . طبق هر دو احتمال ، از بيع ما لا يملكه البايع نفى بيع شده است .\r\n\r\n\r\n","description":"","footnote":"\r\n( 1 ) . عوالى اللآلى ، ج 2 ، ص 247 .\r\n( 2 ) . همان ، ج 3 ، ص 205 ، ح 37 . .\r\n","page_name":" 616 ","page_number":634},
  {"content":"\r\n\r\nمقصود از نفى بيع ، مىتواند چند احتمال وجود داشته باشد :\r\n1 . نفى حقيقت و جنس حقيقتاً : بنا بر اين‌كه الفاظ معاملات براى خصوص معاملهء صحيح وضع شده باشند و غير آن حقيقتاً بيع نباشد . بنابراين بيع چنين بايعى اصلًا بيع نيست .\r\n2 . نفى جنس ادّعاءً : يعنى اگر از نظر لغت ، بيع بر آن صدق كند از آن‌جا كه وجودش كالعدم است گويا بيع نيست و در عالمِ ادّعا و تنزيل نفى بيع شده است .\r\n3 . نفى جميع آثار : اگرچه بيع است ولى هيچ حكمى از احكام بيع را ندارد - نه صحت ، نه لزوم ، نه وجوب تسليم و تسلم ، نه حرمت تصرف و امساك و . . . - كه گويا در اين‌صورت هم خود بيع ، نفى شده است .\r\n4 . نفى اثر بارز : اثر بارز بيع ، جز صحت و نقل و انتقال نيست .\r\nهركدام از اين احتمالات ، بر مطلوب دلالت دارند ؛ يعنى بيع مالى كه بايع ، مالك آن نيست باطل است ؛ ضمناً فرقى ندارد كه غير مالك ، مال مردم را براى خودش بفروشد يا براى مالك آن . بر فرض هم اگر بيع براى مالك اصلى از مفاد روايات خارج باشد « 1 » بيع براى خود فضولى در مفاد روايات داخل است حتى مىتوان ادّعا كرد كه متفاهم عرفى همين فرض است . خلاصه اين‌كه از باب قدر متيقن يا از باب ظهور و متفاهم عرفى ، مورد بحث ما را در بر مىگيرند و بر بطلان چنين بيعى دلالت دارند .\r\nنقد روايات : از نظر دلالت جاى بحث نيست ولى از نظر سند نكته اين است كه دو روايت مذكور از ابن ابىجمهور در عوالى اللآلى نقل شده است و همان‌گونه كه مشهور است خود كتاب و نويسندهء آن مورد طعن است ، لذا سند آن‌ها معتبر نيست .\r\n\r\n\r\n","description":"","footnote":"\r\n( 1 ) . از باب اين‌كه نياز به اجازه مالك دارد و پس از اجازه به‌منزله بيع خود مالك است و همان‌طور كه بيع مأذون ، بيع مالك نيست ولى به‌منزله آن و جايز است ، بيع فضولى مالك هم با اجازة مالك به‌منزلة بيع خود او است . .\r\n","page_name":" 617 ","page_number":635},
  {"content":"\r\n\r\n\r\nروايات خاصه\r\nدستهء سوم : روايات خاصه‌اى كه در مورد بيع عين شخصى است و كاملًا بر مورد بحث ما منطبق هستند ، يعنى فضولى عين خارجى مردم را مىفروشد ، سپس خودش خريدارى مىكند و مالك مىشود و يا از راه ارث مالك مىشود :\r\nروايت اول : صحيحهء يحيى بن حجاج از امام صادق ( ع ) :\r\nقال : سألت أبا عبدالله ( ع ) عن رجل قال لى :\r\nإشتر هذا الثوب وهذه الدابّة وبعنيها\r\nأربحك فيها كذا و كذا ، قال :\r\n« لا بأس بذلك إشترها ولا تواجبه البيع قبل أن تستوجبها أو تشتريها » . « 1 »\r\nشيوهء استدلال : نهى « لا تواجبه البيع » ارشاد به فساد بيع ما لا يملكه البايع است ، يعنى قبل از اين‌كه بايع ، متاع را از مالك اصلى خريدارى كند و مالك شود حق ندارد با كسى كه از او خواسته متاع را خريدارى كند و به وى بفروشد ، مواجبه كند ؛ يعنى حق ندارد انشاى ايجاب و قبول كند و به او بفروشد ، و نهى در معاملات و از خود بيع ، ارشاد به فساد آن است ، يعنى چنين انشايى سبب معامله واقع نمىشود . بنابراين اگر قبل از خريدن و مالك شدن با متقاضى گفت‌وگويى بوده و سخن از سودى بوده است مانعى ندارد ، ولى اگر واقعاً قبل از خريدن ، معامله كرده و فروخته است اشكال دارد . مطلوب مستدل نيز همين است ، يعنى بيع مال مردم براى خود بايع ، قبل از خريدن و مالك شدن ، صحيح نيست . بحث سود هم كه مطرح شده است براى اين است كه طرف براى خريد از مالك اصلى تشويق شود و بعداً به اين متقاضى ، به بيع مرابحه‌اى كه شرعاً اشكالى ندارد بفروشد . اين روايت سنداً و دلالهء مورد اعتماد است و جاى مناقشه نيست .\r\nروايت دوم : روايت خالد بن حجاج :\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 52 . .\r\n","page_name":" 618 ","page_number":636},
  {"content":"\r\n\r\nقال : قلت لأبى عبدالله ( ع ) : الرجل يجئ فيقول :\r\nإشتر هذا الثوب وأربحك كذا و\r\nكذا ؟ قال : « أ ليس إن شاء ترك و إن شاأ أخذ ؟ » قلت : بلى . قال :\r\n« لا بأس به ، إنّما يحلّ الكلام و يحرّم الكلام » . « 1 »\r\nدر مورد جملهء اخير و احتمالات آن به تفصيل در باب معاطات بحث شده است سخن دربارهء ما قبل اين جمله است كه مىگويد : مردى نزد كسى مىرود و از او مىخواهد كه فلان پارچه را خريدارى كن [ و به من به فروش « 2 » 
  ] و من فلان مبلغ به تو سود مىدهم . اين چه حكمى دارد ؟\r\nحضرت نخست استفصال كرد كه آيا فرد متقاضى مختار است پس از خريد واسطه ، پارچه را از او بگيرد يا نگيرد يا مجبور است ( خود را ملزم مىداند ) كه بگيرد ؟ اگر طرفى كه خريده او را مجبور مىكند به گرفتن در اين‌صورت بيع اكراهى است و از اين نظر ، بيع باطل است ولى روايات ديگر مورد بحث گواهى مىدهند كه اين نكته مورد نظر نيست ، بلكه منظور اين است كه چون قبلًا معامله انجام شده خود را ملزم به قبول و گرفتن مىداند .\r\nراوى عرض كرد : آرى آزاد است ؛ يعنى قبلًا معامله‌اى انجام نشده است تا خود را ملزم بداند . حضرت فرمود : اشكالى ندارد . مفهوم كلام اين است كه اگر قبل از خريدن واسطه و مالك شدنش ، با متقاضى معامله كرده‌اند اشكال دارد و در معاملات ، اشكال داشتن به معناى فساد و بطلان است نه حرمت يا كراهت تكليفى . بر همين اساس ، اين روايت هم بر بطلان بيع مورد بحث « من باع شيئاً فضولياً ثم ملّكه » دلالت دارد .\r\nروايت سوم : صحيحهء محمد بن مسلم :\r\nقال : سألته عن رجل أتاه رجل ، فقال : ابتع لى متاعاً لعلّى اشتريه منك بنقد أو\r\n\r\n\r\n","description":"","footnote":"\r\n( 1 ) . همان ، ص 50 ، ح 4 .\r\n( 2 ) . اين جمله اگر چه در متن حديث نيامده است ولى حتماً مدّ نظر است چنان‌كه در صحيحه قبل صريحاً آمده بود . .\r\n","page_name":" 619 ","page_number":637},
  {"content":"\r\n\r\nنسيئهء فابتاعه الرجل من أجله ، قال :\r\n« ليس\r\nبه بأس إنما يشتريه منه بعد ما يملكه » . « 1 »\r\nاين روايت از دو روايت قبلى واضح‌تر است و بر بطلان بيع مورد نظر دلالت مىكند ؛ زيرا سخن از سود كذا و كذا در ميان نيست تا احتمال داده شود كه روايت از اين نظر در مقام بيان است و ارشاد به تخلّص از رباست و به اصل بيع و شراء ، قبل از مالك شدن كارى ندارد تا ارشاد به بطلان آن باشد . معلوم هم نيست طرفى كه آمر از او مىخواهد تا متاعى را خريدارى كند ، واسطه و دلال باشد تا اصل وجود ربح مسلّم باشد و نيازى به ذكر نباشد ، بلكه صرفاً مردى از مرد ديگرى چنين تقاضايى كرده است . ضمناً كلمهء « متاعاً » كنايه از متاع معينى است ، نه اين‌كه كلى باشد و مقصود هر نوع متاعى نيست . و بر فرض اجمال ، قدر متيقن متاع معين خارجى است ، و در خود سؤال مطرح شده است كه متقاضى مجبور نيست از او بپذيرد بلكه صرف مقاوله است و اميد است كه بعداً - به معاملهء نقد يا نسيه - از وى خريدارى كند . امام ( ع ) در جواب مىفرمايد : اشكالى ندارد . سپس از عدم اشكال ، تعليلى مىآورد و مىفرمايد علت عدم اشكال اين است كه متقاضى ، پس از مالك شدن خريدار ، از او خريدارى مىكند و خريدن از مالك منعى ندارد . مفهوم كلام اين است كه اگر قبل از مالك شدن از او خريدارى كند اشكال دارد ؛ يعنى معامله باطل است ؛ مطلوب ما نيز همين است .\r\nروايت چهارم : صحيحهء منصور بن حازم :\r\nعن أبى عبدالله ( ع ) فى رجل أمَرَ رجلًا يشترى له متاعاً فيشتريه منه ، قال\r\n: « لا بأس بذلك إنّما البيع بعد ما يشتريه » . « 2 »\r\nشيوهء استدلال : كيفيت بيان و استدلال به اين حديث مانند حديث قبلى است .\r\nمهم ، دليل بطلان بيع فضولىِ مورد بحث « من باع شيئاً ثم ملّك » همين روايات\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 51 .\r\n( 2 ) . همان ، ص 50 . .\r\n","page_name":" 620 ","page_number":638},
  {"content":"\r\n\r\nخاصه است كه از نظر سند ، صحيحه و از نظر دلالت ، ظاهر بلكه كالصريح هستند زيرا المعلّل كالنص . و لذا امام راحل در متن تحرير فرموده است : بطلان ، خالى از قوّت نيست و وجه قوّت همين روايات است . شيخ اعظم نيز در مكاسب به موجب همين روايات گفته است : « فالأقوى العمل بالروايات والفتوى بالمنع عن البيع المذكور » . « 1 » تفاوت فتواى دو فقيه عظيم‌الشأن در اين است كه شيخ فرموده است بطلان ، مخصوص مورد روايات است كه طرف قبل از مالك شدن ، مال مردم را به ديگرى بفروشد ، سپس به سبب خريدن يا ارث ، مالك شود و منتظر آمدن اجازه هم نباشيم ؛ يعنى وقوع اين بيع به نحو منجّز كه قطعاً موجب نقل و انتقال باشد باطل است . امّا تعليق بر اجازه كه پس از مالك شدن ، اجازه كند آيا باز هم باطل است ؟\r\nروايات از اين نظر سخنى ندارد ، لذا منافاتى با صحت ، در صورت اجازهء مالك جديد ندارد . مثل ساير بيوع فضولى كه از اول منعقد نمىشود ولى با اجازهء مالك اصلى منعقد مىشود . « 2 » امّا فتواى امام اين است كه اين بيع مطلقاً باطل است به‌گونه‌اى كه اجازهء بعدى هم فايده‌اى ندارد و ظاهر اطلاقى روايات مذكور بلكه صريح تعليل دو روايت اخير همين است ، يعنى اگر قبل از مالك شدن بفروشد حتماً معامله اشكال دارد و فرقى بين اين‌كه بعداً اجازه بدهد يا ندهد وجود ندارد . حمل روايات هم بر صورت عدم لحوق اجازه يا عدم انعقاد تنجيزى خلاف ظاهر است و پذيرفتنى نيست . ديگر اين‌كه صرف قدر متيقن بودن فرض عدم اجازه دليل بر رفع يد از اطلاقات و حمل آن‌ها بر فرض مزبور نيست . بنابراين بيع مال مردم براى خودش چه به‌صورت منجّز و چه معلّق بر مالك شدن و اجازه دادن ، بر اساس روايات ، باطل است .\r\nدستهء چهارم از روايات در خصوص بيع كلى يا اعم از كلى و شخصى است . در صحيحهء معاويهء بن عمار آمده است :\r\n\r\n\r\n","description":"","footnote":"\r\n( 1 ) . المكاسب ، ج 3 ، ص 453 .\r\n( 2 ) . ر . ك : همان ، ص 454 و 455 . .\r\n","page_name":" 621 ","page_number":639},
  {"content":"\r\n\r\nقال : قلت لأبي عبدالله ( ع ) : يجيئني الرجل يطلب بيع الحرير وليس عندي منه شيء فيقاولني عليه وأقاوله في الربح والأجل حتّى نجتمع على شيء . ثمّ أذهب فأشتري له الحرير فأدعوه إليه ؟ فقال : « أرأيت إن وجد بيعاً هو أحبّ إليه ممّا عندك أيستطيع أن ينصرف إليه ويدعك ؟ أو وجدت أنت ذلك أتستطيع أن تنصرف إليه وتدعه ؟ » قلت : نعم ، قال : « فلا بأس » . « 1 »\r\nشيوهء استدلال : كيفيت استدلال به اين روايت مانند استدلال به روايت خالد بن حجاج است و نيازى به تكرار نيست ؛ ولى مورد اين صحيحه مبيع كلى است و از نظر فقه اهل سنّت اشكال دارد امّا از نظر فقه اهل‌بيت بيع كلى به ذمّه - حالًا أو سلماً - مانعى ندارد . از اين رو يا بايد اين روايت را طرح كنيم و يا بر تقيه حمل نماييم و يا توجيه ديگرى نماييم ، ولى نيازى به اين روايت نداريم و همان روايات قبلى مخصوصاً دو روايت يحيى و خالد بن حجاج كه در مورد عين شخصى بودند مورد بحث ماست و بر بطلان بيع مال مردم قبل از مالك شدن دلالت داشتند . در پايان به اين نكته نيز اشاره مىشود كه قياس اين مسأله به مسألهء سومِ فضولى « 2 » مع‌الفارق است ؛ زيرا در آن مسأله خود مالك اصلى اجازه مىداد . تمام موانع صحت در آن مسأله مرتفع شد ؛ هم مانع عقلى ، هم مانع نقلى و هم مانع عرفى . ولى در مورد بحث ما مالك جديد مىخواهد اجازه دهد . از نظر قواعد منعى نيست ولى به حكم روايات خاصه ، باطل است و اجازه هم فايده‌اى ندارد و بديهى است كه با وجود نص خاص ، نوبت به مقتضاى قاعده و اخذ به عمومات و مطلقات نمىرسد و نص خاص مقدم است .\r\nبررسى يك فرض ديگر : در متن مسأله اين تعبير آمده است كه « لو باع شيئاً فضولياً ثمّ ملكه . . . » ولى قيد نشده است كه : « باعَ لنفسه » أو « باع لمالكه » أو « باع لفرد ثالث » ثمّ ملكه . . . .\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 50 - 51 .\r\n( 2 ) . بايع فضولى با ادعاى مالكيت ؛ مال مردم را براى خودش مىفروشد سپس مالك اصلى اجازه مىدهد . .\r\n","page_name":" 622 ","page_number":640},
  {"content":"\r\n\r\nالبته متفاهم عرفى همان فرض اول « باع لنفسه » است و معلوم شد كه بيع باطل است ، چه مالك جديد بعداً اجازه بدهد چه اجازه ندهد . حال اگر مال مردم را براى مالك اصلى فروخت سپس خود بايع فضولى يا فرد ثالثى با خريدن يا ارث بردن ، مالك شد آيا اين بيع از اساس باطل است يا با اجازهء بعدىِ مالك اصلى براى او واقع مىشود و خريدن فضولى از او محل تأمل است يا با اجازهء مالك جديد ، صحيح است و اگر اجازه نكرد باطل است ؟\r\nپاسخ اين است كه اجازهء مالك اصلى منتفى است ؛ زيرا متاع از ملك او منتقل شده است و حين‌الاجازه مالك نيست و آنچه مفيد و مؤثر است اجازهء مالك است .\r\nامّا مسأله صحت بيع با اجازهء مالك جديد : شيخ اعظم در مكاسب فتوا به صحت داده و اين فرض را به مسألهء سوم از مسائل فضولى در مكاسب قياس كرده است كه فضولى مال مردم را براى خويشتن مىفروشد سپس مالك اصلى اجازه مىدهد . در جاى خود بحث شد كه اين بيع صحيح است و براى مالك واقع مىشود ، مورد بحث ما عكس آن است ؛ يعنى فضولى مال مردم را براى صاحبش فروخته سپس خود ، مالك گرديده و اجازه داده است كه باز هم با اجازه صحيح است و براى مالك واقع مىشود . دليل شيخ عبارت است از وجود مقتضى و عدم مانع .\r\nامّا وجود مقتضى : عمومات و مطلقات صحت و لزوم معامله ، اين بيع را پس از اجازهء مالك جديد شامل مىشود زيرا اجازه به‌منزلهء ايجاب يا قبول است و عنوان عقد مالك و بيع مالك و تجارت از روى تراضى مالك‌ها صدق مىكند و از اين نظر نقصى ندارد ؛ همان‌گونه كه فرض قبلى را شامل مىشد .\r\nو امّا عدم مانع : مهم‌ترين مانع ، روايات خاصهء صحيحه ( صحيحهء يحيى بن حجاج و . . . ) است كه بيع و شراء قبل از مالك شدن را محل اشكال مىدانند . خوشبختانه مورد تمام آن روايات ، فرض بيع فضولى قبل از خريدن و مالك شدن ، براى خود فضولى است و فرض مورد نظر ( بيع براى مالك ) را شامل نمىشوند و علىالفرض مانع ديگرى\r\n\r\n","description":"","footnote":"","page_name":" 623 ","page_number":641},
  {"content":"\r\n\r\nهم نيست . پس وقتى مقتضى موجود و مانع مفقود است ، مقتضى اثر خود را گذاشته و به سبب وجود عمومات ، حكم به صحت مىشود و با اجازهء مالك جديد صحيح است . « 1 »\r\nنظريهء مرحوم خوئى : مرحوم آقاى خوئى در مصباح فتوا به بطلان داده ، به اين دليل كه نه مقتضى موجود و نه مانع مفقود است . امّا عدم مقتضى : مجيز مالك جديد است و مىخواهد بيع را براى خودش اجازه دهد نه براى مالك اصلى و چنين اجازه‌اى مفيد نيست ؛ زيرا مُنْشَأ ، غير از مجاز است ؛ يعنى عقدى كه انشا شده به نيت مالك اصلى و براى او است و آن‌چه اجازه داده شده براى مالك جديد است : « فالمُنشأ غير المجاز والمجاز غير مُنْشَأً » . به ديگر سخن : « ما قُصد لم يقع و ما وقع لم يقصد » . و قطعى است كه عقود ، تابع قصود است از اين رو اصلًا يكى از اركان و شروط مسلّم عقد ( قصد مدلول ) منتفى است و اصل شمول اطلاقات ناتمام است .\r\nشايان ذكر است كه قياس مورد بحث ما به مسألهء سوم از مسائل فضولى غلط است ، زيرا در آن مسأله بايع فضولى به گمان اين‌كه مالك است يا با ادعاى مالكيت ، مال مردم را براى خود مىفروشد ، و در حقيقت شخص خودش خصوصيت ندارد ، عنوان مالكيت مهم است . لذا اگر مالك اصلى اجازه دهد ، عقد براى او واقع مىشود و قصد نفس فضولى لغو است و صدق اصل معامله هم كمبودى ندارد ؛ زيرا بيع مبادلهء مال به مال است كه اضافه‌هاى ماليه جابه‌جا شود . در اين‌جا شناخت مالك واقعى مهم نيست و پس از تبادل ، اضافه‌هاى مالى ، ضمير مرجع خود را مىيابد و مثمن از ملك هركس كه خارج شد ثمن به ملك همان‌كس برمىگردد ، ولى در مورد بحث ما عنوان مالك تمام‌الموضوع نيست و شخص خاص دخيل است ، بنابراين ، روز اول براى شخص مالك اصلى مىفروشد و او را قصد مىكند ولى او اجازه نداد تا معامله صحيح باشد بلكه بعداً خود بايع فضولى مالك مىشود و براى شخص خودش يا مالكى كه خودش\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 456 . .\r\n","page_name":" 624 ","page_number":642},
  {"content":"\r\n\r\nهست اجازه مىدهد . در اين‌جا اشكال به وجود مىآيد ؛ چون از ابتدا بيع براى او منعقد نشده است تا با اجازهء او صحيح باشد و بيع و تجارت ، منتسب به او شود لذا اجازه مفيد نيست ، و شايد امر به تأمل در كلام شيخ اشاره به همين باشد .\r\nو امّا وجود مانع : اگرچه مورد روايات خاصه ، فرض بيع فضولى براى خودش قبل از مالك شدن است ولى جواب امام ( ع ) كلى است . مخصوصاً در صحيحهء منصور بن حازم و صحيحهء محمد بن مسلم به‌صورت تعليل - كه مفيد عموميت است - فرموده است : « إنّما البيع بعد ما يشتريه » يا « إنّما يشتريه بعد ما يملكه » . فرقى هم ندارد كه بيع براى خودش باشد يا براى مالك اصلى ؛ مهم اين است كه پس از مالك شدن باشد . در اين‌جا بيع مستند به مالك است و مانعى ندارد و قبل از مالك شدن ، بيع مستند به مالك ( مالك جديد ) نيست تا اجازهء او سودمند باشد . « 1 »\r\nنظريهء امام راحل ( قدس سره ) : امام راحل در كتاب البيع راه ميانه‌اى را برگزيده و فتوا به بطلان داده است ولى در مقام اثبات فرموده : اگرچه مانع مفقود است و اين فرض بىشك از مورد روايات مانعه خارج است ولى مقتضى موجود نيست ؛ زيرا مُنشأ و مُجاز تطابق ندارند تا بيع مورد نظر ، انتساب به مالك جديد پيدا كند و عرفاً و شرعاً صحيح باشد . پس وقتى مورد بحث ما مشمول اطلاقات نباشد وجهى براى حكم به صحت نيست . « 2 »\r\nآنچه در فرض مذكور بيان كرديم حكم فرض ديگر هم دانسته مىشود ( بايع فضولى متاعى را براى فرد ثالث - نه براى مالك اصلى و نه براى خود بايع - مىفروشد سپس همان فرد ثالث مالك مىشود و اجازه مىدهد . در اين‌صورت هم فتاوى همان فتاواى پيشين است كه از قول شيخ و امام راحل و آقاى خوئى بيان شد .\r\n\r\n\r\n","description":"","footnote":"\r\n( 1 ) . ر . ك : مصباح الفقاهه ، ج 4 ، ص 283 - 285 .\r\n( 2 ) . ر . ك : كتاب البيع ، ج 2 ، ص 378 . .\r\n","page_name":" 625 ","page_number":643},
  {"content":"\r\n\r\n\r\nبيع فضولى متعارف\r\nمسألة 11 : لا يعتبر في المجيز أن يكون مالكاً حين العقد ، فيجوز أن يكون المالك حين العقد غيره حين الإجازة ، كما إذا مات المالك حين العقد قبل الإجازة فيصحّ بإجازة الوارث ، وأولى به ما إذا كان المالك حين العقد غير جائز التصرّف لمانع من صغر أو سفه ونحوهما ثمّ ارتفع المانع ، فإنّه يصحّ بإجازته .\r\nترجمه : لازم نيست كه شخص اجازه دهنده ، در وقت عقد مالك باشد ، پس جايز است مالك هنگام عقد ، غير از مالك هنگام اجازه باشد ، مانند اين‌كه مالك هنگام عقد ، قبل از اجازه بميرد ، كه با اجازهء وارث صحيح مىشود . و از آن اولى ( به صحت ) اين است كه مالك ، وقت عقد به‌خاطر مانعى همچون صغير بودن يا سفيه بودن و مانند اين‌ها ، جايزالتصرف نباشد ، سپس مانع بر طرف شود ، كه عقد با اجازهء او صحيح مىشود .\r\nشرح : در مسألهء گذشته راجع به « من باع شيئاً فضولياً ثمّ ملكه » بحث شد كه بايع فضولى متاعى را بفروشد - چه براى خودش چه براى مالك اصلى - سپس خودش مالك شود و اجازه دهد . در اين مسأله راجع به بيع فضولى متعارف بحث مىشود كه فضولى مال مردم را براى خود يا براى مالك اصلى مىفروشد سپس مالك آن اجازه مىدهد - كه ربطى به بايع فضولى ندارد - در اين‌باره سه پرسش مطرح است :\r\n1 . آيا شرط است كه مُجيز حتماً در حال بيع فضولى باشد يا پس از معامله و در حال اجازه اگر مجيزى وجود داشته باشد كفايت مىكند ؟ اين مطلب در متن نيامده ولى در كتاب البيع « 1 » به پيروى از شيخ اعظم در مكاسب « 2 » مطرح شده است ؛ بنابراين در اين‌جا به بررسى آن پرداخته مىشود .\r\n\r\n\r\n","description":"","footnote":"\r\n( 1 ) . ر . ك : كتاب البيع ، ج 2 ، ص 321 .\r\n( 2 ) . ر . ك : المكاسب ، ج 3 ، ص 431 . .\r\n","page_name":" 626 ","page_number":644},
  {"content":"\r\n\r\n2 . بر فرض كه وجود آن در حال عقد فضولى لازم باشد آيا شرط است كه مجيز ، مالك حين عقد هم باشد يا مالك بودن او در حال اجازه كفايت مىكند ؟ مثلًا فضولى مال مورّث را فروخت سپس قبل از اجازهء مالك ، از دنيا رفت و مال به وارث او رسيد ؛ او در حال اجازه مالك است ولى در حال بيع مالك نبود .\r\n3 . بر فرض كه وجود مجيز مالك در حال عقد شرط باشد ، آيا لازم است مُجيز در حال عقد فضولى جايزالتصرف هم باشد يا جايزالتصرف بودن در حال اجازه كفايت مىكند ؟ مثلًا راهن ، عين مرهونه را مىفروشد سپس فك رهن مىكند سپس بيع اول را كه فضولى ( متعلّق حق غير ) بوده اجازه مىدهد .\r\nپاسخ پرسش اول : مثال مسأله ، بيع مال يتيم است كه فضولى فروخته است و فعلًا و در حال عقد ، مجيز شرعى نيست . « 1 » البته ممكن است در اين مثال مناقشه شود كه از منظر فقه شيعه ، امام معصوم ( ع ) در هر زمان هست و ولايت دارد ؛ بر فرض كه در اثر غيبت دست‌رسى به او نباشد ولى نايب عام او يا فقيه جامع شرائط هست و بر كسانى كه ولىّ ندارند ولايت دارد ، و بر فرض كه به او هم دست‌رسى نباشد امّا عدول مؤمنان هستند ، و بر فرض كه به آنان هم دست‌رسى نباشد از باب امور حسبيه فساق از مؤمنان اجازه مىدهند تا زندگى و امور يتيم مختل نشود . با اين اوصاف همواره مجيز فعلى و در حال عقد وجود دارد . ولى مثال خالى از اشكال اين است كه فضولى بدون مراعات مصلحت ، مال يتيم را فروخت و در حال بيع اين تصرف نه مصلحت داشت نه ضرر و يا حتى به ضرر يتيم بود كه چنين بيعى را هيچ‌كس - حتى پدر طفل - حق ندارد امضا كند زيرا قرآن دستور داده كه تصرف و دخالت در اموال صغار بايد بر وجه احسن و داراى غبطه و مصلحت باشد و در اين‌جا نيست و خود مالك هم صغير است و اجازه‌اش نافذ نيست ، در اين‌جا فعلًا مجيزى نيست ولى پس از مدتى همان بيع كاملًا\r\n\r\n\r\n","description":"","footnote":"\r\n( 1 ) . يعنى نه پدر دارد ، نه جد پدرى ، نه وصى يكى از آن دو يا اگر هم وصى هست ولى شرعاً اين حق را ندارد كه اجازه دهد . .\r\n","page_name":" 627 ","page_number":645},
  {"content":"\r\n\r\nبه صلاح يتيم شده است و در اثر اين‌كه ملك او در محدودهء طرح - مثلًا - واقع شده خيلى قيمت آن تنزل كرده است يا فلان خريد با مال يتيم الآن كاملًا به صلاح او است هرچند در حال معاملهء فضولى به ضرر بود ، و چون مصلحت پيدا كرده قابل اجازه است ، در اين مثال در حال عقد ، مجيزى وجود نداشت ولى هم‌اكنون مجيزى وجود دارد آيا اجازهء او كافى است يا مجيز حال عقد لازم است ؟\r\nدر اين‌باره دو نظريه وجود دارد :\r\n1 . نظريهء علامه : علامه در قواعد عقيده به لزوم وجود مجيز در حين عقد دارد . « 1 » براى اين قول دو دليل وجود دارد :\r\nدليل اول : فرزند علامه ( فخرالمحققين ) در اين زمينه دليلى بيان كرده است كه از سه مقدمه تشكيل شده است :\r\nمقدمهء اول : فرض كلام در بيع فضولى موردى است كه بيع جامع جميع شرايط است ( عقدى است كه از اهل آن صادر و بر محل آن واقع گشته است ) و از نظر تأثير آن در صحت ، در نزديك‌ترين مرتبه از مراتب امكان استعدادى است و تنها نقص آن ، اجازه است كه به مجرّد لحوق ، تأثيرْ فعلى مىشود ، آن‌گاه اگر امكان آن ، امكان قريب ( نزديك به فعليت و وقوع خارجى ) باشد و هيچ مانعى از آن نباشد و تنها ارادهء مجيز لازم باشد جاى حكم به صحت بيع هست - ولى اگر امكان آن بعيد باشد و در اثر نبود مجيز فعلى تا مرز اجازه ، فاصله زياد است و ده‌ها عامل مىطلبد نمىتوان حكم به صحت كرد . اين در مقدّمه دوم آمده است .\r\nمقدمهء دوم : هرگاه شرطى ممتنع‌التحقق باشد ، آنچه مشروط به آن شرط است نيز ممتنع مىشود . « 2 »\r\nمقدمهء سوم : وقتى در يك زمان حكم به صحت يك بيع ، ممتنع شد هميشه ممتنع\r\n\r\n\r\n","description":"","footnote":"\r\n( 1 ) . ر . ك : القواعد ، ج 1 ، ص 124 .\r\n( 2 ) . اين ، قانون اشتراط است زيرا اگر با امتناع شرط مشروط ممكن باشد شرط بودن منتفى است . .\r\n","page_name":" 628 ","page_number":646},
  {"content":"\r\n\r\nخواهد بود ؛ زيرا وقتى در زمان وقوع عقد نتوانيم حكم به صحت آن كنيم ناگزير بايد به بطلان آن حكم كنيم تا ارتفاع نقيضان لازم نيايد . وقتى در آنِ وقوع ، محكوم به فساد و بطلان شد براى هميشه باطل است زيرا « الشيء لا ينقلب عمّا وقع عليه » . تنها در مورد وجود مجيز فعلى ، امكان حكم به صحت وجود دارد و بدون آن جاى صحت نيست ، حتى اگر بعداً مجيز جامع شروط موجود باشد . بنابراين وجود مجيز در حال عقد ، شرط صحت آن است . « 1 »\r\nنقد دليل : شيخ اعظم و پيروان او دربارهء مقدمهء سوم گفته‌اند دربارهء چيزى امتناع ذاتى داشته باشد قبول داريم اگر يك‌آن محال باشد دائماً هم محال است ؛ مثلًا اجتماع نقيضان محال است چه يك لحظه و چه صد سال ، ولى اگر چيزى امتناع بالغير داشته باشد و در اثر نبودن علت ، ممتنع باشد دليلى ندارد براى هميشه محال باشد بلكه چه‌بسا در زمان بعد در اثر تحقق علت ، ضرورت وجود پيدا كند ، بر اين اساس در مورد بحث ما امتناع صحت بيع فضولى در زمان عقد ، ذاتىِ آن نيست بلكه به سبب نبود مجيز فعلى است . بنابراين اگر بعداً مجيز موجود شد وجهى ندارد كه باز هم صحت آن محال باشد بلكه كاملًا ممكن است . بنابراين استدلال شما ناتمام است . « 2 »\r\nنظريهء امام راحل ( قدس سره ) : اصل اشكال بر مقدّمهء اولِ استدلال است كه در باطن مصادره به مطلوب است ، و به نوعى دليل ، عين مدّعاست ؛ زيرا مدّعا لزوم وجود مجيز در هنگام عقد است تا بيع فضولى صحيح باشد . دليل هم اين است كه صحت بيع ، منوط به وجود مجيز در حال عقد است تا همهء مراتب امكان استعدادى ، تكميل شود زيرا ساير شروط جمع است و بايد مجيز باشد تا عقد صحيح باشد .\r\nچنين استدلالى باطل است ؛ حتى مىتوان گفت اساساً استدلال نيست ، و آنچه مستدل دربارهء معناى صحت بيع گفت صحيح نيست ، معناى بيع اين است كه اگر اجازه\r\n\r\n\r\n","description":"","footnote":"\r\n( 1 ) . ر . ك : ايضاح الفوائد ، ج 1 ، ص 418 و 419 .\r\n( 2 ) . ر . ك : المكاسب ، ج 3 ، ص 431 ؛ مصباح الفقاهه ، ج 4 ، ص 247 . .\r\n","page_name":" 629 ","page_number":647},
  {"content":"\r\n\r\nبعداً به بيع ملحق شود معامله صحيح است امّا اين‌كه آيا فعلًا امكان لحوق اجازه هست يا نيست خارج از فرض بحث است .\r\nاگر اين مقدمه را پذيرفتيم اشكال بر مقدّمهء سوم وارد نيست ؛ زيرا بيع از امورى است كه اگر در هنگام عقد باطل بود و امكان صحت نداشت براى هميشه باطل است - مگر اين‌كه عقد جديد منعقد شود - و محال است پس از مدتى صحيح شود زيرا « الشيء لا ينقلب عمّا وقع عليه » « 1 » و قياس آن به باب پديده‌هاى مادى و امكان استعدادى ناتمام است ؛ مثلًا پذيرفته نيست كه كسى بگويد : پديده‌اى اگر براى پيدايش ، نياز به ده عامل دارد ، در صورتى كه نُه عامل آن محقق شود باز هم فعلًا ممتنع است چون علت آن تامّه نيست و وقتى عامل دهم آمد نه‌تنها امتناع مىرود و امكان مىآيد بلكه ضرورت وجود پيدا مىكند و موجود مىشود . اين سخن در امور تدريجى پذيرفتنى است ولى در مثل بيع و نكاح و اجاره كسى نمىتواند بگويد كه بيع حين العقد باطل است ، و محال است صحيح باشد ولى پس از عقد و لحوق اجازه صحيح مىشود . افزون بر اين ما در مقام فتوا تابع ظواهر نصوص هستيم نه تابع اين وجوه عقلىِ استحسانى .\r\nدليل سوم : اگر بيع فضولى بدون مجيز در حال عقد هم صحيح باشد مستلزم ضرر بر مشترى است زيرا عقد از طرف او منعقد شده است و حق ندارد در ثمن تصرف كند و بايد به عقد خود پايبند باشد . از طرفى هم تا پيدا شدن مجيز و اجازه كردنش حق ندارد در مبيع تصرف كند ، و اين ضرر است و قانون لا ضرر آن را برمىدارد و از انتفاى لازم به انتفاى ملزوم ( صحت بيع ) منتقل مىشويم .\r\nنقد دليل : اوّلًا چنين چيزى كليت ندارد و مخصوص ثمن معين است و در ثمن كلى در ذمّه اين محذور وجود ندارد ؛ ثانياً در ثمن معين هم كليت ندارد زيرا گاهى مدت تحقق مجيز و اجازه دادن خيلى اندك است و صبر كردن در اين مدّت نوعاً\r\n\r\n\r\n","description":"","footnote":"\r\n( 1 ) . كتاب البيع ، ج 2 ، ص 322 و 323 . .\r\n","page_name":" 630 ","page_number":648},
  {"content":"\r\n\r\nمستلزم ضرر نيست ؛ ثالثاً در مدّت طولانى هم گاهى مشترى هيچ داعى و انگيزه‌اى براى تصرف در مبيع يا در ثمن ندارد تا صبر كردن ضرر باشد ؛ رابعاً قبول نداريم كه عقد از طرف مشترى صحيح و لازم باشد و حق تصرف نداشته باشد بلكه تا زمانى كه اجازه نيايد عقد فضولى از اساس متزلزل است و هركدام از طرفين حق دارند در مال خويش تصرف كنند . لزوم ضرر متوقف است بر لزوم معامله و وقتى لزوم منتفى شد ضرر هم منتفى مىشود و اگر خود مشترى راضى شد و صبر كرد خودش اقدام بر ضرر خودش كرده است ، بنابراين قانون لا ضرر جارى نمىشود .\r\nنتيجه : نظريه اول يا فتواى علامه در قواعد ناتمام است .\r\n2 . نظريهء مشهور : به عقيدهء مشهور از جمله شيخ اعظم ، « 1 » صاحب جواهر ، « 2 » مرحوم آقاى خوئى « 3 » و امام راحل عظيم‌الشأن « 4 » وجود مجيز در حال عقد فضولى ، شرط صحت آن نيست و وجود او در حال اجازه كفايت مىكند . براى اين مطلب يك دليل و يك مؤيد ارائه شده است :\r\nدليل : اطلاقات و عمومات ابواب بيع شامل بيع فضولى نسبت به مال يتيم هم هست زيرا عنوان عقد و تجارت و بيع قطعاً بر اين بيع صدق مىكند و پس از وجود مجيز و اجازه كردن بيع ، عنوان بيع و عقد منتسب به مالك يا مأذون هم قطعاً صدق مىكند ، بنابراين ، كاستى ندارد و مقتضى براى شمول موجود است . فرض هم اين است كه مانع نيز مفقود است ؛ بنابراين بيع فضولىِ مورد بحث نيز كاملًا قانونى و مقتضاى قاعده است .\r\nمؤيد : رواياتى دربارهء نكاح صغيرين وجود دارد « 5 » كه بر صحت آن با اجازهء صغيرين\r\n\r\n\r\n","description":"","footnote":"\r\n( 1 ) . ر . ك : المكاسب ، ج 3 ، ص 432 .\r\n( 2 ) . ر . ك : جواهرالكلام ، ج 22 ، ص 299 .\r\n( 3 ) . ر . ك : مصباح الفقاهه ، ج 4 ، ص 245 - 247 .\r\n( 4 ) . ر . ك : كتاب البيع ، ج 2 ، ص 321 .\r\n( 5 ) . ر . ك : وسائل الشيعه ، ج 20 ، ص 275 . .\r\n","page_name":" 631 ","page_number":649},
  {"content":"\r\n\r\nپس از بلوغ دلالت دارند . اين روايات ، اطلاق دارند يعنى هم فرض وجود ولىّ شرعى را در بر مىگيرند كه اهمال مىكند و نكاح را مسكوت مىگذارد تا وقتى كه خود آن‌ها بالغ مىشوند و اجازه مىدهند ، و هم فرض نبود ولىّ را در بر مىگيرند . « 1 » وجه مؤيد بودن روايات فوق ، اين است كه شايد باب نكاح خصوصيتى دارد كه به دلايلى نكاح فضولى هم محكوم به صحت است و دليل نمىشود كه باب بيع همچنين باشد . و شايد بتوان الغاى خصوصيت كنيم و حكم را به مطلق ابواب معاملات توسعه دهيم . به‌خاطر همين دو احتمال به‌عنوان مؤيد قرار داديم ، نه دليل .\r\nنتيجه : وجود مجيز در حال عقد فضولى معتبر نيست و پس از عقد و در حال اجازه كه باشد كفايت مىكند .\r\nپاسخ پرسش دوم و سوم : پرسش دوم كه در مورد لزوم مالك بودن مجيز در حال عقد فضولى است و پرسش سوم را كه در مورد جايزالتصرف بودن مجيز است با هم پاسخ مىدهيم :\r\nاصل جايزالتصرف بودن مجيز مسلّم است و از قضايايى است كه قياسات و استدلال‌هاى آن‌ها همراه خودشان است ؛ زيرا اگر جايزالتصرف نباشد بديهى است كه اجازه‌اش مفيد و مؤثر نيست و بيع فضولى را صحيح و لازم نمىگرداند ولى عدم جواز تصرف سه فرض دارد :\r\n1 . گاهى مجيز در حال عقد فضولى جايزالتصرف نيست به‌خاطر اين‌كه مالك نيست و مقتضى براى نفوذ تصرف ندارد ؛ 2 . گاهى مقتضى دارد ولى فاقد شرطى از شروط جواز تصرف است ، و گاهى واجد شروط هم هست ولى مانع مفقود نيست و وجود مانع ، جلوى نفوذ تصرف او را گرفته است .\r\nبررسى فرض اول : مجيز در حال عقد فضولى مالك نبود ولى در حال اجازه مالك\r\n\r\n\r\n","description":"","footnote":"\r\n( 1 ) . البته بنابر اين‌كه حاكم شرعى بر امر نكاح صغار ولايت نداشته باشد ، يا اگر ولايت دارد ولىّ او هم نباشد و دست‌رسى به او ممكن نباشد . .\r\n","page_name":" 632 ","page_number":650},
  {"content":"\r\n\r\nاست . خود اين فرض دو بخش كلى دارد :\r\nگاهى بايع فضولى مال كسى را براى خودش يا براى مالكش مىفروشد سپس خودش - يا با خريدن يا با ارث بردن - مالك مىشود . اين همان بحثى است كه به تفصيل در مسألهء دهم با عنوان « من باع شيئاً فضوليا ثم ملّكه فأجاز » تبيين شد . اين نوع بيع فضولى تحقيقاً باطل است يا به‌خاطر وجود مانع ( روايات خاصه ) و يا به‌خاطر نبود مقتضى ( عمومات و مطلقات ) كه آن بيع را شامل نمىشد چون مُجاز با مُنشَأ تطابق نداشت . و گاهى فضولى مال كسى را براى مالك اصلى يا خودش مىفروشد و قبل از اجازه ، مالك اصلى از دنيا مىرود و به وارث او كه به‌منزلهء مورث است منتقل مىشود ؛ بحث در اين‌جاست كه آيا اجازهء وارث مفيد است يا نه ؟\r\nمورد بحث ما همين فرض است و نظر مشهور اين است كه اجازهء مالك جديد مفيد و مؤثر است زيرا مقتضى موجود و مانع مفقود است .\r\nامّا وجود مقتضى : عمومات و اطلاقات ، اين فرض را شامل مىشوند زيرا يقيناً عنوان بيع و عقد و تجارت بر آن صدق مىكند و از جهت صدور از اهل آن ، و وقوع در محل كم ندارد و تنها مسألهء انتساب به مالك را كم دارد كه آن هم با اجازهء بعدى حاصل مىشود . از نظر عرف هم بدون ترديد اگر ورثه اجازه دهند ، بيع منعقد مىشود و اطلاقات هم ناظر به معاملات عرفى است و خصوصيتى اضافه بر عرف ندارد و بر فرض شك هم از اصالهء العموم آن‌ها استفاده مىشود .\r\nامّا نبود مانع : نه مانع عقلى وجود دارد - مخصوصاً بنا بر ناقله بودن اجازه - و نه مانع عرفى و نه مانع شرعى و نص خاص .\r\nبررسى فرض دوم : مجيز در حال عقد هم مالك بود ولى جامع شرايط نبود - مثلًا صغير ، يا مجنون ، يا سفيه و يا مجبور بود - لذا تصرف او نافذ نبود ، ولى در حال اجازه جامع شرائط است يعنى بالغ و عاقل و مختار و رشيد است و تصرفش نافذ است ، باز بيع فضولى با اجازهء او صحيح و لازم مىشود . دليل مطلب همان است كه در فرض قبلى ذكر\r\n\r\n","description":"","footnote":"","page_name":" 633 ","page_number":651},
  {"content":"\r\n\r\nشد ؛ يعنى اطلاقات و عمومات اين بيع را شامل مىشود و مانعى هم وجود ندارد ، و به فرمودهء امام راحل در متن مسأله : اگر در فرض اول كه مقتضى نداشت و اصلًا مالك نبود و بعداً مالك شد اجازه‌اش مفيد باشد در اين فرض كه مقتضى دارد و مالك است و تنها فاقد شرط بود و الآن واجد شرط شده به طريق اولى اجازه‌اش نافذ است .\r\nبررسى فرض سوم : مجيز در حال عقد ، هم مالك بود و هم جامع شرايط ، ولى مانع داشت ، امّا در حال اجازه آن مانع مرتفع شده است مثلًا فضولى مالى را كه در رهن ديگرى است به خود مرتهن يا به فرد ثالث فروخت . در اين حال مالك عين مرهونه ، استقلال در تصرف ندارد ولى بعداً مالش را از رهن آزاد كرد و مانع مرتفع شد و بيع فضولى را اجازه كرد ؛ آيا اين اجازه نافذ است يا حتماً بايد در هنگام بيع فضولى جايزالتصرف باشد تا اجازه‌اش مفيد باشد ؟ حكم اين فرض نيز از فرض قبلى روشن مىشود و بلكه به طريق اولى بيع فضولى با اجازهء مالك صحيح است و حتماً مشمول مطلقات است و مانعى هم ندارد ، بلكه اگر خود راهن ، عين مال در رهن را بفروشد سپس فك رهن كند اجازهء بعدى هم لازم نيست زيرا قطعاً راضى بوده كه اقدام به فروش آن كرده ، و رضايت مالك از اول معامله وجود داشته است ، پس از فك رهن هم يك آن وجود دارد ؛ - فرض اين است - گفتنى است با احراز رضايت باطنى نيازى به انشاى اجازه نيست زيرا تحقيقاً اجازه به مناط كشف از طيب نفس اعتبار دارد و طريقيت دارد ، نه موضوعيت . و علىالفرض در اين مورد رضاى مالك به نفس بيع او محرز است و نيازى به اجازه نيست بلكه لغو و بلكه تحصيل حاصل است و قياس رضاى راهن در هنگام بيع ، به رضايت اجنبى به اصل معامله ، قياسى مع‌الفارق است ؛ زيرا در مورد اجنبى مقتضى موجود نيست ولى در مورد مالك راهن مقتضى براى تأثير اجازه موجود است ، تنها مانع مفقود نيست و مبيع ، متعلق حق مرتهن است كه آن هم با فك رهن مرتفع مىشود و همين كافى است تا بيع صحيح و لازم شود و نيازى به اجازه نباشد .\r\n\r\n","description":"","footnote":"","page_name":" 634 ","page_number":652},
  {"content":"\r\n\r\n\r\nكتاب‌نامه\r\nقرآن كريم .\r\nنهج البلاغه .\r\n1 . الاحتجاج ، احمد بن على بن ابى طالب طبرسى ، مطبعة النعمان ، نجف ، 1386 ق .\r\n2 . اساس البلاغهء ، زمخشرى ، دار المعرفه ، بيروت ، 1399 ق .\r\n3 . الاستبصار ، شيخ طوسى ، دار الكتب الاسلاميه ، چاپ سوم ، تهران ، 1390 ق .\r\n4 . اصول الفقه ، شيخ محمدرضا مظفر ، مطبعة دارالنعمان ، چاپ دوم ، نجف اشرف ، 1386 ق .\r\n5 . أقرب الموارد ، سعيد خورى شرتونى اللبنانى ، منشورات مكتبة آية الله مرعشى نجفى ، قم ، 1403 ق .\r\n6 . الانتصار ، سيد مرتضى علم الهدى ، مؤسسة النشر الاسلامى ، قم ، 1415 ق .\r\n7 . انوار الهداية ، امام خمينى ، مؤسسه تنظيم و نشر آثار امام خمينى ، قم ، 1414 ق .\r\n8 . ايضاح الفوائد ، فخر المحقّقين شيخ ابو طالب محمد بن الحسن بن يوسف بن المطهر الحلّى ، انتشارات اسماعيليان ، چاپ دوم ، قم ، 1363 .\r\n9 . بحار الأنوار ، علامه مجلسى ، مؤسسة الوفاء ، چاپ دوم ، بيروت ، 1403 ق .\r\n10 . تاج العروس من جواهر القاموس ، محمد مرتضى الزبيدى ، المكتبة الحياة ، بيروت .\r\n11 . التبيان فى تفسير القرآن ، شيخ طوسى ، مكتب الاعلام الاسلامى ، 1409 ق .\r\n12 . تحرير الاحكام ، علامه حلّى ، مؤسسة الامام الصادق ( ع ) ، قم ، 1420 ق .\r\n13 .\r\n\r\n","description":"","footnote":"","page_name":" 635 ","page_number":653},
  {"content":"\r\n\r\nتحرير الوسيله ، امام خمينى ، مؤسسه تنظيم و نشر آثار امام خمينى ، قم ، 1379 .\r\n14 . تحف العقول عن آل الرسول ، حسين بن شعبة الحرّانى ، مؤسسة الاعلمى ، چاپ پنجم ، بيروت ، 1394 ق .\r\n15 . تذكرهء الفقهاء ، علامه حلّى ، مؤسسة آل البيت لاحياء التراث ، قم ، 1414 ق .\r\n16 . التنقيح الرائع ، فاضل مقداد ، منشورات آيت الله مرعشى نجفى ، قم ، 1404 ق .\r\n17 . تنقيح المقال فى علم الرجال ، شيخ عبدالله مامقانى ، چاپ سنگى .\r\n18 . تهذيب الاحكام ، شيخ طوسى ، مكتبة الصدوق ، تهران ، 1418 ق .\r\n19 . جامع المقاصد ، شيخ على بن الحسين كركى ، معروف به محقق ثانى ، مؤسسه آل البيت ( ع ) لاحياء التراث ، چاپ دوم ، قم ، 1414 ق .\r\n20 . جواهر الكلام ، شيخ محمد حسن نجفى ، دار احياء التراث العربى ، چاپ هفتم ، بيروت ، 1981 م .\r\n21 . حاشية المكاسب ، سيد محمد كاظم يزدى ، مؤسسة دار العلم ، قم ، 1378 ق .\r\n22 . حاشية كتاب المكاسب ، ميرزا على ايروانى غروى ، منشورات ذوى القربى ، قم ، 1421 ق .\r\n23 . الحدائق الناضرة ، شيخ يوسف بحرانى ، مؤسسة النشر الاسلامى ، قم ، 1409 ق .\r\n24 . الحديقة الهلاليّة ، شيخ بهايى .\r\n25 . الخصال ، شيخ صدوق ، مؤسسة النشر الاسلامى ، قم .\r\n26 . الخلاف ، ابو جعفر محمد بن حسن طوسى ، مؤسسة النشر الاسلامى ، چاپ اول ، قم ، 1417 ق .\r\n27 . الدروس الشرعيّة ، شهيد اوّل ، مؤسسة النشر الاسلامى ، قم .\r\n28 . دعائم الاسلام ، قاضى نعمان مصرى ، دار المعارف ، قاهره ، 1383 ق .\r\n29 . رجال النجاشى ، احمد بن على بن العباس النجاشى ، مؤسسة النشر الاسلامى ، قم ، 1407 ق .\r\n30 .\r\n\r\n","description":"","footnote":"","page_name":" 636 ","page_number":654},
  {"content":"\r\n\r\nرسائل فقهيّة ، شيخ مرتضى انصارى ، مجمع الفكر الاسلامى ، قم ، 1414 ق .\r\n31 . رياض المسائل ، سيد على طباطبايى ، مؤسسة النشر الاسلامى ، قم ، 1412 ق .\r\n32 . زبدة البيان فى احكام القرآن ، محقق اردبيلى ، مكتبة المرتضوية لاحياء الآثار الجعفرية ، تهران .\r\n33 . السرائر ، ابن ادريس حلّى ، مؤسسة النشر الاسلامى ، چاپ دوم ، قم ، 1410 ق .\r\n34 . سلسلة الينابيع الفقهيه ، شيخ على اصغر مرواريد ، مؤسسه فقه الشيعة - الدار الاسلاميه ، تهران ، 1410 ق .\r\n35 . السنن الكبرى ، احمد بن حسين بن على بيهقى ، دار الفكر ، بيروت .\r\n36 . شرايع الاسلام فى مسائل الحلال والحرام ، محقق حلّى ، انتشارات الاستقلال ، تهران ، 1409 ق .\r\n37 . شرح نهج البلاغه ، ابن ابى الحديد ، منشورات مكتبة آيت الله مرعشى نجفى ، چاپ دوم ، قم ، 1404 ق .\r\n38 . الصحاح تاج اللغة وصحاح العربية ، اسماعيل بن حماد الجوهرى ، دار العلم للملايين ، چاپ چهارم ، بيروت ، 1407 ق .\r\n39 . عدة الاصول ، شيخ طوسى ، مؤسسه آل البيت ( ع ) .\r\n40 . عروة الوثقى ، سيد محمد كاظم يزدى ، انتشارات الاسلاميه ، تهران ، 1399 ق .\r\n41 . عوائد الايّام ، مولى احمد نراقى ، انتشارات بصيرتى ، قم ، 1408 ق .\r\n42 . عوالى اللئالى العزيزية فى الاحاديث الدينية ، ابن ابى جمهور الاحسائى ، مطبعة سيد الشهداء ، قم ، 1403 ق .\r\n43 . عيون اخبار الرضا ، شيخ صدوق ، منشورات الاعلمى ، تهران ، 1390 ق .\r\n44 . الغدير ، علامه امينى ، مكتبة الامام امير المؤمنين ( ع ) ، چاپ چهارم ، تهران ، 1396 ق .\r\n45 . غنية النزوع ، سيد بن زهرة الحلبى ، مؤسسة الامام صادق ( ع ) ، قم ، 1417 .\r\n46 . فرائد الاصول ، شيخ مرتضى انصارى ، مجمع الفكر الاسلامى ، قم ، 1419 ق .\r\n47 .\r\n\r\n","description":"","footnote":"","page_name":" 637 ","page_number":655},
  {"content":"\r\n\r\nفرهنگ معين ، دكتر محمد معين ، انتشارات امير كبير ، چاپ چهارم ، تهران ، 1360 .\r\n48 . فقه القرآن ، قطب الدين راوندى ، منشورات آيت الله العظمى نجفى مرعشى ، چاپ دوم ، قم ، 1405 ق .\r\n49 . الفقه المنسوب للامام الرضا ( ع ) ، تحقيق مؤسسة آل البيت ، مشهد مقدس ، 1406 ق .\r\n50 . الفقه على المذاهب الأربعه ، عبدالرحمن الجزيرى ، دار احياء التراث العربى ، بيروت ، چاپ سوم .\r\n51 . فوائد الاصول ، تقريرات درس محقق نائينى به قلم شيخ محمد على كاظمى خراسانى ، مؤسسة النشر الاسلامى ، قم .\r\n52 . القاموس المحيط ، محمد بن يعقوب فيروز آبادى ، مؤسسة الرسالة ، 1407 ق .\r\n53 . قواعد الاحكام ، علامة حلّى ، مؤسسة النشر الاسلامى ، قم ، 1413 ق .\r\n54 . القواعد والفوائد ، شهيد اوّل ، منشورات مكتبة المفيد ، قم .\r\n55 . قوانين الاصول ، محقق قمى ، انتشارات العلمية الاسلاميه ، تهران .\r\n56 . الكافى ، ثقة الاسلام الكلينى ، دار الكتب الاسلاميه ، چاپ دوم ، تهران ، 1362 .\r\n57 . كتاب البيع ، امام خمينى ، مؤسسه تنظيم و نشر آثار امام خمينى ، قم ، 1379 .\r\n58 . كشف اللثام ، فاضل هندى ، مؤسسة النشر الاسلامى ، قم ، 1416 ق .\r\n59 . كفاية الاحكام ، محمد باقر بن محمد مؤمن السبزوارى ، انتشارات مدرسه صدر مهدوى ، اصفهان .\r\n60 . كفاية الاصول ، آخوند خراسانى ، انتشارات الاسلاميه ، تهران .\r\n61 . لسان العرب ، ابن منظور ، نشر ادب الحوزة ، 1405 ق .\r\n62 . اللمعة الدمشقيه ، شهيد اول ، نمونه ، قم ، 1403 ق .\r\n63 . المبسوط ، شيخ طوسى ، المكتبة المرتضويه ، چاپ دوم ، تهران ، 1387 ق .\r\n64 . مجمع البحرين ، فخر الدين طريحى ، دفتر نشر فرهنگ اسلامى ، چاپ دوم ، تهران ، 1362 .\r\n65 .\r\n\r\n","description":"","footnote":"","page_name":" 638 ","page_number":656},
  {"content":"\r\n\r\nمجمع البيان ، فضل بن حسن طبرسى ، دار احياء التراث العربى ، بيروت ، 1379 ق .\r\n66 . مجمع الفائدة والبرهان ، محقق اردبيلى ، مؤسسة النشر الاسلامى ، قم ، 1403 ق .\r\n67 . محجة البيضاء ، فيض كاشانى ، دفتر انتشارات اسلامى ، چاپ دوم ، قم ، 1384 ق .\r\n68 . مختلف الشيعه ، علامه حلّى ، دفتر تبليغات اسلامى ، قم ، 1416 ق .\r\n69 . مسالك الافهام ، زين الدين بن على العاملى معروف به شهيد ثانى ، مؤسسة المعارف الاسلاميه ، 1414 ق .\r\n70 . مستدرك الوسائل ، محدث نورى ، مؤسسة آل البيت ، قم ، 1407 ق .\r\n71 . مستند الشيعة ، احمد بن محمد مهدى نراقى ، مؤسسة آل البيت لإحياء التراث ، قم ، 1415 ق .\r\n72 . مسند احمد ، احمد بن حنبل ، دار صادر ، بيروت .\r\n73 . مصباح الفقاهه ، تقريرات محقّق خويى ، به قلم ميرزا محمد على توحيدى تبريزى ، انتشارات انصاريان ، چاپ چهارم ، قم ، 1417 ق .\r\n74 . المصباح المنير ، احمد بن محمد بن على الفيومى ، 1347 ق .\r\n75 . معجم مفردات الفاظ القرآن ، راغب اصفهانى ، المكتبة المرتضوية لاحياء الآثار الجعفريه .\r\n76 . مفاتيح الشرايع ، فيض كاشانى ، مطبعة الخيام ، قم ، 1401 ق .\r\n77 . مفتاح الكرامة ، سيد محمد جواد الحسين العاملى ، مؤسسه آل البيت ، قم .\r\n78 . المقنع ، شيخ صدوق ، مؤسسة الامام الهادى ( ع ) ، قم ، 1415 ق .\r\n79 . المقنعة ، ابو عبدالله محمد بن محمد بن النعمان ( شيخ مفيد ) ، مؤسسة النشر الاسلامى ، قم ، 1410 ق .\r\n80 .\r\n\r\n","description":"","footnote":"","page_name":" 639 ","page_number":657},
  {"content":"\r\n\r\nالمكاسب المحرّمة ، امام خمينى ، مؤسسه تنظيم و نشر آثار امام خمينى ، قم ، 1373 .\r\n81 . المكاسب والبيع ، تقريرات درس محقق نائينى به قلم شيخ محمد تقى آملى ، مؤسسة النشر الاسلامى ، چاپ پنجم ، قم ، 1413 ق .\r\n82 . المكاسب ، شيخ مرتضى انصارى ، مؤسسة الهادى ، قم ، 1418 ق .\r\n83 . من لا يحضره الفقيه ، شيخ صدوق ، دار الكتب الاسلاميه ، چاپ پنجم ، تهران ، 1390 ق .\r\n84 . منتهى المطلب ، علامه حلّى ، مجمع البحوث الاسلاميه ، چاپ دوم ، مشهد ، 1412 ق .\r\n85 . المنجد فى اللغة والاعلام ، لويس معلوف ، دار المشرق ، چاپ بيست و سوم ، بيروت .\r\n86 . منية الطالب فى شرح المكاسب ، تقريرات محقق نائينى ، موسى بن محمد النجفى الخوانسارى ، مؤسسة النشر الاسلامى ، 1418 ق .\r\n87 . المهذب البارع ، قاضى ابن برّاج ، مؤسسة النشر الاسلامى ، قم ، 1406 ق .\r\n88 . نهاية الأحكام ، علامة الحلّى ، مؤسسه اسماعيليان ، چاپ دوم ، قم ، 1410 ق .\r\n89 . نهاية الدراية ، محقق اصفهانى ، مؤسسة آل البيت ( ع ) ، قم ، 1408 ق .\r\n90 . النهاية فى مجرد الفقه والفتاوى ، شيخ طوسى ، دار الاندلس ، بيروت .\r\n91 . النهاية فى غريب الحديث والاثر ، ابن الاثير ، موسسة اسماعيليان ، چاپ چهارم ، قم ، 1364 .\r\n92 . هداية الطالب ، ميرزا فتاح شهيدى تبريزى ، دار الفقه للطباعة والنشر ، قم ، 1428 ق .\r\n93 . الوافى بالوفيات ، صلاح الدين خليل بن ايبك الصفدى ، دار صادر ، بيروت ، 1411 ق .\r\n94 . وسائل الشيعه ، شيخ محمد حر عاملى ، مؤسسة آل البيت لاحياء التراث ، چاپ دوم ، قم ، 1414 ق .\r\n\r\n\r\n","description":"","footnote":"","page_name":" 640 ","page_number":658}
  ]