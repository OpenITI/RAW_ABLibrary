[
  {"content":"\r\n\r\nبسم الله الرحمن الرحيم\r\nامام على عليه السلام\r\nصداى عدالت انسانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nاهل بيت عليهم السلام : 136 ( تاريخ : 264 )\r\nگروه مخاطب :\r\n- تخصصى ( طلاب و دانشجويان )\r\n- عمومى\r\nشماره انتشار كتاب ( چاپ اول ) : 1591\r\nمسلسل انتشار ( چاپ اول و باز چاپ ) : 5455\r\nكتاب هاى استاد خسروشاهى / 6\r\nجرداق ، جرج ، 1926 -\r\nامام على عليه السلام صداى عدالت انسانى / جرج جرداق ؛ ترجمه و توضيحات استاد سيدهادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1387 .\r\n[ 720 
  ] ص . - ( مؤسسه بوستان كتاب ؛ 1591 . كتاب هاى استاد خسروشاهى ؛ 6 ) ( تاريخ ؛ 264 . اهل بيت عليهم السلام ؛ 136 )\r\nISBN 978 - 964 - 09 - 1254 - 6\r\nفهرست نويسى براساس اطلاعات فيپا .\r\nاين كتاب ترجمه كتاب تك جلدى « الامام على صوت العدالة الانسانية » است .\r\nكتاب نامه به صورت زيرنويس .\r\nچاپ پنجم : 1391 .\r\n1 . على بن ابى طالب عليه السلام ، امام اول ، 23 قبل از هجرت - 40 ق . 2 . اسلام - تاريخ - از آغاز تا 41 ق .\r\nالف . خسروشاهى ، هادى ، 1317 - مترجم . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان .\r\nد . عنوان : الامام على صوت العدالة الانسانية .\r\n8041 الف 4 ج / 35 / 37 BP\r\n951 / 297\r\n1391\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nامام على عليه السلام\r\nصداى عدالت انسانى\r\nجرج جرداق\r\nترجمه و توضيحات استاد سيدهادى خسروشاهى\r\nبوستان كتاب 1391\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nامام على عليه السلام صداى عدالت انسانى\r\nنويسنده : جرج جرداق / ترجمه و توضيحات استاد سيدهادى خسروشاهى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ و صحافى : چاپخانه مؤسسه بوستان كتاب\r\nنوبت چاپ : پنجم / 1391 / شمارگان : 1000 / بها : 20000 تومان\r\nتمامى حقوق محفوظ است\r\nprinted in the Islamic Republic of iran\r\nدفتر مركزى : قم ، خ شهدا ( صفائيه ) ، ص پ 917 / 37185 ، تلفن : 7 - 7742155 نمابر : 7742154 تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروش عمده و مركز اطلاع رسانى : قم ، چهار راه شهدا ، جنب ورودى دفتر تبليغات اسلامى ، تلفن : 7743179\r\nفروشگاه شماره 2 : تهران ، ميدان فلسطين ، خ طوس ، كوچه تبريز ، پلاك 30 ، تلفن : 88956922 - 09395992089\r\nفروشگاه شماره 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شماره 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شماره 5 : اصفهان ، ميدان انقلاب ، جنب سينما ساحل ، تلفن : 2221712\r\nپخش پكتا ( پخش كتب اسلامى و انسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن : 88940303\r\nاطلاع از تازه هاى نشر از طريق پيام كوتاه ( SMS ) ، با ارسال همراه خود به 10002155 و يا ارسال درخواست به :\r\nپست الكترونيك مؤسسه : E - mail : info @ bustaneketab . com\r\nجديدترين آثار مؤسسه و آشنايى بيشتر با آن در وب سايت : http : / / www . bustaneketab . com\r\nبا قدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار / دبير شوراى كتاب : جواد آهنگر / ويراستار : ابوالفضل طريقه دار / چكيده عربى : سهيله خائفى / چكيده انگليسى : مريم خائفى / فيپا : مصطفى محفوظى / مسئول واحد حروف نگارى ، اصلاحات حروف نگارى و صفحه آرا : احمد مؤتمنى / كارشناس و كنترل نمونه خوانى : محمدجواد مصطفوى / نمونه خوانى : سيدرضا هدايتى ، محمد حسين مظفرى ، غلامرضا شهبازى و محمد ايثارى / بازخوانى نهايى متن : على ميرى / نظارت و كنترل آماده سازى : ولى قربانى / كنترل فنى صفحه آرايى : سيدرضا موسوى منش / كارشناس طراحى و گرافيك و طراح جلد : مسعود نجابتى / مدير توليد : عبدالهادى اشرفى / اداره آماده سازى : حميدرضا تيمورى / اداره چاپخانه : مجيد مهدوى و ساير همكاران ليتوگرافى ، چاپ و صحافى .\r\nرئيس مؤسسه\r\nاسماعيل اسماعيلى\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n[ تصوير 
  ]\r\nجرج جرداق\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nاشاره\r\nكتاب « امام على عليه السلام صداى عدالت انسانى » را نيم قرن پيش ، پژوهشگرِ مسيحى لبنانى ، به نام : « جرج سجعان جرداق » تأليف و در بيروت منتشر كرد . نشر اين كتاب ، از سوى يك نفر مسيحى ، با استقبال عجيبى در سراسر جهان اسلام روبه‌رو شد و شخصيت‌هاى برجسته‌اى از علماى اسلام مانند : آية اللَّه سيد محسن حكيم ( عراق ) ، آية اللَّه سيد محمد حسين بروجردى ( ايران ) ، علامه شيخ محمد جواد مغنيه ( لبنان ) ، علامه شيخ محمد تقى جعفرى ( ايران ) ، ميخائيل نعيمه ( مسيحى ) ، رشيد بيضون ، سيد حسن امين ، توفيق ابراهيم ، ويكتور حكيم ( مسيحى - لبنان ) ، استاد خليل هنداوى و انعام جندى ( سوريه ) ، استاد احسان توفيق ( مصر ) و ده‌ها شخصيت ديگر ، با ارسال پيام و نامه ، « جرداق » را مورد تفقّد قرار دادند ( در آخر كتاب ، ترجمه نامه‌هاى آنها آمده است ) همان‌طور كه از متن نامه‌ها ملاحظه مىكنيد ، اين توجه و استقبال ، فقط از سوى علماى سنى و شيعه و جهان اسلام نبود ، بلكه مسيحيان بلاد عربى و اسلامى نيز از اين كتاب پر ارج ، با شور و شعف خاصى استقبال كردند .\r\nهمين استقبال و توجه ، باعث گرديد جرداق ، فصول مختصر كتاب خود را - مثلًا در مقايسه امام على عليه السلام با انقلاب فرانسه ، يا مسئله حقوق بشر ، و سقراط و هم‌چنين تاريخ سياه دوران بنىاميه و يا برخورد امام با قوميت عربى و . . . - بسط دهد و كتاب را به شكل موسوعه‌اى پنج جلدى ، در بيش از دو هزار صفحه منتشر سازد كه به زبان‌هاى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nگوناگون ، از جمله فارسى ترجمه و ده‌ها بار چاپ گرديده است .\r\nمتن كامل تك‌جلدى كتاب سال‌ها پيش توسط والد ماجد حجةالاسلام و المسلمين استاد سيد هادى خسروشاهى ترجمه گرديد ، ولى به علت اشتغال به ترجمه پنج جلدى كتاب ، تكميل و چاپ ترجمه متن اصل تك جلدى متوقف شد ولى اكنون و با توجه به استقبال نسل جوان مسلمان ايران از اين كتاب و درخواست چاپ ترجمه تك جلدى كتاب ، كه مطالعه آن براى دانشجويان مفيدتر و تهيه آن آسان‌تر است ، همهء فصول آن ترجمه ، توسط اين‌جانب جمع‌آورى و پس از تطبيق با متن عربى و ويرايش خاص و اضافه ترجمه دو فصل جديد چاپ نشده : « پس از امام » و « پيوند زندگى » - جمعاً در 30 صفحه - و پس از بررسى و بازبينى مجدد خود استاد ، اينك در اختيار علاقه‌مندان قرار مىگيرد .\r\nتوضيحات بيشتر در اين زمينه ، در مقدمه اول و دوم همين كتاب آمده است و ما خوانندگان محترم را به مطالعه هر دو مقدمه ، پيش از آغاز مطالعه اصل كتاب ، دعوت مىكنيم .\r\nدر پايان اين يادداشت بايد از زحمات جناب آقاى كريم فيضى كه در ويرايش نهايى اين كتاب همكارى نمود ، تشكر كنيم .\r\nو ما التوفيق الّا من عنده\r\nسيد محمود خسروشاهى\r\nمركز بررسىهاى اسلامى - قم\r\n1386\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nسيد هادى خسروشاهى\r\n\r\nمقدمه‌ها\r\n* يادداشتى بر چاپ اول\r\n* كتاب امام على و آية اللَّه بروجردى\r\n* دربارهء كتاب الامام على\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدمه 1\r\n\r\nيادداشتى بر چاپ اول\r\n\r\nكشف امام على عليه السلام\r\nدربارهء شخصيت امام على عليه السلام و انديشه‌هاى والاى انسانى آن حضرت ، صدها كتاب و هزارها مقاله به زبان‌هاى مختلف و در سراسر جهان ، تأليف و منتشر شده است . . . اما تنها بسنده كردن به نقل « فضايل و مناقب » ، بدون ارائهء راه و روشى كه باعث پيدايش اين همه فضايل اخلاقى - انسانى برتر ، در همه زمينه‌هاى زندگى بشرى شده است ، نمىتواند پاسخ‌گوى نياز و پرسش‌هاى انسان تشنه عصر ما باشد كه همواره به دنبال روشى نو و راهى جديد براى رهايى از بن‌بست‌ها و مشكلات زندگى مادى و معنوى دنياى كنونى است .\r\nعلامهء وارستهء لبنانى ، شيخ محمد جواد مغنيه ، شارح معروف « نهج‌البلاغه » و مفسر بزرگ « قرآن » كه بخشى از سنين پايانى عمر خود را در حوزه علميه قم سپرى كرد ، روزى در ضمن يك گفت‌وگوى جالب با اين‌جانب ، درباره كتاب « الامام على صوت العدالة الانسانية » گفت :\r\n« علماى بزرگ شيعه و سنّى تأليفات و آثار بسيارى درباره امام على عليه السلام دارند و حتى يكى از اين بزرگان ، كتابى در 32 جلد درباره آن حضرت تأليف كرده است و يا شخصيتى مانند علامه حلى ، كتاب « الفين » را با نقل هزار دليل عقلى و هزار دليل نقلى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدرباره اولويت على عليه السلام بر امامت و خلافت ، تأليف نموده است كه در اختيار همگان قرار دارد ، اما جرج جرداق در كتاب خود نه از آن كتاب 32 جلدى و نه از دو هزار دليل عقلى و نقلى شيخ حلى استفاده نكرده است ، بلكه او با عشق و علاقه ويژه خود ، كوشيده است كه على عليه السلام را آن‌گونه كه هست بشناسد و بشناساند و انديشه‌هاى او را در اختيار نسل جوان معاصر عرب و مسلمان قرار دهد .\r\nعلامه مغنيه گفت : من در جايى نوشته‌ام : « جرج جرداق » قبل از اين‌كه « مؤلف » باشد ، « كاشف » است . او على را « از نو شناخته » و از نو « كشف » كرده است . . . ما نمىتوانيم منكر شويم كه : او از گفته‌ها و انديشه‌هاى على عليه السلام مفاهيم جديدى را كشف و بيان مىكند كه هرگز بر فكر ما و پيشينيان ما خطور نكرده بود . البته اين مفاهيم عالى و والاى انسانى را ما امروزه در كلمات امام على عليه السلام به‌خوبى و روشنى مىبينيم ، ولى پس از آن‌كه « جرداق » آنها را « كشف » و تبيين نمود . . . درست مانند نيروها و حقيقت‌هاى موجود در جهان طبيعت كه انسان آنها را نمىشناسد ، مگر آن‌كه كسى « كشف » كند و سپس همگان ، آن‌ها را « باور » مىنمايند و از آن بهره‌مند مىشوند » !\r\n. . . خود « جرج جرداق » در سفر چند سال پيش خود به ايران ، در ديدار مفصلى كه با وى داشتم ، به اين‌جانب گفت :\r\nمن خودم را كوچك‌تر از آن مىدانم كه بتوانم انديشه‌هاى على و مفاهيم ارزنده موجود در خطبه‌ها و گفته‌هاى وى را توضيح و شرح دهم و يا تبيين كنم ، بلكه معتقدم كه خود اين كلمات و گفته‌ها ، اين مفاهيم را به وضوح و روشنى بيان مىكند ، اما متأسفانه درگذشته ، به جاى توجه به اين مفاهيم و عمل به آنها در راستاى هدايت و رهايى « انسان » ، به پوسته‌ها و ظواهر پرداخته‌اند !\r\nجرداق افزود : « اگر دنياى غرب ، شخصيتى مثل على داشت ، امروز در سراسر دنيا با برگزارى همايش‌ها و تأسيس آكادمىها و پژوهشكده‌ها ، به ارزيابى انديشه‌هاى او مىپرداخت و براى بشريت راه نو ، نشان مىداد و همه مراكز علمى - اجتماعى خود را\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبا نصب مجسمه‌هاى وى زينت مىبخشيد ، اما مردم عرب و مسلمان ، با داشتن اين گوهر گرانبهاى ناشناخته در ميان خود - و از هزار و چهارصد سال پيش تاكنون - متأسفانه نه توانسته‌اند او را بشناسند و نه از انديشه‌هاى او در پيشبرد اهداف خود بهره‌مند شوند . على يك انسان ما فوق بشر است و ما هر چه دربارهء او بنويسيم و بگوييم ، باز كم گفته‌ايم و كم نوشته‌ايم و كتاب من در واقع قطره‌اى است از دريايى عميق . چه كسى مىتواند ژرفاى دريا را بشكافد و به عمق و حقيقت آن برسد ؟ . . . ما فقط قطره‌اى از آن را مىچشيم و يا جرعه‌اى از آب شيرين چشمه‌هاى آن را مىنوشيم . . . همين و بس » !\r\n* * * . . . اينك با مسرت تمام ، ترجمه كامل نسخه تك‌جلدى و عربى امام على عليه السلام را ، كه براى اولين بار به دست چاپ سپرده مىشود در اختيار همهء انسان‌هاى آزادىخواه و حقيقت‌جو قرار مىدهيم ، با اين توضيح كه اين چاپ داراى دو فصل جديدى است كه متأسفانه چاپ‌هاى پنج جلدى ، فاقد آنهاست . « 1 » . . . در مقدمه اين چاپ ، ديدگاه مرحوم آيةاللَّه بروجردى دربارهء كتاب « الامام على » ، همراه با دست‌خط ايشان خطاب به مرحوم استاد صدربلاغى كه در واقع يك سند تاريخى درباره داستان ترجمه نخستين چاپ نشده آن است ، نقل مىشود .\r\nمزيت ديگر اين چاپ ، همراه بودن آن با « فهرست اعلام » است كه تهيه و تنظيم آن براى « كتاب‌هاى ماندگار » يك ضرورت است .\r\n. . . و بنا به درخواست گروهى از علاقه‌مندان جرج جرداق ، چند نمونه از عكس‌هاى وى هم در كنار عده‌اى از شخصيت‌هاى ايرانى ، در تهران ( سال 1375 ، كه\r\n\r\n\r\n","description":"","footnote":"\r\n( 1 ) . فصل « بعدالامام » - پس از امام - ص 403 و به بعد و « صلةالحياة » - پيوند زندگى - ص 390 ( جمعاً سى صفحه ) .\r\n","page_name":" 19 ","page_number":19},
  {"content":"\r\n\r\nبه رسم « يادگار » گرفته شده بود ) تقديم دوستان مىگردد .\r\n* * * . . . همان‌طور كه اشاره شد « جرج جرداق » كتاب خود را درباره امام على عليه السلام و نهج‌البلاغه ، نخست در يك جلد منتشر ساخت . . و سپس با توجه به استقبال پرشور و در سطح جهانى كه از آن به‌عمل آمد ، مطالب آن را بسط و گسترش داد و در پنج جلد و عناوين خاص ، منتشر ساخت . . . .\r\nاينك ما ترجمه كامل نخستين چاپ تك‌جلدى « امام على صداى عدالت انسانى » را كه در واقع فشرده مطالب چند جلدى است ، براى نخستين بار تقديم دوستان و علاقه‌مندانى مىكنيم كه فرصت مطالعه 5 جلد و 2500 صفحه را ندارند و اميد داريم كه اين امر ، گامى در راه شناخت و شناسايى انديشه‌هاى امام در راستاى ايجاد يك جامعه نوين انسانى ، همراه با عدل و حق باشد و اين يك توفيق الهى است كه قلم و زبان ياراى سپاس و شكر حق‌تعالى را در قبال آن ندارد .\r\nاميد آن‌كه خداوند متعال از ما بپذيرد و نيّت ما را براى خود خالص گرداند و ما را از پيروان راستين راه امام على عليه السلام قرار دهد . انه سميع مجيب\r\nقم - مهرماه 1386 ش\r\nسيدهادى خسروشاهى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nنمايش تصوير\r\nاز چپ به راست :\r\nاستاد علامه مرحوم شيخ محمدتقى جعفرى ،\r\nجرج جرداق ، سيدهادى خسروشاهى ، دكتر سيدجعفر شهيدى ، تهران ، سال 1375 .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنمايش تصوير\r\nاز راست به چپ :\r\nسيد هادى خسروشاهى ، علىاكبر صادقى رشاد ،\r\nجرج جرداق ، محمد حسن رحيميان ، مسيح مهاجرى ، سيد محمود دعائى\r\nاز راست به چپ :\r\nسيد جمال‌الدين دين‌پرور ، دكتر غلامحسين ابراهيمى دينانى ، سيدهادى خسروشاهى\r\nشهيد سيد محمد باقر حكيم ، دكتر احمد احمدى ، جرج جرداق ، مسيح مهاجرى ، سيدمحمود دعائى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنمايش تصوير\r\nاز راست به چپ :\r\nدكتر احمد احمدى ، جرج جرداق ، دكتر سيدجعفر شهيدى ،\r\nرحيميان ، مسيح مهاجرى ، سيدمحمود دعائى ، سيدهادى خسروشاهى ، سيدرضا اكرمى\r\nاز راست به چپ :\r\nسيد جمال‌الدين دين‌پرور ،\r\nسيد هادى خسروشاهى ، جرج جرداق ، محمد حسن رحيميان ، فخرالدين حجازى\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدمهء 2\r\n\r\nكتاب الامام على و آية الله بروجردى\r\nپس از انتشار كتاب يك جلدى « الامام على صوت العدالة الانسانية » به زبان عربى و انعكاس وسيع نشر آن در دنياى اسلام ، و تقدير وتشكر علماى بزرگ و مراجع تقليد در ايران و عراق و لبنان از مؤلف محترم ، مرحوم آيةالله بروجردى - مرجع تقليد بزرگ - ، طى نامه‌اى از شادروان استاد صدر بلاغى خواست به ترجمه اين كتاب ارزشمند بپردازد . نظر به اين‌كه ترجمه اين كتاب و توقيف تنها نسخهء خطى آن توسط رژيم شاه ، خود داستانى دارد ، بىمناسبت نيست كه در مقدمه اين چاپ از ترجمه ، براى گرامى داشت ياد و خاطره نخستين مترجم كتاب ، مرحوم استاد سيد صدرالدين بلاغى ، اشاره‌اى به آن داشته باشيم . در اين خصوص ، نخست نامه مرحوم آيةالله بروجردى را نقل مىكنيم . ايشان خطاب به آقاى بلاغى چنين مرقوم فرموده بودند :\r\nبسم‌الله الرحمن الرحيم\r\nبه عرض عالى مىرساند : مرقوم محترم و اصل و از محتويات آن مستحضر شدم .\r\nاميدوارم زحماتى كه در راه نشر معارف الهيه و تأليف كتب مفيده متحمل شده‌ايد مورد استفاده عموم و مقبول صاحب شريعت مقدسه باشد . سابقاً نسخه‌اى هم از كتب خودتان فرستاده بوديد ، مقدارى از آن را ملاحظه نمودم ، گمان مىكنم براى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nجوانان از ذكور و اناث مفيد باشد . فعلًا نسخه‌اى كه از كتاب جرج سجعان جرداق فرستاده بوديد . خود شخص مرقوم در ماه رمضان گذشته نسخه‌اى از آن كتاب به عنوان هديه براى حقير فرستاده و مكتوبى هم كه حاوى سبب تأليف كتاب و زحماتى كه متحمل شده ، نوشته بود . حقير مقدارى كه وقت مساعدت مىكرد و مطالعه كرده‌ام ، كتابى است مفيد و ممكن است گفته شود كه در موضوع خود عادم‌النظير است . روز عيد اضحى جماعتى از تجار طهران به وشنوه آمدند و حقير اين موضوع را مذاكره كردم . جناب عمدةالاعيان آقاى حاج حسين آقا شالچيلار اظهار ميل كرد كه اگر ترجمه شود اين كتاب به فارسى ، ما در طبع آن حاضر هستيم . لذا گمان مىكنم مقتضى است يا خود جناب مستطاب عالى ياديگرى را وادار نماييد كه ترجمه شود . پس از ترجمه وسايل طبع آن از اين طريق و يا غير اين طريق فراهم خواهد شد . اميدوارم خداوند عزّ شانه موجبات آسايش جناب مستطاب عالى را فراهم فرمايد . مرجو آن‌كه در مواقع توجه ، حقير را فراموش نفرماييد .\r\nوالسلام عليكم ورحمة الله و بركاته 18 محرم 1376 .\r\nحسين الطباطبايى .\r\nاستاد صدر بلاغى به نگارنده گفت : من در واقع به دستور آيةالله بروجردى به ترجمهء كتاب پرداختم و قسمت عمده آن را هم آماده كرده بودم كه رژيم ضد فرهنگ از آن آگاه شد و روزى مأمورى به منزل من آمد و هم ترجمه كتاب و هم مرا با خود به ساواك برد !\r\nبهتر است چگونگى ماجرا را نخست از زبان همان مأمور رژيم كه سرهنگ عيسى پژمان نام دارد و خاطرات خود را دو سال پيش در پاريس منتشر ساخته است ، بخوانيم . . . البته من فتوكپى مطلب مربوط به ايشان را براى استاد صدر بلاغى فرستادم .\r\nپس از مطالعه ، تلفنى به من گفتند : مطالب تقريباً درست است . همان‌طور كه اتفاق افتاده نوشته است ، اما به اين نكته اشاره نكرده كه كتاب را پس از ترجمه كامل از من\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگرفتند تا همراه اجازهء چاپ ! و نشر ! به من پس بدهند ، ولى اصل ترجمه مرا هم پس ندادند !\r\nاينك نخست ، نوشتهء سرهنگ پژمان را مىآوريم و سپس خلاصه‌اى از آخرين گفت‌وگويمان با استاد صدر بلاغى را در اين خصوص نقل مىكنيم :\r\n\r\nنوشتهء يك مأمور\r\n« . . . در دوران خدمتم عادت بر اين داشتم كه زودتر از وقت معينه در سر خدمت حاضر و ديرتر از همه دست از كار بكشم . خدمت فرماندارى نظامى دو سره از 8 صبح الى 12 و از 2 بعد از ظهر الى ساعت 7 بعد از ظهر بود . اغلب به عناوين مختلف :\r\nانجام مأموريت ، بازجويى از زندانيان در زندان‌هاى فرماندارى نظامى ، ملاقات با مأمورين و عوامل نفوذى و غيره ، افسران ، يا اصولًا به اداره نمىآمدند يا وسط كار مىرفتند . اكثراً تنها كسى كه تا آخرين لحظه در پشت ميزش نشسته بود ، من بودم . . .\r\nروزى ركن 2 ستاد فرماندارى نظامى خالى از اغيار و خودى بود و ساعت حدود 7 بعد از ظهر موقعى كه من خود را جمع و جور مىكردم كه محل خدمت را ترك كنم ، تلفن زنگ زد . خود را معرفى و در انتظار ارجاع امر شدم . طرف مخاطب گفت :\r\nپژمان ؟ من بختيارم ! و بلافاصله گفت : امجدى هست ؟ گفتم خير ، هيچ كس نيست ، همه رفته‌اند . گفت فوراً بيا دفتر من .\r\nبه فوريت به دفتر آجودانش - كه آن روز سرگرد باقرزاده بود - وارد شده و گفتم كه تيسمار تلفنى من را احضار كرده است . خاطرنشان مىسازم كه بختيار دو آجودان داشت به نام سرگرد صمصام و ديگرى سرگرد باقرزاده كه به نوبت يك روز در ميان كار مىكردند . گاهى هم اتفاق مىافتاد كه هر دو بودند . باقرزاده اجازه ورود داد . من وارد اطاق سرتيپ بختيار شدم . گفت : موضوعى است كه سابقه را در اختيارت مىگذارم .\r\nمىخواهم از همين ساعت ، تا هر ساعتى از شب و حتى تا فردا صبح هم طول بكشد ، روى آن اقدام بكنى و نتيجه را هم ، در هر ساعتى از شب به من تلفن كنى . يك برگ\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nنمايش تصوير\r\nمتن نامهء مرحوم آية اللَّه العظمى بروجردى درمورد كتاب امام على عليه السلام\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nنمايش تصوير\r\nمتن نامهء مرحوم آيةاللَّه العظمى بروجردى ( ادامه )\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكاغذ به من داد كه نامه‌اى بود از يكى از دوستانش كه از لبنان براى او فرستاده شده بود .\r\nنامه راجع به موضوع كتابى بود از سخنان على عليه السلام كه نويسنده لبنانى استفاده كرده و جنبه‌هاى چپ گرايى و سيستم سوسياليزم را با آن تطبيق داده بود و تذكر داده بود كه يك جلد آن را نويسنده - كه اسمش را فراموش كرده‌ام - مستقيماً براى صدر بلاغى فرستاده كه به فارسى ترجمه كند و به صورتى منتشر كنند . زيرنامه نوشته بود : مراتب از شرف عرض پيشگاه شاهنشاه گذشت . فرمودند فوراً و دقيقاً تحقيق و نتيجه را به عرض ما برسانيد . به تاريخ همان روز . بختيار گفت : متوجه مطلب شدى ؟ گفتم : بلى . گفت :\r\nبه دايره اجرائيات مراجعه كن . بدون ذكر هدف يك جيپ در اختيار بگير . آدرس منزل صدربلاغى را به هر طريق كه هست پيدا كن . او را با كتاب و ترجمه و هرچه مربوط به آن است دستگير و بازداشت كن . لزومى ندارد به زندان ببرى . بياور اتاق خودتان ، دقيقاً بازجويى و نتيجه را به من تلفنى خبر بده .\r\nيادآور شد به هيچ عنوان نمىخواهم احد ديگرى از اين موضوع آگاهى پيدا كند . و نام رئيس ستاد و رئيس ركن 2 را برد .\r\nپسر صدربلاغى را در زمانى كه در شيراز بودم ، مىشناختم . آن وقت مثل اين‌كه مشغول تحصيل در پزشكى ارتش بود و يكى از دوستان او كه در دانشكده افسرى بود و در زمان خدمت در شيراز كه من رئيس دبيرستان نظام بودم ، شاگرد من بود . به او تلفن كردم و تلفن پسر صدربلاغى را از او گرفت . به منزلش تلفن كردم . خود آية اللَّه صدربلاغى گوشى را برداشت . گفتم فلانى هستم ، از شيراز نامه‌اى دارم كه مىخواهم خدمت برسم ! گفتند : مبارك است ، اهلًا و سهلًا .\r\nآدرس دقيق را به من داد و بيش از يك ربع ساعت طول نكشيد كه در اتاقش كه دور تا دور مملو از كتاب و تعدادى هم روى زمين چيده شده بود ، اورا ملاقات كردم . زير چشمى ديدم همان كتاب مورد نظر در كنارش باز است و نوشته‌هاى او كه ترجمه از كتاب بود ، در كنار ديگرش ! آشنايى خودم را با پسرش بيان كردم . موضوع و مطلب را\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبدون هيچ‌گونه حشو و زوايدى به او گفتم . جواب داد : در اختيار شما هستم .\r\nكتاب و ترجمه‌ها را جمع كردم و در كيفى گذاشتم و راه افتاديم . جيپ ارتشى را در يكى از كوچه‌هاى نزديك منزلش نگهداشته بودم . به‌اتفاق ، به طرف جيپ رفته هر دو سوار شديم و به طرف فرماندارى نظامى رانديم . به اتاقم هدايتش كردم . با اجازهء او پشت ميز قرار گرفتم . گفت : استغفراللَّه !\r\nروحانى قدكوتاه ، لاغراندام ، با ريش فلفل نمكى ، چشمانى سياه ، عمامه‌اى سياه نشانه‌اى از خانواده سادات بر سر ، عبايى قهوه‌اى خوش رنگِ نايينى بر دوش و لباس و يقه پيراهن و جوراب همه تميز و مرتب بود . خيلى شمرده و با صرف لغات مؤدبانه‌اى صحبت مىكرد . به محض قرار گرفتن در پشت ميزم اظهار تأسف كردم كه اداره تعطيل است و آبدارخانه هم بسته كه دستور چاى بدهم . گفت : زياد به چاى آن هم از ساعات 5 ، 6 بعدازظهر به بعد علاقه‌مند نيستم ، ولى آيا مىتوانم سيگار بكشم ؟\r\nمن هم همان كلمه او را تكرار كردم : استغفراللَّه . اول به من تعارف كرد . گفتم : اصولًا نه چاى و نه قهوه مىخورم و نه سيگار مىكشم . گفت مىگويند : كشيدن سيگار آن هم كم ، براى رفع غم و غصه بىضرر نيست ! گفتم : هر دو زيان‌بخش است همان‌طور كه گفتيد هم سيگار و هم غم و غصه . ولى مگر شما غم و غصه‌اى هم داريد ؟ گفت :\r\nزندگى در اين جهان براى ما مشقت و رنج و غم و غصه است ، زندگى حقيقى و واقعى ما در آن دنياست . فهميدم از عرفاست ؟ ! سيگارش تمام شده بود و من هم آماده سؤال و جواب . . . پس از دو ساعت بازجويى دقيق ، حتى ترجمه آيات يا جملاتى كه هنوز ترجمه نكرده بود را براى من تشريح و در نهايت صداقت همه‌چيز را بيان داشت .\r\nحدود ساعت 11 شب بود كه كارم خاتمه پيدا كرد . اصولًا او را مىبايد به زندان مىبردم و تحويلش مىدادم و مراتب را هم تلفنى به سرتيپ تيمور بختيار گزارش مىدادم . اين كار را نكردم . تلفن را برداشتم و به منزل بختيار تلفن كردم . بختيار گوشى را برداشت و گفت : ها پژمان چه مىكنى ؟ جريان را به اطلاعش رساندم . نظرم را\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخواست . گفتم : ترخيص و رساندن به منزلش تا فردا صبح به محض ورود شما به دفتر . . . گزارش آن را تقديم خواهم كرد . گفت : موافقم . ولى امشب را نگهش داريد تا ببينم فردا چه مىتوانم بكنم . متوجه شدم كه بايد به عرض برساند و كسب دستور از پادشاه ايران بكند . گفتم : مرد روحانى بسيار محترم و دانشمندى است . نگهدارى او را در همين ستاد پيشنهاد مىكنم . گفت : آن‌جا كه وسايل خواب ندارد ؟ گفتم : موافقت كنيد ، من ترتيب اين كار را مىدهم . گفت : بسيار خوب .\r\nبه آقاى صدر بلاغى گفتم : يادداشتى بنويسيد خطاب به خانواده كه يك دست رختخواب به حامل ورقه بدهند و اگر لباس خواب ، جا نماز و هر چيز ديگر كه تا فردا مورد نياز است بدهند ، راننده بياورد و اطمينان بدهيد كه جاى هيچ‌گونه نگرانى نيست و فردا به منزل مراجعت مىكنيد . توصيه كنيد كه موضوع به هيچ‌كس گفته نشود .\r\nبه همين طريق عمل كرد . يك ميز بزرگ وسط اطاق بود ؛ مثل ميز كميسيون . گفتم :\r\nروى اين ميز رختخواب را براى شما پهن خواهند كرد و فكر كنيد امشب را در منزل من مهمان و به علت نواقص وسايل و امكانات دچار زحمت شده‌ايد . باز هم تكرار كرد : استغفراللَّه . من مشقات و ناراحتىهاى زيادى در طول عمرم كشيدام و به ناراحتى و عذاب خو گرفته‌ام . جاى بسيار خوب و راحتى است و هيچ نگرانى ندارم .\r\nتلفن منزلش را گرفتم . گوشى را به او دادم كه با همسرش صحبت كند . خيلى متين و شمرده عين متن نامه‌اى را كه نوشته و داده بود به راننده كه ببرد منزلش ، به همسرش گفت . يك كلمه بيشتر از آن نگفت . از او خداحافظى كرد و به منزل رفتم و ساعت 6 صبح برگشتم . گزارش مفصل مرتبى تهيه و آماده كردم . به آجودان بختيار تلفن كردم و گفتم كه : تيمسار با من كار فورى و ضرورى دارند . به محض ورود به دفترشان فوراً به من تلفن بفرماييد .\r\nاز همان ساعتى كه وارد اتاقم شدم ديدم آية اللَّه بيدار است و نماز مىخواند . تلفن\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nزنگ زد . گوشى را برداشتم . صمصام گفت : فرمودند بياييد ! رفتم . پس از اداى احترام ، گزارشى كه طى چهار صفحه بزرگ بود همه را به دقت خواند . گفت بسيار خوب است . كتاب و ترجمه هم كه ضميمه بود ، نگاهى به آنها انداخت و چند سطر از مقدمه را كه به عربى بود ، خواند . تا آن وقت نمىدانستم ، بعداً فهميدم تحصيلات دوره دوم متوسطه را در لبنان گذرانده و با عربى آشنايى دارد .\r\nبعد گفت : پهلوى خودت نگهش‌دار تا بعد دستور بدهم . نزديك يك بعدازظهر بود كه تلفن صدا كرد . باز هم صمصام بود . گفت : بياييد خدمتشان ! رفتم . مثل اين‌كه تازه از شرفيابى برگشته بود ، زيرا در يك كارتن آبى پرونده‌ها را زير و رو مىكرد كه پرونده آية اللَّه را پيدا كند . گفت : مرخصش كنيد . از او تعهد بگيريد كه در طول مدت ترجمه ، حق ندارد رونوشت به كسى بدهد . بعد از ترجمه كامل ، به شما خبر بدهد تا دستور بدهم چه بايد بكند . پرونده را من خودم نگه مىدارم ولى كتاب و ترجمه را ببريد به او تحويل بدهيد . به اتاق آمدم . تعهد را به همان صورت گرفتم و بردم به بختيار دادم كه روى پرونده بگذارد . آية اللَّه را سوار جيپ كرده و به در منزلش رساندم » . « 1 »\r\n* * * . . . من فتوكپى اين نوشته را ، همراه نامه‌اى خدمت استاد صدربلاغى فرستادم ، تا اگر مطلبى گفتنى باشد ، بنويسند و ما آن را در فصلنامه « تاريخ و فرهنگ معاصر » ، به عنوان « تصحيح تاريخ » منتشر سازيم ، ولى استاد بلاغى ، طى نامه‌اى به اين‌جانب چنين نوشت :\r\nبه نام خدا\r\nدوست دانشمند بسيار عزيز و شريفم جناب حجةالاسلام و المسلمين آقاى\r\n\r\n\r\n","description":"","footnote":"\r\n( 1 ) . سرهنگ پژمان ، اسرار قتل و زندگى سپهبد تيمور بختيار ، چاپ دوم ، پاريس 1370 ، ص 52 - 59 .\r\n","page_name":" 33 ","page_number":33},
  {"content":"\r\n\r\nخسروشاهى - دام بقائه و عزه - نامهء مهرآميز آن جناب چند روز قبل وصول يافت .\r\nاز توجه و تفقدى كه نسبت به اين ارادتمند بذل فرموده‌ايد بسيار سپاس‌گزارم . اما در خصوص ماجراى كتاب الامام على عليه السلام بايد به عرض برسانم كه : شرايط حال و مزاج بنده آمادگى براى انشاى مطالبى راجع به آن كتاب ندارد ، ولى همان‌طور كه در مذاكرات تلفنى معروض داشتم هرگاه سؤالاتى به صورت مصاحبه پيرامون آن كتاب طرح شود ، شايد بتوانم اطلاعات خود را در جواب بيان كنم .\r\nضمناً نامه‌اى هم كه حضرت آيةاللَّه العظمى بروجردى قدس سره در اين باره براى بنده فرستاده‌اند موجود است ، و هرگاه مطالب آن منتشر شود ، كمك مؤثرى به روشن شدن وضعيت خواهد كرد .\r\nدر پايان سلامت و توفيق آن جناب را در نشر حقايق ، از خداى كريم مسئلت دارم ، و به ديدار آن بزرگوار بسيار مشتاقم .\r\nوالسلام عليكم و رحمةاللَّه و بركاته\r\nارادتمند صدربلاغى 20 ديماه 72\r\nهمين نامه ، مرا بر آن داشت كه به ديدار استاد صدربلاغى رفته ، تجديد عهدى بكنم و گفت‌وگوى كوتاهى با استاد بلاغى داشته باشم . البته ادامه اين گفت‌وگو را به وقت ديگر موكول كرديم كه متأسفانه ادامه آن مقدور نشد و استاد بلاغى درگذشت ، اما آنچه كه در نخستين گفت‌وگوى كوتاه مطرح شد و ايشان پاسخ دادند ، چنين است :\r\n\r\nماجراى ترجمه كتاب از زبان استاد صدر بلاغى\r\nاستاد ! چطور شد كه شما به فكر ترجمه كتاب امام على عليه السلام افتاديد ؟\r\nمن نسخه‌اى از كتاب را خدمت آيةاللَّه بروجردى فرستادم . ايشان خيلى به من لطف داشتند و اظهار محبت و علاقه مىفرمودند . از لحن مرقومه‌هاى ايشان ، ميزان لطف‌شان هم روشن مىشود و به هر حال نامه ايشان كه رسيد ، من احساس كردم كه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنمايش تصوير\r\nمتن نامهء استاد صدربلاغى . . .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nعلاقه دارند كتاب ترجمه شود و من كار ترجمه را آغاز كردم . . . بعد از مدتى در بعضى از محافل صحبت از كتاب شد . بعضى انتقاد مىكردند كه مؤلف ، اشتراكى است و افكار كمونيستى دارد ! من دفاع كردم و گفتم كه به امر آيةاللَّه بروجردى مشغول ترجمه آن هستم و افزودم كه اين چنين برداشت منطقى و صحيح از ديدگاه‌هاى اجتماعى - اقتصادى امام على عليه السلام توسط يك مسيحى واقعاً موجب افتخار است و كتاب به قول آيةاللَّه بروجردى بىنظير و يا عادم النظير است . . . ولى چيزى نگذشت كه معلوم شد شياطين كار خود را كرده‌اند . . . .\r\nالبته از سوى ديگر ، آنها چون مىدانستند كه آيةاللَّه بروجردى علاقه دارند كتاب ترجمه شود ، به يكى از شخصيت‌هاى علمى محترم پيشنهاد كردند كه براى جلب رضايت آقا ، كتاب را ترجمه كند و متأسفانه او هم غافل از توطئه پشت پرده ، در دام افتاد و كتاب را ترجمه كرد و بعد اضافاتى مثلًا در صفات ملوك عادل ! بر ترجمه كتاب افزود كه هم تحريف حقيقت بود ، هم تحريف تاريخ و هم تحريف ماهيت و هدف كتاب !\r\nخُب ، استاد ! ماجراى دستگيرى شما و توقيف كتاب و تعهدى كه از شما گرفتند چگونه بود ؟\r\n. . . در مورد گرفتارى هم ، درواقع مطلب همان‌طور است كه سرهنگ پژمان نوشته است . روزى يك نفر به من تلفن زد كه از دوستان فرزندم است و مىخواهد مرا ببيند ! ما هم گفتيم : درب خانه ما باز است اهلًا و سهلًا . . . وقتى او آمد ، خود را سروان يا سرگرد معرفى كرد و ما هم چيزى نگفتيم . او آمد و نشست و مأموريت خود را بيان كرد و گفت كه بدون سر و صدا بايد برويم ! و بعد كتاب و ترجمه را - كه در روى ميز من بود - برداشت و در كيف خود جاى داد و ما را هم با خود برد . توكل بر خدا كرديم و راه افتاديم . ما را به ساختمانى برد و نشستيم به گفت‌وگو . . . .\r\nالبته من نمىدانستم كه محل بازجويى من كجاست ؟ احترام ظاهر را حفظ كرد و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nآدم مؤدبى بود ، اما معلوم نبود كه اگر دستور ديگرى از بالا مىرسيد ، وضع چگونه مىشد و ادب و احترام كجا مىرفت ؟\r\nبازجويى كه تمام شد ، ما را ول نكردند و شب نگه داشتند و همان‌جا خوابيدم . البته گاهى هم با او شوخى مىكردم ، مثلًا مىگفتم : دماغ شما چطوره ؟ چاق است ! يامىگفتيم : يك سيگارى بكشيد بىضرر نيست ! . . . از اين شوخىهاى عادى خودمان ، تا خيال نكند كه حالا ما ترسيده‌ايم يا چيز ديگر !\r\nاما اين‌كه او مىگويد ما عارف بوديم . . . البته ادعايى نداشتيم و خود را هم عارف نمىدانيم ، ولى اغلب اينها از بس با خودشان بيگانه‌اند و از رؤسايشان تبختر و پز ديده‌اند ، وقتى با يك طلبهء لاقبابى مثل من روبه‌رو مىشوند و دو كلمه هم حرف حق مىشنوند ، روحشان تكانى مىخورد و ياد عارف و عرفان مىافتند .\r\nدر مورد مطالب آخر ، البته من يادم نمىآيد كه تعهدى سپرده باشم ، ولى گفتند كه :\r\nشما ترجمه كتاب را تمام كنيد و به ما بدهيد تا ما زودتر اجازهء نشر آن را از اداره فرهنگ بگيريم چون با جوّى كه درباره كتاب درست شده است ، به شما اجازه نشر نخواهند داد ، بعد كه ترجمه تمام شد ، آن را از من گرفتند تا پس از يك هفته تحويل دهند ! مدتى گذشت و خبرى نشد . سرانجام من زنگ زدم كه آقا كتاب چى شد ؟ اجازه چطور شد ؟ پاسخ دادند كه بررسى تمام نشده ، هر وقت تمام شد خودمان خبر مىدهيم ! . . . و هيچ‌وقت هم البته خبر ندادند و من هم علاقه نداشتم كه با اينها تماس بگيرم و به هر حال اصل ترجمه ما از بين رفت و يا اين‌كه در پرونده من در اسناد ساواك موجود است و اگر زحمتى نيست و مقدورتان هست از اين آقايان بپرسيد ، اگر ترجمه آن‌جا باشد به ما پس بدهند ، يك مرورى بكنيم و چاپ شود . چون ترجمه به دستور آيةاللَّه بروجردى بود و من هم خيلى دقت كردم كه خوب ترجمه شود و توضيحات لازمى را در پاره‌اى موارد ، در پاورقىها به‌طور مشروح طبق نظر مرحوم آقا بر آن افزودم . ( به اين موضوع در نامه دوم اشاره فرمودند كه من عين‌نامه را به شما\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمىدهم ) متأسفانه غفلت شد و نسخه‌اى فتوكپى از كتاب برنداشتيم و به هر حال به ظاهر زحمت ما هدر رفت ، اما شما بعداً با ترجمه هر پنج جلد كتاب جرداق ، در واقع خدمت را تمام و كمال انجام داديد و من خيلى خوشحال شدم . خداوند به شما پاداش دهد . »\r\nبسم‌الله الرحمن الرحيم\r\nبه‌عرض مىرساند : مرقوم شريف كه حاكى از صحّت مزاج عالى بود و اصل گرديد . شرحى راجع به ترجمه كتاب الامام على عليه السلام مرقوم داشته بوديد مستحضر شدم . موقعى كه اين كتاب را براى حقير فرستاده بودند فىالجمله مراجعه كردم و لكن مجال نداشتم كه كاملًا آن را مطالعه بنمايم . به جناب مستطاب ثقةالاسلام آقاى آقا لطف‌اللَّه صافى « 1 » دادم كه به دقت مطالعه نمايند و نتيجه را به حقير بگويند . ايشان بعد از مطالعه مواردى را يادداشت نموده و به حقير دادند كه سواد آن لفاً ارسال است ملاحظه فرماييد .\r\nو البته خود جناب‌عالى هم در مطالعه و مراجعه به اين موارد و غير اين موارد توجه داشته‌ايد . چنانچه در پاورقى توضيحات كامله راجع به اين مطالب داده شود خوب است .\r\nدوام تاييدات جناب مستطاب عالى را مسئلت مىنمايد و : ملتمس دعاهستم .\r\nوالسلام عليكم و رحمةاللَّه و بركاته\r\n24 جمادى الثانيه 1376\r\n( محل مهر ) حسين الطباطبايى\r\nنامه دوم آيةالله بروجردى ، به استاد صدر بلاغى\r\n\r\n\r\n","description":"","footnote":"\r\n( 1 ) . حضرت آية الله صافى گلپايگانى هم‌اكنون يكى از مراجع مورد احترام در حوزه علميه قم مىباشند .\r\n","page_name":" 38 ","page_number":38},
  {"content":"\r\n\r\nنمايش تصوير\r\nدست‌خط آية اللَّه بروجردى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبه نظر شما چرا چنين كردند ؟ آيا واقعاً يك كتاب براى رژيم اين‌قدر خطرناك بود كه خود شاه رسماً در امر آن دخالت كند ؟\r\nببينيد رژيم شاه فرهنگ‌شناس نبود و اصولًا هر نظام استبدادى - سلطنتى ، به تعبير قرآن مجيد اهل فساد است نه اهل صلاح و اصلاح . فرض كنيم كه محتواى كتاب ، گرايش سوسياليستى هم داشت ! به نظر من حق آن بود كه براى روشن شدن انديشه‌ها ، آن را منتشر سازيم . . . اينها از اين كتاب جلوگيرى كردند و نسخه ترجمه مرا دزديدند ، اما كتاب‌هاى لنين ، ماركس و مائو در خارج چاپ مىشد و به طور رايگان در اختيار جوانان ما قرار مىگرفت و به هر حال در قرن بيستم و در آستانهء تمدن بزرگ ! ضبط و توقيف يك كتاب ، واقعاً نشان‌دهنده اوج حماقت و ضدفرهنگ بودن يك رژيم بود . . . .\r\n* * * . . . بدين‌تريب متأسفانه تنها نسخه ترجمه شده از كتاب يك جلدى الامام على عليه السلام كه با تأييد و توصيه مرحوم آية اللَّه بروجردى انجام يافته بود ، و طبق نظريه ايشان توضيحاتى نيز در موارد لازم ، در پاورقىها بر آن افزوده شده بود ، مفقود گرديد . . . اما ترجمه كتاب متوقف نشد و به يارى خدا اين‌جانب هر پنج جلد الامام على را كه درواقع متن كامل و مشروح كتاب بود ، ترجمه كردم كه به ضميمه توضيحات و پاورقىها در موارد و مورد نياز ، بارها در قم و تهران چاپ و در سراسر ايران منتشر شده است . و اينك ترجمه كامل متن نسخهء نخستين - تك جلدى - نيز تقديم دوستان و علاقه‌مندان راه امام مىگردد .\r\nخداوند استاد صدربلاغى را غريق رحمت سازد و به ما توفيق خدمت عنايت فرمايد .\r\nتهران - 1373\r\nسيدهادى خسروشاهى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nمقدمه 3\r\n\r\nدربارهء كتاب الامام على\r\nدر ايران هم مانند ديگر كشورهاى اسلامى و عربى ، كمتر كسى است كه نام « جرج جرداق » و كتاب ارزشمند او : الامام على صوت‌العدالة الانسانية را نشنيده باشد . « جرج جرداق » قبل از انتشار اين كتاب پرارج ، شايد در خارج از « لبنان » و بخشى ديگر از جهان عرب معروفيت و شهرتى نداشت ، ولى با چاپ و انتشار خلاصه مباحث پنج جلد كتاب خود ، در يك مجلد ، شهرت جهانى يافت و نامه‌هايى كه از سراسر جهان از جمله : ايران ، مصر ، سوريه ، عراق ، پاكستان ، هند ، لبنان ، اروپا ، آمريكا و . . . به او رسيد و تقريظهايى كه دانشمندان اسلامى و شخصيت‌هاى بزرگ علمى - فرهنگى بر كتاب او نوشتند ، همگى شاهدى زنده بر اشتهار مؤلف و ارزش والاى كتاب وى به‌شمار مىرود .\r\n. . . انتشار كتاب الامام على صوت‌العدالة الانسانية موجى جهانى از تقدير و تشويق ، تعريف و تمجيد را نسبت به مؤلف و مباحث مطرح‌شده در كتاب ، برانگيخت و كتاب بلافاصله به زبان‌هاى گوناگون از جمله : فارسى ، انگليسى ، اردو و . . . ترجمه و منتشر گرديد .\r\nكتابى را كه « جرج جرداق » در مرتبهء نخست منتشر نمود ، خلاصه‌اى از مجموعهء پنج‌جلدى كتاب بزرگ وى دربارهء شخصيت جهانى و عظمت افكار انسانى و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nچگونگى ديدگاه‌هاى امام على دربارهء عدالت اجتماعى و اقتصادى و روش آزادگى در حكومت و رفتار با مردم بود و چون آن كتاب با تقدير ، تحسين و استقبال بىسابقه دانشمندان و مردم جهان روبه‌رو شد ، مؤلف ، متن اصلى كتاب را در 5 جلد بزرگ و در بيش از 1300 صفحه با عناوين ذيل ، منتشر ساخت :\r\n1 . على و حقوق بشر ؛\r\n2 . على و انقلاب فرانسه ؛\r\n3 . على و سقراط ؛\r\n4 . على و عصر او ؛\r\n5 . على و قوميت عربى .\r\nهريك از اين مجلدات ، داراى مباحث ژرف و ارزنده‌اى است كه بىشك در يك مقدمهء كوتاه نمىتوان دربارهء آنها بحث كرد و به همين دليل ، به‌نظر من ارزش و اهميت اين كتاب ، تنها هنگامى روشن مىشود كه از آغاز جلد اول تا پايان جلد پنجم دقيقاً مطالعه شود .\r\n* * * البته در عصر ما نويسندگان مسيحى شرقى و يا مستشرقان غربى بسيارى دربارهء زندگى و افكار امام علىبن ابىطالب عليه السلام به بحث و تحقيق پرداخته‌اند كه به عنوان مثال مىتوان از يك مسيحى لبنانى ديگر ، به‌نام « بولس سلامه » نام برد كه چندسال پيش قصيدهء مفصلى تحت عنوان « على والحسين » ، بعد قصيدهء مفصل‌ترى در 3500 بيت ، در يك كتاب 300 صفحه‌اى به نام « عيد الغدير : اول ملحمة عربية » منتشر ساخت كه موجب استقبال و تقدير و تحسين بزرگان علماى شيعه از قبيل مرحوم آية الله « سيد شرف‌الدين » « 1 » قرار گرفت و مؤلف تقريظهاى بىشمارى از اطراف و اكناف عالم\r\n\r\n\r\n","description":"","footnote":"\r\n( 1 ) . مرحوم « شرف‌الدين » نامه‌اى را كه براى « بولس سلامه » نوشته‌اند ، اين‌طور شروع مىكنند :\r\n« تو ! اى بولس صلح و خير ، و اى متمسك به لواى نبوت و امامت . اى جوان صلح و صفاى مسيح ، و قهرمان شجاعت محمد صلى الله عليه و آله و اى عزاخوان شهيدان : على و حسين عليهما السلام ، به‌خدا كه حبيب قلب و نور چشم من هستى . » ( رجوع شود به مقدمه كتاب : 1 دالغدير ، 1 عيدالغدير تاليف « بولس سلامه » ص 13 ، چاپ لبنان ) .\r\n","page_name":" 42 ","page_number":42},
  {"content":"\r\n\r\nاسلامى دريافت نمود .\r\nاما اگر بخواهيم منصفانه داورى كنيم و درباره كتاب و فكر بلند « جرج جرداق » سخنى بگوييم ، بايست صادقانه بپذيريم كه در اين زمينه ، هيچ‌يك از نويسندگان مسيحى شرق و يا مستشرقان غرب ، نتوانسته‌اند كه به پايهء « جرج جرداق » برسند .\r\nبه درستى كه اين سخن مرحوم آية الله شرف‌الدين « 1 » عين حقيقت است : يا جرداق ؟\r\nان شئت ان نقول فى عبقريتك و فى سفرك القيم الخالد ، كلمة ، فيجب ان تعيرنا بيانك و بنانك !\r\nصرف‌نظر از « بولس سلامه » - چنان‌كه اشاره شد - مىتوان گفت كه هيچ پژوهش‌گر يا نويسندهء ديگرى تا به امروز نتوانسته مانند « جرج جرداق » شخصيت عظيم و جهانى رهبر بزرگ شيعيان ، امام علىبن ابىطالب عليه السلام و انديشه‌هاى والاى اجتماعى ، سياسى و اقتصادى آن حضرت را تجزيه و تحليلِ دقيق و عميق كند .\r\nبررسى و مطالعه كامل كتاب ، و دقت در تقريظهاى بىشمارى كه از طرفِ شخصيت‌هاى بزرگ و صاحب‌نظر اسلامى و غيراسلامى ، بر مؤلف رسيده ، و قسمت‌هايى از سى نمونهء آنها در پايان جلد پنجم كتاب ، تحت عنوان : « قالوا فى هذا الكتاب » درج شده است ، كمك شايانى به صحت ادعاى ما و بر درك عظمت كتاب و فكر باز و نكته‌سنج مؤلف آن ، خواهد نمود .\r\nنكته‌اى كه بلنداى فكر و تواضع كم‌نظير « جرج جرداق » را نشان مىدهد ، اين است\r\n\r\n\r\n","description":"","footnote":"\r\n( 1 ) . مرحوم آية اللَّه شرف‌الدين در نامه‌اى ديگر كه به « جرج جرداق » فرستاده‌اند ، مىنويسند :\r\n« . . ان شئتم ان اقول فى عبقريتكم كلمة فأعيرونى بيانكم » ؛ اگر بخواهيد درباره عظمت شخصيت شما كلمه‌اى بگويم ، بايد بيان خود را به من امانت بدهيد ! . . . » ( رجوع شود به ج 5 « الامام على : على و القومية العربية » بخش پايانى ، چاپ بيروت ، ص 1244 ) .\r\n","page_name":" 43 ","page_number":43},
  {"content":"\r\n\r\nكه وى با وجود اين همه كوششى كه در تهيه و تأليف اين كتاب و در مراجعه به مدارك و مأخذ اصيل اسلامى نموده ، در يكى از نامه‌هاى خود ، به نگارنده ، مىنويسد كه او هرگز نتوانسته است بر وظيفه خود در قبال عظمت علىبن ابىطالب عليه السلام و معرفى آن حضرت به جهانيان ، آن‌طور كه بايد ، عمل نمايد :\r\nمن اعتراف مىكنم كه در تجزيه و تحليل عظمت و معرفى شخصيت علىبن ابىطالب هنوز قصور دارم زيرا يك نويسنده ، هراندازه هم كه كوشش نموده و زحمت بكشد و هرمقدار كه در كار خود توانا باشد ، نمىتواند تحقيقى كامل دربارهء شخصيت يك انسان عادى به‌عمل آورد ، تا چه رسد كه اين انسان ، علىبن ابىطالب باشد .\r\nدر اين مقدمهء كوتاه ، پيش از آن‌كه به نقل كامل اين نامهء « جرج جرداق » بپردازيم ، بىمناسبت نخواهد بود به چندين نامه كه از سوى شخصيت‌هاى بزرگ و مراجع عالىقدر جهان تشيع ، براى تقدير از « جرج جرداق » نوشته شده است ، اشاره‌اى داشته باشيم .\r\nعلامه بزرگوار « سيد موسى آل بحرالعلوم » در نامه‌اى كه به امر آية اللَّه بروجردى براى مؤلف فرستاده است ، مىنويسد :\r\n« وقتىكه در قم - ايران ، به زيارت حضرت آية اللَّه بروجردى مشرف شدم ، اولين سؤالى كه از من كردند ، راجع به كتاب : صوت‌العدالة الانسانية بود .\r\nمن تحسين و تقدير بىنهايت ايشان را نسبت به اين كتاب ، تاكنون دربارهء هيچ كتاب ديگرى نشنيده‌ام . در همين خصوص ايشان به من امر نمودند كه تمجيد و تقديرشان را به مناسبت استنتاج صحيح شما از تاريخ زندگى امام و توضيح چگونگى انديشه آن حضرت ، علاوه بر زيبايى اسلوب و روش نگارش ، به شما ابلاغ كنم . و اگر دست حضرت معظم‌له ارتعاش نداشت ، بسيار مايل بودند كه نامه‌اى با خط خود ، براى شما مرقوم دارند .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمن بعد از مطالعهء اين كتاب شريف ، شما را فردى محقق ، خبير ، منصف ، و باشهامت ديدم . . . و بسيار موجب خوش‌وقتى است كه عصر آزادى و دورهء تحقيق و بررسى حقايق ثابت و استوار و كشف گنج‌هاى نهان و آثار پرقيمت و گران‌بها - از ارزش‌هاى مردان و نمونه‌هاى عالى اخلاق انسانى - فرا رسيده و از دانشمندان ، هركسى به اندازه قدرت و همت خود ، در اين راه موفقيت‌هايى كسب كرده‌اند ، ولى بهرهء شما در اين ميدان ، بيشتر و هدف شما عالىتر از همه بوده است .\r\nمن ، و به پشتيبانى من همهء دانشجويان و طلاب علوم و عده بسيارى از متفكرين ، چه در اين‌جا - لبنان - و چه در عراق و ايران ، كمال تقدير و تحسين را از كتاب پرارج شما داريم و اميدواريم كه در آينده ، امكانات بيشترى براى نسل‌هاى بعدى فراهم شود تا پرده‌ها را از روى حقايق كنار بزنند !\r\nو در هرحال ، فضيلت سبقت در دقيق‌ترين و شريف‌ترين ميدان‌هاى زندگى ، از آن شما است ، و اميد است كه همهء نويسندگان راه را به روش شما بپيمايند » « 1 » .\r\nمرحوم آية اللَّه سيد محسن حكيم نيز در نامه‌اى كه از « نجف‌الاشرف » - عراق - براى مؤلف فرستاده‌اند ، مىنويسند : « . . . اين كتاب ، از جهاتى مرا وادار به تعجب و تحسين نمود . ولى به‌نظر من مهم‌ترين و دقيق‌ترينِ آن جهات ، جنبهء مراعات عدل و انصاف است كه سراسر كتاب را فرا گرفته است .\r\nو شايد مؤلف آن وقتى دربارهء شخصيت امام على عليه السلام به تجزيه و تحليل پرداخته ، خود نيز تحت تأثير صداى عدالت انسانى قرار گرفته و اين روح عالى انسانى ، بر خود او هم غلبه كرده است .\r\nمن اين زحمت و كوشش و اين اثر نفيس شما را به ديدهء عظمت مىنگرم ، و به همگان توصيه مىكنم كه اين كتاب را در پرتو عقل و فطرت بررسى كنند تا حقيقت را\r\n\r\n\r\n","description":"","footnote":"\r\n( 1 ) . از نامه علامه بحرالعلوم ، مندرج در كتاب الامام على . . . ج 5 ، ص 1244 و 1245 .\r\n","page_name":" 45 ","page_number":45},
  {"content":"\r\n\r\nاز « صداى عدالت انسانى » بشنوند و با اين روح عالى تربيت شوند » . « 1 »\r\n* * * استاد شيخ محمد جواد مغنيه ، مفسر قرآن و شارح نهج‌البلاغه از لبنان مىنويسد :\r\n« هركس كتاب‌هاى « عباس محمود عقاد » و « دكتر طه حسين » را دربارهء على بخواند و آن‌گاه اين كتاب - به‌ويژه بخش‌هاى : على و عدالت هستى ، على و سقراط - را مطالعه كند ، دچار شگفتى خواهد شد .\r\nآوازهء شهرت پاره‌اى از مجلدات اين كتاب به همه جا رسيد ، در حالىكه مؤلف آن هنوز چنين شهرتى ندارد ، اما هنگامى كه مىبينيم جرج جرداق هنوز جوان است و در آغاز راه ، اين شگفتى و حيرت از بين مىرود .\r\nعباس محمود عقاد دربارهء على كتاب مىنويسد ، اما خود هوادار اشرافيت و اريستوكراسى خانوادگى ! است . طه حسين نيز كتاب مىنويسد : ولى با روش ويژه‌اى فقط به سيره‌نويسى مىپردازد . اما جرج جرداق ، در كشف حقايق ، همراه با ماهواره‌هاى جديد ! به اوج افلاك مىرود و عقاد و طه‌حسين را در پيچ و خم راه‌هاى مدار محدود خود ، با مركبى معمولى رها مىسازد .\r\nعظمت مؤلف امام على در اين است كه با عظمت عصر ما كه عصر پيروزى انديشه و شناخت است ، همراه و هم‌آهنگ است . كتاب او را بخوانيد ، تا اين حقيقت به شما روشن شود . آيا كسى كه خود بهره‌اى از بزرگوارى را ندارد ، مىتواند حقيقت عظمت امام على را از هرجهت روشن سازد ؟ هرگز ! چون كسى كه خود از نعمتى محروم است ، نمىتواند آن را به ديگرى ببخشد !\r\nدربارهء « على » ، آياتى در قرآن آمده است . احاديث نبوى در تمجيد « على » بسيار است . مردم نيز دربارهء « على » سخن بسيار گفته‌اند و صدها جلد كتاب تأليف كرده‌اند .\r\n\r\n\r\n","description":"","footnote":"\r\n( 1 ) . كتاب الامام على ، ج 5 ، ص 1243 .\r\n","page_name":" 46 ","page_number":46},
  {"content":"\r\n\r\nدر هزارها كتاب و مقاله و خطابه نيز به‌نام « على » اشاره شده است . ميليون‌ها نفر ، افتخار محبت و پيروى على عليه السلام را پيدا كرده‌اند . انديشمندان بزرگ عرب نيز با شگفتى و حيرت ، دربارهء او سخن گفته‌اند . بدين‌ترتيب ، علىبن ابىطالب عليه السلام ، شخصيت ناشناخته‌اى نيست كه نياز به معرفى داشته باشد ، چنان‌كه وقتى از « متنّبى » خواستند كه مدح على عليه السلام را بگويد ، چنين گفت :\r\n« من به عمد مدح وصى را نمىگويم ، زيرا نور وجود او پرتوافشان و جهانگير است و راست‌قامتان در اين مرحله از عظمت ، خود معرف خود مىباشند و تعريف پرتو خورشيد كارى بيهوده است . »\r\nولى اگر شما كتاب جرج جرداق را دربارهء على عليه السلام مطالعه كنيد ، يقين خواهيد كرد كه شخصيت على هنوز ناشناخته مانده است و بايد به همه ، به‌ويژه براى شيعه كه در بالاى مناره‌ها و منبرها نام او را برزبان مىآورند و صدها هزارتن از آنان همه‌ساله به زيارت حرم مقدس وى مىشتابند ، به‌طور كامل معرفى شود .\r\nدر گذشته و امروز ، علماى شيعه ، كتاب‌هاى بسيارى دربارهء امام تأليف كرده‌اند .\r\nيكى از آنها كتابى در 32 جلد تأليف نموده و احاديثى را كه دربارهء على نقل شده ، جمع‌آورى كرده است . ديگرى دربارهء حديث غدير ، 12 جلد كتاب نوشته است ، « علامه حلى » كتابى با عنوان الفين تهيه كرده و در آن هزار دليل عقلى و هزار دليل نقلى دربارهء امامت على عليه السلام و اولويت او به خلافت پس از پيغمبر ، آورده است . ولى جرج جرداق در كتاب بزرگ خود به هيچ‌يك از آن دو هزار دليل اشاره نكرده است . او تنها از على عليه السلام ياد كرده و شخصيت او را به خوانندگان شناسانده است . جرج جرداق شخصيت على عليه السلام را از جنبه‌هاى گوناگون بررسى كرده ، بدون اين‌كه به شهادت‌ها و گفته‌هايى تكيه نمايد كه دربارهء فضايل امام ، معاصرين از پيشينيان نقل كرده‌اند !\r\nاو در ضمن ، خواننده را ملزم مىسازد كه از اين مباحث ديرينه نيز دور نشود و از اين رو چنان‌كه شيوهء هر دانشمندى است ، به شرح و مقايسهء انديشه‌هاى متفكران\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nگذشته و حال و قياس نظريات ايشان با انديشه‌هاى والاى امام مىپردازد .\r\nبنابراين ، جرج جرداق ، تاريخ فرد يا عصر خاصى را نمىنگارد و جمع‌آورى كننده اقوال اين‌وآن هم‌نيست و با تعصب ، عقيده‌اىرا برضد عقيده‌اى ديگر ترجيح نمىدهد ، بلكه او پژوهش‌گر دانشمندى است كه همهء امور را بررسى مىكند و همهء نگرش‌ها را مورد تحقيق قرار مىدهد و افكار گوناگون را كنار هم مىگذارد و روابط آنها را با يكديگر مىسنجد ، آن‌گاه شخصيت امام را از لابه‌لاى همهء آنها روشن و آشكار مىسازد .\r\nجرج جرداق ، از راه معرفى شخصيت على عليه السلام ، ارزش‌هاى جديد انسانى را به ما شناساند . تا آن‌جا كه خواننده كتاب تصور مىكند كه مؤلف ، بدون اين‌كه به شخصيت جهانى على عليه السلام توجهى داشته باشد ، مىكوشد كه ازگفتارها وكردارهاى وىمفاهيم ژرف‌انسانىرا بيرون بكشد . از همين‌جاست كه بايد گفت : جرداق ، در درجه اول يك كاشف است .\r\nيكى از دانشمندان عالىقدر ، به من گفت : « فهم و ادراك اين نويسنده - جرداق - واقعاً عجيب است . او از كلمات امام كه ما مثل نام خودمان آنها را حفظ كرده‌ايم ، مفاهيم تازه‌اى را كشف و بيان مىكند كه هرگز به فكر ما نرسيده بود .\r\nجالب اين است كه گفتار امام شامل اين مفاهيم است و به‌طور آشكار به آنها دلالت دارد . »\r\nگفتم : آرى . اين مفاهيم روشن است ، ولى پس از تفسير و تبيين جرج جرداق ! درست مانند نيروهاى نهفته در طبيعت كه ما آنها را نمىشناسيم ، مگر پس از آن‌كه كسى آنها را كشف كند .\r\nوانگهى ، جرج جرداق ، در زمينهء شناخت امام درهايى را گشوده است كه چهارده قرن به روى ما بسته بودند . روشى كه او در گشايش اين درها به‌كار برده ، سراسر عطر گل ياس و افسون و زيبايى است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nخدا را سپاس‌گزاريم كه بر مردم عرب و مسلمان ، اديبى انديشمند بخشيد ، تا براى نخستين بار ، كامل‌ترين و بزرگ‌ترين ميراث آنها را به خودشان بازشناساند » .\r\nشيخ محمد جواد مغنيه در مقاله‌اى ديگر مىنويسد :\r\n« من اين كتاب را چندين بار خوانده‌ام و باز هم آن را مىخوانم و هربار احساس مىكنم گنجى را كشف كرده‌ام كه از همهء گنج‌ها ارزنده‌تر است . پيشينيان و معاصرين دربارهء شخصيت امام كتاب‌هاى زيادى نوشته‌اند كه انسان را به تحسين وامىدارد ، ولى نوشته‌هاى اين اديب جوان كجا و آثار ديگران - حتى عباس محمود عقاد و طه حسين - كجا ؟ جرج جرداق با سحر بيان و نيروى علم و عظمت هنر ، انسان را مدهوش مىكند و بر عقل و شعورش آن‌چنان تسلط مىيابد كه انسان فقط به نويسنده و كتاب فكر مىكند !\r\nبه‌نظر من راه علاج مشكلات سياسى و اجتماعى را بايد در محتواى انديشه‌هاى والاى على كه با كوشش جرداق مكشوف شده است ، جست‌وجو كرد .\r\nدر واقع ، قلم من توان تعريف اين كتاب بزرگ و جاودانه را ندارد . همان‌طور كه نمىتواند هنر شايسته و اصيل و دانش سرشار و فهم عميق مؤلف را ستايش كند . تنها كارى كه من مىتوانم انجام دهم ، اين است كه شگفتى خود را در برابر او ابراز دارم .\r\nو گرنه هيچ تعريف و تقديرى نمىتواند درخور عظمت او باشد . »\r\nاستاد مغنيه در نوشتارى ديگر ، باز مىنويسد :\r\nنويسندهء بزرگ جرج جرداق ، دنباله‌رو نويسندگان پيشين نيست ، ولى مباحث خود را با گفتار آنان مستند نموده است . و اين نتيجهء دانش و صداقت است . او از انديشهء پيشينيان ، مانند يك مهندس كه سنگ خام را ماده اصلى ساختمان كاخى عظيم و محكم قرار مىدهد ، استفاده نموده و آنها را مدرك و منبع تحقيقات خود قرار داده است . با مقايسه روشى كه جرداق به‌كار برده و روشى كه ديگران در آثار خود دربارهء امام به‌كار برده‌اند ، اين حقيقت روشن مىشود كه نسبت ميان او و ديگران ، مانند\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنسبت ميان علم و هنر از سويى و طبيعت جامد بىاحساس از سوى ديگر است . « 1 »\r\n* * * استاد محمدتقى جعفرى ، شارح « نهج‌البلاغه » از تهران مىنويسد :\r\n« . . . كتاب بىهمتا و اثر جاودانه شما ، هم‌اكنون پيش روى من است . من در صفحات اين كتاب فقط بررسى شخصيت مرد يگانه‌اى را كه هميشه او با حق و حق با او بود ، مطالعه نكردم ، بلكه در كتاب شما ، رابطهء « انسان و هستى » را - كه از جنبه‌هاى متعددى با يكديگر پيوند دارند - مطالعه كردم . فكر مىكنم كه اگر در جهان هستى مطلقى وجود دارد كه انديشه‌هاى ژرف بشرى در جست‌وجوىِ آن است ، بايد جهت رسيدن به آن ، كتاب شما موضوع مطالعه قرار بگيرد كه از لابه‌لاى سطور آن ، نشانه‌هاى حق نمودار است . و اگر كسانى باشند كه بخواهند معماى انسان - جامعه را كشف كنند ، بايد اين كتاب را مدرك تحقيق خود قرار دهند .\r\nمن ديرزمانى است كه دربارهء نظريه‌هايى كه دربارهء انسان و جامعه وجود دارد ، مطالعه مىكنم و فكر نمىكنم كه در عصور قديم و جديد ، نظريه معروفى در اين زمينه ابراز شده باشد كه از آن آگاهى نيافته باشم . تنها نتيجه‌اى كه از اين ديدگاه‌ها و انديشه‌ها ، به‌دست آورده‌ام اين است كه فكر خود را در راه رسيدن به مطالبى كه در اين كتاب پيرامون انسان كامل علىبن ابىطالب ، در يك جامعه ايده‌آل نوشته شده است ، آماده كرده‌ام .\r\nالبته اين كتاب پر سروصدا ، در محافل علمى و فرهنگى ايران مورد توجه واقع شده و واكنش‌هاى تندى هم برانگيخته است و همچون موضوع خود ، گروهى به ديده دوستانه غلوآميز و برخى به ديده كينه و گاهى دشمنانه به آن مىنگرند ، ولى روشن است كه هر انسان برجسته و هر اثر بزرگ فكرى ، بايد چنين باشد .\r\n\r\n\r\n","description":"","footnote":"\r\n( 1 ) . الامام على ، ج 5 ، ص 1253 - 1255 .\r\n","page_name":" 50 ","page_number":50},
  {"content":"\r\n\r\nالبته بايد گفت : موضوعى كه موجب گفت‌وگوها و مناقشات تند شده است ، تعبيراتى از قبيل « سوسياليسم » و « جامعه ، از همه و براى همه به‌طور يك‌سان » و امثال آنهاست . گروهى ، اين تعبيرات را با همان مفهومى ارزيابى مىكنند كه امروز در مكتب‌هاى اجتماعى مصطلح است و آزادى فردى را لغو مىكند . گروه بىشمارى هم عقيده دارند كه اينها با آزادى فردى ، در تضاد نيست ، گو اين‌كه اصل « جامعه » است . و گروه ديگرى هم براين باورند كه مقصود يك مفهوم منفى است و اين همان چيزى است كه امروز به‌نام « آزادى مطلق » و « فردگرايى » مطرح است و منشأ بسيارى از بدبختىهاى اجتماعى كنونى شده است . اميدوارم هدف حقيقى خود را روشن‌تر بيان كنيد ، تا انديشمندان و فرهنگ‌دوستان مجامع علمى ما ، كتاب شما را ترجمه كرده و در اختيار عموم قرار دهند . » « 1 »\r\n* * * . . . البته اينها ، نمونه‌هايى از چند نامه بود كه مشروح آنها و نامه‌هاى ديگر ، در جلد پنجم كتاب آمده است . . . اشاره به اين نكته خالى از فايده نيست كه من براى كسب اجازهء ترجمه هر 5 جلد كتاب : الامام على صوت العدالة الانسانية نامه‌اى به « جرج جرداق » نوشتم كه بعد از مدت كوتاهى ، جواب آن به دست من رسيد كه اينك متن اصلى و ترجمه نامه را در اين‌جا مىآوريم :\r\n\r\nفضيلة السيد هادى الخسروشاهى التبريزى المحترم\r\nالسلام‌عليكم و رحمة الله و بركاته و جعل‌الله اعمالكم موفقة و حياتكم سعيدة .\r\nاز احساس زيبا و حسن نظر شما - در نامه‌اى كه هم‌اكنون پيش روى من است - سپاس‌گزارم . اين تعريف‌ها در واقع برآمده از قلب پاك و ناشى از حسن اخلاق خود\r\n\r\n\r\n","description":"","footnote":"\r\n( 1 ) . الامام على ، ج 5 ، ص 1250 - 1251 .\r\n","page_name":" 51 ","page_number":51},
  {"content":"\r\n\r\nشماست و گرنه من لايق اين صفات نيستم .\r\nالبته من كارى جز اظهار گوشه‌اى از حقايق و افشاى بسيارى از خرافات - كه بخشى از زواياى تاريخ ما را فرا گرفته است - انجام نداده‌ام .\r\nمن اعتراف مىكنم كه در بررسى شخصيت علىبن ابىطالب هم‌چنان قصور دارم ، زيرا كه يك نويسنده هراندازه كه كار كند و هرقدر كه كوشش بنمايد و به هر مقدار هم كه نيرومند باشد ، اگر بخواهد شخصيت يك انسان عادى را بررسى نموده و به حقيقت او برسد يا عمق واقعى او را دريابد ، نمىتواند حق مطلب را ادا كند ، پس چطور مىشود دربارهء شخص علىبن ابىطالب و يا مانند او ، حق مطلب را ادا كرد ؟\r\nاجازه خواسته‌ايد كه هر پنج جلد كتاب مرا به زبان فارسى ترجمه كنيد . من اين اجازه را به شما مىدهم و اميدوارم كه در ترجمهء آن دقت لازم به‌عمل آيد تا ترجمهء كتاب ، به‌طور كلى ، از نقطه نظر موضوع و بيان ، مطابق اصل كتاب باشد .\r\nاز نامهء شما فهميدم - چنان‌كه از پيش هم اطلاع داشتم - بعضى از برادران در ايران ، كتاب ملخص نخستين مرا به فارسى ترجمه كرده‌اند ، ولى از جهات گوناگون در اين زمينه روش خوبى را انتخاب نكرده‌اند ؛ مثلًا ساده‌ترين اصول را رعايت نكرده و كتاب را بدون اجازهء من ترجمه نموده‌اند و يا اين‌كه حقوق تأليف و رنج و كوشش مرا در نظر نگرفته‌اند و يا حتى پس از ترجمه ، يك نسخه از كتاب ترجمه شده را براى من نفرستاده‌اند ؟\r\nو همين‌طور متن اصلى كتاب را دگرگون ساخته و مطالبى را از آن حذف و يا بر آن افزوده‌اند . در صورتىكه در كشورهاى مترقى ، محال است كه يكى از اين امور صورت پذيرد ، تا چه رسد به اين‌كه همهء آنها يك‌جا انجام يابد ؟ . . .\r\nاما مختصرى از تاريخ زندگى من كه خواسته بوديد :\r\n1 . محل تولد : جديده ، مرجعيون - لبنان ، سال 1926 ( ميلادى ) .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنمايش تصوير\r\nمتن عربى نامه جرج جرداق\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n2 . شغل : تدريس دربارهء ادبيات عرب ، بررسى ادبيات اروپايى ، روزنامه‌نگارى ، نقد هنرى .\r\n3 . تأليفات : فاغنرو المرأه ، المشردون ، قصور و اكواخ ، فنانون احبوا ، صلاح‌الدين و قلب‌الاسد ، وجوه من كرتون ، غرام‌الالهه ، اساطيرالعربى « 1 » ، بوهيميه ، فينوس والشاعر « 2 » .\r\nهمراه اين نامه آخرين عكسم را هم كه خواسته‌ايد ، براى شما مىفرستم ، و اگر توضيحات بيشترى لازم باشد به من اطلاع دهيد تا بلافاصله اقدام شود .\r\nوالسلام عليكم و على جميع‌الاخوان والاصدقاء\r\nو دمتم الىالمخلص جورج جرداق\r\nبيروت - الاشرفيه - دانشكده زهرةالاحسان .\r\n* * * . . . تأليف و انتشار كتاب بزرگ ، الامام على صوت‌العدالة الانسانية ، همانند تمام كارهاى مهم و پرارزش اجتماعى - فرهنگى ، از مخالفت و انتقاد دور نماند ، و حتى در مجلهء ماهانهء الاخلاق و الآداب نوشته شد : « . . . جرج جرداق خدمتى به اسلام و امام على عليه السلام نكرده ، بلكه او خادم اروپاست ! و قرآن حكيم را قبول ندارد ! . . . » « 3 » در ايران هم انتقادهاى تند و غير متناسب ، با اشكال‌تراشىهاى رژيم همراه شد و يكى از علماى بزرگوار و محترم حوزه علميه قم به نويسنده مىگفت : « جرج جرداق از اين تأليف فقط قصد شهرت يا سود مادى داشته است ! » و همين‌طور ، يكى از\r\n\r\n\r\n","description":"","footnote":"\r\n( 1 ) . اغلب اينها ، همان‌طور كه در متن نامه آمده ، كتاب‌هاى داستان است .\r\n( 2 ) . اين دو ، مجموعه‌هاى شعرى مؤلف است .\r\n( 3 ) . الاخلاق والاداب شماره 10 ، سال 2 ، صفحه 239 چاپ كربلا ، عراق .\r\nو به‌دنبال آن ، از « كربلا » نامه مشروحى از سوى يكى از علماء محترم به مراجع قم نوشته شد كه در آن انتقاد شديدى را نسبت به محتواى كتاب و ترجمه آن ارائه داده بودند كه در همان موقع ، توضيحات لازم خدمت نويسنده محترم آن نامه ، ارسال گرديد و البته نقل مكاتبات ما در اين زمينه و در مقدمه كتاب ، ضرورى به‌نظر نمىرسد .\r\n","page_name":" 54 ","page_number":54},
  {"content":"\r\n\r\nعلماى تهران كه خود نويسنده بزرگى هم هست ، به نگارنده گفت : « افسوس كه جرج جرداق معتقد به اشتراكيت مطلق ! است » .\r\nالبته ما ، در اين مقدمه كوتاه ، درصدد ارزيابى نظريات مؤلف نيستيم و بىشك در همهء موارد هم نمىتوانيم هم‌عقيده او باشيم ، اما اقتضاى عدل و انصاف اين است كه بگوييم بر خلاف گفته‌هاى ديگران ، انگيزهء اصلى جرداق در تأليف اين كتاب ، تنها شور و عشق او نسبت به امام علىبن ابىطالب عليه السلام و اعتقاد وى به كامل‌بودن نظام عدالت اجتماعى از ديدگاه امام على است ، و ما نمىتوانيم از يك فرد مسيحى انتظار داشته باشيم در همهء امور ، مانند يك فرد مسلمان فكر و يا عمل نمايد و اصولًا اگر چنين باشد ، ديگر نمىتوان او را مسيحى ناميد !\r\nبه‌نظر ما خدمتى كه جرداق با تأليف اين كتاب در معرفى نظام عدالت اجتماعى اسلامى و انديشهء توحيدى امام علىبن ابىطالب عليه السلام نموده ، هيچ‌يك از مسلمان‌نماهاى عرب همكار جرداق نكرده‌اند .\r\nعلاوه ، اگر كسى كتاب او را با دقت مطالعه نكرده و شور و عشق او را نسبت به مقام شامخ و و الا و جهانى امام على عليه السلام كه از لابه‌لاى تمام سطور و مباحث كتابش نمايان و هويداست ، نبيند ، شايد حق داشته باشد باور نكند در قرن ما ، قرن ماديت و ماده‌پرستى ، يك جوان مسيحى پنج جلد كتاب و در بيش از 1300 صفحه ، دربارهء انديشه و روش اجتماعى و شخصيت عظيم امام على عليه السلام - دومين شخصيت اسلامى - تأليف كند . . . .\r\nما با مطالعهء دقيق اين اثر ، اعتقاد يافتيم كه عامل اصلى و محرك اساسى جرج جرداق در تأليف اين كتاب ، قبل از هر چيزى ، شور و علاقه او به امام علىبن ابىطالب عليه السلام قهرمان بت‌شكن و مساوات‌خواه تاريخ ، و دفاع از حقوق پايمال‌شدهء ملت‌هاى ستم‌ديده و مستضعف جهان بوده است .\r\nما در كتاب جرج جرداق ، مطلبى كه حاكى از اعتقاد او به « كمونيسم » يا « اشتراكيت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمطلق » ! باشد ، نيافته‌ايم و كسانى كه مطلبى در اين باره ديده‌اند ، بد نيست آن را ارائه دهند ، تا حداقل در ترجمهء آن توضيح لازم داده شود .\r\nو اصولًا باوركردنى نيست كه يك فرد كمونيست مسيحىالاصل ! به‌جاى شرح مبانى اقتصادى اجتماعىِ ماركسيسم و لنينيسم ، به شرح و تبيين چگونگى روش عدالت اجتماعى اسلامى از ديدگاه على بپردازد ؛ كه مسلماً از نظر اصول و كليات مبانى ، متضاد با مبانى اشتراكيت ادعايى كمونيسم بين‌المللى است .\r\n. . . اين قابل قبول نيست كه جرج جرداق كمونيست باشد ، در حالى كه كتاب او درواقع سند بطلان مبانى اجتماعى و اقتصادى كمونيسم است . به‌نظر ما ، نشر كتاب او در ميان ملل مسلمان و پيروان علىبن ابىطالب عليه السلام نافذترين و موفق‌ترين سلاح ضدكمونيستى - ضدكاپيتاليستى است . مسلمانى كه كتاب جرج جرداق را بخواند و كيفيت عدالت اجتماعى در اسلام را بداند ، به هيچ‌وجه تحت تأثير تبليغات شوم كاپيتاليسم ، امپرياليسم و كمونيسم قرار نمىگيرد .\r\nاصولًا نفوذ و اشاعهء روش‌هاى كمونيستى و افكار سرمايه‌دارى و مادىگرى استثمارگران غربى ، در ميان مسلمانان وقتى امكان‌پذير است كه مردم ما از اصول و قوانين اقتصادى و اجتماعى اسلامى مطلع نباشند ، زيرا معقول نيست كه مسلمانى با داشتن طرز فكرى صحيح و ايدئولوژى كامل ، به سراغ افكار غلط اجتماعى برود .\r\nدر هرصورت ، با مطالعهء مجموعهء پنج جلدى كتاب جرج جرداق ، ثابت و روشن خواهد شد كه مؤلف معتقد به اشتراكيت مطلق و كمونيسم نيست ، زيرا او با اين‌كه در همين كتاب ، چند جا از سوسياليسم طرفدارى مىكند ، ولى در مواردى هم « مالكيت » را ، اگر از راه صحيح و مشروع باشد ، قانونى و حق طبيعى افراد مىداند و در جاى ديگر با « كار اجبارى » مخالفت مىكند ، در حالىكه « كار اجبارى » يكى از لوازم حتمى حكومت‌هاى كمونيستى است . وى هم‌چنين از دگماتيسم انتقاد مىنمايد ، در صورتى كه در بلوك سوسياليسم و كمونيسم ، عدم اعتقاد به اصول عقيدتى و مبانى فلسفى و\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاقتصادى ماركس و لنين و عدم ايمان به سانتراليسم حزبى ! ، با تبعيد به « اردوگاه كار اجبارى » همراه است ! و . . . .\r\nپس به‌طور كلى بايد گفت : مؤلف ، ماركسيست نيست و در عين حال در بعضى از موارد ، دچار اشتباهاتى شده كه ما به بعضى از آنها در پاورقىها اشاره كرده و يا توضيحات كافى داده‌ايم ، و بدين ترتيب ترجمهء اين كتاب دليل بر توافق فكرى و عقيدتى كامل با مؤلف نتواند بود !\r\nبه‌نظر ما از نظر فلسفى ، اسلام بين مكتب‌هاى ماترياليسم و ايده‌آليسم روشى دارد كه آن را « رئاليسم » مىناميم . از نظر سيستم اقتصادى اجتماعى - سياسى نيز در قبال كاپيتاليسم و كمونيسم و اشتراكيت مطلق و رژيم‌ها و مكتب‌هاى سياسى موجود در جهان ، داراى راه و روش ويژه‌اى است كه از نظر مبانى و اصول ، با مبانى و اصول مكتب‌هاى ديگر تفاوت‌هاى بنيادين دارد .\r\nپس ، جنجال نشئت گرفته از ترس و واهمهء حاكميت و ارتجاع وابسته كه موجب تحريف ترجمه و حتى افزودن فصلى بر كتاب در « صفات ملوك عادل ! » گرديد ، در واقع نمىتواند يك نقد علمى فلسفى باشد ، و به همين دليل نگارنده سىسال پيش ، رساله‌اى تحت عنوان : « معرفى يك نويسنده ، و يك كتاب بزرگ : جرج جرداق و الامام على صوت‌العدالة الانسانية » منتشر ساخت كه شامل معرفى كتاب ، مؤلف و ديدگاه‌هاى مراجع بزرگ در بارهء كتاب بود .\r\nاين جزوه در سطح وسيعى توزيع گرديد و به‌دنبال آن ، نامه‌هاى فراوانى از علماى ايران و عراق رسيد كه در واقع مشوق نگارنده براى ترجمه كامل كتاب بود .\r\nاز جملهء اين نامه‌ها ، نامهء شهيد رابع ، آية اللَّه سيدمحمد باقر صدر بود كه در ضمن اعلام وصول كتاب « شيعه » و جزوه مزبور كه زير عنوان كلى سلسله انتشارات « در راه انقلاب فكرى اسلامى » چاپ شده بود ، ترجمهء كتاب مزبور را همراه با توضيحات لازم در موارد ضرورى ، خدمتى بزرگ بر اسلام و مسلمين دانسته بودند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nنمايش تصوير\r\nصفحه اول نشريه در راه انقلاب فكرى كه در نامه شهيد صدر\r\nبه آن اشاره شده است\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nترجمه و متن نامه شهيد بزرگوار ، آيةالله محمد باقر صدر ، چنين است :\r\nبسم‌الله الرحمن الرحيم\r\nحضرت العلامة المجاهد الحجة ، السيد هادى الخسروشاهى - دامت بركاته -\r\nالسلام عليكم و رحمةاللَّه و بركاته\r\nتحيّة حب و اخلاص و تقدير و بعد : ديروز نامه شريفه را دريافت داشتم كه نشانِ عواطف و الطاف عالى شما بود و مرا مرهون اين عواطف و الطاف ساخت . نامه را خواندم و در لابه‌لاى سطور گران‌قدر آن ، بزرگمردىِ شما كه پيش از ديدار ، به او علاقه‌مند شده‌ام ، و قبل از ملاقات ، به او اخلاص يافته‌ام ، بر من آشكار شد . چرا كه من در انديشه و روح در كنار شما هستم و به‌نظرم اين هزاربار گرامىتر از ديدار فيزيكى و ظاهرى است . البته نامه ، محبت و اخلاص مرا افزون ساخت و من اطمينان دارم كه دانشگاه اسلامى بزرگ در قم ، به بركت كوشش شما و امثال شما ، از نخبگان مجاهد و علماى محقق ، منبع پرتوافكنى فكرى بر تمامى جهان اسلام خواهد شد و رسالت بزرگى را در تاريخ ادا خواهد كرد .\r\nدر نامهء شريف نوشته‌ايد كه از برنامهء من در چاپ كتاب اقتصادنا آگاه شده‌ايد و مطلب همان‌طور است‌كه شنيده‌ايد . من در آينده ، درنخستين روزى كه كتاب از چاپ‌خانه درآمد ، نسخه‌اى براى جناب‌عالى خواهم فرستاد تا هم‌چنان كه قبلًا در مورد كتاب فلسفتنا محبت‌هاى شما را دريافت كرده‌ام ، از نو با آن الطاف روبه‌رو شوم .\r\nترجمهء كتاب به زبان فارسى ، به‌طور جدى فكر جالبى است و من بدون ترديد با تحقق‌يافتن اين انديشه ، خوشحال خواهم شد كه موجب گسترده‌ترشدن نفع اسلامى اين كتاب خواهد بود . « 1 »\r\n\r\n\r\n","description":"","footnote":"\r\n( 1 ) . ترجمه اين دو كتاب توسط دوستان و برادران ديگر ، انجام گرفت و تحقق اين توفيق از نگارنده سلب گرديد .\r\n","page_name":" 59 ","page_number":59},
  {"content":"\r\n\r\nچند هفته پيش هم هديهء نفيس شما - كتاب شيعه و راه انقلاب فكرى - را دريافت كردم و ساعاتى چند از عمر را با آن گذراندم و از بيان شيوا و انديشهء عالى و تحقيق عميق ، بهره‌مند شدم . خداوند به شما و آقاى طباطبايى بهترين پاداش مجاهدان نيكوكار را عنايت فرمايد .\r\nالبته من دو يا سه روز پس از دريافت هديهء شما ، نامه‌اى برايتان نوشته و تشكر و اخلاص و امتنان خود را اعلام نمودم و درضمن ، دربارهء ترجمهء كتاب « جرداق » اشاره كردم كه از تصميم به ترجمه آن ، با توجه به محتواى آن كه گاهى با مذهب و يا اسلام برخورد دارد ، صرف‌نظر كنيد و لابد تا امروز نامه به‌دست شما رسيده است ، ولى امروز به آن مىافزايم كه : اگر شما با قلم شيوا و انديشهء استوار خود ، بر موارد غيرمطلوب كتاب توضيحاتى بيفزاييد ، درواقع اين ، كارى مهم و خدمتى آشكار بر اسلام و مسلمانان خواهد بود .\r\nدر پايان ، از خداى متعال خواستارم شما را همواره با سلامتى كامل و توفيق بزرگ در راه جهادى پيروزمندتان ، همگام سازد .\r\nپاك‌ترين احترامات و درودهاى مرا بپذيريد\r\nالمخلص محمدباقر الصدر\r\nالنجف الاشرف « 1 »\r\n\r\n\r\n","description":"","footnote":"\r\n( 1 ) . متأسفانه نامه تاريخ ندارد ، ولى با توجه به محتواى آن ، وصول كتاب شيعه و تصميم ما بر ترجمه كتاب امام على عليه السلام جرداق ، مربوط به سىسال پيش - حدود 38 يا 39 - خواهدبود !\r\n","page_name":" 60 ","page_number":60},
  {"content":"\r\n\r\nنمايش تصوير\r\nمتن عربى نامه شهيد آيةاللَّه سيدمحمدباقر صدر\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n* * * سرانجام در سال 1338 ه . ش تصميم گرفتم كه هر پنج جلد الامام على صوت‌العدالة الانسانية را ترجمه و منتشر سازم . به همين منظور ، پس از كسب اجازه از مؤلف محترم ، به ترجمه جلد اول آن اقدام نمودم كه قسمت‌هايى از آن ، در همان سال ، در هفته‌نامه‌هاى مذهبى تهران از قبيل : وظيفه ، نداى حق و غيره چاپ شد . ولى متأسفانه پس از آن ، شرايطى پيش آمد كه امكان چاپ كتاب از بين رفت و قسمت‌هاى ترجمه‌شده هم در گوشه‌اى بايگانى گرديد !\r\nدر تابستان سال 1344 جناب « شمس فراهانى » - مدير محترم مؤسسهء مطبوعاتى فراهانى - پيشنهاد نمود كه به چاپ ترجمه كتاب اقدام شود . . .\r\nپس از پذيرفتن اين پيشنهاد هنگامى كه در تبريز پاك‌نويس ترجمه را آغاز كردم ، متوجه شدم بايد آن را از نو ترجمه كنم ، زيرا به قول « عمادالدين اصفهانى » متوفاى 597 ه :\r\nانسان ، امروز كتابى مىنويسد و فرداى همان روز مىگويد اگر اين مطلب تغيير يابد بهتر خواهد بود و اگر چنين افزوده شود ، جلوه بيشترى خواهد داشت و اگر اين مطلب جلوتر باشد ، بسيار به جا خواهد بود و اگر آن يكى نوشته نشود ، زيباتر خواهد گشت ، و اين ، از بزرگ‌ترين عبرت‌هاست و دليل چيرگى نقص بر همهء بشر است . « 1 » . . . ترجمهء جديد شروع شد و در عرض دوماه تعطيلى تابستان ، ترجمهء كامل جلد اول پايان يافت و در بعضى از مواردى كه لازم به‌نظر مىرسيد ، پاورقىهايى افزوده\r\n\r\n\r\n","description":"","footnote":"\r\n( 1 ) . « انّى رأيت انّه لايكتب انسان كتاباً فى يومه الّا قال فى غده ، لو كان غير هذا الكان احسن ولو زيد كذا لكان يستحسن ولو قدم هذا لكان أفضل ولو ترك هذالكان أجمل وهذا من أعظم العبر وهو دليل على استيلاء النقص على جملة البشر » !\r\n","page_name":" 62 ","page_number":62},
  {"content":"\r\n\r\nشد . البته در اين ترجمه سعى كردم كه از متن عربى كتاب خارج نشوم و همين مقيدبودن به ترجمهء « غيرآزاد » شايد در بعضى موارد ، سلاست عبارت را از بين برده است كه ظاهراً حفظ امانت در ترجمه نقص آن را جبران خواهد كرد !\r\n. . . ترجمه جلد دوم و سوم عربى هم ، به‌طور طبيعى مدتى طول كشيد و توضيحات و پاورقىها بر غنا و محتواى كتاب افزود . بىشك ، در آن شرايط ، در كل كتاب روشنگر حقايق و افشاگر رژيم استبداد بود و به همين دليل ، اخذ اجازهء نشر گاه با دشوارى روبه‌رو و در مواردى هم با حذف پاورقىها همراه بود .\r\n* * * . . . در يكى - دوسال اخير ، فرصت ديگرى پيش آمد كه به تجديدنظر كلى و اصلاحات لازم در ترجمه قبلى بپردازم و سپس به ترجمه دو جلد باقيمانده كتاب - چهارم و پنجم متن عربى - اقدام كنم كه مجموعه كامل ترجمه كتاب ، جمعاً در 6 جلد ، در اختيار علاقه‌مندان و ياران امام على عليه السلام قرار گرفت . . . .\r\nيك جلد اضافى ، در واقع توضيحات اين‌جانب در پاورقىها - يا در فصول مستقل - فقط در ترجمه سه جلد نخستين متن عربى است كه اين توضيحات ، به‌نوبه خود بر غناى كتاب افزوده است . و بايد اشاره كرد كه تمامى پاورقىها با قيد حرف « م » ، از مترجم است .\r\n. . . علاوه بر آن مجموعه پنج جلدى ، هم‌اكنون ترجمه كامل يك جلدى كتاب نيز ، تقديم علاقه‌مندان مىگردد كه اميدوارم مورد استفاده قرار گيرد .\r\nتهران : سيدهادى خسروشاهى\r\n1369 ش - 1410 ه .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nگفتارى از ميخائيل نعيمه\r\n\r\nزندگى بزرگان\r\nزندگى بزرگان براى ما چشمهء زاينده‌اى از پند ، تجربه ، ايمان و اميد است كه هرگز خشك نمىشود . اين بزرگان ، همانند قله‌هاى مرتفعى هستند كه با شوق و سوز ، به‌سوى آنها مىرويم . مشعل‌هاى فروزانىاند كه تاريكىها را از پيش پاها و ديدگان ما بر طرف مىسازند و همين بزرگان هستند كه اعتماد ما را نسبت به خود ، زندگى و هدف‌هاى دور و سعادت‌بخش آن ، هميشه فزونى مىبخشند . و اگر اين بزرگان نبودند ، يأس و نوميدى در مبارزه با امور ناشناخته زندگى ، بر ما غلبه مىكرد و ما از مدت‌ها پيش ، پرچم سفيدرنگ تسليم را برافراشته و به مرگ مىگفتيم : ما اسيران و بندگان تو هستيم ، دربارهء ما هرچه مىخواهى ، بكن !\r\nولى ما حتى يك روز هم تسليم يأس و نوميدى نگشته‌ايم و هرگز هم نخواهيم شد ، زيرا پيروزى نهايى ، بنا به شهادت كسانى كه از ما هستند و پيروز شده‌اند و علىبن ابىطالب نيز از آنها بود ، از آن ماست . و با اين‌كه ميان ما و اين پيروزمندان كمى از زمان و مكان فاصله افتاده است ، آنها هميشه و در همه وقت با ما هستند . و هرگز نه زمان مىتواند صداى آنها را از گوش ما دور كند و نه مكان مىتواند سيماى درخشان آنان را از نظر ما محو سازد .\r\nبهترين شاهد بر صحت گفتار من ، همين كتابى است كه اكنون در دست\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nشماست ، زيرا اين كتاب شرح زندگى بزرگى از بزرگان بشريت است كه در سرزمين عرب به‌دنيا آمد ، ولى هيچ‌وقت « عربيت » نتوانست تأثيرى در او بنمايد .\r\nو با اين‌كه اسلام چشمه‌هاى فضيلت او را به جوشش درآورد ، ولى او فقط براى اسلام نبود و خود را تنها به اسلام اختصاص نداد . به همين دليل زندگى افتخارآميز و بىنظير او مىتوانست روح يك نويسنده مسيحى را در « لبنان » و در سال 1956 م . بيدار و شعله‌ور سازد كه براى شرح ماجراى زندگى او ، به تجزيه و تحليل و تحقيق و بررسى عميقى مشغول گردد و همانند شاعرى كه مجذوب و شيفته شاهكارها ، افتخارات و يادگارها و قهرمانىهاى آن باشد ، به غزل‌سرايى بپردازد .\r\n* * * دلاورىها و قهرمانىهاى امام على ، تنها به ميدان‌هاى كارزار منحصر نمىشود ، بلكه او در روشن‌انديشى ، پاكىِ وجدان ، سحرِ بيان ، عمق و كمالِ انسانيت ، شور و حرارت ايمان ، بلندى همت و فكر ، هوادارى از رنج‌ديده‌ها و ستم‌كشيده‌ها در برابر خودكامگان و ستم‌پيشگان و فروتنى در مقابل درخشش هرگونه حقى نيز قهرمان بود . و همهء اين قهرمانىها ، به‌هراندازه كه از زمان آن بگذرد ، هميشه پناه‌گاه پرمايه‌اى است كه امروز ، و هر روز ديگرى كه شوق ما براى پىريزى و بنياد جامعه و زندگى سعادت‌مندانه و فاضله‌اى تشديد مىشود ، به‌سوى آن رو مىكنيم .\r\nمن نمىخواهم كه پيش از مطالعهء خوانندگان ، از نكات و موارد جالب و ارجدار اين كتاب پرده بردارم ، زيرا كه بسيار است و از آن جمله است : بيان فروزنده‌اى كه اين‌جا و آن‌جا ، چهره‌هاى برجسته شعرى ، سرشار از احساس و عاطفه ، با رنگ‌آميزى دلپذيرى به‌وجود آورده و با زيبايى خاصى جلوه‌گر و نمايان است و هم‌چنين هم‌آهنگى و آراستگى در شرح و تفسير اوضاع ، اقدام دليرانه در نقل و بررسى افكار و عقايد سياسى ، دينى ، اجتماعى و اقتصادى على و تطبيق آن با صحنه‌هاى زندگى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nامروزه ماست و اين ، اقدام عالى و موفقيت‌آميزى است و نويسندگانى كه قبلًا در اين موضوع بحث كرده‌اند ، بدان دست نيافته‌اند . گواه صدق ما ، كوشش‌هاى جديد نويسنده است كه در شرح و تفسير بعضى از رويدادهاى دوران زندگى امام على به‌عمل آورده است . اين تفسير و بررسى با سبك و روش معمولى تاريخ‌نويسانى كه تا امروز درباره امام نوشته‌اند ، مغايرت دارد .\r\nدر واقع ، هيچ مورخ و نويسنده‌اى ، به‌هراندازه كه باهوش ، باشخصيت ، نكته‌سنج و نابغه هم باشد ، امكان ندارد بتواند حتى در هزار صفحه ، تصوير كاملى را از بزرگانى كه در رديف امام على هستند ، ترسيم كند و حقيقت آن را بر شما و براى شما مجسم سازد ، يا بتواند رويدادهاى مهمى را كه در دوران آن به‌وقوع پيوسته ، به‌نحو شايسته‌اى روشن سازد . پس ، آنچه را كه امام على درباره آن فكر و دقت نموده و به آنچه كه اين شخصيت بزرگ عرب ، بين خود و خداى خود گفته و عمل كرده است ، از امورى است كه هرگز هيچ گوشى آن را نشنيده و هيچ چشمى آن را نديده است . و البته اين خيلى بيشتر از آن است كه با دستش انجام داده و يا با قلم و زبانش آن را آشكار كرده است . بنابراين ، هر صورتى كه ما از او ترسيم و نقاشى كنيم ، مسلماً تصوير ناقصى خواهد بود ، ولى چيزى كه ما از آن مىخواهيم و به آن اميدواريم ، جنبش و حرارتى است كه به زندگى مىبخشد .\r\nهدف نهايى در كتابى از اين قبيل ، تفحص و بررسى مواهبى است كه از كارها و گفتارهاى على به ما رسيده و سپس درك آن به‌صورت دقيق و واقع‌بينانه بوده و بعد نشان‌دادن شكل و سيماى اين مرد است ، آن‌چنان كه مؤلف تصور و ترسيم كرده و انتظار دارد كه شما نيز همان‌گونه او را تصور و درك كنيد !\r\nمن ايمان دارم كه مؤلفِ اين كتاب نفيس و پرارزش ، با كمالى كه در قلم و با حرارتى كه در قلب و با انصافى كه در وجدان او وجود دارد ، در ترسيم شكل واقعى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nامام علىبن ابىطالب ، تا حدود زيادى موفق و كامياب گشته است ، به‌طورى كه در مقابل آن چاره‌اى جز اين نيست كه اقرار كنيم : اين تصوير ، شكل زنده‌اى از بزرگ‌ترين مرد دنياى عرب ، پس از پيامبر است .\r\nبسكنتا - ميخائيل نعيمه\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nسرزمين معجزه‌ها\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nمهد نبوت\r\nمهد نبوت : سرزمينى كه هم در گذشته و هم در آينده - هر دو - سرزمين معجزه بوده و خواهد بود .\r\nفلات پهناورى كه اگر در آن باران مىباريد و سرسبز و خرم و پرگياه و بارورش مىساخت ، همهء گرسنگان دنيا را سير مىنمود و همه برهنگان جهان را مىپوشاند .\r\nاين فلات ، به اندازه‌اى وسيع و پهناور است كه هيچ خيالى نمىتواند حدى برايش قائل شود و فكرى نمىتواند آن را به‌خاطر بسپارد . آن‌جا فلاتى است كه از ابتداى تكوين و خلقت ، در دل صخره‌هايى سخت ريگزارى متحرك و مواج بوده است .\r\nوزش باد ، ريگ و شن آن را در هوا بازى مىداده و مىچرخانده تا در واقع سرزمينى به‌وجود آمده كه مىجوشد و در انقلاب است .\r\nآرى ! سرزمينى از تپه‌ها و دره‌هاى شنى كه همواره در حال تلاطم و نشست و برخاست مىباشد و كوه‌هاى كم‌ارتفاع و بىگياهى كه هرگز باران نديده و در دل ريگزار خشك نشسته‌اند .\r\nهمه‌جاى اين سرزمين تفتيده ، سخت و آتش‌فشانى ، مملوّ از سنگ‌هاى سياه و پوسيده و سوراخ‌سوراخى است كه گويى در آتش گداخته شده و به گوشه‌اى پرتاب شده‌اند و گويا هنوز هم حرارت و سياهى را در خود حفظ كرده‌اند .\r\nآن‌جا را « سرزمين سوخته » نام كرده‌اند و نام‌هاى ديگرى نيز از اين قبيل برايش\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنهاده‌اند .\r\n* * * آن‌جا فلاتى است كه قابل زراعت و كشاورزى ، و به تبع آن ، قابل سكونت و زندگى نيست ، زيرا تنها كشاورزى مىتواند عامل سكونت گروهى در يك‌جا باشد . اين دشت‌ها ، با اين توصيف از نظرِ گرما و خشكى هوا ، از بدترين و سخت‌ترين نقاط دنياست و علىرغم آن‌كه دريا آن را از سه طرف فرا گرفته ، باران و شبنم آن بسيار ناچيز است . البته گاهى باران سر و صورتى برايش داده و اندك طراوتى به وجود مىآورد . مردم هم منتظر اين موسم‌ها هستند تا با هرچه دارند ، از شتر و زن و فرزند ، به استقبال آن بشتابند ، ولى باد سموم - بدترين بادى كه همه‌جا را فرا مىگيرد - هرگونه گياه و طراوتى را مىخشكاند . اين باد ، گاه زندگى را نيز بر باد داده و نابود مىسازد . از اين‌جاست كه شعرا درباره نسيم روح‌بخش صبا ، وقتى كه از سوى شرق مىآيد ، شعرها مىسرايند ، آن سان كه انسان از بوى عطرآميز بهشت شاد و مسرور گردد .\r\n* * * رودها و نهرها : در آن جا نهرى كه پيوسته جارى باشد ، وجود ندارد ، ولى در بعضى از اين نقاط ، وقتى كه باران به شدت ببارد ، سيل‌هايى جارى مىگردد و از شكم وادىها و دره‌ها ، راهى براى خود باز مىكند . در چنين مواقعى مردم به همديگر پيشى مىجويند تا سدهايى بسته ، آب را اگرچه براى مدت كوتاهى ذخيره نمايند .\r\nچهارپايان : حيوانات اين ناحيه مانند مناطق و جاهاى ديگر نيست . خداوند به آنها ساق‌ها و پاهايى بلند داده ، تا مسافت‌هايى دور و دراز را پيموده و در وسط دشت‌ها و بيابان‌ها باز نمانند ، چنان‌كه براى بعضى از آنها ، پاهاى گرد و مستديرى قرار داده تا در ريگ‌زارها فرو نروند . در اين نواحى ، حيوانات بردبارى و شكيبايى بيشترى در مقابل گرسنگى و دشوارىهاى راه دارند ؛ مثلًا شتر هميشه در معدهء خود ذخيرهء آب دارد . و اعراب باديه‌نشين - كه شتر را به هزار نام مىخوانند - گاهى اين آب‌ها را ، با وسايلى از\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nشكم آنها بيرون مىآورند ، تا خودشان بنوشند .\r\nگياهان : نمىخواهم سخن در وصف آن به درازا بكشد : خارهايى تيز و داغ ، با رگ و ريشهء تشنهء آب ، آن هم بسيار كمياب . چنين است گياه آن !\r\nخانه‌ها : اگر آنها را خانه و منزل بنامند ، اشتباه است . آنها خيمه‌ها و چادرهاى بزرگى هستند كه باد سوزان در آن كوران مىكند و گرماى ناراحت‌كننده با آن به ستيزه برمىخيزد و بدين‌ترتيب ، داخل اين خيمه‌ها با بيرون و صحراى سخت و ناهموار يكى مىشود ! و روى همين اصل ، اين چادرها تنها در بعضى مناطق و اماكن خاص برپا مىشوند . و باز بسيار كوشش بىجايى خواهد بود كه ساكنان آنها بخواهند در هر كجا كه مىخواهند اقامت نموده و يا در مكان آرام و امنى مستقر گردند . آنها با خانه به‌دوشى و كوچ‌كردن پيمان هميشگى دارند !\r\nمواد غذايى : مواد غذايى در آن دو چيز سياه است : خرما و آبى كه به‌دست آيد ، به اضافهء آنچه كه از گوشت شتر و يا گوشت شكار پيدا مىشود .\r\n* * * طبيعت اين صحرا ، ساكنان و مردم آن را به جنگ و كشتار وامىدارد و درواقع جنگ و ستيز دايمى ، اصل و اساس نظام اجتماعى آنهاست .\r\nخورشيد همواره بر بيابان‌هاى جزيرةالعرب و خانه‌هاى آن ، پرده‌اى از آتش و حرارت مىافكند و مردم فقير و بيچاره ، گوشت گرگ يا گوسفندى از پا درآمده را در روى سنگ‌هاى آن بريان مىكنند ! بر بيابان‌هاى جزيرة العرب و منزل‌هاى آن ، هميشه فشار و رنج كشنده و مرگ تلخ و ناگوار سايه افكنده است . و مناظر و چشم‌اندازهاى آن يك‌سان و يك‌نواخت است : دريايى از ريگ در سينهء آبادىهاى ناچيز و آرزوهاى شكست‌خورده و سوخته كه فلات اجازه سربلندكردن را برايشان نمىدهد .\r\nالبته در اين طبيعت بىرحم و اين زندگى دردناك و دشوار و اين وضع سخت معيشت مردم صحرا ، ادراك و شعورى كه سراسر هستى و زندگى را فراگيرد و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنمونه‌هاى عالى نيكى و نيكويى كه دل را نرم و قلب را پرمهر كند ، بسيار دشوار است ، زيرا نظيرِ اين احساسات بشر دوستانه ، در سرزمين‌هاى پرآب و سرسبز و خرم بيشتر رشد مىكند نه در دوزخ بيابان ، و در نزد كامرانان يافت مىشود ، نه در ميان عقب‌ماندگان و محرومين اجتماعى كه كمبود مواد غذايى به آنها امكان انديشه و رشد را نمىدهد . وانگهى ، چند دهكده آباد جزيره در آن زمان را نبايد به حساب آورد ، زيرا آنها دهكده‌هاى مسخره و بىارزش ، پراكنده و كوچك ، غم‌انگيز و اندوهبارى بودند و به‌مثابه بيغوله‌هايى تاريك به‌شمار مىآمدند در ميان سرزمينى سوخته و سياه كه غارها ميان آنها فاصله انداخته بود و خود راهنما در آن گم مىشد و چهرهء زمين در آن گرفته به‌نظر مىرسيد .\r\nاما عمران و آبادى آن نيز به جهت هواى ناسازگار ، بحران فقر و بدبختى ، و دشوارى راه‌ها و سفرها و دورى از مراكز دنيا ، محروم بود و فقط در بعضى از نقاط « يثرب » و « طائف » رونق و ساخت و سازى وجود داشت . ثروتى نسبت به اين ويرانه‌ها ، پيدا مىشد !\r\nاما مكه ، بتكده‌اى بيش نبود و مردم آن بازرگانان و سوداگرانى بودند كه از مقياس‌هاى زندگى آنان ، گرفتن جان انسان ، با درهم و دينار بود !\r\n* * * زندگى سخت و ناگوار در دوزخ شن‌زار ، همراه با بدبختى و بيچارگى نسبت به امروز و توأم با يأس و نااميدى از فرداى تاريك و از دست‌رفته : چنين است وضع جزيرةالعرب !\r\nو انسان آن : آيا شگفت‌انگيز نيست كه در اين سرزمين انسانى باشد ؟ در حالىكه در نزديكى آن ، سرزمينى وجود دارد پربركت ، سرسبز و خرم ، با خوراك و پوشاك فراوان و سرشار از وسايل زندگى بهتر ، و هركه در آن راهى يابد او را كفاف دهد .\r\nوجود اين انسان ، در اين سرزمين كه در ميان كوه‌ها و درياها و بيابان‌هايش\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمحصور شده و هرگز حاضر نيست آن را ترك كرده و ميهن ديگرى براى خود اختيار كند ، معجزه صحرا قبل از انقلاب محمد و انقلاب على است .\r\n* * * نه چشمه‌ساران پرآب و بركت !\r\nنه سرزمين‌هاى پرنعمت سبز و خرم !\r\nنه همهء ثروت‌هاى دنيا !\r\nنه نشاط شبانگاه و نسيم صبا و ژاله صبحگاه !\r\nنه نعمت‌هايى كه براى فردى خوش‌گذران ، در مكانى جمع شود كه از آن شير و عسل مىريزد و بر آن مر و لبان مىبخشد ! « 1 » نه خنده طبيعت و شادى و سرور آن در هر باغ و گلستان !\r\nو نه هرآنچه را كه جزيرةالعرب در آن روزگار از آن محروم بود اگر به او مىدادند ، همه و همه به پايه آنچه به زودى از سرزمين معجزه‌ها براى همه دنيا ، طلوع و ظهور مىكرد ، نمىرسيد و ارزش برابرى با آن را نداشت .\r\nاين سرزمين ، در آن زمان چيزى بالاتر و بزرگ‌تر از همه اينها براى دنيا به ارمغان آورد : هنگامى كه جهان هستى به‌پاخاست ، زمان به هم پيوند يافت ، چشمه‌ها صاف و زلال گرديد ، ارزش‌هاى عالى زندگى روشن و آشكار شد و حقيقت وجود هستى در مرحلهء تكاملى انسانيت مطلق نمودار گشت و جوشش خير و نيكى ، بلندى حقيقت ، تحكيم عناصر فضيلت به ظهور پيوست تا جملگى در ساكن غار حراء محمدبن عبدالله بروز و تجلى نمايد و هم‌چنان در سرور و برگزيده نيكوكاران ، انقلابىِ بزرگ ، علىبن ابىطالب ادامه يابد و جاودانه شود .\r\nبرانگيختگى و بعث اين انسان بزرگ و استمرار آن در پسرعموى والاى او ،\r\n\r\n\r\n","description":"","footnote":"\r\n( 1 ) . مر و لبان ، هردو ، معجون‌هاى خوشبويى هستند كه در عربستان پيدا مىشوند . م\r\n","page_name":" 75 ","page_number":75},
  {"content":"\r\n\r\nبه‌منظور ابدىساختن حقيقت بزرگ ، در روى اين زمين و در ميان مردمانى كه از عادات و موازين آنها گرفتن جان انسان با درهم و دينار بود ، همان معجزه‌اى است كه به‌زودى به‌وقوع مىپيوست .\r\nاين برانگيختگى ، پس از خود محمد و على - رهبران انقلاب‌هاى اجتماعى بشردوستانه بر ضد بدبختى و درماندگى در آن محيط و آن زمان - معجزهء بزرگ صحرا بود .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nصداى محمد\r\nاز لهيب صحراى سوزان فروغى در چشمانش !\r\nو از گسترش ريگ‌هاى عريان ، در برابر تابش خورشيد ، صراحتى بر زبانش !\r\nو از باغ‌هاى « يثرب » و بستان‌هاى « طائف » و از واحه‌هاى شناگر حجاز كه همچون جزاير پراكنده در دل دريايى از ريگ در زير پرتو ماه خودنمايى مىنمودند ، نرمى و مهرى در قلب او و گرمى و سازشى در خون اوست !\r\nو از وزش گردبادهاى تند صحرا ، انقلابى در خيال اوست !\r\nو از بيان شعر و نور آسمان ، افسون و سحرى در زبان و شعله‌اى فروزان در روح اوست !\r\nو از راستى تصميم و درستى انديشه ، برشى در شمشير و پيام و رسالتى در دست اوست . اين همان محمدبن عبدالله ، پيامبر عرب ، بت‌شكن تاريخ و كوبنده راه و رسم بت‌پرستىهايى است كه در زير نام‌هاى : پرستش ثروت و سرمايه ، پرستش عادات و رسوم كهنه ، پرستش احمقانه نژاد و خون ، انسان را از برادر انسانش دور مىكرد .\r\n* * * فرزندان « قريش » دنيا و زندگى را تنها در ربودن درهم‌هاى ناچيز عرب باديه‌نشين و انباشتن آنها براى خود مىديدند . آنها ارزش‌هاى زندگى انسان را تا حد يك تجارت پرسود و سوداگرى و بهره‌گيرى روزافزون ، و كاروانى از كالاها كه پستىها و بلندىها\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nرا سير كرده و بيابان‌هاى پرپيچ و خم را با نواى نى و خوانندگى براى شترها به خاطر سوداگرى پايين آورده بودند . . . و سايبانى جز سايه درختان يك قرشى و پناه‌گاهى جز مكه ، شهر بت‌ها و بت‌پرستىها كه در آن فقط درهم و دينار ، پول و ثروت ارج داشت و حكومت مىكرد ، نداشتند !\r\nناگهان در گوش آنان صدايى طنين انداخت كه وجودشان را لرزاند و رشتهء شهوت‌ها و هوس‌هاى آنان را از هم پاشيد و دنيا را بر سر آنها فرو ريخت . آن صدا مىگفت :\r\nانسان ارزشى دارد ، برتر از آنچه شما مىشناسيد ، و عرب بيابانگرد و سرگردان ، رسالتى دارد غير از آنچه شما مىپنداريد .\r\nاين صدا ، صداى محمد بود .\r\n* * * دو قبيلهء « بنىاسد » و « بنى تميم » در مسير جاهلانهء زندگى خود ، با گمراهى و ضلالت ، به‌سرعت پيش مىرفتند و دختران خود را هم‌چنان زنده‌به‌گور مىساختند و در اين كار جز پيروى از عادات و رسوم غلط و تبعيت از آنچه انسان جاهل گذشته انجام مىداد ، هدفى تعقيب نمىكردند و جز زهرخند بر آراستگى خلقت و زيبايى طبيعت و شورانگيزى هستى ، انگيزهء ديگرى نداشتند . به گوش آنها صدايى ملايم و سرشار از نسيم مهر و شوريدگى عشق و زندگى خورد كه مىگفت :\r\nاى بندگان خدا ! از زنده‌به‌گورساختن دختران بپرهيزيد ! براى زنان نيز مانند مردان حقوقى است و كسى صاحب اختيار مرگ و زندگى ديگران نيست ، زندگى و مرگ تنها به‌دست خداست .\r\nاين صدا ، صداى محمد بود .\r\n* * * اعراب ، هميشه در جنگ و ستيز با شمشيرهاى آخته بودند و با زبان‌هايى كه گويى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتازيانه‌هاى دوزخ است ، با يكديگر سخن مىگفتند و در سايه نيزه‌ها و شمشيرها به دختران مىرسيدند و بر لبان آنها بوسه مىزدند !\r\nجامعهء آنها ، مركب از سوارانى فخرفروش ، مردانى در ميدان كارزار و كودكانى نالان بود كه براى خود پناهگاهى مىجويند و با كينه‌توزى و نابرادرى ، پرورش مىيابند و بزرگ مىشوند ! ناگهان در خميه‌هايشان بانگى پيچيد سهمگين‌تر از خروش رعد و برق و هولناك‌تر از صفير توفان كه مىگفت :\r\nاين چه كارى است كه مىكنيد ؟ ! آيا سزاوار است همديگر را بكشيد در حالى كه شما در سايه آفريدگار آسمان و زمين برادر يكديگريد ! جنگ و كشتار ، از كارهاى اهريمن است و آشتى و صلح براى شما زيبنده‌تر است و در سايهء آن ، زندگى بهتر و نعمت‌هاى دلخواه شما فراهم‌تر .\r\nاين صدا ، صداى محمد بود .\r\n* * * هيچ قوم و ملتى مانند مردم عرب ، در خودخواهى و خودبينى فرو نرفته بود . آنها آن چنان تحقير و خوارى بر مردم غيرعرب روا داشتند كه فقط خواستهء اخلاق فرعونى ، خودپسندى احمقانه ، اخلاق زشت و تلخ بود و در نتيجه ، مردم غيرعرب در نزد آنان به‌قدرى پست شمرده شدند كه شرافت انسانى آنها مورد تهديد قرار گرفت و اين امر به پرچمدار رسالت جهانى سخت گران آمد و خودخواهان فخرفروش را با صدايى بلند به خود آورد كه مىگفت :\r\n« عرب را بر عجم برترى و فضيلتى جز با پرهيزگارى نيست و انسان ، خواه ناخواه برادر انسان است . »\r\nاين صدا ، صداى محمد بود .\r\n* * * اما زجرديده‌ها و ستم‌كشيده‌هاى روى زمين ! . . .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاما طردشدگان و آوارگانى كه باد سموم صحرا چهره‌هايشان را سوزانده بود و اجتماع مزدور نيز آنها را از خود مىراند و زندگى چنان بر آنان تلخ و تنگ گشته بود كه آنها كم‌ارزش‌تر و پست‌تر از ريگ‌هاى بيابان‌ها به‌حساب آمده و روزگار سياهى را مىگذراندند .\r\n. . . اينها رفقا و ياران صاحب رسالت ؛ پيامبر جديد به‌شمار مىرفتند ، چنان‌كه دوستان مسيح نيز بينوايان و مطرودين اجتماع بودند . و پيامبر به‌خاطر نجات آنها ، حكومت را به‌دست شورا سپرد . بندگى و برده‌گيرى و بهره‌بردارى انسان از انسان را تحريم كرد ، بيت‌المال و كوشش‌هاى مردم را ملى و عمومى ساخت تا همه با هم ، از زندگى بهره‌مند شوند و پشت و شانه‌هاى بستگان قريشى خود را با تازيانه‌هاى خيرخواهى ملتهب ساخت و با تمام نيرو و وجود خويش براى وحدت جهانى ، كوشش نمود و سمبل آن را خداى واحد قرار داد و همه را به‌سوى او خواند . در حالى كه آنان ، مردمان بىخرد و كودكان نادان را تحريك كردند كه پيامبر را سنگباران نموده و او را مسخره نمايند .\r\nاما دل‌هاى اين ستم‌ديدگان و آوارگان و بردگان كه « بلال » مؤذن پيامبر - و نخستين مؤذن در اسلام - هم جزو آنها بود ، با صدايى كه ژرف‌تر از سرود صبحگاهى و نشاطانگيزتر از سايه بىدريغ شب و نافذتر از همه بانگ‌ها بود ، آرامش يافت و روشن گرديد :\r\n« مردم همه روزىخوار وخاندان خداوندند و محبوبترين فرد در نزد او ، كسى است كه براى خاندان او مفيدتر باشد » .\r\nاين صدا ، صداى محمد بود .\r\n* * * اما دشمنانش و آنهايى كه او را آماج سنگ‌ها كرده و مسخره مىنمودند ، اين صداى زندگىبخش را از او شنيدند :\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n« وَلَوْ كُنْتَ فَظّاً غَلِيظَ القَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشاوِرْهُمْ فِى الأَمْرِ فَإِذا عَزَمْتَ فَتَوَكَّلْ عَلى اللَّهِ إِنَّ اللَّهَ يُحِبُّ المُتَوَكِّلِينَ » ؛ « 1 »\r\nاگر تو درشت‌خوى و سنگين‌دل بودى از گرد تو پراكنده مىشدند ، از آنها درگذر و عفو كن و براى آنان طلب آمرزش بنما و در كار با آنها به مشورت بپرداز و چون تصميم گرفتى بر خداى توكل كن كه خداوند متوكلان را دوست دارد .\r\nاين صدا ، صداى محمد بود .\r\n* * * اما رزمندگان . . .\r\nو كسانى كه در راه زندگى بهتر مىجنگيدند . . . كسانى كه ياران او بر ضدّ شرّ و فساد عمل مىكردند . اگر به‌هنگام جهاد و دفاع از بنياد انقلاب جديد وسوسه‌اى براى پايمال‌كردن حقوق و كرامت‌هاى ديگران در دل آنها راه مىيافت ، پژواك اين كلمات دلنشين در دل و جانشان طنين مىافكند :\r\n« حيله و نيرنگ به كار نبريد . مردم را به زنجير نكشيد . كودكان و زنان و پيرمردان و صومعه‌نشينان گوشه‌گير را از پاى درنياوريد ، درخت‌هاى خرما را آتش نزنيد ، و هرگز گياه و درختى را قطع نكنيد و هيچ خانه و بنايى را ويران نسازيد !\r\nاين صدا ، صداى محمد بود .\r\n* * * عرب اين بانگ آسمانى را از فرزند عبدالله فرا گرفت و آن را شعار خود ساخت و همه‌جا گسترش داد تا آن‌جا كه هر تاجدار زورمندى را در آن فرو برد . و بدين‌وسيله توانست پيوند انسان‌ها را با همديگر محكم‌تر سازد و از همه بالاتر ، رابطه بين انسان و روح كائنات را - كه پيامبر صحرا آن را « خداى واحد و بىشريك » مىخواند - استوارتر و ناگسستنىتر نمايد . سايهء محمدبن عبدالله وسيع‌تر شد و تا آن‌جا گسترش\r\n\r\n\r\n","description":"","footnote":"\r\n( 1 ) . آل‌عمران ، آيه 159 .\r\n","page_name":" 81 ","page_number":81},
  {"content":"\r\n\r\nيافت كه سراسر عالم قديم را فرا گرفت و از مشرق تا مغرب ، از خاور تا باختر نيكى و معرفت و صلح بارور گشت . پيامبر صحرا دست خود را بر فراز جهان برافراشت ، تا بذر برادرى و دوستى و محبت جهانى را در زمين بيفشاند .\r\nو از آن پس ، پرچم اسلام از هند تا اندلس برافراشته شد .\r\nو بر جبين خورشيد ، تاج ملتى بزرگ درخشيدن گرفت !\r\n* * * هدف نهايى اين صداى آسمانى اين بود :\r\nدعوت جهانى به برادرى انسانى ، كوتاهى دست طبقه حاكمه ستمگر از ملت و دارايى و ثمره كوشش مردم ، برابرى همگانى - اعم از كوچك و بزرگ ، محكوم و حاكم ، عرب و عجم - در حقوق ، زيرا كه همهء مردم برادرانى هستند كه با هم برابرند . و از اهداف نهايى اين صدا بود : دعوت به رهايى زن از ظلم و ستم مرد ، آزادى كارگر از ستم كارفرما ، آزادى بردگان و نوكران از بندگى و ذلت . . . تا آن‌جا كه شرايط زمان و امكانات محيط به آن اجازه مىداد .\r\nاين صدا مىخواست درست بر خلاف نظريهء آن عده از فلاسفه پيشين كه مىگفتند : كارگران و پيشه‌وران و بردگان بايد به جرم انحطاط كار و پيشه‌اى كه دارند از حقوق مدنى محروم شوند و دنيا را در حقوق و مشاغل به طبقات گوناگونى تقسيم كرده بودند « 1 » ، همهء افراد مردم در كار حكومت و سرنوشت خويش دخالت كنند و اين بدون ترديد بزرگ‌ترين خيرخواهى و بشردوستى ممكن در شرايط آن زمان بود !\r\nربا و استثمار انسان از انسان تحريم گرديد .\r\nو اين صدا ، پس از محمد ، صداى علىبن ابىطالب بود .\r\nآن انقلابى بود برضد اجتماعى كه بنياد آن برپايه ظلم و ستم استوار گشته بود !\r\n\r\n\r\n","description":"","footnote":"\r\n( 1 ) . فلاسفه يونان و از جمله افلاطون ، چنين نظريه‌اى داده بودند !\r\n","page_name":" 82 ","page_number":82},
  {"content":"\r\n\r\nامام علىبن ابىطالب ، بزرگ بزرگان عالم ، بىهمتا نسخه‌اى است كه شرق و غرب جهان نه در گذشته و نه امروز ، صورتى بر طبق آن نديده است . شبلى شميل\r\n\r\nوجدان جهانى\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nبر تارك تاريخ\r\nاو را نمىتوان آدمى خواند ، مگر آن‌كه وى را مقياسى براى تجسم اوج روح و بينش آدمى بدانيم .\r\nچرا با گوشى شنوا به دنياى خود گوش نسپردى تا تو را از پديده‌اى بزرگ آگاه سازد كه جهان از نمونه آن ، براى تو سخن نمىگويد ، مگر بسيار كم و در ميان نسلى و نسلى .\r\nچرا به دنياى خود گوش و دل و عقل نسپردى تا تار و پود وجودت را از داستان بزرگ‌مردى بياگاهاند كه در درون خود ، قصه وجدان بزرگى را نهفته دارد كه آن‌قدر اوج مىگيرد كه دنيا و زندگى در مقابل آن كوچك و بىارزش گردد . . . و هم‌چنان فرزندان و نزديكان ، مال و جاه ، ثروت و قدرت و حتى ديدار خورشيد فروزان ، در آن هنگام كه طلوع مىكند و زمانى كه غروب مىنمايد ، در برابر آن كوچك و بىاهميت گردد و تا آن‌جا پيش برود و به صاحب خود آن اندازه اوج دهد كه او را از زمره آدميان فراتر برد . ديگر نمىتوان او را در زمرهء افراد بشرى شمرد ، مگر اين‌كه او را مقياسى براى تجسم اوج روح و بينش آدمى بدانيم .\r\n* * * چرا اين گوش و اين قلب و اين عقل را به دنياى خود راه نداده‌اى كه همراه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n« معرى » و پاكان دور و نزديك ، داستان شهادت را براى تو نقل كند كه فجر و شفق را با خون ريخته‌شدهء حق و عدالت رنگين مىسازد . . . و اين همان خون شهيد است كه در پايان شب به‌شكل فجر درمىآيد و در اوايل غروب ، به شكل شفق سرخ‌فام جلوه مىكند .\r\nچرا با چشمانت گوشه‌هاى تاريخ مشرق‌زمين را جست‌وجو نكرده‌اى تا از انديشه‌اى نو آگاه شوى كه از منظرِ منطق به مثابه نقطه دايره‌اى است كه آراء و افكار جديد درباره زندگى و مرگ و نظريات عميق درباره نظام‌ها ، آيين‌ها ، برنامه‌ها و اصول اخلاقى ، همه به گرد آن مىچرخند .\r\nچرا به هر كران ديده ندوخته‌اى تا مقام و موقعيت آن انديشه را در ميان بشريت نيك دريافته و بدانى كه از ديدگاه وى ، پيوند انسان با انسان ، در اجتماعى كه از آنِ همه و براى همه است ، براساس برابرى بنياد يافته است .\r\n* * * چرا در تاريخ شرق در جست‌وجوى انديشه‌اى نبوده‌اى كه در ميان مكتب‌هاى فلسفى براى مردم روشى جديد به‌وجود آورده كه ثمرهء مفيد همهء مكاتب است و پيشينيان آن را به ارث برده و براى آيندگان به يادگار گذاشته‌اند : همگان پيرامونِ آن گرد آمده و به اندازه استعداد خود از آن بهره‌مند گشته و كاوش و بهرهء بيشتر را به انديشه‌هاى پيشرو آينده واگذار كرده‌اند .\r\nچرا از تاريخ شرق درباره ذهن شگفتى نپرسيده‌اى كه بر صاحب خود رنج و درد و براى ديگران نعمت و بركت به ارمغان آورد و پيش پاى دوستان و دشمنانش ، تا ابد راهى نو گشود . . . ذهن مرد دانشمندى كه هر انگيزه و نتيجه‌اى را بررسى مىكرد و در كشف و روشن ساختن حقايق ، برطبق قواعد و نواميس مىكوشيد ؛ هوش فرزانه‌اى كه عميق و نكته‌سنج بود و در هر مطلبى غور مىنمود تا اعمال مردم را ، حتى آنچه را كه هنوز انجام نداده و در عالم فكر و خيال مىپرورانند ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبه خوبى دريابد . . . هوش و انديشهء خلاقى كه مواهب عقلى را آن‌چنان دربرداشت كه بايد گفت :\r\nاو تنها با علومى كه پس از وى در شرق به‌وجود آمد ، پيوند نداشت ، بلكه ريشه هر دانش و انديشه از اوست .\r\n* * * چرا در ميان عقول بشرى ، عقل نافذ و كاملى را كه ريشهء بزرگ‌ترين حقيقت اجتماعى را پيش از هركسى دريافت كرد ، نشناخته‌اى ؟ حقيقتى كه اصل و اساس همهء حقايق اجتماعى و عامل تركيب و تشكيل جامعه و گردش آن است . اين حقيقت بزرگ ، هم اكنون در شرق و غرب عالم مورد بحث و بررسى دانشمندان محقق است ، در صورتى كه هزار و چهارصدسال پيش ، به واسطه او درك و ارزيابى شده است .\r\nمقصود ما از اين حقيقت بزرگ ، بيان واقعيت استثمار انسان از انسان و روش‌ها و اسلوب‌هاى آن ، در دگرگون‌ساختن اصول طبيعت است كه گمراه‌ساختن مردم و بازداشتن آنان از درك حقايق ، از نتايج حتمى آن به‌شمار مىرود . . . هدف اين حقيقت بزرگ ، نشان‌دادن سستى منطقى است كه ثروتمندان براى استثمار بينوايان و طبقه حاكمه براى ربودن دسترنج و اموال مردم و پدران روحانى براى ادامه سلطه و تثبيت قدرت خود در روى زمين آن را منطق خود قرار داده‌اند .\r\n* * * آيا عقل نيرومند و كاملى را شناخته‌اى كه بيش از سيزده‌قرن پيش ، حقيقت اجتماعى بزرگى را دريافت و به افسانه‌ها و موهوماتى كه هزار و يك ريشه داشت ، پايان بخشيد و آشكارا اعلان نمود : هيچ بينوايى گرسنه نماند ، مگر به آن جهت كه ثروتمندى از حق او بهره‌مند شد « 1 » و براى تثبيت كامل اين حقيقت افزود : هيچ نعمت\r\n\r\n\r\n","description":"","footnote":"\r\n( 1 ) . ما جاع فقير الّا بما متّع به غنى .\r\n","page_name":" 87 ","page_number":87},
  {"content":"\r\n\r\nفراوانى را نديدم ، مگر اين كه در كنارش حقى ضايع شده بود « 1 » و به يكى از فرماندارانش در ضمن سخن از احتكار - كه اساس محروميت‌هاى اجتماعى است - اين مطلب را چنين گوشزد نمود : احتكار به زيان و ضرر توده مردم و از نقص كار فرمانداران است .\r\nاز احتكار به شدت جلوگيرى كن !\r\n* * * آيا شخصيت بزرگى را شناخته‌اى كه عقل توانايش ، از سيزده‌قرن پيش ، او را براى كشف رمز اصلى انسانيت رهنمون گشت و دريافت كه اين رمز ، پيوند ناگسستنى با توده‌ى مردمى دارد كه حكمرانان و سلاطين زمان ، از بود و نبودش جز به هنگام سوارى و بهره‌بردارى ، آگاه نمىبودند ؟ !\r\nاگر « رافائل » « 2 » يكى از زنان روستايى و كشاورز ايتاليا را براى كشيدن تابلوى مادر مسيح نمونه و سمبل قرار داد ، تا بدين‌وسيله هرگونه مفهوم و معناى پاكى و نيكدلى انسانى را در آن ظاهر سازد ، و اگر « تولستوى » و « ولتر » و « گوته » در پديده‌هاى فكرى و اجتماعى خود ، از روح هنرى رافائل الهام مىگيرند ، اين مرد بزرگ صدها سال پيش بر آنها پيشى گرفت و با اين كه شرايط و امكانات نامساعد او و اجتماع كوته‌فكر و تنگ و محدودى كه در آن به‌سر مىبرد ، با امكانات و اجتماعات مترقى اينها قابل مقايسه نبود ، ولى او در آن زمان با ملوك و فرمانروايان و فرمانداران و سودجويان به ستيزه برخاست و در راه توده مردم ، با فكر كوتاه و سخيف آنان به مبارزه پرداخت . او در حالى كه سوگند ياد مىكند ، مىگويد : « به‌خدا سوگند ، داد ستمديدگان را از ستم‌كاران بستانم و بينى ظالم را ، با اين‌كه او را خوش نيايد ، به خاك بمالم تا او را به\r\n\r\n\r\n","description":"","footnote":"\r\n( 1 ) . ما رأيت نعمة موفورة الّا و الى جانبها حق مضيع .\r\n( 2 ) .  leahpaR  ؛ نقاش معروف ايتاليايى .\r\n","page_name":" 88 ","page_number":88},
  {"content":"\r\n\r\nسوى سرچشمه حق و عدالت بكشانم » سپس در گوش فرمانداران تبهكار زمان خود اين بانگ رسا و صداى حق‌طلبانه را فرياد كرد كه از وراى آن ، شناخت كامل حقيقت و ماهيت اشراف و آريستوكرات‌هاى پوچ - كه بر تبهكارى خود مىبالند - و هم‌چنين اصالت تودهء رنجديده محروم و بينوا ، چنان آشكار است كه هيچ مزيدى بر آن متصور نيست ، آن‌جا كه با بيانى كوتاه ، چون فرمان سرنوشت فرياد مىزند : « زيردستان شما برترند و مهتران شما پست‌تر » .\r\nاو از وراى اين نكته ، پردهء سياهى را كه محروميت و ستم بر استعداد اصيل و شكوفان تودهء مردم مىكشد ، كنار مىزند و اهريمنان شر و فساد و پستى و نيرنگ را كه چهره زشت و ضدبشرى خود را در جامهء آراستهء فئودال‌ها ، فرمانروايان و احتكارگران پنهان داشته‌اند ، رسوا مىسازد .\r\n* * * آيا آن بزرگ‌مردى را شناخته‌اى كه انديشه خلق را با يك حقيقت انسانى ، قديمى چون ازل و جاودان همچون ابد ، آشنا ساخت ؟ حقيقتى ژرف و عميق كه بزرگان و دانايان ، هريك فراخور روش و استعداد خود از آن بهره‌مند مىشوند و مردمان عادى - بدون آن كه بدانند - در سايه آن زندگى مىكنند ، زيرا به ميراث فكرى و اعتقادى پدران و نياكان خويش - بدون هيچ كوشش و تأملى - تن درمىدهند و آن را به‌مثابه آداب و رسوم پذيرفته و به آن اكتفا مىكنند . . . .\r\nحقيقتى كه اساس همه فلسفه‌هاى مثبت و گاه منفى است و آن پژوهش از « مطلق » براى يافتن ثبات و « آرامش » است . . . بحث از « مطلق » در اعماق خود ، جز بحث در خصوص « حقيقت » به نحوى از انحا ، چيز ديگرى نيست و در اين كاوش عاشقانه است كه عقل و قلب و خيال و همهء نيروهاى معنوى انسان شركت مىجويند و همه شرايط ، امكانات ، انگيزه‌ها و بازتاب‌ها ، با مفاهيم مختلفى كه دارند ، پا در راه طلب مىگذارند . على اين مطلق را به‌شكل خاصى درك نمود و سپس با همهء عقل و قلب خود دريافت : هر آرامشى كه در سرمنزل مطلق دست دهد ، نيرويى بيكران مىدهد و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nآن‌گاه خود نمونهء اين نيرو و نشان‌دهندهء آن آرامش گشت . و از اين‌جاست كه نيروى وى در شكست و پيروزى ، - هر دو - به‌طور مساوى و يك‌نواخت بود ، چون‌كه حقيقت همه‌جا پيروز است و در نزد آن شكست و پيروزى ، چه در ميدان جنگ و چه در سياست - و هر ميدان ديگرى - يك‌سان است . غلبه يا شكست ظاهرى ، محك و مقياس شناخت حقيقت نيست ، بلكه خود حقيقت ، مقياس و ميزان هرگونه شناخت اشياء است .\r\n* * * آيا در تاريخ شرق چنان ثبات عقيده‌اى را سراغ گرفته‌اى كه سستى در آن راه نيافته و از آتش‌فشان‌ها و زلزله‌ها ، به لرزه در نيفتد ؟ و كدام زلزله‌اى براى يك عقيده سهمگين‌تر از تراكم و فزونى دشمنان نيرومند و مجهز با سلاح تخطئه و تكفير - و هرگونه گناهى كه اين دو دارند - مىتواند وجود داشته باشد ؟ و كدام آتشفشانى براى عقيده مهيب‌تر از تهديد به مرگ و يا خود مرگ است ؟\r\nكدام مبارزه در راه ايمان و عقيده را سراغ دارى كه در آن ، هيچ نشانى از فريب ، سازش‌كارى ، سودپرستى و برترىجويى نباشد و گرد مصالح شخصى نگردد ، مگر آن كه بپذيريم : پيروزى ايمان و عقيده ، خود از هر مال و جاه و مقامى برتر است .\r\nآيا هيچ وقت از دنيا خواسته‌اى كه با تو از مهر و عاطفه‌اى سخن بگويد كه از قلبى سرشار از رحمت و مهر مىتراود و از زبانى بيرون مىآيد كه جز صلح و سلامت بر آن جارى نمىگردد . و از اين جاست كه او قدرت پيروزمندى است كه فريبندگىهاى جهان در پاى آن شكست مىخورند و به ويژه در آن دورانى كه سودپرستى و آزمندى ، استثمار و احتكار منافع ، بر مردم حكومت مىكند و دشمنان على به‌خاطر همان منافع پست با هم مىجنگند و سپس در برابر صاحب اين قلب و زبان عطوفت‌بار و براى نبرد با آن يكى مىشوند و دست يكديگر را مىفشارند !\r\n* * *\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nآيا در فرهنگ لغات و قاموس كلمات ، معناى عصمت و برائت را دريافته‌اى ؟\r\nكلمه‌اى كه مردم آن را بر زبان مىآورند و مىنويسند و در زندگى خود ، كم يا زياد ، با آن به‌سر مىبرند و هركسى به حكم تكوين خود ، بهره‌اى از آن مىبرد و همه نام‌هاى مترادف ، مانند : پاكى دل ، خلوص نيت ، صفاى محض ، انسان را به‌سوى آن مىخوانند .\r\nو اگر بخواهى كه آن را در چيزى محسوس مجسم كنى ، سرشك شب و شبنم صبحدم هم با آن برابرى نخواهد كرد ، زيرا « برائت و عصمت » پاكى انسان است و طهارت سرشت آدمى به هيچ چيز نمىماند ؛ نه صفاى بامدادى و نه پاكى آرامش صبحگاهى .\r\nبرائت بىگمان از دل پاك و بىگناه برمىآيد و به‌سان خورشيد كه زمين سرد را گرمى مىبخشد و آب كه آن را خرم مىكند ، به دل و جان دارنده‌اش گرمى مىبخشد .\r\n* * * آيا بزرگ‌مردى را شناخته‌اى كه قدر دوستى و وفادارى را بيش از ديگران دريافته بود و به اين محبت و وفا ، جز در چهارچوب سرشت خالص آن كه آميخته با جان و دل او بود ، نمىنگريست ؟ همه را دوست داشت و دريافته بود كه آزادى ، داراى قداستى است كه هستى و جهان خواستار آن است و هيچ چيزى را به جاى آن نمىپذيرد و در محور آن هر عاطفه و هر فكرى دور مىزند و محبت و وفا بدون هيچ حائلى بر گرد آن مىچرخند و از اين جاست كه : « بدترين برادران آن كسى است كه به او بايد تكلف كرد » و طبعاً بهترين آنها ، كسى خواهد بود كه چنين نباشد !\r\n* * * آيا از فرمانروايى خبر دارى كه خود نان سير نخورد ، زيرا در كشور او كسانى يافت مىشدند كه با شكم سير نمىخوابيدند . و جامه نرم نپوشيد ، چرا كه در ميان افراد ملت ، بودند كسانى كه لباس خشن و درشت مىپوشيدند . و درهمى را اندوختهء خود نساخت كه در بين مردم نياز و فقر وجود داشت و به فرزندان و ياران خود هم وصيت كرد كه غير اين راه و روش را نپيمايند و برادر خود را به‌خاطر يك دينار كه بدون حق\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاز بيت‌المال طلب مىكرد ، مورد بازخواست قرار داد و ياوران و پيروان و فرمانداران خود را ، به‌خاطر يك گرده نان كه به رشوت از ثروتمندى گرفته و خورده بودند ، تهديد كرد و به محاكمه و دادگاه كشانيد و به يكى از فرماندارانش پيغام فرستاد :\r\nسوگند صادقانه بر خداوند كه اگر او به كوچك‌ترين چيزى از مال ملت خيانت ورزد چنان بر او سخت گيرد كه اندك مال ، گران‌بار و بىآبرو گردد .\r\nو ديگرى را با اين سخن كوتاه ، زيبا و نغز مخاطب قرار داد :\r\nبه من خبر رسيده كه زمين را درو كرده و هرچه زيرپايت بوده برگرفته‌اى و آنچه را به دستت رسيده ، خورده‌اى ؟ بىدرنگ بايد حساب پس دهى و وضع خود را بر من روشن سازى .\r\nو به سومى از كسانى كه رشوه مىگرفتند و به‌نام بينوايان جيب و كيسه خود را پر مىكردند و به عياشى و خوش‌گذرانى مىپرداختند ، چنين اعلام خطر كرد :\r\nاز خدا بترس ، مال مردم را به خود آنان برگردان و تو اگر اين كار را نكنى و من به يارى خدا بر تو دست يابم ، وظيفه‌اى را كه در پيشگاه خداوند دارم ، دربارهء تو انجام مىدهم و با شمشيرم تو را مىزنم ، شمشيرى كه آن را بر هيچ‌كس نزدم مگر آن كه به دوزخ رفت .\r\n* * * آيا از ميان مردم سردار و اميرى را شناخته‌اى كه بر زمان و مكان فرمان مىراند ، ولى آسياب را به‌دست خود مىچرخاند و نانى خشك درست مىكرد كه آن را به زانو مىشكست و كفش خود را به‌دست خود وصله مىزد و از مال دنيا كم يا زياد چيزى را پس‌انداز خود نساخت ؟ زيرا هدف وى در زندگى آن بود كه حق بينوايان و ستمديدگان را از استثمارگران و احتكار پيشگان بازستاند و زندگى سالم و آرامى را براى آنان فراهم آورد . او در فكر سيرشدن و خوب پوشيدن و آرام‌خوابيدن نبود ، در حالىكه در قلمرو حكومت او « كسى است كه اميد قرص نانى ندارد » و در آن‌جا\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n« شكم‌هاى گرسنه و جگرهاى تشنه » وجود دارند و مىگفت ، و چه سخن نيكو و پرارجى : « آيا فقط به همين اكتفا كنم كه به من بگويند پيشواى مسلمانان ، ولى در سختىهاى روزگار با توده مردم همدرد نباشم ؟ »\r\nو البته با اين منطق ، بىارزش‌ترين چيزهاى دنيا در نزد او ، حكومت بر مردم است اگر نتواند حقى را برپا دارد و ستم و باطلى را نابود سازد .\r\n* * * آيا در مهد عدالت ، بزرگى را مىشناسى كه اگر همهء جهانيان به عداوتش برخيزند ، او از مسير حق و عدالت دور نشود و دشمنانش اگرچه كوه و دشت را پر كنند ، همگى گمراه بوده و بر باطل باشند ؟\r\nعدالت در نظر وى ، مذهب و شيوه‌اى نيست كه از ديگران آموخته باشد - هرچند كه پس از وى اين شيوه خود مكتبى شد - و برنامه‌اى نيست كه سياست فرمانروايى آن را ايجاب كرده باشد - اگرچه جزء تجزيه‌ناپذير آن به‌شمار مىرفت - و راهى نيست كه آن را حساب‌گرانه بپيمايد تا به مقام صدارت برسد - ولو اين كه او اين راه را رفت و در دل‌هاى همه پاكان جهان براى هميشه جاى گرفت - بلكه عدالت در مكتب اخلاقى و معنوى او ، اصلى است كه با اصول ديگرى پيوند دارد و سرشتى است كه ممكن نيست او خود را بر ضد آن وادارد و چنان است كه گويى اين عدالت خواهى ، جزئى از وجود اوست ؛ خونى است كه در قلب و عروقش مىجوشد و جانى است كه در جسمش دميده شده است .\r\n* * * آيا در كانون دشمنىها ، بزرگى را شناخته‌اى كه سودپرستان - كه در ميان آنها گروهى از نزديكان و خويشان وى هم بودند - با وى جنگيدند و آنها كه بر او غلبه يافتند ، شكست خوردند و او كه شكست خورد ، پيروز گرديد ؟ زيرا مفاهيم انسانيت ، كسانى را كه بر او غلبه كردند ، محكوم و رسوا ساخت . چون پيروزى آنها با حيله و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nفريب و توطئه و به‌خاطر به‌دست‌آوردن دنيا با شمشير ستم‌كارانه بود . و او كه شكست خورد مقام بس بلندى يافت ، زيرا كه شكست او در روشنايى عقل و قلب ، متضمن جوهر شهادت در راه شرافت و فضيلت انسان و حقوق بشر و به‌خاطر ميل به عدالت و مساوات بود . از اين جاست كه پيروزى ظاهرى آنان شكست واقعى محسوب مىشد و شكست ظاهرى او ، پيروزى بزرگى براى ارزش‌هاى انسانى بود .\r\n* * * آيا از تاريخ ، دربارهء رزمنده‌اى دلاور و شجاعى نشان گرفته‌اى كه دشمنان ميدان كارزار را هم به‌خاطر آن كه انسان هستند دوست بدارد و تا آن‌جا در اين مهرورزى پيش برود كه به ياران خود آنها را توصيه كند ، در حالىكه او اصلاح‌طلب بزرگ و لايق و صالحى است كه در آماج تيرهاى فريب و نيرنگ آنان قرار گرفته است و بگويد :\r\nتا آنها شروع نكنند ، با آنها نجنگيد و اگر به يارى خدا شكست خوردند ، كسى را كه تسليم شد از پاى درنياوريد و آن را كه فرار مىكند ، تعقيب ننماييد و زخمىشدگان را زخمى ديگر نزنيد و يارى كنيد و زنان را آزار نرسانيد .\r\n. . . و آن‌گاه ، ده‌ها هزار نفرى كه به‌ناحق به خون وى تشنه بودند ، چنان با لطف خود شرمنده سازد ! آنان شعله جنگى را برافروختند ، آب را به روى او بستند و به او پيغام دادند كه آب را تا مرگ وى ، به روى او خواهند بست . و او آنها را از سرچشمهء آب عقب راند و آن را به‌دست آورد و سپس همان دشمنان را براى آشاميدن اين آب دعوت كرد ، هم‌چنان كه خود و يارانش و مرغان هوا از آن مىخوردند و كسى مانع نمىشد . و فرمود :\r\nپاداش مجاهد شهيد در راه خدا ، افزون‌تر از آن كسى نيست كه قدرت يابد و عفو كند .\r\nشايد كسى كه عفو مىكند و مىبخشد ، تا مرتبهء فرشتگان بالا مىرود .\r\nاو تا آن‌جا پيش مىرود كه بعد از سوءِ قصد به جانش به ياران خود ، دربارهء قاتل خود چنين سفارش مىكند : « لان تعفوا اقرب الىالتقوى » اگر ببخشيد و درگذريد ، به\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nپرهيزكارى نزديك‌تر است !\r\nجنگاورى دلير كه در قلب او رشته‌هاى دلاورى شگفت و مردانگى بىمانند ، با رشته‌هاى مهر و عطوفت شگفت‌انگيزش پيوند ناگسستنى داشت . او كسانى را كه بر ضدش توطئه مىچيدند ، فقط مورد توبيخ و سرزنش قرار داد ، در حالىكه قدرت داشت آنها را از بين برده و نابود سازد و هنگامى كه براى توبيخ به نزد آنها رفته بود ، سربرهنه ، بىسلاح و تنها بود ولى آنها همه غرق در سلاح بودند ، تا آن‌جا كه حتى صورت آنها را در زير پوشش سلاح‌ها نمىشد تشخيص داد . . . آن‌گاه با آنان از برادرى انسانى و دوستىها سخن گفت و به حال‌ِشان گريست كه چرا در اين راه گام برمىدارند ، تا آن‌كه ديد آنان فقط به خون وى تشنه هستند ، ولى او با اين كه شمشير طبقهء بينوا و محروم بود ، درنگ كرد ، صبر و شكيبايى به‌خرج داد ، تا آنان جنگ را شروع كنند و پس از آن بود كه همچون زمين‌لرزه‌اى سخت ، آنان را درهم كوبيد و مانند گردبادى سهمناك كه ريگ‌هاى بيابان را به هوا مىبرد ، صفوف‌شان را از هم پاشيد و پراكنده ساخت . او فقط كسانى را كه ياغى و متجاوز و ستمگر بودند و قصدى جز فساد و زشتى و دشمنى نداشتند ، از پاى درآورد و نابود ساخت و از آسيب‌زدن به كسانى كه ندانسته به ميدان آمده بودند ، دورى جست و چون در پايان نبرد ، پيروز شد بر كشته‌هايشان صميمانه گريست ، در صورتى كه آنها كشتگان « خودپرستى » و « هوس‌رانى » بودند و همين زشتى و پستى بود كه آنان را بدين راه كج و منحرف كشانيده بود . . . .\r\n* * * آيا هيچ رهبر جامعه‌اى را ديده‌اى كه همهء وسايل قدرت و ثروت را در اختيار داشته باشد ، ولى جز رنج و حرمان هميشگى ، از آنها بهره‌اى نبرد ؟ و با اين‌كه دودمان والايى دارد ، بگويد : « هيچ شرافتى چون تواضع نيست » . و دوستارانش او را دوست بدارند و او بگويد : « آن‌كس كه مرا دوست دارد خود را براى پوشيدن جامهء فقر آماده\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nسازد » . و اگر در دوستى او زياده‌روى كنند ، بگويد : « كسى كه در دوستى من راه افراط بپيمايد ، اهل نجات نيست » و اين را وقتى گفت كه نخست خود را مخاطب قرار داده بود : « خدايا بر من ببخشاى آن‌چه را كه مردم نمىدانند » . . . عده‌اى او را « خدا » ناميدند و او به‌سختى آنان را كيفر داد و مجازات‌شان كرد .\r\nبر گروه ديگرى كه او را دوست نداشتند ، همانند نصيحت‌گويى خوش‌اخلاق ، پند و اندرز داد . او را دشنام دادند ، رفقا و يارانش ناراحت شدند و به ناسزاگويى متقابل پرداختند ، به آنها گفت : « من دوست ندارم كه شما ناسزاگو و زشت‌گفتار باشيد » . به او بدى كرده و به دشمنى برخاستند و در غيابش حق وى را ادا نكردند و بر ضد وى توطئه چيدند و او گفت : « برادر خود را با نيكىكردن سرزنش كن و با نيكوكارى وى را بازگردان » و « مباد كه نيروى برادر تو ، در گسستن پيوندهاى دوستى ، بر نيروى تو در پيوستن آن ، برترى يابد و او بر زشتى و بدى نيرومندتر از تو ، در نيكى و خوبى باشد » .\r\nبه او گفتند كه با بعضى از تبهكاران - ولو براى مدتى كم - كنار آيد ، تا حكومتش محفوظ بماند و او گفت : « دوست تو كسى است كه تو را از زشتى بازدارد و دشمن تو آن باشد كه تو را از راه راست منحرف سازد » و سپس افزود : « راستى را اگرچه به زيان تو باشد ، بر دروغ اگر تو را سود هم برساند ، ترجيح بده » .\r\nبه كسى كه در مقابل محبت او ناسپاسى كرده و به جنگش آمده بود ، گفت : « كسى كه سپاس‌گزار نباشد ، تو را از نيكى و احسان بازندارد . » از نعمت‌هاى زمين بر او تعريف كردند ، به گوينده نظرى افكند و گفت : « حسن خلق و خوش‌خويى چه نعمت خوبى است » . سپس خواستند او را به پيروزى ، به هر وسيله‌اى كه مقدور باشد ، مايل سازند - چنان‌كه ديگران مىكنند - و او فرمود : « كسى را كه گناه و زشتى بر او غلبه داشته باشد ، هرگز نتوان پيروز خواند و آن كسى كه با بدى و ستم غالب گردد درواقع شكست‌خورده است » . از زشتىها و بدىهاى دشمنانش چيزهايى مىدانست كه ديگران نمىدانستند و او از آنها چشم پوشيد و گفت :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n« بهترين كارهاى انسان بزرگوار چشم‌پوشى از چيزهايى است كه مىداند » .\r\nدشمنان و پيروان نادانش روزگار را بر او تنگ ساختند و چيزهايى مىگفتند كه هر قلبى را مكدّر مىنمود و او در عوض هميشه تكرار مىكرد : در آن گفتار كه بتوانى در آن احتمال نيك بدهى ، گمان بد مبر !\r\n* * * آيا هيچ پيشواى دينى و رهبر مذهبى را به ياد دارى كه به فرماندارانش درباره مردم چنين توصيه كند : « مردم يا برادر دينى شما هستند يا انسانى مانند شما مىباشند ، با آنان از گذشت و اغماض خود ، چنان روا داريد كه دوست داريد خداوند از شما درگذرد و ببخشايد » . و آيا زمامدار صاحب‌قدرتى را شناخته‌اى كه به‌خاطر برقرارى عدل و داد ، در ميان توده ، بر قدرت خود شوريد ؟ و آيا توانگر بىنيازى را مىشناسى كه از ثروت و مال دست شسته و فقط به گرده‌نانى - آن هم به جهت حفظ حيات - اكتفا كند ؟ و زندگى در نزد وى فقط سودرساندن به انسان بود و خدمت به خلق ، اما دنيا و زيبايىهاى آن ؟ . . . آنها بايد كسى غير از او را بفريبند . « 1 »\r\n* * * از همه اينها گذشته ، آيا در تاريخ مشرق زمين ، هيچ به سراغ نهج‌البلاغه رفته‌ايد ؟\r\nنهج‌البلاغه‌اى كه از فكر و خيال و عاطفه ، آياتى به‌دست داده كه تا انسان هست و تا خيال و عاطفه و انديشه انسانى وجود دارد ، با ذوق بديع ادبى و هنرى او پيوند ناگسستنى خواهد داشت . آيات به‌هم‌پيوسته و هم‌آهنگ جوشان از حسى عميق و بينشى ژرف ، لبريز از شور واقعيت و گرمى حقيقت سرشار از اشتياق تمام براى شناخت ماوراى اين حقيقت . . . آياتى زيبا و نغز كه زيبايى صورت و معنا چنان در آن به هم آميخته كه تعبير با « مدلول » و شكل با « معنا » يكى شده‌اند ، هم‌چنان كه حرارت با آتش ، نور با خورشيد ، و هوا با هوا يكى هستند و بشر در قبال آن ، چيزى جز به‌مثابه\r\n\r\n\r\n","description":"","footnote":"\r\n( 1 ) . اشاره به جمله امام است كه فرمود : يا دنيا غُرّى غيرى . . . . م .\r\n","page_name":" 97 ","page_number":97},
  {"content":"\r\n\r\nموجودى كه در برابر سيل خروشان درياى پرموج ، طوفان سركش و گردباد تند قرار گرفته باشد ، نمىتواند باشد ؛ مثل عجز انسان در مقابل سرنوشت محتوم .\r\nبيانى كه اگر به‌گوش عقل شنيده شود ، معانى را به شكل آهنگ‌ها و الحانى درمىآورد كه در قلب جاى مىگيرد و همين آهنگ‌ها خود داراى مفاهيم ژرفى هستند ، بدان‌گونه كه طبيعت زنده مىخواهد و مىجويد .\r\nبيانى كه اگر به ديدهء خرد در آن نگريسته شود ، معانى را به‌صورت تابلوهاى هنرى زيبا درمىآورد كه در آن رنگ‌ها و خطوط در جاى خود قرار دارند . . . و در آن دنيايى از زيبايى هنرى ، با اصالت شكل‌ها و رنگ‌ها و آهنگ‌ها آميخته و نمودار مىگردد .\r\nبيانى كه در مقابل دشمن گويى تندبادى خروشان است . اگر تباهى و تبهكاران را تهديد كند ، همچون آتش‌فشان‌هاى سهمناك زبانه مىكشد و اگر به استدلال منطقى بپردازد ، عقول و احساسات و ادراكات بشرى را مورد توجه قرار مىدهد و راه هر دليل و برهانى را مىبندد و عظمت منطق و برهان خود را هويدا مىسازد . و اگر براى تفكر و دقت بخواند ، حس و عقل را همراه مىسازد و به‌سوى آن‌چه مىخواهد ، سوق مىدهد و انسان را با جهان و هستى پيوند مىدهد و نيروها و قواى آن را متحد مىگرداند ، تا حقيقت را كشف كند . و اگر در مقام پند و اندرز باشد ، مهر و عاطفهء پدرى را با راستى و وفا ، گرمى و محبت بىانتها ، در آن همگام خواهيد يافت . و اگر براى شما از ارزش هستى و زيبايىهاى خلقت و كمالات جهان هستى سخن گويد ، آنها را با قلمى آغشته به نور ستارگان در قلب شما مىنگارد .\r\nنهج‌البلاغه ؟ بيانى است رساتر از هر رسا و پاره‌اى است از يك تنزيل . بيانى است كه با اصول بيان عربى پيوند جاودانه دارد و نظيرِ آن ، ديگر نبوده و نخواهد بود . و تا آن‌جا اوج مىگيرد كه دربارهء آن گفته‌اند : « بيانى فروتر از كلام خداوندى و فراتر از بيان بشرى . . . » .\r\n* * *\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nآيا عقل و علمى چنين ، و بلاغت و بيانى بدين‌سان ، به همراه اين شجاعت بىنظير در كسى ديده‌اى كه كمال آن با بشردوستى و مهر و عاطفه‌اى باشد كه حد و مرزى را نمىشناسد ؟ تا آن‌جا كه اين همه مهر و شفقت ، تو را به تعجب وادارد ، چنانچه آن همه ويژگىها و برترىها گرد هم آمده و در وجود يك تن از فرزندان آدم و حوا جمع شده‌اند ، تو را به شگفتى اندازد .\r\nاز اين جاست كه او دانشمند ، متفكر ، اديب ، پرتدبير ، فرمانروا و رهبر پيشتازى است كه همهء مردم ، حكام ، سودپرستان و سپاهيان را آزاد مىگذارد تا بر ضد او توطئه چينند و او به‌تو روى مىآورد كه احساسات انسانى را در تو برانگيزد و در اعماق دل و جان تو ، اين احساس و عاطفهء فرح‌بخش را جاى دهد و همراه با گرمى و مهر زيباى انسانى چنين زمزمه كند : « دورى و جدايى دوستان غربت است » يا « به مصيبت‌ها و گرفتارىهاى ديگران شادى مكن » يا « برخورد تو با مردم با نرمى و آرامى و رحمت باشد » يا « كسى را كه به تو ستم كرده عفو كن و بدان كس كه تو را محروم ساخته ببخشاى و به آن‌كه از تو بريده بپيوند و هرگز كسى را كه دشمنت مىدارد ، دشمن مدار » .\r\n* * * آيا در ميان خلق ، بزرگ مردى را شناخته‌اى كه در مقام قياس با متفكران از نظر بلندى فكرشان ، با نيكوكاران در نيكى و خيرخواهىشان ، با علما و دانشمندان به علم‌شان ، با محققين از حيث تحقيق‌شان ، با محبت‌پيشگان به مهرشان ، با زاهدان و پارسايان با زهد و پارسايىشان ، با مصلحين اجتماعى از جهت اصلاح‌شان ، با دردمندان با آلام و دردهايشان ، با ستم‌ديدگان از جهت احساس و عصيان‌شان ، با اديبان به ادب‌شان ، و با قهرمانان از نظر دلاورى برترى جويد ؟\r\nعلى ، ابر مردى است كه حتى چيرگى دشمن بر او ، در تاريخ انسانى ، شكستى براى دشمنش به شمار آمده است ، چرا كه در زمان او ، همهء معيارها واژگون بود و همه چيز\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبا حقيقت تعارض داشت .\r\nاما تاريخ راه خود را مىرود و حقيقت را آشكار خواهد ساخت . تاريخ ، گواه راستينى بر روح بزرگ اوست . او شهيد راه حق ، صداى عدالت انسانى و شخصيت يگانه‌اى است كه شرق و غرب جهان در گذشته و امروز چون او نديده است !\r\nاى روزگار تو را چه مىشد اگر تمام نيروهاى خود را بسيج مىكردى و در هر عصر و زمانى ، بزرگ‌مردى چون على ، با همان عقل و همان قلب ، همان زبان و همان ششمير ، به جهان ارمغان مىدادى ؟\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو هردو با هم مىايستادند و به خورشيد كه در دل آسمان شناور بود ، خيره مىشدند تا در نقطه‌اى از اين فضاى نامتناهى و عجيب قرار گيرد و اندكى مكث كند و سپس به‌سوى ديگرى از اين جهان هستى ناشناخته سرازير شود .\r\nعظمت على در روزگارى كه كودكى بيش نبود ، در او احساسى را بيدار مىساخت : احساسى عميق و عصيان‌آميز براى يارى نيكى و خير ، و فداكارىهايى كه بيشتر به معجزه شباهت دارد .\r\n\r\nاز ريشه‌هاى علوى\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nپيامبر و ابوطالب\r\nشايد نيروى هستى چنين مقدر كرده بود كه آن دو در وحدت طبيعت ، آمد و رفت ستارگان ، زيبايى خلقت ، شور حيات ، زيبايى سرمدى ستارگان آسمان ، لطافت هوا ، حركت زمين و هياهوى زندگى با هم بيدار شوند !\r\nاگر ما بدون توجه به ظواهر و اشكال ، حقيقت و معانى امور را درنظر بگيريم و استمرار حقايق را به‌طور اجمال ، بدون درنظرداشتن تاريخ مفصل جزئيات آن مورد توجه قرار دهيم ، به‌خوبى بر ما روشن خواهد شد كه سرگذشت علىبن ابىطالب همان داستان و سرگذشت محمدبن عبدالله است . و موقعيت على و يارانش ، در برابر معاويه و حزب او ، همان موقعيت پيامبر و مسلمانان نخستين ، نسبت به ابوسفيان و ابوجهل و هواداران آنها - از دار و دسته قريش - مىباشد . تنها با اين فرق كه پيامبر توانست بر گروه سوداگران و خودكامگان و استثماركنندگان قريشى و آنهايى كه همه چيز را به مقام و رتبه‌اى مىفروختند ، پيروز شود ، در صورتى كه امكانات و شرايط موجود ، براى علىبن ابىطالب مساعد نگرديد و او نتوانست بر گروه سوداگران ، استثمار پيشگان و خودكامگان غالب گردد .\r\nولى على اگر نتوانست همانند بنىاميه ، بر مردم حكومت ظاهرى داشته باشد - و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nهرگز هم رسالت او ، ايجاد حكومتى به سان حكومت اموى نبود - در مقابل آن توانست بر دل‌هاى پاكيزگان و پاك‌مردان حكومت كند . . . على از صفات و خصلت‌هاى عالى انسانى ، به آن مقدار دارد كه او را براى ابد شايسته نفوذ در دل‌ها و حكومت بر قلب‌ها بنمايد .\r\nپيش از اين‌كه سخن را آغاز كنيم ، ناچار بايد نگاهى كوتاه به گذشته بيندازيم تا پيوند عميق و ريشه‌دارى كه على و خانه‌اش را به محمدبن عبدالله ربط مىدهد ، روشن و آشكار گردد . اين پيوند و هم‌بستگى ، هم در رويدادهاى جزئى كه داراى تاريخ و ارقام و آمار صحيح است و هم در زمينه‌هاى روحى و معنوى و ادبى كه در محيط يك خانه به‌وجود آمد و آماده گشت و در اين و آن ، هردو به‌هم آميخت ، وجود دارد و البته پيامبر نسخه كامل و نمونه عالى اين زمينه‌هاست و فرزند ابوطالب نيز چنين بود .\r\n* * * هنگامى كه پيامبر از لطف پدر و مهر مادر محروم شد ، عبدالمطلب هاشمى - جد او و جد على - سرپرستى او را بر عهده گرفت . وى ، او را بىاندازه دوست داشت و چه بسيار مواقعى كه در حالىكه به نوهء خود مىنگريست ، به دوستان و هم‌مجلسيان خود مىگفت : اين كودك آينده درخشانى دارد . و حتى او را با وجود خردسالى ، در مجلس عمومى خود ، در زير سايه كعبه و در كنار عموهاى خود مىنشانيد .\r\nوقتى كه عبدالمطلب درگذشت ، عمويش ابوطالب - پدر على - سرپرست او گرديد و درنتيجه اين پسر خردسال ، هم‌چنان در محيط مهر و عاطفه و تربيت نيكو كه ميراث عبدالمطلب بود ، به رشد و نموّ پرداخت .\r\nولى چرا ابوطالب پس از پدر خود كفالت او را به‌عهده گرفت در حالىكه از همه برادرانش تنگ‌دست‌تر و عيالوارتر بود ؟ براى آن‌كه پدر او عبدالمطلب ، هنگامى كه در بستر مرگ بود ، از ميان همه فرزندانش ، او را براى اين كفالت و سرپرستى انتخاب\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nكرد . داستان اين انتخاب كاملًا معقول و منطقى است ، زيرا عبدالمطلب تمام فرزندان خود را به‌خوبى مىشناخت و ظاهر و باطن آنان را مىدانست و ابوطالب را به‌خاطر اخلاق و روشى كه در او سراغ داشت انتخاب نمود . مهر و عاطفه ، با اين‌كه در همه فرزندان عبدالمطلب وجود داشت و همهء آنان بهره‌اى از آن برده بودند ، ولى از نظر شدت ، كثرت و عمق ، به اندازه‌اى كه در قلب ابوطالب بود ، در ديگران وجود نداشت و البته تأثير مهر و محبت در حسن سرپرستى و كفالت ، بيشتر از تأثير مال و ثروت است و به‌خاطر همهء اينها بود كه پدر ابوطالب او را براى سرپرستى محمد برگزيد .\r\nبه‌اضافه اين‌كه خود ابوطالب هم حتى اگر پدرش او را موظف نمىساخت ، به اندازه كافى برادرزادهء خود را دوست داشت كه او را به سرپرستى محمد وادار سازد و اين مهر با تكليف و امر پدر همراه گشت .\r\nاز مسائلى كه هيچ جاى شك و ترديد در آن نيست ، اين كه ابوطالب شخصيت پسنديده و محبوبى داشت . شخصيت ارزنده‌اى كه ما را از انديشهء خود آن پيرمرد پاك‌نهاد ، امين و آزموده - كه تمام آن‌چه را از پاكى ، امانت و تجربه داشت در هرحال به مرحله عمل و اجرا درمىآورد - آگاه مىسازد : صفاتى كه يكى پس از ديگرى بر پژوهش‌گران تاريخ حيات اين مرد بزرگ روشن مىگردد ، تا آن‌جا كه قريشىهاى زمان جاهليت نيز آن را درك كرده و درباره او گفتند : « كمتر فقير و بينوايى به سرورى رسيده ، ولى ابوطالب اين مقام را به‌دست آورد » .\r\nدر اين سخن اشاره آشكارى وجود دارد ، بر نظر مردم مكه پيش از اسلام به شرايط سرورى و بزرگى كه معتقد بودند « سرورى » مخصوص ثروتمندان است ! و هم‌چنين اشاره روشنى وجود دارد بر عظمت اخلاق ابوطالب كه او را علىرغم فقر و بىچيزى آماده ساخت كه بزرگ قوم گردد و رأى و نظر او ، بر آراء ثروتمندان و خودخواهان برترى يابد .\r\n* * *\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاين اخلاق نيكو و پسنديده كه خانه عبدالمطلب بدان امتياز مىيافت ، هم‌چنان برقرار ماند و در درون محمد رسوخ كرد و در كردار او جلوه نمود . به‌طورى كه گويى وقتى خداوند پيامبر خود را از فرزندان عبدالمطلب برگزيد ، اين عموى بزرگوار را هم براى تربيت او انتخاب كرد . و گويا نيروى شگرف جهان هستى براى ابوطالب امكاناتى به‌وجود آورد كه او ، از راز پسر برادرش مطلبى را بداند كه ديگران نمىدانستند . و از اين جاست كه او در يك روز قحطى و خشك‌سالى ، با كودك خردسال بيرون مىرود و با نرمى و ملايمت از او مىخواهد كه به خانه كعبه تكيه دهد و او خواست عموى خود را اجابت مىكند و با انگشتان خود به‌سوى آسمان - كه در آن وقت نه ابرى داشت و نه نشانه‌اى از آن - اشاره مىكند كه ناگهان سحاب رحمت و ابر باران‌زا ، به شتاب از اين طرف و آن طرف ، در آسمان پديدار مىشود و قطرات درشت باران شروع به باريدن مىكند و سراسر وادى و فلات تشنه را سيراب مىسازد و زمين ، زنده و سرسبز و خرم مىگردد . . . هنگامى كه از ابوطالب پرسيدند كه اين كودك كيست ؟ گفت اين محمد پسر برادر من است و در بارهء او سروده‌ام :\r\n وابيضّ يستسقى الغمام بوجهه * ثمال اليتامى عصمة للأرامل « 1 » \r\nاين روايت به هر صورت ، اشاره به ميزان محبت و علاقهء شديدى است كه ميان كودك و عموى او وجود دارد . ابوطالب پيوسته افتخار خدمت به اين كودك را داشت و هميشه به او مهر ورزيده و مودت و عاطفه نشان مىداد و اغلب همراه او بود و در كنار او مىخوابيد و هركجا مىرفت ، او نيز با وى بود و چه بسيار اتفاق مىافتاد كه با شور و شوق ، به كودك خردسال نگاه مىكرد و اشك در چشمانش حلقه مىزد و مىگفت : من هروقت او را مىبينم به ياد برادرم - پدرش - مىافتم .\r\n* * *\r\n\r\n\r\n","description":"","footnote":"\r\n( 1 ) . سپيدرويى كه به احترام وى از ابر باران خواهند . پناه بىپدران و پاسدار بيوه‌زنان است !\r\n","page_name":" 106 ","page_number":106},
  {"content":"\r\n\r\nابوطالب همراه يك كاروان ، براى تجارت به سفر شام آماده مىشود و هنگامى كه عزم سفر مىكند و به راه مىافتد ، محمد به او مىنگرد و مىگويد : « عموجان مرا كه پدر و مادرم را از دست داده‌ام ، به چه كسى مىسپارى ؟ » ابوطالب متأثر مىشود و او را بر مركب خود سوار مىكند و مىگويد : « به خدا سوگند ! من او را به همراه خود مىبرم ، او از من و من از او هيچ‌وقت جدا نمىشويم » .\r\nوقتى به خواست ابوطالب ، محمد به همراه او به سفر رفت ، بيش از چهارده‌سال نداشت . آنها از « مدين » و « وادىالقرى » و « ديار ثمود » گذشته و در سرزمين شام در كنار باغ‌ها و بستان‌ها ايستادند ، هردو با هم مكث كرده و طبيعت زنده و ساكت را تماشا كردند . خورشيد را ديدند كه در دل آسمان شناور است و چهره آن زمين و اطراف آن را روشن مىسازد ، تا در نقطهء خاصى از فضاى عجيب و نامتناهى ، قرار گيرد و لختى بايستد و سپس به‌سوى قسمت ديگرى از جهان مجهول سرازير شود و هنگامى كه آخرين اشعهء خود را افكند و در آن‌سوى زمين از نظرها پنهان گردد ، شب فرا رسد . . . سياهى همه‌جا را فرا گيرد و تنها نور ستارگان پرتوافكن باشد .\r\nاسرارى را كه ابوطالب از طبيعت درك مىكرد ، در روح محمد نيز جلوه‌گر شده و موج مىزد ، تا جزء ذات او گردد و او در سايهء عموى مهربان خود ، پرورش يابد و بزرگ شود . در واقع هرچه در طبيعت بود ، از انگيزه‌هاى حزن و اندوه ، سرور و شادى ، سادگى و عمق ، همه و همه ، در دل محمد به هم آميخته و در وى مفاهيم هستى و روح انسانى را مجسم و نمودار مىسازند .\r\nآرى ، گويا نيروى هستى چنان خواسته بود كه در يگانگى طبيعت ، رفت‌وآمد اختران ، زيبايى آفرينش ، شورانگيزى هستى ، زيبايى ازلى و ابدى ستارگان آسمان ، لطافت فضا ، حركت زمين و غوغاى زندگى ، آن دو با هم بيدار شوند .\r\n* * * راهب معروف « بحيرا » - جرجيس - كاروانى از قريش را در صومعه‌اى كه در شام\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبود - در آن جز كسى كه وارث علم نصرانيت باشد نمىنشيند - مهمان مىكند . در اين كاروان ابوطالب و برادرزاده‌اش نيز بودند و راهب در حالى كه خيره بر محمد مىنگريست ، عقيده باطنى ابوطالب را دربارهء برادر زاده‌اش تقويت بخشيد و به او خبر داد كه : اين كودك خردسال در آينده نزديك ، در جهان مقام بزرگى خواهد يافت .\r\nابوطالب با نظرى پر از مهر و شگفتى و با نگاه پدرى كه بر عزيزترين فرزندانش مىنگرد ، بر كودك نگريست و در دل خود به علل نيكى و خير - كه محمد را به عموى خود وابسته مىساخت - پى برد و رمز پربركت‌شدن خانهء خود را دريافت .\r\nابوطالب كه از مردم مكه مىشنيد محمد را « امين » ناميده‌اند ، از شور وشوق ، شگفتى و غبطه ، قلبش مىتپيد و اشك از چشمانش جارى مىشد .\r\nهنگامى كه خديجه از محمد خواست با او ازدواج كند - بعد از آن كه خود او تمام درخواست‌هاى اشراف ثروتمند و پرجاه و جلال را در اين باره رد كرده بود - محمد جز عمويش ابوطالب كسى را سراغ نداشت كه در روح و زبان ، اين پيوند مقدس را با اين بانوى بزرگوار جارى و منعقد سازد ، و چون ابوطالب نخستين فردى بود كه در اخلاق محمد ويژگى و برترى ديده بود ، خواستهء او را بلافاصله پذيرفت و فهميد محمد در اين مورد ، جز با آن‌چه از اعماق دل او برخاسته و راضىاش مىسازد ، سخن نمىگويد .\r\n. . . و پس از آن كه در « غار حرا » به محمد وحى رسيد ، نخستين كسى كه با او نماز گزارد ، همسرش خديجه و علىبن ابىطالب بود و اين دو ، نخستين كسانى بودند كه به پيامبر ايمان آوردند . وقتى اين خبر به ابوطالب رسيد ، به فرزند خود على گفت :\r\nفرزندم از اين كار چه نيّتى دارى ؟ على گفت : پدر ! من به پيامبر خدا ايمان آورده‌ام و آن‌چه را كه او آورده ، تصديق مىكنم و با او نماز گزارده‌ام و پيرو او هستم . و ابوطالب گفت : فرزندم ! او تو را جز به نيكى نمىخواند ، حتماً با او باش !\r\n* * *\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو وقتى كه پيامبر به مسلمانانِ نخستين امر كرد كه براى نجات از فشار و تضييقات قريش به‌سوى « حبشه » مهاجرت كنند ، جعفربن ابىطالب رهبرى مهاجران را به‌عهده گرفت و از همه بيشتر پسرعموى خود را دوست داشت كه هردو در سايه پدر او ابوطالب ، بزرگ شده بودند . و ابوطالب در تاريخ اسلام نخستين كسى بود كه در دوستى محمد و دعوت به يارى او شعر گفت و كمترين آزار به محمد او را رنجيده خاطر مىساخت .\r\nدر روزى كه سوداگران قريش به او خبر دادند اگر محمد از راه و روشى كه در پيش گرفته دست نكشد ، تصميم گرفته‌اند او و محمد را بكشند ، چشمان ابوطالب پر از اشك شد ، اما نه از ترس كشته‌شدن خود و فرزندان و برادرزاده‌اش ، بلكه از شگفتى نسبت به وضع و موقعيت محمد و واكنشى كه سوداگران در مقابل او نشان داده‌اند .\r\nخلاصهء داستان آن‌كه : قريش وقتى توطئهء نابودى محمد را طرح نموده و خواستند او را به قتل برسانند ، به نزد ابوطالب آمده و از او خواستند كه محمد را به آنها تسليم كند و او خوددارى كرد . و محمد به راه و دعوت خود ادامه داد و قريش هم به توطئه‌هاى ناجوانمردانه خود . . . آنها براى بار دوم و سوم به نزد ابوطالب آمده و به او گفتند : اى ابوطالب ! تو از نظر سن و مقام ، پيش ما محترم هستى . ما از تو خواستيم كه از پسربرادرت پشتيبانىنكنى و تو حرف ما را نپذيرفتى . به خدا سوگند ! ما ديگر نمىتوانيم صبر كنيم و ببينيم كه از پدران ما بدگويى شود ، عقايد ما احمقانه به‌حساب آيد و خدايان ما پر از نقص و عيب معرفى گردند ! و تو هم پسر برادرت را تحويل ما ندهى . ما مجبوريم با تو و او بجنگيم ، تا يكى از دو طرف از بين برود .\r\n. . . موضوع به گوش محمد رسيد . سر به زير انداخت و سكوتى كرد كه تاريخ هستى در برابر آن مبهوت و بىحركت ماند . نمىدانست كه پس از آن روش او چه خواهد بود : آيا تاريخ در همين راه به سير خود ادامه خواهد داد ، يا سرنوشت آن تغيير خواهد يافت ؟ در سخن واحدى كه لب‌هاى اين مرد براى اداى آن باز شد ، تكليف\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nسيرِ تاريخ تعيين گرديد . اين مرد بزرگ در حالى كه سرشار از نيروى اراده ، نور تصميم و راستى دعوت بود و به آنچه كه خود و زندگى خود را وقف آن نموده بود ، صميمانه و از ته دل ايمان داشت ، اين سخن جاودان را كه نشان‌دهنده حقيقت پيامبران و عظمت صاحبان رسالت‌ها بود ، بر زبان آورد : « اى عمو ! به خداوند سوگند ، اگر خورشيد را در دست راست و ماه را در كف چپ من بگذارند كه از اين راه برگردم ، هرگز برنخواهم گشت تا خداوند آيين خود را پيروز گرداند و يا من در راه آن كشته شوم » .\r\nابوطالب از شگفتى و مهر بىحد خود گريست و در آن هنگام ، فقط او شاهد راه و روش جديدى بود كه به‌زودى تاريخ به‌دست برادرزاده‌اش ، به‌سوى آن سوق داده خواهد شد .\r\nالبته مهر و محبت عميقى كه محمد در خانه عموى خويش ابوطالب احساس مىكرد ، تنها از يك جانب نبود ، بلكه همهء اهلِ خانه بالخصوص « فاطمه بنت اسد » همسر ابوطالب و مادر على نيز به محمد مهر ورزيده و در دل خود ، نيكى و خير او را مىخواستند . اين بانوى بزرگوار و بافضيلت ، بنا به شهادت خود پيامبر كه هميشه به او احترام مىكرد و بزرگش مىداشت و او را « مادر » خطاب مىكرد ، همانند مادرى نسبت به فرزندش ، به او محبت مىنمود و محمد هميشه مىگفت : « هيچ‌كس پس از ابوطالب ، مانند فاطمه بنت اسد ، دل‌سوز و خيرخواه من نبود » .\r\nو شايد همين احترامى كه محمد براى همسر عمويش ابوطالب قايل بود - تا آن جا كه او را به‌مثابه مادر مىدانست و فرق بزرگى كه بين فاطمه و بسيارى از زنان قريشى آن روز از قبيل « حمالة الحطب » « 1 » وجود داشت - از جمله امورى بوده باشد كه در دل محمد گرد آمده و او را وادار ساخته بود كه دختر عزيز و محبوبش را همنام او كند .\r\nابوطالب روزى به هيئتى كه از طرف قريش براى تحويل‌گرفتن محمد به نزد وى\r\n\r\n\r\n","description":"","footnote":"\r\n( 1 ) . لقبى است كه قرآن مجيد به همسر ابولهب داده است . م\r\n","page_name":" 110 ","page_number":110},
  {"content":"\r\n\r\nآمده بودند گفت : « به‌خدا سوگند او را تحويل شما نمىدهيم و از يارى وى دست برنمىداريم ، مگر آن‌كه تا آخرين نفر كشته شويم » .\r\nابوطالب در زندگى خود يك لحظه هم فراموش نكرد كه زندگى محمد درواقع ادامه و استمرار عظمت اخلاق انسانى است كه او و برادرش عبدالله و پدرشان عبدالمطلب - البته به مقدارى كمتر - بدان ممتاز بودند . هنگامى كه مرگ او فرا رسيد ، عده زيادى دورش جمع شده بودند و او به آنها گفت : « من دربارهء محمد به شما توصيه مىكنم كه با او به نيكى رفتار كنيد ، زيرا او « امين قريش » و راستگوى عرب و جامع همه صفات نيكى است كه من به شما سفارش مىكنم . من مىبينم روزى را كه پابرهنگان و ژنده‌پوشان عرب ، بينوايان ، درماندگان و ستمديدگان همه و همه ، دعوت او را پذيرفته و گفتارش را تصديق نموده و امر وى را بزرگ خواهند شمرد و او همراه آنها ، در امواج مرگ فرو مىرود ، ولى بزرگان و سردمداران قريش همه زبون گشته و ستم‌ديدگان و بيچارگان پيروز و عزيز شده‌اند . و آنهايى كه بيشتر به محمد فشار مىآوردند ، بيشتر نيازمند او گشته و دورترين آنها به وى ، نزديك‌ترين آنها خواهند شد . اى مردم قريش ! همه يارش باشيد ، او را دوست بداريد و از حزب او طرفدارى كنيد . به خدا سوگند ! هيچ‌كس راهِ او را در پيش نمىگيرد مگر آن‌كه رستگار شود و هر احدى به فكر و دستور او عمل كند ، سعادت‌مند خواهد شد . و اگر من عمرى داشتم و مرگ من به تأخير مىافتاد ، سختىها و بلاها را از او دور مىساختم . محمد راستگوى امين است ، دعوت و راه او را بپذيريد و براى يارى و نصرت وى جمع شويد . دشمن وى را برانيد و از او دور سازيد . او براى شما تا روزگار باقى است ، مايه شرف و فخر جاودان خواهد بود » .\r\n* * * ابوطالب پس از 42 سال سرپرستى از محمد و مهر و محبت بىشائبه و سپس مبارزه در راه هدف او ، سرانجام درگذشت .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nوقتى ابوطالب درگذشت ، پيامبر احساس كرد بزرگ‌ترين پشتيبانى را كه به‌صورت ظاهر بدان متكى بود و آزار قريش را از او دفع مىكرد ، از دست داده است و اين احساس ، خود دليلى روشن بر همبستگى عوامل نيكى ، بين محمد و عمويش بود .\r\nبا فقدان ابوطالب ، محمد دريافت كه ياور از جان‌گذشته‌اى را از دست داده كه آزار مردم نادان را دفع مىكرد و بر ضد قريش و استبدادگران متجاوز فرزندان قريش پناه‌گاهى استوار بود ، تا آن‌جا كه روزى گفت : « از طايفه قريش تنها هنگامى بر من آزار و بدى رسيد كه عمويم ابوطالب درگذشت » .\r\nاين اندوه عميق كه قلب محمد را آكنده بود ، چگونه مىتوان توجيه كرد ، در صورتى كه محمد بسيار بردبار ، شكيبا و خويشتن‌دار بود و ايمان داشت كه رسالت او ، به‌هراندازه هم كه دشمن او زياد و دوست وى كم باشد و به هر مقدار كه اشرار مقام و منزلت داشته باشند ، سرانجام پيروز خواهد شد .\r\nآرى ، علت اين غم و اندوه ، اگر خود اين مصيبت و حادثه بزرگ نباشد كه بر محمد وارد شد ، پس چيست ؟ فاجعهء از دست‌دادن عزيزترين فردى كه از وى پشتيبانى كرده و به وى مهر مىورزيد .\r\nو اگر اين اشك روان و فراوان ، گواه بر اين نباشد كه محمد ، همانند همهء مردم ، احساس كرد چيزى از جان و ذات خود را ، براى ابد از دست داده است ، پس براى چه بود ؟\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nپيامبر و علىبن ابىطالب\r\nما در زمان پيامبر ، به على چنان مىنگريستيم كه گويى به ستاره آسمان نگاه مىكنيم . عمربن خطاب\r\nدر خانهء بىهمتاى ابوطالب ، روح واحدى با نهايت صدق و صفا و وحدت نظر كامل نسبت به جهان هستى و زندگى رشد و نموّ مىكرد و بر ريشه‌هاى عميق‌تر و شاخه‌هاى پربارترى در علاقه و پيوند پيامبر نسبت به تربيت يافتهء خود - كودكى كوچك ، تا آن‌گاه كه جوان برومند و رشيدى شد - پسرعمويش ، علىبن ابىطالب ، تجلى مىنمود و استمرار مىيافت .\r\nاگر ما به ماهيّت پيدايش معانى انسانيت در قلب و روح اعتقاد داشته باشيم ، خواهيم ديد كه تولد على بن ابىطالب اساساً برپايه ايمان به رسالت خيرخواهانه و دفاع از آن استوار بوده است ، زيرا خصايص محيط خانه ابوطالب كه محمد در آن پرورش يافت ، به‌طور طبيعى ، هنگام تولد ، به پسرعموى او انتقال يافت .\r\nخلق و خوى على با همان فضايلِ خانهء پدرش ابوطالب ، عجين شد و رشد يافت .\r\nخانه‌اى كه ديوارهاى آن ، نخستين سخنان محمد را شنيد و دعوت اسلامى از آن‌جا به مرحله وجود گام نهاد . على هنوز بيش از چهارسال نداشت كه محمد او را به سينه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nخود چسبانيد و همراه خود همه‌جا برد و برادرش ناميد . على در خطبه موسوم به « قاصعه » « 1 » به اين سابقه پيمان خود با محمد اشاره كرده و مىگويد : « شما موقعيت مرا نسبت به رسول خدا صلى الله عليه و آله از نظر خويشاوندى نزديك و منزلت خاص مىدانيد . او مرا هنگامى كه كودك بودم در بغل مىنشانيد و به سينه مىچسبانيد و در كنارش مىخوابانيد كه بوى پاك بدنش را حس مىكردم . هرگز دروغى از من نشنيد و اشتباهى در كردارم نديد . و من دنباله‌رو او بودم ، بدان سان كه نوزاد به‌دنبال مادر مىرود . هر روز از اخلاق خود درسى به من مىداد و مرا به پيروى از آن رهنمون مىشد . » اين دوره ، نخستين مرحله‌اى است كه كودك براى پذيرش بذرهاى اخلاق فاضله انسانى ، آماده مىشود و شايستگى مىيابد . و چه بسيار زمان‌هايى كه در خلوت‌هاى محمد مونس او بود . او در دورىجستن از قريشىها كه هنوز در تاريكى مطلق رسوم و عادات كهنه ، جهالت و جمود فكرى خود غرق بودند ، از همان راهى رفت كه پيامبر مىرفت . على مدت زمان مديدى در اين محيط پاك و در كنار پسرعمويش به‌سر برد و زندگى كرد ، در حالىكه در نزد پيامبر برگزيده و محبوب و در قلبش گرامى و عزيز بود و بدون شك ، به اين درجه نزديكى و برادرى ، كسى از ياران و شاگردان پيامبر جز على ، ديگرى دست نيافت .\r\nعلى ديدگان خود را به راهى گشود كه پسرعمويش آن راه را باز و مشخص كرده بود . نيايش و پرستش حق را براى اولين بار از نماز او ياد گرفت و از مهر و عاطفه و برادرى او برخوردار گرديد . درواقع مهر و رابطهء على و محمد ، همان مهر و رابطه محمد با ابوطالب بود .\r\nقلب على ، براى نخستين بار ، به عشق پسرعمويش به تپش درآمد و براى اولين‌بار\r\n\r\n\r\n","description":"","footnote":"\r\n( 1 ) . خطبه قاصعه از خطبه‌هاى معروف امام على عليه السلام است و نكات حساس زيادى در آن وجود دارد و مؤلف‌جملاتى كوتاه از آن نقل كرده است ، طالبين تفصيل به خطبه 234 نهج‌البلاغه رجوع كنند . م\r\n","page_name":" 114 ","page_number":114},
  {"content":"\r\n\r\nكه سخن گفت ، كلام زيبايى را بر زبان راند كه محمد به او ياد داده بود . و مردانگى او هنگامى به مرحله كمال رسيد كه براى يارى و كمكِ پيامبر رنج ديده شتافت . پيامبر را يارانش دوست مىداشتند و دشمنانش به ديدهء احترام مىنگريستند و به چشم دوستان و دشمنان ، على پاره‌اى از وجود پيامبر بود .\r\nهنگامى كه بعضى از بزرگان قريش ، از ابتداى دعوت اسلامى ، به پيروى از عقل و رهايى از بت‌پرستى ، اسلام آوردند و وقتىكه بسيارى از بردگان و بندگان ، زجركشيدگان و ستم‌ديدگان ، براى پيروزى عدالتى كه رسالت محمد خواستار آن بود و براى ابراز تنفر و انزجار شديد از ظلم و ستمى كه با تازيانهء خود پشت آنان را مجروح ساخته بود ، مسلمان شدند و روزگارى كه گروهى ، پس از پيروزى پيامبر ، براى پيروى از اوضاع روز و تبعيت از پيروزمند - مانند اكثريت افراد بنىاميه - اسلام را پذيرفتند ، و هنگامى كه همه اينها در شرايط وموقعيت‌هايى اسلام آوردند كه سختىها سپرى شده بود - البته از نظر ارزش و مفهوم انسانى آن ، با همديگر فرق دارند ولى از نظر تسليم در مقابل منطق و حقيقت روشن ، يكى به‌شمار مىآيند - علىبن ابىطالب از روز اول مسلمان به‌دنيا آمد ! زيرا او هم از نظر مكان تولد وهم از نظر پرورش ، از معدن رسالت بود و از جهت خلق و سرشت و فطرت هم قسمتى از آن ذات به‌شمار مىرفت .\r\nالبته شرايطى كه على روح اسلام و حقيقت ايمان خود را در آن آشكار كرد ، به هيچ‌وجه با موقعيت و زمان اسلام ديگران قابل مقايسه نيست و هيچ رابطه‌اى هم با سن و سال او نداشت ، زيرا اسلام على عميق‌تر و اصولىتر از آن بود كه علل و عوامل روز و اوضاع زمان تأثيرى در آن گذاشته باشد ، چون ايمان على از روح او برمىخاست ، چنان‌كه هر گوهر گران‌بهايى از معدن خود برخاسته و آب از سرچشمه‌اش جارى مىگردد .\r\nنخستين سجدهء مسلمانان نخستين ، بر خدايان قريش بود !\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو نخستين سجدهء على ، بر خداى محمد بود .\r\nاين اسلام ، به‌راستى اسلامِ مردى است كه فرصت و امكان يافته كه برپايه دوستى و نيكى و در سايه پرورش پيامبر ، رشد و تكامل يابد ، تا بعد از پيامبر ، پيشواى درست‌كاران و عدالت‌پروران و ناخداى كشتى طوفان‌زدهء انسان‌ها گردد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nاين ، برادر من است\r\nپيامبر به على فرمود :\r\nدر تو ، شباهتى به عيسىبن مريم وجود دارد .\r\nبراى اين‌كه اين وقايع را با آمار و ارقام روشن سازيم ، بايد بعضى از احاديثى را كه مؤيد آن است نقل كنيم . اين احاديث ، ميزانِ برادرى معنوى و توافق فكرى كامل بين پيامبر و پسرعموى بزرگوارش را به ما نشان مىدهد . چنان‌كه به‌خوبى روشن مىسازد كه على تا چه اندازه وارث امتيازهاى پيامبر شده و چگونه همرنگ او گشته و در نزد او عزيز و محبوب گرديده و در قلب و زبان او بزرگ و ارجمند بوده است .\r\nپس از روشن‌شدن اينها ، ممكن است به اين نتيجهء روشن دست يابيم كه پيامبر مقدمات خلافت على را در ضمن چهارچوب انقلاب اسلامى - كه به‌وسيله آن قدرت و نفوذ و انتشار اسلام بيشتر مىشد - آماده مىنمود و راه را براى جانشينى وى هموار مىساخت .\r\nآرى ! زمينه را براى خلافت على مهيا مىكرد ، زيرا پيامبر از حيث بلندى مقام اخلاقى ، بزرگى هدف و همه فضايلى كه به زودى تفصيل آنها خواهد آمد ، شكل و نمونهء كامل خود را تنها در على ديده بود .\r\n« طبرانى » از « ابن مسعود » نقل كرده كه پيامبر فرمود : « نگاه‌كردن به صورت على\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nعبادت است . » و بعضى ديگر از « سعدبن ابى وقاص » نقل مىكنند كه پيامبر گفت :\r\n« هركس كه به على آزار برساند ، مرا آزرده است » .\r\nو « يعقوبى » در جلد دوم تاريخ خود مىگويد : پيامبر در 18 ذىالحجة ، پس از برگشت از حجةالوداع ، در حالى كه عازم « مدينه » بود ، در مكانى به‌نام « غدير خم » كه در نزديكى « جُحفه » قرار داشت ، فرود آمد و در ضمن خطبه‌اى ، دست على را گرفت و بلند كرد و گفت : « هر كس كه من مولا و سرور او هستم ، على مولاى اوست . خدايا دوست بدار هر كس كه على را دوست بدارد و دشمن بدار ، هر كس كه او را دشمن دارد » « 1 » و در تفسير كبير امام « فخر رازى » آمده است كه « عمربن خطاب » پس از اين ماجرا ، به ديدن على شتافت و به او گفت : « گوارا باد بر تو ، اى فرزند ابوطالب ! به درستى كه بعد از اين ، مولاى من و مولاى هر مرد و زن باايمان شدى » « 2 » .\r\nاين حديث را بسيارى از مورخان و دانشمندان ، از قبيل « ترمذى » و « نسايى » و « امام احمد بن حنبل » نقل كرده‌اند . هم‌چنين شانزده نفر از اصحاب پيامبر نيز روايت نموده‌اند « 3 » و گروهى از شاعران كه نخستين آنها « حسان بن ثابت انصارى » است ، آن را به نظم آورده و قصايدى سروده‌اند .\r\nحسان مىگويد : در روز غدير ، پيامبرشان آنان را در « خم » بخواست . به پيامبر و سخنى كه مىگويد گوش كن ! او گفت : مولا و سرور شما كيست ؟ بدون هيچ‌گونه عنادى گفتند : خداى تو مولاى ما و تويى پيامبر ما ، و ما در هيچ سفارش و دستورى تو را نافرمانى نمىكنيم . آن‌گاه به على گفت : برخيز اى على كه من تو را به رهبرى و راهنمايى مردم برگزيدم ، و درواقع هركس را كه من ولى و مولا باشم ، على مولا و\r\n\r\n\r\n","description":"","footnote":"\r\n( 1 ) . من كنت مولاه ، فعلى مولاه ، اللهم وال من والاه و عاد من عاداه .\r\n( 2 ) . هنيئا لك يابن ابىطالب ، اصبحت مولاى و مولى كل مؤمن و مؤمنة .\r\n( 3 ) . اين حديث مدارك فراوانى از طريق عامه و خاصه دارد كه در الغدير آمده است .\r\n","page_name":" 118 ","page_number":118},
  {"content":"\r\n\r\nسرور اوست ، و شما نيز به‌راستى يار و ياور او باشيد . « 1 » « ابوتمام طائى » يكى ديگر از شاعرانى است كه دربارهء اين روز شعر سروده است و « كميت اسدى » نيز در « قصيدهء عينيّة » ، روز غدير خم را توصيف و تعريف كرده كه در آن مىگويد : از روزهاى بزرگ ، روز غديرخم است كه اگر آن را مىپذيرفتند ، ولايت در آن آشكار گرديد ، و من هيچ روزى را مثل اين روز ، و هيچ حقى را چنين پايمال نديدم . « 2 » و « ابن خالويه » از « ابوسعيد خدرى » در كتاب الآل خود چنين نقل مىكند : « پيامبر خدا به علىبن ابىطالب فرمود : دوستى تو ايمان و دشمنى تو نفاق و دورويى است . و اول كسى كه وارد بهشت مىشود دوستدار تو و نخستين كسى كه داخل دوزخ مىگردد ، دشمن توست » .\r\nراويان و محدثين در اين اختلافى نكرده‌اند كه : بسيار ديده شد ، پيامبر در حالىكه به على مىنگريست ، مىگفت : « اين ، برادر من است » .\r\nو روزى پيامبر به على گفت : « در تو شباهتى به عيسىبن مريم وجود دارد » و « تو را جز منافق ، دشمن نمىدارد » . و در حديثى از « ابوهريره » آمده است كه او گفت : « پيامبر در محفلى از ياران خود فرمود : اگر مىخواهيد علم آدم و همت و عزم نوح و خوى ابراهيم و مناجات موسى و زهد عيسى و هدايت و علم محمد را ببينيد ، به آن‌كس كه مىآيد نگاه كنيد . . . همه گردن كشيدند ! آن‌گاه علىبن ابىطالب را ديدند كه مىآيد » .\r\n\r\n\r\n","description":"","footnote":"\r\n( 1 ) . يناديهم يوم الغدير نبيهم بخم ، واسمع بالنبى مناديا\r\nو قال : فمن مولاكم ، و وليكم ؟ فقالوا ، و لم يبدوا هناك التعاديا\r\nالهك مولانا و انت نبينا ، و مالك منا بالوصاية عاصيا\r\nفقال له : قم : يا على ، فاننى رضيتك من بعدى اماماً وهاديا\r\nفمن كنت مولاه ، فهذا وليه فكونوا له انصار صدق ، مواليا\r\n( 2 ) . و يوم الدوح ، دوح غدير خم ابان له الولاية لواطيعا\r\nو لم ار مثل ذاك اليوم ، يوماً و لم ار مثله حقاً اضيعا\r\n","page_name":" 119 ","page_number":119},
  {"content":"\r\n\r\nو با سند صحيح از « زيد بن ارقم » چنين نقل شده است : « پيامبر فرمود : آيا كسى را به شما معرفى نكنم كه اگر راه خود را از او بپرسيد هلاك نمىشويد ؟ به‌راستى كه ولىّ شما خداوند و پيشواى شما علىبن ابىطالب است . از او پند بگيريد و تصديقش كنيد ! » پيامبر به كسانى كه در موردى از على شكايت داشتند فرمود : « از على چه مىخواهيد ؟ از على چه مىخواهيد ؟ از على چه مىخواهيد ؟ على از من است و من از على و او پس از من ، سرور هر با ايمانى خواهد بود . »\r\n* * * پيامبر على را در رأس هيئتى به « يمن » فرستاد . عده‌اى از همراهان او خواستند كه سوار شترهاى بيت‌المال بشوند ، تا شترهاى خود را به‌كار نگيرند . على با اين كار مخالفت كرد . آنها پس از آن‌كه برگشتند به رسول خدا شكايت كردند . شكايت را « سعد بن مالك شهيد » به رسول خدا عرضه داشت و گفت : يا رسول‌الله ! ما از على سخت‌گيرى و خشونت ديديم . و همان‌طور كه داشت از سخت‌گيرىهاى على مىگفت ، پيامبر بر پاى او زد و با صداى بلند فرمود : « اى سعد بن مالك شهيد ، سخن كوتاه كن ! دربارهء برادرت على اينها را نگو ، به‌خدا سوگند من مىدانم كه على مجاهدى پاكباز در راه خداست » .\r\nو روايت شده كه وقتى قريش با بحران اقتصادى و قحطى روبه‌رو شد ، پيامبر به دو عموى خود حمزه و عباس فرمود : آيا در اين موقعيت نبايد به داد ابوطالب برسيم ؟ . . .\r\nسپس به نزد ابوطالب رفته و از او خواستند فرزندان خود را به آنها بسپارد تا به وضع آنها رسيدگى كنند . ابوطالب گفت : عقيل را براى من واگذار و بقيه را اگر مىخواهيد ببريد . عباس ، طالب را برد ، حمزه ، جعفر را انتخاب كرد و محمد ، على را برگزيد و به آنها گفت : آنچه را كه خدا اراده و اختيار فرموده است من برگزيدم .\r\nمىگويند : پس از اين ماجرا ، يعنى از شش‌سالگى ، على در دامن پرمهر و عاطفه پيامبر جاى گرفت و از تربيتش برخوردار گرديد و گويى اينها همه در مقابل كارى بود\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكه ابوطالب پس از مرگ عبدالمطلب درباره محمد انجام داده و او را در دامن خود پرورش داده بود .\r\n* * * از چنين احاديثى ، به اثبات اين موضوع مىرسيم كه پيامبر يك‌نوع برادرى ويژه با علىبن ابىطالب ، احساس مىكرد و روح و جان على نيز از اين برادرى آكنده بود .\r\nپيامبر افكار عمومى را متوجه عظمت انسانيّتى مىكرد كه در شخصيت على تجسم مىيافت و مىخواست نشان دهد كه على شايسته‌ترين و بهترين فردى است كه مىتواند بعد از وى شرايط رسالت را به‌جاى آورده و اصول آن را به انجام رساند .\r\nعلاوه بر روايت‌هاى قطعى ، انوار تابناك نشان‌دهندهء اين ارادهء جهان هستى است كه على قسمتى از ذات پيامبر بود و همين اراده ، امكانات و مناسباتى را آماده ساخته كه در آنها خصلت‌ها و فضايلى براى على فراهم گردد كه كسى را در آنها ياراى شراكت با وى نيست .\r\nعلى در كعبه‌اى به‌دنيا آمد كه بعدها قبلهء مسلمانان جهان گرديد . و اين درست به هنگامى بود كه دعوت اسلامى در وجود محمد شكل يافته بود ؛ اگرچه امكانات موجود ، اجازهء بروز آن را نمىداد ، و در آن هنگام ملجأ و پناهگاه محمد ، خانهء پدر على - ابوطالب - بود .\r\nعلى نخستين كسى بود كه نماز پيامبر و همسر او خديجه را ديد او اولين فرد مسلمانى است كه به هنگام پذيرفتن اسلام ، هنوز به مرحلهء جوانى نرسيده بود ، و وقتى اعتراض كردند كه چرا بدون مشورت و اجازه پدرش اسلام آورده است ؟\r\nبلافاصله گفت : خدا وقتى مرا آفريد ، با ابوطالب مشورت نكرد ! و من چه نيازى دارم كه براى عبادت و بندگى خدا ، با او به مشورت بپردازم ؟\r\nو طىّ روزگارى ، اسلام فقط در خانه محمد بود و تنها محمد و همسرش و پسرعموى او على و غلامش زيدبن حارثه مسلمان بودند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nو آن روزى كه پيامبر خويشان نزديك خود را براى صرف غذا به خانه‌اش دعوت نمود و خواست كه با آنها صحبت كرده و به اسلام دعوت‌شان كند ، ابولهب عموى پيامبر ، سخن او را قطع كرد و ديگران را نيز به ترك و ردّ محمد واداشت ، ولى محمد بار ديگر آنها را دعوت كرد و پس از صرف غذا به آنها گفت :\r\nمن در ميان عرب كسى را نمىشناسم كه براى قومش بالاتر و بهتر از آنچه را كه من براى شما آورده‌ام ، آورده باشد . كدام يك از شما مرا در اين كار كمك و يارى مىكند ؟\r\nهمه از او روى برگردانيدند و مانند بار قبل خواستند از منزل او بيرون بروند ، ولى در اين ميان فقط على بود كه به پا خاست - در حالىكه جوان نابالغى بود - و گفت : يا رسول‌الله ! من يار و ياور تو هستم و با كسى كه با تو بجنگد ، مىجنگم ! » بنىهاشم خنديدند ، و عده‌اى قهقهه‌زنان نگاه خود را از ابوطالب به پسر خردسالش برگردانده ، و سپس مسخره‌كنان بيرون رفتند !\r\nپرچم على در هر جنگ و پيكارى ، براى پيامبر به اهتزاز درمىآمد . شجاعت و قهرمانى او ، به همراهى خون و زبان و قلب او ، فقط وقف پسرعمويش پيامبر و پيروزى و پيشرفت رسالت او بود و در خلال قهرمانىها و رزم‌هاى صميمانه خود ، بر ضد دشمنان بزرگ محمد آن را به‌خوبى نشان داد . در واقعهء « خندق » كه در آن ياران پيامبر دچار ترس گشته و دل‌هايشان متزلزل شده بود ، تنها على بود كه چون كوه استوار در برابر بزرگان قريش ايستاد و توانست مسلمانان را به پيروزى قطعى اميدوار سازد و سرانجام قريش و قهرمان‌هايش را شكست بدهد .\r\nبايد جهاد على را ، در روزى كه دژهاى « خيبر » به‌دست او فتح شد ، بسيار بزرگ شمرد ، خيبرى كه در آن رزمندگان و جنگ‌جويانى سرسخت مبارزه مىكردند و در اثر تجربه‌هاى جنگى زياد و كارآزمودگى ، موجب ترس و لرز همگان گشته بودند . . .\r\nخلاصهء داستان آن چنين است كه : محاصره دژهاى خيبر از طرف مسلمانان به‌طول انجاميد ، زيرا جنگ‌جويان خود آنها هم در دفاع از قلعه‌ها ، تا پاى جان ايستادگى\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمىكردند ، چون عقيده داشتند شكست آنها در مقابل محمد ، با نابودى فورى و كامل آنها و بنىاسرائيل - يهوديان - در جزيرةالعرب و با برچيده‌شدن بساط رياست‌ها و تجارت‌هاى آنان ، توأم خواهد بود .\r\nپيامبر ، ابوبكر را براى فتح قلعه فرستاد و او به نيّت پيروزى قهرمانانه جنگيد ، ولى نتوانست آن را فتح كند ، و برگشت ! آن‌گاه پيامبر عمربن خطاب را فرستاد ولى بهرهء او نيز در مقابل قلعهء مستحكم و جنگ‌جويان سرسخت آن ، همانند ابوبكر بود ! تا آن‌كه پيامبر ، علىبن ابىطالب را خواست و به او دستور داد كه برود و قلعه را فتح كند . على سرشار از سرور و شادى از دريافت فرمان جديد براى جانبازى در راه عقيده و ايمانى كه در خون او مىجوشيد ، روانهء ميدان شد و وقتى به نزديكى قلعه رسيد و قلعه‌نشينان ديدند كه دشمن امروزى آنان علىبن ابىطالب است كه هرگز در جنگى شكست نخورده و هيچ رزمنده‌اى هم در مقابل او استقامت نياورده ، همگى به‌سوى او حمله بردند . يكى از مردان ضربتى زد كه سپر على از دستش افتاد ، ولى على يكى از درهاى بزرگ قلعه را از جاى خود كند و به‌جاى سپر ، در دست خود گرفت و آن را هم‌چنان در دست داشت تا قلعهء ناگشودنى ! را فتح كرد . قلعه ، با كشته‌شدن بسيارى از جنگ‌جويانش و به‌ويژه هلاكت حارث بن ابى زينب - كه سردار آنها بود - سقوط كرد .\r\nدر اين‌جا نكته شگفت‌انگيزى وجود دارد :\r\nتاريخ ، قهرمانانِ جانبازى را مىشناسد كه در راه عقيده خود جنگيده‌اند ، ولو اين‌كه صلح را بر جنگ ترجيح داده و ميل داشتند كارها به‌طور طبيعى جريان يابد ، تا آنها مجبور به شركت در جنگ نشوند ! و باز تاريخ رزمندگانى را شناخته كه در راه يك هدف عالى و آرمانى بزرگ شهيد شده‌اند ، ولى اين‌گونه جانبازىها و شهادت‌ها در زمان وقوع خود ، آن‌گونه كه مردم مرگ و رنج را در ذهن خود مجسم مىكنند ، آرام نيست بلكه شهادت در طوفانى از حماسه و دلاورى به‌وقوع مىپيوندد .\r\nاما علىبن ابىطالب ، به درستى كه كار او شگفت‌انگيز است ، به آن هنگام كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبه‌خاطر عقيده و ايمان خود - كه همان عقيده و ايمان محمدبن عبدالله است - در راه حق و شرف و برادرى گام نهاد و در نبردى درگير شد كه هرگز تاريخ برتر و نيرومندتر و والاتر از آن را سراغ ندارد . . . اقدامى كه در عين حال ، دليلى روشن بر وحدت و يگانگى اين دو مرد بزرگ بود . اين داستان هنگامى رخ داد كه بدرفتارى و خشونت قريش شدت يافت و قريشىها كوشش مىكردند كه با كشتن پيامبر ، اسلام را از ريشه نابود سازند . محمد به خانه ابوبكر رفت و به او خبر داد كه تصميم به هجرت گرفته است ، « 1 » زيرا قريش طى توطئه ناجوانمردانه‌اى مىخواهند به هرنحوى كه شده ، او را بكشند . ابوبكر از او خواست كه در اين هجرت همراه او باشد و پيامبر نيز اين تقاضا را پذيرفت .\r\nوقتى اين دو نفر خواستند مكه را ترك گويند ، بدون كوچك‌ترين شكى يقين داشتند كه قريش آنها را تعقيب خواهند كرد ، لذا محمد با عظمتى كه در درك امور داشت ، چنان صلاح ديد كه در اين هجرت از بيراهه بروند و ساعتى خارج شوند كه قريش انتظار آن را ندارند .\r\nدرست همان شبى كه محمد مىخواست از مكه بيرون برود ، گروهى از مردان كارآزمودهء قريش مأمور قتل آن حضرت شدند . آنها دستور داشتند براى ممانعت از فرار محمد ، قبلًا خانه را محاصره كنند .\r\nولى محمد در اين شب بحرانى ، مخفيانه به پسرعمويش علىبن ابىطالب سفارش كرده بود كه قباى سبزرنگ او را پوشيده و در بستر او بخوابد و نيز دستور داد بعد از وى در مكه بماند و امانات و ودايعى را كه مردم پيش او داشتند ، به آنها بازگرداند و به كارهاى او رسيدگى كند .\r\nعلى ، فرمان محمد را با كمال ميل و افتخار اجرا كرد و از شادى در پوست خود\r\n\r\n\r\n","description":"","footnote":"\r\n( 1 ) . رفتن پيامبر به خانه ابوبكر از نظر تاريخى قابل ترديد است و گروهى معتقدند كه پيامبر در راه به او برخورده وابوبكر همراه پيامبر رفته است . م\r\n","page_name":" 124 ","page_number":124},
  {"content":"\r\n\r\nنمىگنجيد . او در برابر هرگونه فداكارى ديگرى كه در راه پيامبر مىكرد ، حال و وضعى چنين داشت .\r\nمردان مسلح قريش خانه محمد را محاصره كردند . آنها يقين داشتند كه ذرات هوا نيز قبل از تماس با شمشير برهنهء آنها ، از حلقه محاصرهء خانهء محمد بيرون نخواهد رفت ! و سپس از سوراخى كه به اندرون خانه محمد راه داشت ، به رختخواب پيامبر مىنگريستند و در بستر مردى را مىديدند كه دراز كشيده است و اطمينان يافتند كه محمد فرار نكرده است !\r\nثلث آخر شب فرا رسيده بود و آنها به چشم خود مىديدند كه مردى در بستر آرميده است . در اين زمان ، محمد در خانه ابوبكر آماده مىشد تا با او از در كوچكى كه در پشت خانه بود ، خارج شده و به‌سوى غارِ « ثور » پيش بروند . و در همين غار بود كه مردان قريش به آنها رسيدند - و تا دهانهء آن پيش رفتند - ولى خدا نخواست كه آنها پيامبر را بيابند ، گويى كه فهم و ادراكشان از آنها سلب شده بود .\r\nگذشت و فداكارى على در اين شب ، سببِ بقاى حيات محمد گرديد و اين فداكارى و از جان‌گذشتگى ، از نمونه‌هاى همان روح مقاومت و استقامتى بود كه پسرعموى بزرگ او نيز بدان شناخته شده بود . و خوابيدن على در بستر پيامبر ، براى جانبازى در راه دعوت اسلامى و به‌خاطر آمادگى بر جهاد و نبردى طولانى بود !\r\nالبته در اين فداكارى نكته‌اى هست كه حقيقت امام و طبيعت و خوى او را به ما نشان مىدهد . اين اقدام على ، چون جوشش آب از چشمه و برآمدن لعل از كان ، بىهيچ كوششى است . در اين اقدام رشد فكرى او نمودار بود ، فكرى كه او را براى درك حقيقت دعوتى آماده نموده بود كه فهم صحيح آن براى افرادى كه هم‌سن و سال او بودند ، بسيار مشكل است . در اين امر بىرغبتى او به دنيا و زندگى مادى - اگر زندگى براى فضايل اخلاقى نباشد - نمودار است . در اين عمل صدق و راستى و اخلاص عجيب او هويداست . و در اين‌جاست كه برابردانستن خود با همه رزمندگان راه حق ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكاملًا آشكار مىگردد و نشان مىدهد كه او حاضر شد جان خود را فدا كند و با نجات صاحب هجرت كه منجر به پيروزى رسالت اسلامى مىشد ، ستمديدگان و بينوايان را كمك نموده و يارى رساند . اين‌جا بود كه براى همگان آشكار شد كه على با مشكلات به مثابهء امورى ناچيز مواجه مىشود و در همين عمل بود كه مردانگى ، وفا ، پاكى ، شجاعت و همهء صفات و برترىهاى قهرمانانه كه على آئينه تمام‌نماى آنهاست ، كاملًا به‌چشم خورد و بلكه نمونه‌اى بود عملى ، از شهادت و جانبازى آيندهء او در اين راه بزرگ . . . .\r\nپيوند ناگسستنى برادرى و دوستى بين محمد و على ادامه پيدا مىكند . و هم‌چنين همكارى صميمانهء آنها در راه پيروزى رسالت ، استمرار مىيابد و اين همكارى و همفكرى كه در اعماق دل آنها ريشه دوانيده ، روزگارى پيوند و وحدت يافته كه محمد ابوطالب را شناخت و على محمد را و روزى تحقق يافت كه هرسه در خانه‌اى به هم پيوستند كه زيربناى آن بر شهامت استوار بود . و در واقع ، خصايص منزل ابوطالب جز اين نبود كه محرك آمادگى ابوطالب و فرزند او على ، براى فهمِ عظمت محمد باشد . آن‌چنان فهم و ادراكى كه نزد ابوطالب مهر و عطوفت و فداكارى و در نزد على ، فكرى خلّاق ، ادراك و احساسى عميق و پرارج ، فداكارى و از جان‌گذشتگيى اعجازآميز را به بار آورد كه به معجزه‌ها شباهت بيشترى دارد .\r\nپيامبر اين حقيقت را درك مىكند و على را با جان و دل دوست دارد ، و على نيز اين دوست‌داشتن را - كه ناشى از علاقه وى به خود رسالت است - دوست مىدارد و سپس پيامبر به اين اكتفا نمىكند ، بلكه در هر موقعيت و مناسبت و فرصتى او را به مردم مىشناساند ، تا مقدمات خلافت و جانشينى پس از خود را ، براى او آماده سازد ؛ « 1 »\r\n\r\n\r\n","description":"","footnote":"\r\n( 1 ) . علت اين‌كه پيامبر على را دوست داشت ، چنان‌كه خود مؤلف مىنويسد ، اين بود كه او از روز نخستين به رسالت‌پيامبر ايمان آورد و در اين راه جان‌فشانىها كرد . و علاوه بر آن ، معرفى على به‌عنوان جانشين ، براى آن بود كه خدا نيز على را دوست داشت و پيامبر هر كارى را كه مىكرد به اذن خداوند بود و هرگز نبايد تصور كرد كه اين انتخاب براى جانشينى ، نظر و رأى خود رسول خدا بود ، زيرا چنان‌كه مؤلف اشاره مىكند ، پيامبر با اين قبيل كارها ، با مقدم‌داشتن قوم و خويش در امر حكومت ، چنان‌كه در زمان جاهليت قديم و جاهليت جديد ، مرسوم است ، با تمام قوا جنگيد . . . .\r\nو قرآن مىفرمايد كه پيامبر هيچ‌وقت از روى هوا و هوس سخن نمىگويد و « ما ينطق عن‌الهوى ان هو الّا وحى يوحى » و مسلماً انتخاب على نيز يك دستور الهى بود . . . م .\r\n","page_name":" 126 ","page_number":126},
  {"content":"\r\n\r\nبه‌طورى كه خود مردم ارزش على را به نحوى درك كنند كه او را استمرار راه پيامبر بدانند ، تا او را با كمال ميل و اراده و اطمينان اختيار كنند . البته نه براى آن‌كه او فرزندى از خانواده هاشمى و پسرعموى پيامبر بود ، زيرا پيامبر به‌كلى از اين قبيل تعصب‌ها به‌دور بود و حتى به‌شدت با اين‌گونه افكار جنگيد و تمام اصول و مفاهيم آن را از هم پاشيد و درهم كوبيد .\r\nچه ، مىدانيم كه از جمله كارهاى پيامبر اين بود كه اكثريت بنىهاشم را كه از خاندان او بودند ، از حكومت و فرماندارى و بهره‌هاى دنيوى دور كرد « 1 » آن هم پس از آن‌كه خود را از همه اين لذت‌هاى دنيوى محروم ساخته بود .\r\n\r\n\r\n","description":"","footnote":"\r\n( 1 ) . پيامبر استفاده از زكات را كه عايدى عمده بيت‌المال بود ، بر بنىهاشم تحريم كرد و حتى آنان را براى جمع واخذ ماليات‌هاى اسلامى اعزام نمىداشت تا هيچ‌گونه احتمال سويى در بين نباشد و همه بدانند كه در نظام جديد عملًا نورچشمىها ، بر افراد شايسته تقدم ندارند . . . م .\r\n","page_name":" 127 ","page_number":127},
  {"content":"\r\n\r\n\r\nاوصاف ظاهرى امام\r\nكسانى كه اوصاف امام علىبن ابىطالب را نقل و توصيف كرده‌اند - از جمله صاحب كتاب ذخائرالعقبى - گفته‌اند : على در زمانى كه مرد كاملى بود ، قامتى معتدل و متناسب داشت و كمى كوتاه به‌نظر مىرسيد . رنگ چهره‌اش سخت گندم‌گون بود .\r\nريش سفيد و بلندى داشت و چشمانى درشت و سياه . زيباصورت ، گشاده‌روى ، بسيار تبسم كننده بود ، با گردنى دراز ، مانند ابريق نقره‌فام ، شانه‌هايى پهن داشت كه استخوان‌هايش به استخوان‌هاى شير شباهت مىداد و داراى ساعد و بازويى بود چنان در هم فرو رفته كه از يكديگر پيدا نبودند ، با پنجه‌هايى پهن و درشت و شكمى كه كمى چاق به‌نظر مىآمد . عضلهء ساق پا كلفت و منتهاى آن باريك بود . عضلهء بازوانش نيز ستبر بود ، با انتهايى باريك . در راه‌رفتن شبيه پيامبر بود ، آن‌چنان كه گويى پيامبر راه مىرود و هنگامى كه به ميدان رو مىآورد با حالت دو ، و با شتاب مىرفت و به چيزى اعتنا و توجه نمىكرد .\r\nاز نظر نيروى بدنى و قواى جسمى طورى بود كه باعث شگفتى همگان بود . بسيار ديده شد كه سواره‌اى قهرمانى را بدون كوچك‌ترين رنج و دشوارى ، همانند كودك تازه مولود ، با دست بلند كرده و به زمين مىكوبيد . و بسا هنگامى كه بازوى دلاورى را مىگرفت ؛ گويى كه جانش را گرفته است ، بدان سان كه ديگر قدرت نفس‌كشيدن نداشت . و معروف است كه با هيچ قهرمانى - به هراندازه كه نيرومند و در جنگاورى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nشهره بود - به مبارزه برنخاست ، مگر آن‌كه او را از پاى درآورد .\r\nگاه درى بزرگ را برمىداشت كه قهرمانان ، از كندن و حركت‌دادن آن عاجز و ناتوان بودند و آن را با يك دست مىگرفت و مانند سپرى عادى سپرش قرار مىداد . و سنگ بزرگ و سنگينى را با يك دست بلند مىكرد كه هرگز گروهى از مردان به‌طور دسته‌جمعى هم قادر به برداشتن آن نبودند .\r\nو هنگامى كه در ميدان نبرد صيحه مىزد و بانگ برمىآورد ، دل‌هاى مردان شجاع و گروه‌هاى دلاور يكباره فرو مىريخت . از نظر فيزيك و تركيب بدنى و جسمانى ، به گونه‌اى در مقابل گرمى و سردى هوا سخت و محكم بود كه باكى نداشت لباس زمستانى را در تابستان بپوشد ، يا جامه‌اى تابستانى را در زمستان به تن كند . . . « 1 » .\r\n\r\n\r\n","description":"","footnote":"\r\n( 1 ) . اين بود اجمالى از اوصاف امام كه مؤلف نقل كرده است . براى مزيد اطلاع در اين باره به كتاب‌هاى : بحارالانوار ( طبع جديد ) ج 39 باب اول و علل‌الشرائع ( طبع جديد ) ، ج 1 ، ص 153 و مناقب ابن شهرآشوب ( طبع جديد ) ، ج 2 ، ص 287 به بعد ، مراجعه شود .\r\nتوضيحاً بايد يادآور شد كه خلقت امام على نيز مانند همه امامان ديگر كاملًا طبيعى و عادى بود ، يعنى از نظر آفرينش ظاهرى نيز انسان كاملى به‌شمار مىرفت . بنابراين كسانى كه با نقل اسرائيليات و احاديث جعلى و قلابى ، امام را موجود عجيب الخلقه‌اى ! جلوه مىدهند ، بسى گناه‌كارند و نفهميده كاريكاتور مسخره‌اى از امام مىكشند كه فقط به كارِ روزنامه‌هاى فكاهى مىآيد ، نه تعريف از امام معصوم .\r\nدر تبريز از واعظى كه اظهار فضل هم مىكند ! شنيدم كه در بالاى منبر مىگفت : « امام على چنين و چنان بود و شكم بسيار گنده‌اى داشت كه وقتى از امام علت شكم گندگى را پرسيدند فرمود : قسمت بالاى آن علم و طبقه پايين آن طعام است ! »\r\nبدون ترديد اين حرف دروغ است و بر امام بسته‌اند : اولًا علم چيزى نيست كه آن را در شكم انسانى جاى دهند ! و ثانياً : على كه شكم سير از نان جوين را به عمر خود نديد ، معقول نيست كه شكم بادكرده‌اى داشته باشد ، و نوعاً كسانى شكم گنده دارند كه پرخور و موجودى عاطل و باطل باشند ! . . . بدان‌سان كه مىدانيد و ديده‌ايد . . . .\r\nتازه اگر شكم‌گندگى دليل كثرت علم باشد ، بايد تمام مفتخوران جامعه و همهء شكم‌گنده‌ها را ، از دانشمندان بنام شمرد !\r\nچه خوب است كه در نقل اقوال و اخبار دقت بيشترى كنيم و هر چيزى را كه در هر كتابى ديديم ، به‌عنوان يك موضوع جالب به خورد مردم ندهيم كه عصر فضا را سخن حق خوش‌تر است . . . و گذشته است زمانى كه شكم‌گندگى را دليل بزرگى و عزت انسانى مىدانستند ! . . . م .\r\n","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\nيكى بر سر موضوعى ، به عمربن خطاب كه رئيس حكومت بود . از علىبن ابىطالب شكايت برد . عمر هردو را احضار كرد ، سپس رو به على نموده گفت : اى ابوالحسن ! در كنار شاكى بايست ! . . . ناگهان آثار ناراحتى در چهره على آشكار گشت . عمر پرسيد : على ! از اين‌كه در كنار دشمن خود باشى ناراحت شدى ؟ على گفت :\r\nهرگز ! از اين‌كه تو بين من و او مساوات قائل نشدى . تو مرا با احترام و عزت مورد خطاب قرار دادى و با او چنين رفتار نكردى .\r\nعلى روزى بر مركبى سوار بود ، گروهى پياده به دنبالش به‌راه افتادند . پرسيد : آيا كارى داريد ؟ گفتند : نه ، فرمود : پس برگرديد ، زيرا كه همراهى پياده با سوار ، باعث تباهى سوار و مايهء حقارت پياده است .\r\n\r\nاخلاق بزرگ\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n\r\nاخلاق بزرگ\r\nاين كه خصال و اخلاق يك انسان - به‌ويژه اگر بزرگ‌مردى باشد - جدا از هم بيان شود ، بسيار دشوار است . چه آنها طورى به هم پيوسته و درهم مؤثر و تكميل‌كنندهء يكديگرند كه ممكن است يكى سبب ديگرى و ديگرى نتيجهء آن باشد و يا در انگيزه و نتيجه مرادف همديگر باشند .\r\nروى اين اصل ، بحث و بررسى من يك تقسيم‌بندى نظرى است كه در تطبيق خارجى نماى واحدى را تشكيل مىدهد و در سايهء همين تقسيم نظرى است كه من مىتوانم به استنتاج منطقى برسم . البته ذكر همهء اين موارد به اختصار خواهد بود و هدف نهايى ما آن است كه شخصيت امام على را از تمامى جنبه‌ها بشناسيم ، تا اين شناخت و آشنايى با خصلت‌ها و اخلاق امام محورى باشد كه بحث آينده بر آن استوار گردد .\r\n* * * \r\nعبادت\r\nنخست از عبادت و پرستش امام و مفهوم آن سخن مىگوييم :\r\nعلىبن ابىطالب به پرهيزكارى و تقوا مشهور است كه همين ، انگيزهء بسيارى از كارهاى او درباره شخص خود و نزديكان و مردم است و به عقيده من پارسايى و\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nتقواى على چيزى از قماش پرستش و عبادت پارسايان ديگر نيست كه ناشى از شرايط اوضاع يا هواى نفسانى باشد .\r\nدر آن‌وقتى كه مىبينى عبادت و پرستش در نزد بسيارى از پارسايان ! گاهى واكنشى از ضعف نفس و ترس بوده و گاهى براى فرار از روبه‌رو شدن بازندگى و زندگان است و يا در بسيارى از اوقات ، هوسى است موروثى و تقليدى و احياناً موهوم كه منشأ آن تقديس مردم و اجتماع از هر چيزى است كه از گذشتگان به يادگار مانده است ! در آن‌وقت مىبينى كه عبادت در نزد على تلاشى روزافزون براى پيوند همهء حلقه‌هاى عالم هستى است ، به‌طورى كه مىخواهد حتى زمين و آسمان را به هم بپيوندد . و مفهومى است از مفاهيم جهاد در راه پيوند زندگى با هرگونه خير و نيكى . . .\r\nاين عبادت در هر صورت نشانه‌اى از روح سركشى و عصيان بر ضد فساد و تباهى است كه على مىخواهد همه‌جانبه با آن بجنگد و از يك‌سو قيامى است بر ضد نفاق و روح استثمار و كشتار به‌خاطر منافع گروهى خاص ؛ و از سوى ديگر ، بر ضد خوارى و فقر و بيچارگى و ضعف و همه صفات پستى كه عصر مضطرب و پريشان او با آن متمايز بود .\r\nاين عبادت ، نمودار بزرگى از روح شهادت در راه چيزى است كه على آن را عدالت مىداند . آيا تقواى او از مقتضيات اين ايمان نيست كه خود از آن چنين سخن مىگويد : « نشانهء ايمان آن است كه راستى را اگر چه به ضرر تو باشد ، بر دروغ اگرچه به سود تو باشد ترجيح دهى » ؟ و آيا او خود شهيد اين راستى و درستى نگرديد ؟ در صورتى كه منافع زمانش در نادرستى و دروغ بود ! . . .\r\nمعيار زندگى را مىتوان براى شهيدان به‌كار برد . شهيد راه خود را براى ابد زنده و جاويد ساخته است .\r\n* * * با تأمل در عبادت امام ، درمىيابيم كه على در عبادت و تقواى خود نيز مانند\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nسياست و حكومتش ، اسلوبى خاص و روشى جديد داشت . عبادت على آن‌چنان است كه گويى شاعرى مجذوب در مقابل وجود مطلق با دلى پاك و توجهى تام مىايستد و هنگامى كه زيبايى اين هستى براى او كشف و روشن مىشود ، اين آيه زيبا را از خود مىخواند كه در آن دستور كاملى براى پارسايى آزادگان و عبادت بزرگان ، نهفته است : « گروهى خدا را به اميدى پرستش كردند و اين عبادت سوداگران است . گروهى از ترس خدا او را مىپرستند و اين عبادت بندگان است و گروهى ديگر براى سپاس و شكر خدا را پرستش كردند و اين عبادت آزادگان است ! » .\r\nپس عبادت امام ، كارى منفى از قماش عبادت فردى ترسو و يا سوداگر نيست - چنان‌كه عبادت بسيارى از مردم چنين است - بلكه عمل مثبت انسان بزرگى است كه خود و جهان هستى را مىنگرد و برپايهء خرد مردى پرتجربه و عقل فيلسوف و قلب شاعر ، استوار است !\r\nبا همين مفهوم درباره عبادت و تقوا بود كه على مردم را دعوت مىكرد تا در راه صلاح همهء انسان‌ها پرهيزكارى كنند ، يا در راه كار بزرگ‌ترى از اميدى سوداگرانه در نعمت‌هاى جهان ديگر . . . على مردم را به تقوا و پرهيزكارى مىخواند تا شايد از اين راه به عدالت بپردازند و حق مظلوم را از ظالم بستانند و مىگفت : « برشما باد تقوا و پرهيزكارى . . . و عدالت بر دوست و دشمن » . و از نظر امام ، تقوا سودى ندارد مگر آن‌كه تو را وادارد كه حق را پيش از آن‌كه به چشم ببينى ، بپذيرى ، و بر آن كس كه دشمن دارى ، ستم روا ندارى و در راه آن‌كس كه دوست دارى ، به گناه آلوده نشوى ، و بر كسى نيرنگ و حيله نورزى و از آن‌كه بر تو بدى كرده ، درگذرى !\r\n\r\nزهد\r\nهركس كه معناى عبادت را اين‌چنين درك كند ، او به زندگى همان‌طور مىنگرد كه علىبن ابىطالب مىنگريست ! او ديگر به هواى متاع دنيوى و لذت زودگذر ، زندگى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nنمىكند . بلكه زندگى را به‌خاطر هدف‌هاى بزرگى مىخواهد كه با خواست‌هاى بزرگ درون او هم‌آهنگ باشند .\r\nبه همين دليل ، على در دنيا زهد ورزيد و بر خود سخت گرفت . او در زهد خود صادق بود ، چنان‌كه در همه كارها و در هرچه از قلب و زبان او برمىآمد ، صداقت داشت . در لذت دنيا زهد ورزيد ، چنان‌كه بر عوامل دولت و حكومت و هرآنچه مورد نظر ديگران است و آن را هدف زندگى و وجود خود مىدانند ، بىرغبت بود . به همين جهت با فرزندان خود در خانهء كوچكى به‌سر مىبرد ، خانه‌اى كه خلافت - نه سلطنت - به آن روى آورد . و از همين جا بود كه او نان جوى را مىخورد كه همسرش به‌دست خود آن را آسياب كرده بود ، و در همين هنگام فرمانداران او از خوشىهاى شام ، نيكىهاى مصر و نعمت‌هاى عراق و حجاز ، بهره‌مند مىگشتند . و تازه بسيار مىشد كه خود او به جاى همسرش كار آسياكردن جو را به‌عهده مىگرفت ، در حالى كه او ، اميرالمؤمنين ، و رئيس حكومت بود . و از نان خشكى مىخورد كه آن را به زانو مىشكست ، و اگر هوا به‌شدت سرد مىشد ، او پوشاكى كه آزار سرما را از او دور كند نداشت ، بلكه به همان لباس نازك تابستانى اكتفا مىكرد و اين عالىترين مرتبه پاكى و صفاى روح است .\r\nهارون بن عنتره از پدر خود روايت كرده كه : در فصل زمستان ، در « خورنق » به ملاقات على رفتم . بر دوش خود قطيفه كهنه‌اى داشت كه از سرما او را حفظ نمىكرد .\r\nگفتم : يا اميرالمؤمنين ، خداوند در بيت‌المال براى تو و اهل بيت تو سهمى قرار داده و تو با خود چنين مىكنى ؟ فرمود : به‌خدا من از مال شما چيزى نمىگيرم ، و اين هم قطيفه‌اى است كه از مدينه با خود آورده‌ام . و از على شنيده شد كه در بالاى منبر مىگفت : « چه كسى شمشيرم را مىخرد ؟ من اگر بهاى يك پيراهن را داشتم ، آن را نمىفروختم . مردى از آن ميان برخاست و گفت : پول يك پيراهن را به تو تقديم مىكنم ! و على به بازار رفت و مىگفت : « چه كسى پيراهنى به قيمت سه‌درهم دارد ؟ »\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمردى گفت « من دارم » و سپس آن را آورد و به على داد . على آن را پوشيد و گفت :\r\n« سپاس و حمد بر خداوند است كه اين پوشاك از اوست » !\r\nمردى براى على ، خوردنىِ گوارا و شيرينى آورد كه آن را « پالوده » مىگفتند . على به آن نگاه كرد و آن را نخورد و گفت : « به‌خدا كه تو بوى خوش ، رنگ خوب ، طعم پاكى دارى ولى من دوست ندارم نفسم را به چيزى عادت دهم كه به آن عادت ندارد » !\r\nعلى در همان خانه ، هم‌چنان با قناعت مىزيست كه ابن ملجم به او خيانت كرد و مسلماً هيچ‌يك از افراد ملت او ، در زندگى بىبهره‌تر از خود على نبود ، و على با همان سهم و نصيب بود تا درگذشت ، در حالىكه او خليفهء مسلمانان بود . و به‌نظر من اين بىرغبتى على به دنيا در حقيقت مفهومى از مفاهيم شجاعت و قهرمانى او بود ، با اين‌كه بعضى چنين خيال مىكنند كه اين دو از همديگر جدا هستند . ولى آيا شجاعت و مردانگى على در حقيقت خود ، نمودارى از شهامت و اخلاق او نيست ؟ آيا اين نشان‌دهنده حقيقت جهاد او در راه طرز فكرى عالى و انسانى نيست كه او را وادار مىسازد كه در راه پيروزى ستمديدگان و بيچارگان و رهايى آنان از چنگال خون‌خواران ، اقدام كند ؟ . . .\r\nآيا راستى على مىپذيرد در سرزمينى كه بينوايان و درماندگان آن بسيارند ، او از خوشىهاى زندگى استفاده كند ؟\r\nدر روايت آمده كه روزى بر على و اهل بيت او گرسنگى غلبه كرد و آنها چيزى در منزل نيافتند كه بخورند . على از منزل بيرون آمد تا كارى بكند و طعام و نانى به‌دست آورد . به همين‌منظور ، كار سيراب‌نمودن نخلستانى را به‌عهده گرفت تا درقبال آن مقدارى جو بگيرد . يك شب كار كرد و سهم جو را دريافت نمود . در منزل آن را سه قسمت كردند . از قسمت اول غذايى به‌نام « حريرة » « 1 » درست كردند . در همان هنگام ،\r\n\r\n\r\n","description":"","footnote":"\r\n( 1 ) . نانى را كه با شير بپزند ، حريره گويند ! م .\r\n","page_name":" 137 ","page_number":137},
  {"content":"\r\n\r\nمرد فقيرى آمد و طعامى خواست ، آن را به او دادند . سپس يك قسمت ديگر آن را ، مانند قسمت نخستين آماده كردند ، بينواى ديگرى آمد ، آن را نيز بخشيدند . آن‌وقت قسمت سوم را آماده كردند كه اسيرى از مشركان سررسيد و غذايى طلبيد ، آن را هم به او دادند و خودشان آن روز را بدون غذا ، گرسنه به‌سر بردند .\r\nاين روش پسنديده را به « عمربن عبدالعزيز » نقل كردند ، او كه يكى از خلفاى بنىاميه بود - كه على را دوست نداشتند و بر او نسبت‌هاى ناروا مىدادند و در منابر بر او ناسزا مىگفتند - در مقابل عظمت اين كار گفت : پارساترين مردم دنيا ، علىبن ابىطالب است .\r\nمشهور است كه على براى خود و خانواده‌اش آجرى بر آجر ننهاد و خشتى بالاى خشتى نگذاشت و نئى را بر نئى پيوند نكرد . او از سكونت در قصر ابيض يا « كاخ سفيد » كه در كوفه براى او آماده بود ، امتناع ورزيد ، تا خانهء او از خانهء فقرا و بيچارگان بسيارى كه در دخمه‌هاى كوچك خود به‌سر مىبردند ، برتر نباشد . و از گفته‌هاى على ، سخنى است كه نشانه‌اى از شيوهء او در زندگى است : « آيا من به همين قانع باشم كه به من پيشواى مسلمانان بگويند و من در سختىهاى روزگار با آنها شريك نباشم ؟ »\r\n« ابن اثير » روايت كرده كه على با فاطمه ، دختر پيامبر ازدواج كرد ، در حالىكه زيرانداز و رختخواب آنها فقط پوست يك گوسفند بود كه شب‌ها بر آن مىخوابيدند و روزها در آن به شتر آب‌كش خود علوفه مىدادند . و هنگامى كه به خلافت رسيد ، مالى از اصفهان براى او آوردند كه آن را به هفت قسمت تقسيم كرد ، و در آن ميان يك گرده نان نيز پيدا كرد كه آن را هم به هفت تقسيم نمود !\r\nعلى هميشه مىگفت : « بهترين پارسايى ، پنهان‌داشتن آن است » .\r\n\r\nجوانمردى\r\nعلىبن ابىطالب مردانگى را در بهترين معانى آن و با هرچه اين صفت مىتواند در\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nخود جمع كند ، مجسم مىساخت . خويشتن‌دارى و بزرگ‌منشى كه دو اصل از اصول حقيقت جوانمردى و مردانگى است ، هردو از خصلت‌هاى امام بود و به همين سبب ، دوست نداشت به كسى آزار برساند ولو اين‌كه او را اذيت كرده باشد و يا به كسى در ستم و تجاوز پيشى جويد ، اگرچه مطمئن باشد كه او قصد كشتنش را دارد . روح خويشتن‌دارى و بزرگ‌منشى او را به اين مقام بلند رسانيد كه از ناسزاگويى به بنىاميه ، در روزى كه از هرسوى به او دشنام مىدادند ، خوددارى كند ، زيرا اگر دشمنان خود را به‌خاطر ناسزاگويى ، ناسزا بگويد ، از سلك اخلاق بزرگ خارج شده است ، بلكه او ياران خود را هم از ناسزاگويى به بنىاميه منع نمود .\r\nاو هنگامى كه در جنگ صفين از ياران خود شنيد كه به مردم شام دشنام مىدهند كه چرا راه مكر و خيانت و حيله را پيش گرفتند ، به آنها گفت : « من دوست ندارم كه شما ناسزاگو باشيد ، ولى اگر شما اعمال آنان را شرح دهيد و حال آنها را بازگو كنيد شايسته‌تر است و حقيقت را بيان مىكنيد . به‌جاى ناسزاگويى و فحاشى بگوييد :\r\nخداوندا ، خونِ ما و خون آنان را حفظ كن ، ميان ما و آنان را اصلاح بده ، آنان را از گمراهى و ضلالت برهان ، تا كسى كه حق را نشناخته ، بشناسد و آن‌كس كه به ظلم و تجاوز پناه برده و آلوده گشته است ، بازگردد » .\r\n\r\nگذشت\r\nمروت و گذشت امام نادرتر از آن است كه در تاريخ نظيرى داشته باشد و رويدادهايى كه در زندگى او در اين زمينه نقل شده بيشتر از آن است كه به حساب آيد و ما براى نمونه چند رويداد را نقل مىكنيم : امام به سربازان خود فرمان داد كه مبادا در حال خشم و ناراحتى ، دشمنى را كه فرار مىكند ، به‌قتل برسانند يا دشمنى را كه زخمى است به حال خود بگذارند و به او كمك ننمايند . او هم‌چنين نهى كرد كه پوشاك كسى را بردارند يا مالى را به‌ناحق بگيرند . . . امام بر دشمنان كشته‌شده خود در جنگ جمل\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنماز گزارد و براى آنها طلب مغفرت كرد .\r\nاو هنگامى كه به سخت‌ترين دشمنانش كه عبدالله‌بن زبير ، مروان‌بن حكم و سعيدبن عاص بود ، دست يافت ، آنها را مورد عفو قرار داد و بر آنها نيكى كرد ، در صورتى كه آنها براى مرگ على دقيقه‌شمارى مىكردند . او حتى اجازه نداد كه يارانش آنان را تعقيب نموده و آزارى برسانند . در صورتى كه به آن قدرت داشتند .\r\nوقتى كه بر عمروبن عاص غلبه كرد - البته خطر او كمتر از معاويه‌بن ابىسفيان نبود - او را به حال خود گذاشت كه نجات يابد و هم‌چنان بر توطئه خود بر ضد على ادامه دهد . عمروعاص هنگامى كه شمشير على را بالاى سر خود ديد ، با حيلهء خاصى ! كه به‌كار برد « 1 » ، خواست كه على از او بگذرد ، و اگر على در آن‌جا به زندگى عمروبن عاص خاتمه مىداد ، در واقع به كار نيرنگ و مكر و ارتش معاويه خاتمه داده بود !\r\nدر معركه صفين معاويه و پيروان او نقشه كشيدند كه على را با بىآبى و تشنگى از پاى درآورند ، و به همين منظور ميان او و آب ايجاد مانع كردند ، در حالى كه به او مىگفتند : قطره‌اى آب نيست تا از تشنگى بميرى ! ولى رفتار على با معاويه و لشكر او ، عبرت‌انگيز است . قهرمان بزرگ به آنها حمله برد و آنان را از كنار آب دور كرد و سپس به آنها اجازه داد همانند سربازان خودش از آن آب بنوشند ، در صورتى كه اگر آب را به روى آنها مىبست پيروزى وى قطعى بود و آنان از ترس مرگ از تشنگى ، مجبور به تسليم مىشدند .\r\nيك‌بار على دستور داد دو نفر از يارانش را به‌خاطر بدگويى و دادن نسبت ناروا به عايشه صدتازيانه زدند در صورتىكه او جنگ جمل را به‌پا داشت تا كار على را يك‌سره سازد ! على پس از آن‌كه در جنگ جمل بر عايشه پيروز شد ، به‌نزد وى آمد و با\r\n\r\n\r\n","description":"","footnote":"\r\n( 1 ) . مىگويند او خود را برهنه كرد و على از او رو برگرفت و او به آن حال بود تا على از او دور شد . . . و بدين‌ترتيب‌نجات يافت ! . . . م .\r\n","page_name":" 140 ","page_number":140},
  {"content":"\r\n\r\nاحترامى خاص با او وداع كرد و خود نيز در ركاب او مقدارى راه رفت تا بدرقه‌اش كند و سپس گروهى را به‌عنوان خادم و محافظ همراه او فرستاد و توصيه نمود وى را با كمال احترام به مدينه برسانند . در تاريخ نقل شده كه : على بيست‌نفر از زنان « عبدالقيس » را كه مانند مردان عمامه به‌سر كرده و شمشير بسته بودند شناخته نشوند ، همراه او كرده بود . مقدارى كه راه پيمودند ، عايشه سخنان ناروايى بر ضد على گفت و بعد افزود : على با اين مردان و سربازانى كه همراه من كرده ، احترام مرا از بين برده و هتك كرده است . ولى هنگامى كه به مدينه رسيدند ، زنان عمامه‌ها را از سر برداشتند و به عايشه گفتند : ما نيز همه زن بوديم .\r\n\r\nصدق و اخلاص\r\nاين صفات انسانى و پسنديده ، در رشته زنجيرى بىانتها به هم پيوسته‌اند و بعضى بر بعض ديگر نشانه و گواهند . از عالىترين حلقه‌هاى اين زنجير ، صدق و اخلاص است . راستى و صدق على به مرحله‌اى رسيد كه خلافت را از دست او خارج ساخت .\r\nاگر على به جاى راستى گاهى طريق ديگرى پيشه مىكرد ، نه دشمنى بر او دست مىيافت و نه دوستى از او روى مىتافت ! روزى گروهى از بزرگان مهاجرين به نزد وى آمدند تا او را قانع سازند با معاويه كنار آيد تا بر اوضاع كاملًا مسلط گردد و سپس او را بر كنار سازد . ولى على با نقشه آنها به مخالفت پرداخت تا از حيله و نيرنگ دور بماند .\r\nمغيرة بن شعبه كه مردى سياستمدار و باتدبير بود ، پس از آن‌كه خلافت على را قبول كرده و با او بيعت نمود ، به نزد وى آمد و گفت : « تو بر ما حق اطاعت و نصيحت را دارى . با فكر امروز مىتوان فردا را به‌دست آورد ، و اگر امروز چيزى از دست برود فردا نيز رفته است . معاويه را بر سر كار بگذار ، ابن عامر را نيز از مقامش دور نساز ، همهء فرمانداران را به‌حال خود بگذار ، و آن‌گاه كه اعلام وفادارى آنها و سربازانشان\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبه‌دست تو رسيد ، اگر خواستى تغييرشان مىدهى و اگر نخواستى خود مىدانى » !\r\nعلى كمى سكوت كرد و سپس اعلام داشت از مكر و حيله بيزار است و گفت : « من در كار دينم مداهنه و سازش نمىكنم و در حكومت خودم به كسى حق و حساب نمىدهم » ! و هنگامى كه نيرنگ و حيلهء معاويه آشكار شد ، امام اين عبارت را كه نمودار اخلاق بزرگ است ، برزبان آورد : « به‌خدا سوگند كه معاويه سياستمدارتر و باهوش‌تر از من نيست ، ولى او مكر مىكند و نيرنگ مىورزد . و اگر مكر و حيله زشت و ناپسند نبود ، من از همهء مردم سياستمدارتر بودم » !\r\nاو در تأكيد به ضرورت صدق و راستى ، در هر شرايط و موقعيتى ، چنين مىگويد :\r\n« نشانهء ايمان آن است كه راستى را اگرچه به ضرر تو باشد ، بر دروغ اگرچه به تو سود برساند ، ترجيح دهى » .\r\n\r\nشجاعت\r\nشجاعت در چهارچوب عقل ، يك كار بدنى و جسمانى نيست ، بلكه خصلتى از خصايل نفس و مزيتى از مزاياى ايمان است . شجاعت امام ، به‌مثابهء بيان طرز فكر و به منزلهء عمل ناشى از اراده است ، زيرا محور شجاعت ، دفاع از حق و ايمان به نيكى است .\r\nمشهور است كه هيچ قهرمان دلاورى در ميدان به سراغ على نيامد كه پابرجا بماند و هيچ اسب‌سوارى نتوانست در برابر او استقامت ورزد . او چون از مرگ نمىترسيد ، از هيچ جنگ‌جوى و قهرمان مشهور در قدرت و زور ، باكى و واهمه‌اى نداشت ، و بلكه ترس از مرگ اصولًا به ذهن امام هم در هيچ ميدانى خطور نمىكرد . او به مبارزهء هر قهرمانى كه مىرفت نخست او را نصيحت مىكرد تا هدايت شود . مشهور است كه در نوجوانى بر دلاور جزيرةالعرب و قهرمان خطرناك مشركان برضد مسلمانان ، « عمروبن عبدود » غلبه يافت و او را از پاى درآورد . اين پيروزى عجيب ، براى اين\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nقهرمان ، پيروزى هدايت و راستى بر غرور و خودپسندى و فخرفروشى بود .\r\nهنگامى كه در صدر اسلام واقعهء خندق پيش آمد ، همين « عمرو » در پوششى از آهن و غرق در سلاح بيرون آمد و سربازان مسلمان را به مبارزه طلبيد و گفت : كيست كه به ميدان من بيايد ؟ اين سخن بر على سخت گران آمد . تصميم او را برانگيخت و او فرياد زد : « من حاضرم » . پيامبر به‌خاطر جوانى على از جهتى و به علت نيروى « عمرو » - كه در نظر دوست و دشمن با هزار سوار برابرى مىكرد - از جهت ديگر ، به على فرمود : او عمرو است ، بنشين ! . . . پس از گفت‌وگوى زياد و بعد از آن‌كه عمرو سخن خود را چندين بار تكرار كرد و مسلمانان را ملامت و سرزنش نمود ، پيامبر به على اجازهء نبرد داد و او با كمال مسرت و شادى به‌سوى عمرو رفت . عمرو به على نگاه كرد و نخست او را كوچك شمرد و حاضر به مبارزه با او نشد ! . . . و سپس به‌سوى او آمد و پرسيد : تو كيستى ؟ على گفت : من على هستم . و مطلبى بر اين نيافزود . عمرو پرسيد :\r\nآيا فرزند عبدمناف ؟ على گفت : فرزند ابوطالب . عمرو نزديك‌تر آمد و گفت : فرزندِ برادرم ! من دوست ندارم كه خون تو را بريزم ، در بين عموهاى تو بزرگ‌تر هم پيدا مىشود ! على گفت : ولى به خدا سوگند ، من از اين‌كه خون تو را بريزم ، ناراحت نيستم ! عمرو به خشم آمد و شمشير خود را چون شعلهء آتشى بر فرق على فرود آورد . على سپر خود را به جلو برد . شمشير سپر و كلاه جنگى على را دو نصف كرد و به سر او رسيد ، سپس على شمشيرى بر گردن او زد كه عمرو افتاد و برخاست ، و باز افتاد و برخاست . . . گرد و غبار فضا را گرفت ، و وقتى گرد و غبار فرونشست ، عمرو را ديدند كه كشته شده است !\r\nالبته پيش از اين نيز كمى از شجاعت بىنظير على نقل كرديم و گفتيم كه چطور على وقتى مرد كاملى بود ، سواران پهلوان را بدون كوچك‌ترين زحمت و رنجى ، از روى اسب برمىداشت و در هوا بلند مىكرد و محكم به زمين مىكوبيد .\r\nو در نهج‌البلاغه آمده است كه معاويه روزى بيدار شد و متوجه گرديد عبدالله بن\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nزبير بر كنار بسترش نشسته است . او هم نشست . عبدالله به شوخى گفت : يا اميرالمؤمنين ! اگر مىخواستم ، مىتوانستم تو را بكشم ! معاويه گفت : ابوبكر ! بعد از ما شجاع شده‌اى ؟ عبدالله گفت : كيست كه بتواند شجاعت مرا انكار كند ؟ من در جنگ در برابر علىبن ابىطالب ايستاده‌ام ! معاويه گفت : پس لابد على ، تو و پدرت را با دست چپ خود به‌قتل رسانيده و دست راست او هم بيكار مانده و در پى كسى بوده كه او را نيز به‌قتل برساند ! « 1 »\r\nعبدالله بن زبير ، از نيرومندترين قهرمانان و از سرسخت‌ترين دشمنان على بود ، با اين حال جنگ با على را افتخار خود مىداند و براى نمايش شجاعت خود ، آن را نقل مىكند .\r\nو هم‌چنين اگر ميزان دشمنى معاويه را با على بدانيم و از اصرار عجيب وى براى پنهان‌داشتن فضايل على آگاه شويم كه به‌خاطر سلطنت جديد خود هرگونه فضيلت على را كتمان مىكرد و سپس ببينيم كه او اين‌چنين مىگويد ، ميزان شجاعت على را درك مىكنيم : شجاعتى كه معاويه را به اين اعتراف مجبور ساخته است .\r\n* * * على با همهء نيروى شگرف و شجاعت فوق‌العاده‌اى كه داشت ، در هيچ موقعيتى به ظلم دست نيالود . همهء راويان و تاريخ‌نويسان در اين امر متفق‌القولند كه على تا مجبور نمىگشت ، وارد كارزار نمىشد . او تا مىتوانست سعى مىكرد از راه‌هاى مسالمت‌آميز اختلافات را با دشمنان خود بر طرف سازد و از خونريزى و جنگ جلوگيرى به‌عمل آورد . او هميشه اين سخن را به فرزندش حسن تكرار مىكرد :\r\n« هرگز كسى را به مبارزه دعوت نكن » . و چون گفتار امام از روى صدق بود ، خود وى\r\n\r\n\r\n","description":"","footnote":"\r\n( 1 ) . معاويه مىخواهد به دروغ‌گويى رفيقش اشاره كند و بگويد كه هيچ‌كس در ميدان جنگ از چنگ على سالم به‌در نرفته است . . . م .\r\n","page_name":" 144 ","page_number":144},
  {"content":"\r\n\r\nوصيت به فرزندش حسن را هميشه مورد عمل قرار مىداد و از نبرد ، جز در صورت اضطرار و ناچارى ، پرهيز مىكرد . از اين‌جا بود كه وقتى كه سربازان خوارج ، نيروهاى خود را آمادهء جنگ با او نموده بودند ، و يكى از ياران از على خواست كه جنگ را شروع كند ، چنين پاسخ داد : « تا آنان شروع به جنگ نكنند ، من آغاز نمىكنم » .\r\nمردانگى ، شهامت و ايمان او به نيكى و جوشش انسانيت در روح او ، امام را وادار مىساخت كه با آنها به مذاكره بپردازد ، شايد قانع شوند .\r\nروزى ، گروهى را موعظه مىكرد و در ميان آنها بسيارى از « خوارج » بودند كه امام را كافر مىدانستند ! موعظهء او يكى از خوارج را تحت تأثير قرار داد و بلاغت و بيان سحرانگيز على ، او را به بزرگداشت و شگفتى واداشت ، ولى او ناگهان فرياد زد :\r\n« خداوند او را بكشد ، چه كافر فقيه و دانشمندى است » . پيروان على خواستند او را بكشند ، ولى على فرياد برآورد : او دشنامى داد و جواب او را يا بايد به زبان گفت و يا بايد گناهش را بخشيد .\r\nهمان‌طور كه اشاره شد ، رفتار او با سربازان معاويه ، در آن هنگام كه مىخواستند او را با تشنگى از پاى درآورند ، رفتارى كاملا برعكس بود و با نيكى و نيكوكارى خود بر بدىهاى آنها جواب داد و آنان را از آب منع نكرد و اجازه داد همانند خود و پيروانش از آن بهره‌مند شوند . البته على با معاويه و لشكريانش داستان‌هايى دارد كه در اين‌جا مجالى براى ذكر آنها نيست ، ولى همهء آنها نشانهء عظمت خاصّ على در پرهيز از ظلم و مبادرت به نيكى است .\r\nاز جملهء آنها ، داستانى است كه يكى از زندگىنامه‌نويسان زندگى امام آورده است :\r\nدر جنگ صفين ، مردى از اصحاب معاويه به‌نام « كريز بن صباح حميرى » بيرون آمد و در ميان دو صف بانگ برآورد : كيست كه به مبارزه آيد ؟ مردى از اصحاب على به مقابله آمد كه به‌دست كريز كشته شد . سپس كريز مبارز ديگرى طلبيد . مردى ديگر بيرون آمد و كريز او را نيز از پاى درآورد . باز مبارز خواست ، مرد ديگرى به ميدان آمد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو به سرنوشت دو رفيق قبلى خود دچار شد . براى بار چهارم بانگ برآورد ، كسى به ميدان نيامد و هركسى كه در صف نخست بود به صف عقب‌تر برگشت ! على ديد كه ترس و وحشت در صفوف سربازانش رخنه مىيابد ، خود به ميدان اين مرد آمد و او را به قتل رسانيد . سپس با صداى بلند كه همه بشنوند ، گفت : مردم ! اگر شما جنگ را شروع نمىكرديد ، ما آغاز نمىكرديم ! و سپس به جاى خود بازگشت .\r\nو از همين داستان‌هاست ماجراى جنگ جمل ، هنگامى كه دشمنانش جمع شدند ، مىكوشيدند كه به‌سوى وى آيند ، به ياران خود دستور داد كه صفوف خود را آماده سازند ، و چون آماده شدند ، به آنها فرمود : « تيرى نيفكنيد ، با نيزه نزنيد و شمشير نكشيد ، مگر اين‌كه معذور شده باشيد » .\r\nاو بدين‌ترتيب مىخواست از جنگ جلوگيرى كند و مسائل را به‌طور مسالمت‌آميز حل كند تا خون‌ها ريخته نشود و مردم كشته نشوند . ولى اين دقيقه‌اى بيش نبود . مردى از سپاه دشمن تيرى رها كرد و يكى از ياران على به‌قتل رسيد . على بانگ برآورد : اللّهم اشهد ! خداوندا ، گواه باش . سپس مرد ديگرى بدين‌ترتيب كشته شد و على گفت : خداوندا ! گواه باش ! آن‌گاه عبدالله بن بديل تير خورد . برادرش او را به نزد على آورد ، و على گفت : خداوندا گواه باش . . . و سپس جنگ آغاز شد .\r\n\r\nدورى از ظلم و ستم\r\nخصلت دورى از ظلم ، اصلى از اصول روح على و خلقى از اخلاق اوست . و همين خصلت با انديشهء كلى على پيوند ناگسستنى داشت ؛ انديشه‌اى كه بر پايهء مردم‌دوستى ، وفاى به عهد و نگهدارى پيمان استوار بود ، مگر آن‌كه مردم خيانتى در پيمان كرده و بىرحمى پيشه سازند كه اين روش در منطق امام قابل اغماض نبود . . . .\r\nاز عالىترين نمودارهاى دوستى و نشانه‌هاى وفا آن است كه قهرمانى در ميدان جنگ بايستد و به دوستان و آشنايان سابق خود كه اكنون به جنگ او آمده‌اند ، به چشم\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبرادرى نگريسته و آنان را به صلح بخواند ، و سابقهء عهد و پيمان را به ياد آنها بياورد و بدين‌ترتيب بخواهد آنها اسلحه را كنار گذاشته و مشكلات امور را به نحوى كه به صلح و صفا نزديكتر است رفع نمايند . او با دشمنى نمىجنگد كه با او سابقه دوستى دارد ، مگر آن‌كه اين سابقه را به ياد او آورد و دوران برادرى و صفا را گوشزد كند ، و شايد در دوستى قديمى چيزى باشد كه وجدان اين دشمن را بيدار ساخته و او را از دشمنى و ستيز باز دارد . اگر اين جوشش بزرگ وفا و مهر از دل على سرچشمه نمىگرفت على ، صداقت را بر عداوت ترجيح نمىداد .\r\nاز نشانه‌هاى قطعى عظمت خوى وفا در على كه قلبش آكنده از آن بود و امواج مودت را در درونش به حركت درمىآورد ، رفتار او با دشمنانش ، زبيربن عوام و طلحة بن عبيدالله بود كه هر دو ، ياران على را از او جدا كرده و به دشمنانش ملحق كرده و همه آنها را براى جنگ با على آماده ساخته بودند و در رأس آنها هم عايشه قرار داشت .\r\nاز همين‌گونه شواهد است آنچه كه تاريخ‌نگاران قابل اعتماد اعم از دوست و دشمن ، نقل كرده‌اند . آنها مىگويند : زبير و طلحه وقتى در جنگ بر ضد على اصرار ورزيده و بيعت او را نپذيرفتند و جنگ معروف « جمل » را برپا كردند ، على با سر برهنه و بدون آن‌كه لباس جنگى پوشيده يا اسلحه‌اى همراه داشته باشد ، به‌سوى آنها آمد تا نشان دهد از ته دل خواستار صلح است . او ندا درداد : اى زبير ! به‌سوى من بيا ! زبير به‌سوى او آمد در حالىكه غرق در سلاح بود . . . و صداى عايشه شنيده شد كه فرياد مىزد : واى از جنگ ! زيرا او ترديدى نداشت كه زبير در رويارويى با على كشته خواهد شد ، چون به خوبى مىدانست كه على هر جنگاورى را - هرچند نيرومند و كارآزموده در جنگ - از پاى درمىآورد .\r\nاما عايشه و اطرافيانش وقتى ديدند علىبن ابىطالب دست در گردن زبير انداخت و او را در آغوش كشيد ، از شدت تعجب مبهوت شدند !\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nعلى مدتى طولانى زبير را در آغوش داشت ، زيرا رشتهء دوستى هم‌چنان در قلب بزرگ او ناگسستنى بود !\r\nآن‌گاه على با همان نرمش دوستى قديمى ، از زبير پرسيد : واى بر تو اى زبير ! چرا قيام كرده‌اى ؟ گفت : به‌خاطرِ خون عثمان !\r\nعلى گفت : خداوند بكشد هركدام از ما را كه در خون عثمان بيشتر شركت داشت ! و سپس هم‌چنان پيمان‌ها و دوستىها و روزگار برادرىهاى گذشته را به ياد او مىآورد و چه بسا كه على در اين ماجرا گريه كرد ، ولى زبير به جنگ با امام ادامه داد تا كشته شد . مرگ او براى على كه دوستىها را درنظر مىگرفت ، دردناك بود و به‌خاطر همين وفادارى نسبت به خلفاى سه‌گانهء پيش از خود على سه‌تن از فرزندان خود را هم نام آنها نمود و آنها را ابوبكر ، عمر و عثمان ناميد . « 1 » گذشته از اين‌كه از هيچ‌گونه كمك فكرى و عملى درباره خود آنها دريغ نورزيد ، اما واكنش امام در مقابل كشته‌شدن طلحه در تاريخ هرگز نظير ندارد زيرا هيچ دشمنى در مرگ دشمن خود ، واكنشى به آن نحو نشان نداده است . على در آن ساعتى كه بر سر كشتهء طلحه آمد ، سخت اندوهناك و محزون بود و به‌شدت گريست و در واقع با يادآورى خاطرات دوران گذشته ، اشكى فراوان از چشمان او جارى شد و قلب او را آتش زد . على به\r\n\r\n\r\n","description":"","footnote":"\r\n( 1 ) . على در راه مصالح عاليه اسلام و به خاطر بزرگداشت هدف‌هاى مقدس و آسمانى قرآن ، نه‌فقط سال‌هاىمتمادى از حق ضايع‌شده خود صرف‌نظر كرد ، بلكه با كسانى كه حق او را پايمال كرده بودند ، به‌خاطر اسلام همكارى نمود .\r\nاو در اين راه تا آن‌جا پيش رفت كه نام فرزندان خود را نيز از نام آنها گرفت تا وحدت اسلامى را در قبال دشمنان دين ، حفظ كرده باشد . . .\r\nو اى كاش ما نيز در عصر خود ، و در مبارزاتى كه به‌خاطر بسط عدالت اجتماعى و نشر اصول اسلامى در پيش داريم ، هدف را فداى مصالح زودگذر و شخصيت‌ها نمىساختيم ! . . .\r\nپيروان مكتب على بايد براى پيروزى نهايى از راهى بروند كه راهبرشان از آن راه رفت . در غير اين‌صورت و با ايجاد نفاق و اختلاف و دامن‌زدن به آتش بدبينى و سوءظن ، انتظار پيروزى احمقانه است ! . . . م .\r\n","page_name":" 148 ","page_number":148},
  {"content":"\r\n\r\nكشتهء طلحه مىنگريست و مىگفت : اى ابومحمد ! بر من سخت گران است كه تو را در زير ستارگانِ آسمان كشته ببينم ، و اىكاش خداوند بيست‌سال قبل از اين روز ، جان مرا گرفته بود !\r\nولى دوستان او حق دوستى از ياد بردند ، زيرا آنها انتظار داشتند على وجدان خود را فراموش كند و دست آنان را در غارت ثروت و نيكىهاى زمين باز و آزاد بگذارد و مردم ديگر محروم بمانند .\r\nعلى مىگفت :\r\nبه خدا سوگند ، اگر هفت اقليم را با هرچه زير آسمان‌هايشان هست به من بدهند كه در حق مورچه‌اى بر خدا عصيان ورزم و پوست جوى را از او بگيرم ، هرگز نخواهم كرد و به راستى كه دنياى شما در نزد من كوچك‌تر و پست‌تر از برگى است كه در دهان ملخى باشد .\r\nعلى در اين ميدان چنان نبود كه نخست بگويد و سپس عمل كند ، بلكه اين گفتار ، ناشى از عمل و احساس وى بود . على مهربان‌ترين دوست مردم بود . هرگز آزارى به فردى نرساند و همواره در راه مصلحت آنان از خودگذشتگى فراوان داشت ، چون وجدان او به ضرورت اين جانبازى و ازخودگذشتگى ايمان داشت . و مگر زندگى او سراسر جنگ و مبارزه در راه ستمديدگان و بيچارگان و به‌خاطر پيروزى دائمى ملت نبود و بر ضد كسانى كه به‌خاطر افتخارات خانوادگى ! مىخواستند از ملت به‌مثابه وسيلهء توليد براى خود استفاده كنند ؟ و مگر او شمشير آخته بر بالاى گردن‌هاى افراشتهء قريشىهايى نبود كه مىخواستند خلافت و حكومت را براى سلطنت و فرمان‌روايى و اندوختن ثروت و كسبِ جاه به‌دست آورند ؟ و آيا او خلافت و زندگى مادى را به‌خاطر عدم سازش با مردم دنياپرست كه مىخواستند برادران ناتوان و بيچاره و ستم‌ديدهء خود را به بردگى بكشانند ، از دست نداد ؟\r\nعلى بهترين محافظ منافع مردم بود ، تا جايى كه به درخواست برادرش كه سهمى از بيت‌المال مىخواست ، جواب رد داد و او به معاويه روى آورد . ولى على به رغم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاين حركت ، باز هم مصالح مردم را ترجيح داد و از خواست عقيل گذشت .\r\nآيا على پدر دل‌سوزى براى ملت خود نبود كه هميشه كارمندان و فرمانداران خود را به نرمش و مدارا با مردم و قطع‌نمودن دست‌هاى استثمارگران صاحب نفوذ و قدرت ، راهنمايى مىكرد و در اين امر تا آن‌جا پيش مىرفت كه در صورت تخلف ، به مجازات سخت تهديدشان مىنمود ؟\r\nآيا على همان كسى نيست كه همواره بر گوش فرماندارانش اين سفارش‌ها را تكرار مىكرد :\r\nداد مردم را از خود نيز بستانيد و در رفع نيازمندىهاى آنان شكيبا باشيد كه آنها پشتوانهء ميهن و توده‌اند . كسى را از حاجتش بازنداريد و از خواستش جلوگيرى نكنيد ! براى دريافت ماليات لباس زمستانى و تابستانى مردم را نفروشيد و چهارپايى را كه با آن به‌كار مشغولند از دستشان نگيريد و بر احدى به‌خاطر يك درهم تازيانه مزنيد !\r\nآيا على نويسندهء آن عهدنامهء پرارج به مالك اشتر نخعى ، فرماندار او در مصر و اطراف آن نيست كه در آن مىگويد :\r\nبر مردم مانند حيوان درنده مباش كه خوردن آنها را غنيمت بشمارى ! زيرا مردم بر دو دسته‌اند : يا برادر دينى تو هستند و يا انسانى مانند تو ! بر آنان از گذشت و اغماض چنان روا بدار كه دوست دارى خداوند آن‌چنان از تو درگذرد و اغماض كند . و از هيچ بخششى پشيمان مباش و بر مجازاتى شادمانى مكن » . او سپس مىفرمايد : « و از احتكار جلوگيرى كن » .\r\nهمين سخت‌گيرى در جلوگيرى از احتكار ، يكى از عوامل اصلى اختلاف وى با معاويه و يارانش بود ، زيرا اينها حكومت ، ثروت و غنيمت‌ها را براى خود مىخواستند و على همه آنها را براى همهء مردم مىخواست .\r\n* * *\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nعلى در مدارا با مردم و پذيرش عذر آنان در آنچه مىكنند ، تا آن‌جا پيش رفته بود كه مردم بصره با او جنگيدند و بر روى او و فرزندانش شمشير كشيدند و لعن كردند و دشنام دادند ، ولى هنگامى كه على بر آنان پيروز شد ، شمشير را كنار نهاد و به آنان امان داد . و از همين باب بود كه درباره قاتل گناه‌كار خود « ابن ملجم » هم سفارش مىكرد .\r\nو در وصيت او به حسن و حسين آمده است : « حق بگوييد ، دشمن ظالم و ياور مظلوم باشيد » . به آنها سفارش كرد كه دشمن ستمگر باشند ولو آن‌كه از نزديكانشان باشد و ياور ستم‌ديده باشند ، اگرچه در دورافتاده‌ترين نقاط زمين باشد . و على پيوسته در نابودى و سركوبى ستم‌كاران و رفع ستم از بيچارگان مىكوشيد . آرى با قلب و زبان ، با شمشير و خون خود ، در اين راه كوشش مىكرد و حتى اگر به قيمت جانش هم تمام مىشد ، حاضر به سازش و نرمش نبود .\r\n\r\nعدالت\r\nو هيچ جاى شگفت نيست كه على دادگرترين مردم باشد ، بلكه اگر چنين نبود جاى تعجب بود !\r\nداستان على در موضوع عدالت ، از يادگارهاى پرارزشى است كه مقام انسانيت و روح انسانى را شرف مىبخشد . از همين نمونه‌هاست آنچه گفتيم ، على با برادر خود عقيل كه مىخواست اندك تصرفى در مال مردم بكند ، مخالفت كرد ، زيرا كه بيچارگان نيازمندترى وجود داشتند و اين مال ، سهم آنها بود . برادرش او را تهديد كرد كه به معاويه خواهد پيوست ! ولى اين تهديد كوچك‌ترين تأثيرى در على نداشت . . . و عقيل به‌سوى معاويه شتافت در حالى كه مىگفت : « معاويه براى دنياى من بهتر است ! »\r\nالبته معاويه نيز هم‌فكر عقيل بود ، زيرا بيت‌المال از نظر معاويه ، و در دست معاويه‌وسيله‌اى براى تحكيم پايه‌هاى قدرت و پيشبرد هدف‌ها بود ، و او مىخواست افتخارات گذشته بنىاميه را تجديد كند !\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nامام در موقع محاكمه يا اجراى عدالت ، بين خود و تودهء مردم فرقى نمىگذاشت ، بلكه براى آرامش روح خويش ، در صورت لزوم در محاكمه شركت مىكرد . به همين سبب ، على وقتى زره خود را در نزد يك مرد عادى مسيحى پيدا كرد ، او را به پيش يكى از قضات به نام شُريح برد تا موضوع را در آن‌جا حل كنند . هنگامى كه هردو در برابر قاضى قرار گرفتند ، على گفت : اين زره من است و من آن را نه فروخته‌ام و نه به كسى بخشيده‌ام ! قاضى از مرد مسيحى پرسيد : درباره ادعاى پيشواى مسلمانان چه مىگويى ؟ عرب مسيحى گفت : اين زره از آن من است و البته من اميرمؤمنان را دروغگو نمىدانم ! قاضى به سوى على برگشت و پرسيد : شما گواه و دليلى داريد كه اين زره مال شماست ؟ على خنديد و گفت : شريح راست مىگويد ، من گواهى ندارم و شريح حكم داد كه زره مال مرد مسيحى است .\r\nمرد مسيحى آن را گرفت و به راه افتاد و اميرالمؤمنين به او مىنگريست ، ولى آن مرد چندقدمى بيشتر نرفته بود كه برگشت و گفت : من شهادت مىدهم اين گونه داورى از داورىهاى پيامبران است . پيشواى مسلمانان مرا به نزد قاضى مىآورد و قاضى بر ضد او حكم مىكند ! و سپس گفت : به‌خدا زره از آن توست ، و من در ادعاى خود باطل بودم . پس از آن ، اين مرد از باوفاترين سربازان و بهترين ياران على شد و در ماجراى نهروان برضد خوارج در كنار على ايستاد .\r\n« على بن ابو رافع » مىگويد : من متصدى بيت‌المال حكومت علىبن ابىطالب و كاتب او بودم . در بيت‌المال او گردن‌بند مرواريدى بود كه از بصره به‌دست آمده بود .\r\nدختر علىبن ابىطالب روزى كسى را به نزد من فرستاد و گفت به من خبر رسيده كه در بيت‌المال اميرالمؤمنين گردن‌بند مرواريدى وجود دارد كه در دست توست ، من دوست دارم كه آن را به‌عنوان عاريه به من امانت بدهى كه در روز عيد قربان آن را زينت خود سازم . من به شرط آن كه تعهد كند آن را ظرف سه روزه بازگرداند و به آن آسيبى نرساند ، آن را برايش فرستادم .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nعلى گردن‌بند را در گردن دخترش ديد و آن را شناخت و از او پرسيد : اين گردن‌بند از كجا به‌دست تو رسيده است ؟ گفت : من آن را از ابورافع - متصدى بيت‌المال - اميرالمؤمنين به امانت گرفته‌ام كه در روز عيد آن را زينت خود سازم و پس از سه روز بازپس بدهم . اميرالمؤمنين مرا احضار كرد ، به نزد وى رفتم . فرمود : ابورافع ! به مسلمانان خيانت مىورزى ؟ گفتم : به خدا پناه مىبرم كه به مسلمانان خيانتى بكنم ! فرمود : گردن‌بندى كه در بيت‌المال مسلمانان است ، چگونه بدون اجازهء من و رضايت مردم ، به دختر من امانت داده‌اى ؟ گفتم : يا اميرالمؤمنين ! او دختر شماست و از من خواست آن را به او امانت بدهم و من آن را به‌عنوان امانت تضمين شده به او دادم كه به‌طور سالم به جاى خود برگرداند . فرمود : همين امروز آن را پس بگير و هرگز اين قبيل كارها را تكرار مكن كه تو را مجازات مىكنم .\r\nمطلب به گوش دخترش رسيد . به او گفت : اميرالمؤمنين ! من دختر شما و پاره‌تن شما هستم . چه كسى سزاوارتر از من است كه از اين گردن‌بند استفاده كند ؟ به دخترش فرمود : دخترم ! از جادهء حق دور مشو ! آيا همهء زنان مهاجرين و انصار در روز عيد ، با چنين زيورى آرايش مىكنند ؟ . . . من آن را از دختر امام گرفتم و به جاى خود گذاشتم .\r\nحتى در ساده‌ترين و كوچك‌ترين كارها نيز عدالت در روح على جريان داشت . او اگر با يكى ديگر از مردم در انتخاب كالايى از كالاهاى دنيا ، حق مساوى داشت ، ترجيح مىداد اين انتخاب را به‌عهده رفيق خود بگذارد تا او خيال نكند كه بهرهء بهتر از آن بزرگان بوده و كوچك‌ترها در آن حقى ندارند . به‌همين جهت روزى كه به‌همراهى غلامش به نزد « ابونوار » رفت و از ابونوار دو پيراهن خريد ، به غلام خود گفت :\r\nهركدام را كه مىپسندى انتخاب كن ! نخست غلام يكى را برداشت و سپس على آن ديگرى را اختيار كرد .\r\nسفارش‌هاى امام و نامه‌هاى وى به فرمانداران ، شايد هميشه به‌دور محور واحدى مىچرخيد و آن عدالت بود . و مردم به همين دليل عليه او متحد شدند ، زيرا على منافع\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنزديكان خويش را نيز به خاطر حفظ عدالت ناديده مىگرفت . با زورمندان سازش نداشت و تنها حق را مىديد .\r\nعثمان بن عفان ، هنگامى كه مقام فرمانروايى مسلمانان را به‌دست گرفت ، دست نزديكان و اطرافيان و ياران خود را در كسب جاه و ثروت باز گذاشت و در اين زمينه تابع افكار بدانديشان گرديد و مروان از همه بيشتر در او تأثير داشت . عثمان بدين‌ترتيب با وصيتى كه ابوبكر به جانشين خود ، عمربن خطاب كرده بود ، مخالفت ورزيد ، زيرا او گفته بود : « از آن گروه مردمى كه خود را اصحاب پيامبر خدا مىنامند ولى شكم‌شان باد كرده و چشمشان به مال دنيا دوخته شده و هريك از آنان فقط خود را دوست مىدارد برحذر باش ! »\r\nو على از اين مردمى كه شكمشان باد كرده بود ! به‌شدت متنفر بود ، و چون به خلافت رسيد ، تصميم گرفت كه عدالت را در ميان آنها اجرا كند . گروهى را از مقام خود عزل كرد و عده‌اى را از قدرت و احتكار دور ساخت و با هركسى كه در خيال داشت رسالت اسلام را از مجارى طبيعى و عادلانه خود منحرف ساخته و آن را به حكومت موروثى در خاندان خود تبديل كند و مال و مقام و قدرت را ويژهء خاندان خود سازد ، به شدت جنگيد و چه‌بسيار چنين سخنان پرارجى كه به ايشان گفت : « من مىدانم كه شما را چه چيز اصلاح ! مىكند ، اما من با انجام خواستهء شما خود را تباه نخواهم كرد » .\r\nماجراى اينها با على آن‌چنان شد كه مىدانيد . تا آن‌كه ستم‌كاران حكومت‌گر شكست خوردند ، اگرچه به ظاهر با مكر و فريب پيروز شدند ، ولى در هر صورت عدالت در قلب على و پيروانش پيروز گرديد ، با آن‌كه هم به على و هم پيروانش ، ستم‌ها رفت .\r\nو هنگامى كه على از ضربت ناجوانمردانه شمشير ابن‌ملجم به شهادت رسيد ، « ام هيثم » نخعى در قصيده سوزناكى ، بر مرگش گريست . و اين بيت از قصيده\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاوست كه به‌خوبى بازگوى نظر مردم درباره على و آشنايى آنان با عدالت انسانى اوست :\r\n يقيم الحق لا يرتاب فيه * و يعدل فىالعدا والأقربينا \r\nحق را بدون هيچ ترديدى برپا مىدارد . و در بين دشمنان و نزديكان ، به عدالت رفتار مىكند .\r\nو على خود گفته بود : با دوست و دشمن به عدالت رفتار كنيد !\r\n\r\nصراحت\r\nصراحت ، خصلتى در نزد مردان بزرگ است . و اين خصلت در نزد على بود ، زيرا با خصلت‌هاى ديگر على ، در سرچشمه پيوند دارد . و درواقع صراحت ، راستى ، اخلاص ، مردانگى و صفاتى از اين قبيل ، همه با هم برادرند . و اين از صراحت على بود كه چيزى را كه در دل يا در نظر داشت ، پنهان نمىساخت و آنچه را كه نمىخواست به زبان نمىآورد . او در رفتار با دشمنان تجاوزكارش با مكر و حيله آشنايى نداشت ، در صورتى كه از همه كس بهتر مىدانست كه نيرنگ و فريب ، تنها راه رهايى از توطئه‌هاى آنان است . از بحث سابق ما درباره صدق و اخلاص امام ، مىتوان به صراحت مطلق او كه از مزاياى صدق و اخلاص است ، به‌خوبى پى برد . و البته اين يكى از برترىها و مزيت‌هاى بىشمار امام بود . . .\r\n\r\nسادگى\r\nاز اصول اخلاقى امام ، تكيه او به سادگى در هر موردى بود . او از تكلف بيزار و منزجر بود و بلكه گاهى اين امر ملاك قضاوت از نظر وى بود و مىگفت : « بدترين برادران كسى است كه بايد به‌خاطر او به تكلف پرداخت » و باز مىگفت : « اگر مؤمنى برادر خود را به خجلت اندازد ، از او جدا شده است » ! و مراد از خجلت ، احترام\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدوست تا حد تكلف و تشريفات بىجاست .\r\nعلى در فكرى كه اظهار مىكرد ، يا پند و اندرزى كه مىداد يا در مالى كه مىبخشيد و يا از بخشش آن جلوگيرى مىكرد ، خودنمايى و تظاهر نداشت . اين خصلت چنان با طبيعت على آميخته و همراه بود كه صاحب‌غرضان نتوانستند او را به مكر و حيله وادارند و چاپلوسان تملق‌گوى از اين‌كه نظر او را به‌سوى خود متوجه سازند ، مأيوس و نااميد شدند و از اين‌جا بود كه به على نسبت سنگدلى و بىرحمى ، خشونت و تكبر بر مردم مىدادند !\r\nولى امام نه به‌طور عمد و نه به‌نحو ساختگى ، سنگدل و بىرحم و متكبر نبود ، بلكه هرچه از او سرمىزد ناشى از طبيعت و سرشت او بود ، بدون آن‌كه كوچك‌ترين تصنع ، تكلف و ريا و خودنمايى در كار باشد . ولى چون اكثريت آنهايى كه دور او را گرفته بودند ، غرض‌آلود و سودجو بودند و على به آنها بدگمان شد ، به خود تكلف راه نداد كه اين بدگمانى را پنهان بدارد ، و از اين‌جا بود كه آنان على را متهم مىساختند كه سنگدل و متكبر است !\r\nدرستى درك ، و احساس و اظهار آن ، نه تكبر و خودخواهى و نه خشونت و سنگدلى است ، بلكه على به‌شدت تكبر و خودپسندى را تقبيح مىكرد و چه بسيار بود كه او فرزندان و ياران و فرمانداران خود را از تكبر و خودپسندى نهى مىكرد . از سخنان او در نصيحت آنان است : « هرگز خودپسند مباش » و « بدان كه خودپسندى به هيچ روى شايسته نيست و آفت خردها و انديشه‌هاست » .\r\nعلى تكلّف را حتى در نزد ثناگويان هم تقبيح مىنمود . گاهى يكى از آنان در مدح و تعريف او راه افراط مىپيمود و على او را از ادامه سخن بازمىداشت و مىگفت :\r\n« من كمتر از آن هستم كه تو مىگويى » و گاهى مطلب برعكس مىشد و گوينده ، او را متهم مىداشت و على بدون تكلف ، آنچه را كه از باطن و نيت او مىدانست ، پنهان نمىكرد و مىگفت : « بالاتر از آنم كه در دل دارى » ! على تكلف دوستانش را در دوستى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nغلوآميز ، و تكلف دشمنانش را در دشمنىِ افراطآميز ، دوست نمىداشت و مىگفت :\r\n« دو گروه در باره من به هلاكت افتادند : دوستانى كه راه اغراق مىپيمايند و دشمنانى كه راه افراط مىروند » . و اين از آن روست كه در هر افراطى ، نشانه‌هاى تكلف پيداست ! او نه تكبر مىورزد و نه تواضع مىكند ، زيرا در هر دو ، تكلف وجود دارد ، بلكه او خود را آن چنان كه هست نشان مىدهد . . . او صريح بود ، به سان صراحت حق و صراحت طبيعت .\r\nآيا شما در بين مردم كسى را ديده‌ايد كه روش ساده و زيبايى چون على داشته باشد ؟ على را ديدند كه مقدارى خرما خريده ، و در چادرشبى پيچيده و خود آن را مىبرد . بعضى از آنهايى كه او را ديدند ، گفتند : اجازه بدهيد براى شما بياوريم . على با كمال سادگى گفت : « عيال‌وار ، خود به بردن آن سزاوار است » !\r\nاز اشتباهات رايج آن است كه تواضع عمدى را فضيلتى از فضايل انسانى بشماريم ، بلكه آن نوعى از تكلف بىجا و نامربوط است و على هيچ‌وقت به اين معنا فروتن نبود . ولى او متكبر هم نبود ، بلكه او آن‌طور كه بود خود را نشان مىداد ، بدون آن‌كه به يكى از اين دو فكر كند ، زيرا هيچ‌كدام از آنها از صفات اين بزرگ‌مرد نبود . اما اين‌كه گروهى او را متكبر و عده‌اى متواضع مىديدند ، اشتباه از كسانى بود كه به او مىنگريستند و حالت على را از جانب خود تفسير مىنمودند و على از هر دوى اين صفات مبرّاست .\r\nمؤلف كتاب عبقرية الامام مىنويسد : « على با سر برهنه به‌سوى دشمنان جنگ‌جوى خود مىآمد ، در حالى كه آنان غرق در اسلحه و آهن بودند . در اين‌صورت آيا جاى شگفتى است كه او با دلى باز و پاك و بىنيرنگ به‌سوى آنها بيايد و آنها غرق در مكر و حيله باشند ؟ »\r\nاما خشونت : هرگز در اخلاق امام وجود نداشت ، بلكه او سرتاپا گذشت و صفا ، صراحت و سادگى بود .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nپاكدلى\r\nاز امتيازهاى اخلاق على ، پاكدلى او بود . او از مخلوقى كينه به دل نداشت و هيچ‌گونه دشمنى را ، حتى نسبت به سخت‌ترين دشمنانش كه هميشه از روى حسادت و بددلى بر او كينه مىورزيدند ، نمىشناخت . او فرزندان و نزديكان خود را ، پيش از مرگ خود ، از كشتن نزديكان قاتلش - ابن ملجم - نهى نمود و بر كشته‌شدن طلحه - كه سر على را مىخواست - گريه كرد و با شور و سوز صادقانه و دوستانه‌اى در مرگ او ناله كرد و رثا گفت . به اصحاب خود توصيه كرد پس از وى با خوارج جنگ نكنند ، در صورتى كه آنها با على جنگيدند و قاتل او نيز يكى از آنان بود و همين خوارج به همان مقدار او و يارانش آزار و اذيت كردند كه معاويه و عمروبن عاص و يارانشان بر او و اصحابش آزار رسانيدند .\r\nو اين توصيه شايد براى آن بود كه على احساس مىكرد كه خوارج در عين اشتباه و گمراهى ، طالب حق‌اند .\r\nاز همه اينها گذشته ، در سراسر تاريخ زندگى على و اخبار مربوط به آن ، چيزى كه حاكى از خصلت كينه‌ورزى او نسبت به دشمنانش باشد ، وجود ندارد . على حتى از خود معاويه هم كينه‌اى در دل نداشت . او در دل خود بر حق و در زبانش بر صراحت و در دست خود بر شمشيرش ، تكيه كرده بود .\r\nكينه توزى از طبيعت‌هاى مردانگى نيست و تن به ظلم‌ندادن و از ستم به ديگران آشفته‌شدن از خصلت‌هاى مردانگى است . ولى اين طبيعت زيباى على - كه حتى اجازه نمىداد كينه‌توزى نسبت به دشمنانش و آنهايى كه مرگ او را مىخواستند ، به‌وجود آيد - در ميان گروهى از كينه‌جويان بددل و افراطى ، گرفتار شده بود . سخنان پرارج على هميشه حاكى از اندوه جانكاهى است . . . اندوه و غم از آن‌كه او چنان پاكى و مهر دارد و ديگران آن‌چنان مكر و نيرنگى دارند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nبخشش\r\nاز اخلاق خاص على ، كرم و بخشش بىپايان او بود ، ولى بخششى كه در اصول و هدف پاك و سالم بود نه مانند بخشش فرمانداران و زورمندانى كه از مال و كوشش مردم « بخشش مىفرمايند » ! اينان وقتى چنين بخششى مىكنند فقط به خويشان و نزديكان و يا هوادارانشان مىبخشند كه در راه حكومت و سلطنت آنها شمشير مىزنند و اگر گامى بالاتر نهند ، براى آن بخشش مىكنند كه گفته شود : آنها اهل كرم و بخشش هستند ! تا مورد توجه عامه مردم قرار گيرند و اختلاس‌ها و دزدىها و ستم‌ها و ضعف اداره امور و غيره را بدين‌ترتيب پرده‌پوشى كنند .\r\nاين شكل از اشكال بخشش در واقع فرقى با رشوه ندارد و اكثريت كسانى كه در تاريخ ما و تاريخ ديگران به كرم و بخشش مشهورند ، با اين نوع بخشش سروكار داشتند . علىبن ابىطالب در سراسر زندگى خود يك‌بار هم دست بدان نيالود و آن را نشناخت . كرم و بخشش على ، بنيان همهء جوانمردىهاى اوست . و با جان و دل او به‌هم آميخته است . او دختر خود را از اين‌كه گردن‌بندى را از بيت‌المال به امانت گرفته توبيخ مىكند ؛ برادر خود عقيل را كه مختصرى از مال عمومى مردم را بىجا خواسته بود ، از خود مىرنجاند ؛ او رشوه‌خوار و هوادار مال بىكوشش و بدون حق را ، از خود طرد مىكند . با اين حال ، چنان‌كه در روايات صحيح آمده است ، او با دست خود نخل‌هاى گروهى از يهوديان را در مدينه سيراب مىكند ، تا آن‌جا كه دست او تاول مىزند و زخم مىشود و آن‌گاه مزدى را كه مىگيرد به بيچارگان و درماندگان مىبخشد و يا با آن بردگانى را مىخرد و بلافاصله آزاد مىسازد .\r\n« شعبى » از زبان كسانى كه على را خوب مىشناختند روايت مىكند : او بخشنده‌ترين مردم بود كه از مال خود ، براى مردم مىبخشيد و اگر گواهى دشمن در بعضى موارد صحيح‌ترين شهادت‌ها باشد ، بايد فهميد كه بخشش و كرم على تا چه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nپايه بوده كه معاويةبن ابوسفيان هم به آن شهادت داده ، در حالى كه او هميشه مىكوشيد كه از على عيب‌جويى كرده و از او انتقاد نمايد .\r\nمعاويه مىگويد : « اگر على خانه‌اى پر از طلاى ناب و خانه‌اى پر از علوفه داشته باشد ، طلا را پيش از علوفه مىبخشد ! »\r\n\r\nاعتماد به‌نفس\r\nمكمّل اين صفات زيبا و اين برترىهاى مردانهء علوى و اين عظمت ادبى - كه بحث آن خواهد آمد - اين است كه همهء صفات توأم با اعتماد به نفسى باشد كه على بدان شناخته شده بود بلكه اصولًا اعتماد به نفس چيزى است كه بالضرورة ملازم اين خصلت‌هاست . اما كارى را كه انجام مىداد به‌درستى آن و صراحت حق در آن اطمينان داشت . به ميدان مبارزهء قهرمان جزيرةالعرب ، « عمروبن عبدود » آمدن و اقدام به اين كار در حالى كه پيامبر و يارانش او را از اين كار و عاقبت ناگوار آن ! برحذر مىداشتند ، گواه صادقى است بر اعتماد به نفس كه قلب و روح على آكنده از آن بود .\r\nو به تنهايى به نمازرفتن على و عدم قبول همراهى محافظانى كه او را از خطر دشمنان بىشمارى كه اطرافش را گرفته بودند محافظت كنند ، شاهد ديگرى از اعتماد به حق و حقيقتى است كه تاروپود وجود او را فرا گرفته بود . و اصولًا آيا زندگى وى ، سلسله‌اى از كردارها و گفتارهايى نيست كه به‌خوبى نشان مىدهند كه اين مرد بزرگ به راستى و درستىِ آنچه انجام مىداد ، اطمينان كامل داشت و در اين اطمينان استوار بود ؟ زيرا كه گفتار و كردار على ناشى از عقلى كامل و اخلاقى بزرگ بود .\r\nو در سايه اين اعتماد و اطمينان ريشه‌دارى كه در جان خود حس مىكرد و از جوشش ايمان وى به عدالت خويش ، در ميان اختلاف و تضاد افكار مردم درباره‌اش ، هرگز در راه و روش خود تغييرى نمىدهد و مىگويد : « اگر با شمشيرم به بينى مرد باايمان بزنم كه مرا دشمن بدارد ، هرگز چنين نخواهد كرد . و اگر همهء دنيا را به منافق\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبدهم كه مرا دوست بدارد ، دوستم نخواهد داشت » !\r\nو در همين زمينه است كه مىگويد : « به‌خدا سوگند ! اگر من به تنهايى به ميدان دشمن بروم و آنها روى زمين را پر كرده باشند ، هرگز ترس و وحشتى نخواهم داشت » .\r\nو از همين اعتماد و اطمينان پرارج است كه او ، هنگامى كه شنيد گروهى از مردم مدينه به معاويه پيوسته‌اند ، به نماينده خود در مدينه « سهل بن حنيف انصارى » نوشت :\r\nاما بعد . . . شنيده‌ايم گروهى از مردمان تو ، به‌سوى معاويه روى آورده و به او پيوسته‌اند . هرگز از اين‌كه آنان را از دست داده‌اى و از كمك آنها بازمانده‌اى ، غمگين و ناراحت مباش ! به خدا كه آنان از ظلم و ستم نگريخته و به عدل و داد نپيوسته‌اند !\r\n\r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\nكم‌ارزش‌ترين مردم ، بىدانش‌ترين آنها است . امام على\r\nعلى ! هر مشكلى كه تو در آن داورى نكنى ، مبارك و فرخنده مباد ! عمربن خطاب\r\n\r\nبا همهء علوم\r\n\r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nدانش و فرهنگ امام\r\nعلىبن ابىطالب در عقل و انديشه ، يگانه و بىهمتاست و به همين جهت ، او محورِ فكرى اسلام و جامع و سرچشمه علوم عربى است ، به‌طورى كه در ميان اعراب هيچ دانشى نيست مگر آن‌كه على آن را پايه‌گذارى كرده و يا در پيدايش آن سهيم و شريك بوده است .\r\nدربارهء بلاغت و هم‌چنين عظمت او در مسائل اجتماعى ، در آينده به تفصيل سخن خواهيم گفت . ولى در اين فصل ، از علوم عربى وى و هم‌چنين از ادراكات او در فقه و قضاوت ، به‌طور اجمال بحث خواهيم كرد ؛ به اضافهء مطالبى كه دربارهء حكمت و فلسفه على ، به تناسب موضوع خواهد آمد . و ما اگر گفتار خود را در ميدان علوم و فرهنگ على كوتاه مىكنيم ، براى آن است كه در اين باره زياد گفت‌وگو كرده‌اند و نويسندگان و محققان به تفصيل ، به تجزيه و تحليل آن پرداخته‌اند .\r\nهدف نهايى ما در اين كتاب آن است كه از آن‌جا كه ديگران به تفصيل پرداخته‌اند به اختصار بگذريم و در آن‌جا كه به اجمال اكتفا كرده و يا اصولًا مطرح نساخته‌اند ، به‌شرح و بسط بپردازيم . نخست از قرآن و حديث آغاز سخن مىكنيم و سپس دربارهء علوم ديگر صحبت مىنماييم تا به‌خوبى درك كنيم كه گفتار پيامبر ، در تعريف على ، تا چه حد مطابق با واقع بود ، آن‌جا كه گفت : « من شهر دانشم و على درِ آن است » .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nعلىبن ابىطالب ، به سرپرستى پسرعمويش ، پيامبر ، پرورش يافت و سپس شاگرد وى شد و اخلاق و روش او را دربارهء زندگى و خلق فرا گرفت و به ارث برد و اين ميراث در قلب و عقل او ، به‌طور يك‌سان نفوذ يافت . در بررسى قرآن با بينش و نظر حكيمانه‌اى - كه مغز اشياء را جست‌وجو مىكند تا حقايق آنها را به‌دست آورد - دقت نمود و در زمان طولانى خلافت ابوبكر و عمر و عثمان ، فرصت يافت به اين بررسى عميق و كامل بپردازد و ظاهر و باطن قرآن را به خوبى بداند و درك كند و زبان و قلب او ، به‌وسيله آن استوار گردد و با آن به هم آميزد .\r\nعلم او نسبت به حديث چيزى نيست كه غبار شك بر آن بنشيند . و هيچ جاى تعجب هم نيست ، زيرا كه امام ، بيشتر از هر صحابى و مجاهد ديگرى با پيامبر در تماس بود و از او علاوه بر چيزهايى كه همه شنيدند ، مطالب ديگرى نيز شنيد . مىگويند على هيچ حديثى را روايت و نقل نكرد ، مگر آن‌كه خود از پيامبر شنيده بود و او اطمينان داشت كه از احاديث پيامبر ، كلمه‌اى هم از قلب و گوش او فوت نشده است . و به على گفتند : « چه شده كه از همه اصحاب پيامبر بيشتر حديث دارى ؟ » در جواب گفت : « براى اين‌كه اگر من از پيامبر سؤال مىنمودم به من پاسخ مىداد و اگر سكوت مىكردم ، پيامبر خود شروع مىكرد و به من حديث مىگفت » .\r\n* * * طبيعى است كه علىبن ابىطالب ، فقه اسلامى را هم از همه بهتر بداند چنان‌كه از همه بهتر به آن عمل مىكرد ، و آنهايى كه در عصر او بودند ، كسى را كامل‌تر و صالح‌تر از او در فقه و فتوا نشناختند . و به‌خاطر دانش فراوان و فقه بىپايان ، على مورد اعتماد ابوبكر و عمربن خطاب در همه مشكلات بغرنج و پيچيده بود ، چنان‌كه در مشورت نيز نظريهء نهايى را از او مىخواستند و به او رجوع مىكردند و اين دو خليفه ، از دانش و فكر على بسيار بهره‌مند گشتند . على هم‌چنان كه براى ابوبكر و عمر در مسائل\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nفتوايى ، مرجع بود ، براى اصحاب ديگر نيز چنين بود و بسيار نادر مىتوان يافت كه در مسائل شرعى و دينى ، دليل و برهانى بهتر از دليل و برهان او وجود داشته باشد .\r\nدانش على در فقه اسلامى ، منحصر به نصوص و احكام فقهى نبود ، بلكه در علوم مقدماتى فقه ، از قبيل حساب نيز بر ديگران تفوق و برترى داشت . و اگر ابوحنيفه را در قرون پس از على « امام اعظم » فقه مىدانند ، بايد توجه داشت كه او شاگرد على بود ، زيرا او نزد جعفربن محمد درس خوانده و جعفربن محمد از پدرش بهره برده بود . . .\r\nو سلسله به علىبن ابىطالب منتهى مىگردد .\r\nمالك بن انس نيز با چند واسطه شاگرد على بود ، زيرا او از ربيعه و ربيعه از عكرمه و عكرمه از عبدالله‌بن عباس و عبدالله‌بن عباس از على فيض برده بود . به ابن‌عباس كه استاد همه اينها بود گفته شد : « نسبت علم تو با پسرعمويت - على - چگونه است ؟ » در جواب گفت : « مانند قطرهء بارانى در برابر اقيانوس » .\r\n* * * همهء ياران پيامبر معترفند كه پيامبر يك‌بار فرمود : على در قضاوت از همه شما برتر است . « قاضىترين شما على است » . على براى اين از همه مردم دوران خود در قضاوت برتر بود كه از همه آنها بر فقه و شريعت كه منبع و منشأ قضاوت در اسلام است ، آشناتر و داناتر بود ، و علاوه بر آن ، در نيروى تعقل و تفكر نيز آن‌چنان بود كه بتواند در موارد بروز اختلاف ، وجهى را كشف و بيان دارد كه به واقعيت نزديك‌تر باشد و با منطق صحيح ، بيشتر انطباق يابد .\r\nو از طرف ديگر ، على به جهت صفاى وجدان و پاكى درون قادر بود علم و آگاهى خود را در قضاوت ، به بهترين روشى اجرا كند و در حكم و داورى ، عدالت را بر پايه‌اى از عقل و وجدان - هردو - استوار سازد . از عمربن خطاب نقل شده كه به على گفت : « اى ابوالحسن ، خداوند مبارك نگرداند هر مشكلى را كه تو در آن حكم و داورى نكنى » و : « اگر على نبود ، عمر هلاك مىشد » و : « هنگامى كه على در مسجد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nحاضر باشد ، هيچ‌كس فتوا ندهد » ! « 1 » ما دربارهء عظمت على در قضاوت ، و زواياى تاريكى كه او در قضاوت روشن نموده است - آن‌جا كه بين على و اصول وى و رجال انقلاب كبير فرانسه و مبادى آنها مقايسه خواهيم نمود - به صورت مفصل بحث خواهيم كرد .\r\n* * * از آن‌جا كه علىبن ابىطالب از آن كسانى بود كه در امور به ظواهر اكتفا نمىكنند و هميشه مىخواهند كه در هر مسأله‌اى به مغز و باطن آن پى ببرند ، در قرآن و موضوع آن كه دين بود ، به‌دقت پرداخت ؛ آن‌چنان كه متفكران جهان در كارها به دقت و تأمل مىپردازند . و از همين‌جا بود كه على مسئله دين و مذهب را يك موضوع قابل دقت و تفكر و تعمق مىدانست و هرگز هم شخصيتى بزرگ مانند على ، از دين و مذهب فقط به‌ظاهر آن و به اجراى احكام و اقامهء حدود و برپاداشتن مراسم عبادت ، اكتفا نمىكند .\r\nدر صورتى كه اكثريت مردم ، به‌ظاهر دين و نتايج مادى آن در معامله و قضاوت مىنگرند . على در كنار دانش ظاهر احكام دين ، آن را به مثابهء يك موضوع فكرى محض و قابل تحقيق و بررسى و دقت عميق ، مورد مطالعه و تفقه قرار مىدهد و از تفكر و بررسى خود دست برنمىدارد مگر آن هنگام كه اطمينان مىيابد كه اين دين ، برپايهء اساسى محكم و بنيادى متحد در اصول و حقايق استوار است . . .\r\nو از همين‌جا ، علم كلام يا فلسفه دين اسلام پيدا شد و روى همين اصل ، على نخستين دانشمند كلامى و بلكه پدر علم كلام است ، براى آن‌كه دانشمندان نخستين اين علم ، از سرچشمه علىبن ابىطالب سيراب شده‌اند و اصول و مبادى اين علم از راه على به آنان رسيده است و دانشمندان بعدى هم هم‌چنان به نور او راه مىيابند و على را پيشواى خود و راهبر پيشينيان مىدانند .\r\n\r\n\r\n","description":"","footnote":"\r\n( 1 ) . « لا بارك الله فى معضلة لم تحكم فيها يا ابالحسن » و « لولا على لهلك عمر » و « لا يفتينّ احد فىالمسجد و علىّ حاضر » .\r\n","page_name":" 168 ","page_number":168},
  {"content":"\r\n\r\nمثلًا واصل‌بن عطاء بنيان‌گذار فرقه معتزله - نخستين گروه اسلامى كه مىكوشد اصالت و مقام عقل را در موضوعات دينى بالا ببرد - شاگرد ابوهاشم بن محمد بن حنفيه است كه پدر او شاگرد علىبن ابىطالب بود . و آنچه درباره معتزله گفته شده دربارهء اشاعره نيز صادق است ، براى اين‌كه اشاعره شاگردان معتزله هستند كه آنها هم دانش خود را از واصل‌بن عطاء ، شاگرد بالواسطه على ، فرا گرفته‌اند .\r\nافزون بر اين ، اصول و مبانى تصوف اسلامى « 1 » در بسيارى از موارد ، در نهج‌البلاغه به چشم مىخورد و هواداران تصوف در اسلام به اين موارد و نمونه‌ها استناد جسته‌اند ، پيش از آن‌كه مسلمانان ، فلاسفهء يونان را بشناسند و يا فلسفه هند و يونان و غيره را به عربى ترجمه و نقل كنند . براى مزيد توضيح در اين زمينه به گفتار ابوالعيناء به « عبيدالله بن يحيى بن خاقان » وزير متوكل - كه در شرح نهج‌البلاغه ابن ابىالحديد نقل شده است - مراجعه شود .\r\n* * * گويا خداوند چنين خواسته است كه علىبن ابىطالب در علوم عربى نيز ركن و اساس باشد ، همان‌گونه كه در علوم اسلامى ركن بود . براى آن‌كه در ميان مردم دوران امام ، كسى وجود نداشت كه در علوم عربى با امام برابر باشد . و همين تبحر او در علوم عربى و منطق صحيح و قواى ذهنى خارق‌العادهء اوست كه براى ضبط اصول وقواعد عربى به او يارى كرد تا زبان عربى مستند به دليل و برهان باشد كه نشان‌دهندهء قدرت عقلى او در استدلال و قياس منطقى است .\r\nدر واقع ، على به حق واضع و پايه‌گذار علوم عربى بود كه راه را براى آيندگان\r\n\r\n\r\n","description":"","footnote":"\r\n( 1 ) . بحث در اين زمينه نيازمند كتاب مستقلى است ، ولى آنچه در آن جاى شك و ترديد نيست ، اين است كه على ازكسانى كه به‌نام تصوف و زهد ، هزار و يك كار نامشروع مىكنند و فقط « هو مىكشند و حق مىگويند و على مىجويند ! » و مرتكب هرگونه جنايت و كثافت‌كارى مىشوند ، سخت بيزار است و اين‌گونه تصوف را نه على و نه اسلام هرگز به رسميت نمىشناسند . م\r\n","page_name":" 169 ","page_number":169},
  {"content":"\r\n\r\nهموار ساخت . تاريخ ثابت مىكند كه على بنيان‌گذار علم نحو است . شاگرد و رفيق او ابوالاسود دوئلى روزى به نزد على آمد و او را غرق در تفكر ديد ، پرسيد : « به چه چيزى فكر مىكنى يا اميرالمؤمنين ؟ ! » فرمود : من در شهر شما - كوفه - سخنى شنيدم كه از نظر ادبى غلط بود ، از اين رو مىخواهم كتابى در اصول عربى آماده سازم . سپس كاغذى به او داد كه در آن چنين بود : كلام عبارت است از اسم و فعل و حرف ، تا آخر . . .\r\n. اين مطلب را به شكل ديگرى نيز نقل كرده و گفته‌اند : ابوالاسود دوئلى به پيشگاه امام شكايت كرد كه پس از فتوحات اسلامى ، به علت آميزش و اختلاط اعراب با ديگران ، غلطگويى در بين مردم شيوع و رواج يافته ، چون مردم غير عرب ، سخن را به درستى ادا نمىكنند . امام لختى سر به‌زير انداخت و سپس به ابوالاسود فرمود : آنچه را كه مىگويم بنويس ! ابوالاسود قلم و كاغذى به‌دست گرفت ، على فرمود :\r\nكلام عرب از اسم و فعل و حرف تركيب مىيابد . اسم آن است كه از مسمى خبر دهد و فعل آن است كه از حركت آن آگاه سازد و حرف معنايى مىدهد كه نه اسم است و نه فعل ! اشياء بر سه قسم است : ظاهر و مضمر ، و چيزى كه هيچ‌يك از اين دو نيست - بنا به قول بعضى از علماى نحو ، مراد اسم اشاره است - آن‌گاه به ابوالاسود فرمود :\r\nبدين نحو مطلب را تكميل كن !\r\nاز همان روز اين علم - قواعد ادبيات عرب - به‌عنوان « علم نحو » شناخته شد .\r\n* * * از امتيازهاى على ، تيزىِ هوش و سرعت درك اوست . موارد و نمونه‌هاى بسيارى كه به‌طور ارتجال و بدون سابقه مطلبى را مىگفت ، نشان مىدهد على نيرويى در اين زمينه داشت كه در ديگران نبود و بسيار مىشد كه در ميان دوستان يا دشمنان ، بدون مقدمه و به ارتجال ، حكمتى نغز و سخنى شيوا مىگفت كه مورد توجه همگان قرار مىگرفت .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nعلى در سرعت درك و حل مشكلات حساب در زمان خود بىنظير بود و مردم آن دوران ، اين مشكلات را معماهايى به‌شمار مىآوردند كه براى حل آن راهى نبود و راز آن را كسى نمىدانست ! براى نمونه مىگويند : زنى به نزد على آمد و شكايت كرد كه برادرش از دنيا رفته و ششصد دينار از خود باقى گذاشته ولى در موقع تقسيم ارث ، به او فقط يك دينار داده‌اند ؟ على فرمود : شايد برادرت يك زن ، دو دختر ، يك مادر ، دوازده برادر و تو را داشته است ؟ . . . و همين‌طور هم بود كه على گفت .\r\nو باز روزى در منبر كوفه سخن مىگفت . يكى پرسيد : مردى از دنيا رفته و پدر و مادر ، زن و دو دختر از خود باقى گذاشته ، چه بايد كرد ؟ على بلافاصله گفت : هشت يك زن ، به نه يك تبديل مىشود ! و اين حكم را حكم « منبريه » ناميدند ، زيرا كه على در منبر بر آن فتوا داد . « 1 »\r\n* * * فلسفه و حكمت - به مثابهء بينش عميق ، انديشه و خرد محيط ، ادراك اصيل ، نيروى استنباط و فراگيرى ، قدرت اختصار و ايجاز ، و سپس كوشش خستگىناپذير در اين راه - در واقع از آثار امام على است . براى اين‌كه على در اين زمينه ويژگىهايى دارد كه او را به مقام شامخى در ميان فلاسفهء ملت‌ها و يگانه‌هاى تاريخ مىرساند . و به‌راستى هم كه همانند على در استخراج نظريه از حوادث و رويدادها و بيان آن به شكلى كه ضرب‌المثل‌هاى جاودان گردد ، بسيار بسيار كم است . اين حكمت علوى تأثيرى عميق در توجيه و بيان فرهنگ اسلامى و به شكل انسانى درآوردن آن دارد . و البته سرچشمه آن در درجهء نخست دوتن هستند ؛ محمدبن عبدالله و علىبن ابىطالب هستند .\r\n\r\n\r\n","description":"","footnote":"\r\n( 1 ) . اين دو حساب كه مبنى بر عول و تعصيب است ، در كتب فقهى شيعه مورد بحث و بررسى قرار گرفته است ، طالبين تفصيل به آنها مراجعه كنند . م\r\n","page_name":" 171 ","page_number":171},
  {"content":"\r\n\r\nامام على در بارهء مسائل زندگى و جهان ، جامعه بشرى ، اسرار توحيد ، الهيات و شناخت ماوراءالطبيعه ، نظريات فراوانى ابراز داشته و چنان‌كه قبلًا گفتيم ، او بنيان‌گذار علم كلام و فلسفه الهيات در اسلام است .\r\nعلى ، استادى است كه همهء آنهايى كه پس از وى آمده و صاحب‌نظر شدند ، به كمال و اصالت او اعتراف كردند و در واقع ، خود پيروان آراء و شرح‌دهندگان نظريات او بودند .\r\nكتاب بزرگ امام ، نهج‌البلاغه ، به مقدارى از گوهر حكمت غنى است كه امام را در صف اول و مقدم همه فلاسفه و حكماى جهان قرار مىدهد .\r\nو هنگامى كه پيامبر فرمود : « دانشمندان امت من همچون پيامبران بنىاسرائيل هستند » آيا مقصودى جز على داشت ؟ !\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nامام على و حقوق انسان\r\nبندهء ديگرى مباش كه خداوند تو را آزاد آفريده است .\r\nاز استثمار آنچه كه براى همه مردم است ، بپرهيز !\r\nگناه غيرقابل بخشش ، ستم‌بر ديگران‌است .\r\nبه‌طور حتم داد مظلوم را از ستمگر خواهم گرفت .\r\nدشمنى با مردم ، چه كار زشتى است ؟\r\nهر انسانى در خلقت مانند تو است .\r\nآنچه را براى خود مىخواهى ، بر ديگرى نيز بخواه و آنچه را كه بر خود نمىپسندى ، به ديگرى مپسند .\r\nبدترين حكمرانان كسى است كه ملتش را به بدبختى بكشاند .\r\nانسان بدخلق ، شايستهء رهبرى و زعامت نيست .\r\nبه برادرى با آن كسى بكوش كه از آزارش در امان باشى .\r\nامام على\r\n\r\nدر راه آزادى\r\n\r\n","description":"","footnote":"","page_name":" 173 ","page_number":173},
  {"content":"\r\n . \r\n","description":"","footnote":"","page_name":" 174 ","page_number":174},
  {"content":"\r\n\r\n\r\nتجربهء تلخ و آزمايش سخت !\r\nبه خدا سوگند ! من پيش از آن‌كه بر حق گواهى بدهم ، خود آن را باور دارم .\r\nكار ما بسيار سخت و دشوار است و حديث ما را جز سينه‌هاى امين و انديشه‌هاى اصيل ، فرا نمىگيرند .\r\nامام على\r\nبر گوش‌هاى آنان ، پىدرپى بانگى برآورد كه بنيانشان را ويران كرد ، سقف‌هايشان را فرو ريخت ، ديوارهايشان را درهم كوبيد و از هم پاشيد . و اين بانگ ، بر دل‌هاى بيچارگان و ستمديدگان آرامش و صلح و نعمت سرشار بود !\r\nعلىبن ابىطالب دربارهء حقوق انسان و هدف نهايى جامعه ، چنان اصول و نظريات استوارى دارد كه ريشه‌هاى آن در اعماق زمين فرو رفته و شاخه‌هايش سربرافراشته است . جامعه‌شناسى و علوم اجتماعى نوين ، حمايت‌گر بيشترِ اين نظريات و اصول بوده و آنها را پذيرفته است .\r\nعلوم اجتماعى به هرشكل و رنگى كه درآيد و به هرنام و نشانى كه جلوه‌گر شود ، انگيزه و هدف نهايى آن يكى بيش نيست و آن برداشتن بار ستم و استبداد از دوش توده‌ها و سپس بناى جامعه بر پايه‌هاى بهترى است كه حقوق زندگى و شرافت انسان را - به‌مثابه انسان - حفظ كند و محور آن ، آزادى بيان و كار ، در چهارچوبى است كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nسودمند باشد و ضررى نرساند . البته اين علوم تابع شرايط خاص زمان بوده و مكان نيز در پيدايش و تكوين آن ، بدين‌شكل و يا آن شكل ، تأثير به سزايى دارد .\r\nما اگر به گذشته برگرديم و براساس اين واقعيت به شئون آن بنگريم ، به‌خوبى روشن خواهد شد كه در تمام دوران‌هاى پيشين ، مبارزهء شديد و سوزانى ميان استبداد ، خودكامگى ، خودسرى ، از بين‌بردن حقوق توده ، سلب آزادى و ايجاد اختناق از يك طرف ، و تمايل و گرايش به عدالت ، حكومت از طريق شورا ، كار به‌خاطر حفظ حقوق همگان ، و به دست آوردنِ آزادىها از طرف ديگر در جريان بوده است .\r\nانقلاب‌هاى مفيد پيشين كه ستمديدگان برپا كرده‌اند ، در واقع جنبش‌هايى بوده‌اند كه ستم‌ديدگان و متفكران ، به منظور برچيدن بساط ظلم و فساد اجتماعى و ايجاد بنيادى نو ، برپايه عدل و نابودى ستم برپا داشته‌اند كه از نظر منطق و ارزش هم با تحولاتى كه جامعه به آن رسيده است ، منطبق و هم‌آهنگ باشد .\r\nعلىبن ابىطالب در تاريخ حقوق انسان مقامى بس شامخ دارد . و نظريات او در اين زمينه بر پايه و معيار اسلام آن روز است كه اين نظريات بر دو محور سركوب‌نمودن استبداد و برچيدن امتيازهاى طبقاتى از ميان مردم ، مىچرخيد .\r\nهركس كه علىبن ابىطالب و وضع و موقعيت او را در مسائل اجتماعى بشناسد ، به‌خوبى درك مىكند كه : او چون شمشيرى آخته بر بالاى سر خودكامگان متجاوز قرار داشت و كوشش پىگيرش در راه برقرارى عدالت اجتماعى ، در افكار ، بيانات ، حكومت و سياستش جلوه‌گر است . امام با روش‌هايى كه در قبال تجاوزكاران به حقوق مردم - آنهايى كه با بيچاره‌نمودن توده و ناديده‌گرفتن مصالح عمومى و منافع جامعه ، پايه‌هاى افتخارات پوشالى خود را بر دوش مردم رنج كشيده مىنهادند - در پيش مىگرفت ، در راه استقرار عدالت براى همگان مىكوشيد .\r\nانديشهء بسط عدالت اجتماعى ، در ذهن نيرومند امام ، براساس حقوق تودهء مردم\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنضج گرفت و طبيعى است كه پياده‌كردن اين انديشه ، مستلزم از بين‌بردن اختلافات طبقاتى - كه ثروتمندان و بزرگان قوم را به سيرى و پرخورى و بينوايان و زيردستان را به گرسنگى و ناتوانى دچار ساخته بود - گردد .\r\nفرياد رساى امام در اين پيكار اجتماعى همواره طنين‌افكن بود و تازيانه‌اش همواره كوبان و دفاعش از ارزش‌هاى انسانى همواره بزرگ و سخت بود و هرگز در اين امر سستى و سازش راه نداشت .\r\nامام با روش حكومتى خود ، نشان داد كه بهترين زمامدارى است كه در آن بخش از تاريخ بشر ، در راه حفظ حقوق انسان مىكوشيد و با تمام قوا و با همه وسايلى كه در اختيار داشت ، در اجراى اين هدف كار مىكرد . على به درك بسيار روشنى از واقعيت جامعه رسيده بود ؛ جامعه‌اى كه بر اساس محروميت اجتماعى پايه‌گذارى شده است .\r\nامام بهتر از ديگران مىدانست كه بهترين شكل تحول جامعه چيست و شرايط تا چه حد آمادهء اين تحول است . در ارادهء امام - كه انگيزه‌هاى نيكى در آن زياد بود - چيزى كه آن را بيشتر از كوشش در راه اين تحول به‌خود مشغول كند ، وجود نداشت . و هيچ‌يك از فريبندگىهاى جهان ياراى پيروزى بر اين اراده و جلوگيرى از اين كوشش را نداشت و توطئه‌هاى بدخواهان نيز مؤثر نبود زيرا در قلب امام چيزى دوست‌داشتنىتر از برپاداشتن حق و نابودساختن باطل ، خطور نمىكرد و البته در نظريه امام هم درباره حق و باطل و چگونگى آنها ، كوچك‌ترين ترديد و تزلزلى به‌وجود نمىآمد .\r\nدرستى انديشه و ادراك او ، و سپس اخلاصش در اجراى آنچه به فكرش مىآمد و درك مىكرد ، دو عامل اصلى بودند كه او در هيچ‌يك از كارهاى اجتماعى و عمومى ، راه مبهمى را نشان ندهد و امام هرگز در برابر كارگزاران نيرومند و سركش و عاملين بدبختى تودهء مردم ، خاموش نمىنشيند و درقبال دسته‌بندى و حزب‌بازى مخالفين و كسانى كه مىخواهند حكومت حق را درهم بكوبند ، عقب‌نشينى نمىكند و به\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nچگونگى برداشت‌هاى دوستان و دشمنان از كارها و انديشه‌هايش ، توجهى ندارد و اينها ، همه به‌خاطر بيان و ايجاد حقوق طبيعى انسان ، در يك زندگى سعادت‌مندانه و شرافت‌مندانه بود ، تا خلق به دو گروه ، با دو روش متضاد و جداگانه تقسيم نشوند :\r\nگروه سياه‌بخت و دردمند و گرسنه و گروه خوشبخت و خندان و سير !\r\nامام در پرتو عقل كامل و تيزبين خود به‌خوبى دريافته بود كه وجود امتيازات مادى طبقاتى در بين مردم ، راهى است كه سير در آن ، سرانجام زشت و ناگوارى از قبيل جمود فكرى و پست‌نهادى و رذايل اخلاقى دارد و منجر به ظلم و ستم ، زورگويى و خيانت در حكومت و روابط مردم با يكديگر مىگردد . و هم‌چنين باعث فساد و تباهى بزرگ و كارهاى زشت و ناپسند در ميان اين گروه غاصب و گمراه هوادار مقام و ثروت بىكوشش مىشود . چنان‌كه در بين گروه ستم‌كش منجر به بيمارى جسمى و روحى ، دلسردى نسبت به زندگى ، سوءظن و بدبينى به انسان و دشمنى و حسادت مىگردد .\r\nو بدون شك نتيجهء نهايى اين عوامل و انگيزه‌هاى موجود در دو گروه ، چيزى جز از هم‌پاشيدگى و ويرانى جامعه نخواهد بود ، و گويا وجود اين دو طبقه در اجتماع ، به‌مثابه دو سنگ آسياب است كه در ميان آن دو ، تساوى و حقوق انسان قربانى شده و خرد مىگردد !\r\nروش اكثريت آريستوكرات‌ها و اشراف ، به‌ويژه گروه بنىاميه ، در اواخر خلافت عثمان آن بود كه بر ضد سنت‌هاى اسلامى كه هوادار عدالت و برابرى در حقوق بود ، قيام كنند و توده را به ذلت بكشانند و مردم را به بردگى بگيرند و در ميان صفوف آنها ترس و وحشت از زمامدار را ايجاد كنند ، تا آن‌جا كه جرئت ايستادن در مقابل فرمانرواى خود را هم نداشته باشند ! تا اگر دلشان بخواهد ، خون آنان را بريزند - چنان‌كه حقوقشان را پايمال مىكنند - و از رشوه‌خوارى و نظاير آن چشم نپوشند .\r\nآنان جاسوسانى از جانب خود مىفرستادند تا خبرهايى درباره كارهايى كه مردم\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىخواهند انجام بدهند ، به آنها برسانند كه بتوانند جنبش را در نطفه خفه كنند و پرچم‌هاى خود را از خون بىگناهان و حقوق همگان ، رنگين كنند و خلافت را به سلطنت و دموكراسى اسلام را به حماقت خودكامگى و حكومت فردى مبدل سازند ! اينان در ميان شدت و سختى امام على در اجراى عدالت اجتماعى و هوس‌ها و مطامع خويش در رياست و والىشدن و ثروت ، شب و روز را مىگذرانيدند و مانند قماربازان ، هر ساعت در انتظار سود و غنيمت ناگهانى بودند !\r\nچون روش اين گروه ، برخوردارى از اين آزمندى ضدانسانى بود و هميشه درصدد بودند كه اساس عدالت اجتماعى را براندازند تا بتوانند از نو ، بت‌پرستى سياسى و بت‌پرستى اجتماعى را زنده كنند و برپا دارند ، امام علىبن ابىطالب در مقابل تجربه دردناك و آزمايشى سخت قرار داشت .\r\nدر واقع ، آزمايش بسيار تلخ و سختى بود و انگيزه‌ها و عوامل آن‌چنان به‌هم پيوسته بودند كه موجب پيدايش بحران دردناكى گشته بود و براى امام سازش و نرمش در قبال آن امكان نداشت و رهايى از آن در نهايت دشوارى بود . حوادث سهمگين و پىدرپى ، زمان را به‌شدت آشفته ساخته بود و اهميت موضوع در حدى بود كه بقاى خلافت و اسلام ، با همهء فضايل اخلاقى و عدالت اجتماعى كه اين دو ، در بين مردم به‌وجود آورده بودند ، بدان بستگى داشت .\r\nدر آن موقعيت ، تصميم‌گيرى و سياست آن‌چنان باريك و دقيق بود كه ارزش شخصيت زمامدار و حقيقت مواهب و استعدادهاى وى در مراعات حقوق عامه و عزم و تصميم او در اشاعه فضايل فردى و اجتماعى و نيرو و توان وى بر صبر و شكيبايى و استقامت ، با ارزيابى صحيح آن موقعيت سنجيده مىشد .\r\nاين آزمايش براى على درست مانند آزمايش پيامبر بود در آن روزى كه بين گذشت و جوانمردى و دموكراسى و اشاعه روح عدالت ، از يك طرف ، و بين مكر و نيرنگ و استثمار و سودپرستى تجار و اشراف ، از طرف ديگر ، پيكارى برپا شده بود .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nعلىبن ابىطالب در برابر آزمايش سختى قرار داشت ولى اين سختى و دشوارى ، مفهوم و معناى خود را فقط از كسانى مىگرفت كه از دور مراقب و ناظر بودند ، ولى در قلب و فكر امام ، هيچ‌چيز آن قدر دشوار نبود كه او را از راه و روش انتخابى خود ، به اندازهء تار مويى منحرف سازد . هركس آن نيرو و توانى را كه خداوند به على داده بود ، داشته باشد ، همهء سختىها و دشوارىها در مقابل او آسان و ناچيز گردد و فقط يك چيز بر او دشوار و ناگوار باشد و آن كناره‌گيرى از ترويج و توسعه عدالت و روح آزادى و دورى از كار و كوشش براى كاشتن بذر فضايل اخلاقى است كه اساس اين آزادى و اين عدالت مىباشند .\r\n* * * محمدبن عبدالله ، در گوش‌هاى ابوسفيان ، ابولهب حمالةالحطب ، هند جگرخوار و بازرگانان قريش ، بانگى برآورد كه بنيان‌شان را ويران كرد ، سقف‌هايشان را فرو ريخت و ديوارهايشان را درهم كوبيد و از هم پاشيد ؛ در حالىكه اين بر دل‌هاى بيچارگان و ستم‌ديدگان و بردگان ، آرامش و صلح و نعمت سرشار بود : « اى عمو ! به‌خدا سوگند ، اگر خورشيد را در دست راست و ماه را در كف چپ من بگذارند كه امر رسالت را ترك گويم ، هرگز نخواهم كرد ، تا خداوند آن را پيروز گرداند ، يا من در راه آن كشته شوم » .\r\nمحمدبن عبدالله ، در آن روزى كه به او گفتند : « اگر اين گفتار را به‌خاطر مال و ثروت آورده‌اى ، آن‌قدر برايت مال فراهم كنيم كه از همه ما ثروتمندتر شوى و اگر مىخواهى به مقام و سرورى درميان ما برسى ، ما تو را مهتر خود قرار مىدهيم و اگر سلطنت مىخواهى ، تو را پادشاه خود مىكنيم ! » چنين پاسخ داد : « من آنچه را كه براى شما آورده‌ام ، به‌خاطر طلب‌كردن مال و ثروت و مهترىيافتن در بين شما و يا سلطنت و پادشاهى بر شما نيست . خداوند مرا پيامبر شما قرار داده و كتابى بر من نازل كرده و به من فرمان داده كه به شما بشارت و بيم دهم و من پيغام پروردگارم را به شما\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nرسانيدم . اگر بپذيريد در دنيا و آخرت بهره‌منديد و اگر آن را نپذيريد ، براى فرمان خدا شكيبا باشم تا خداوند ميان من و شما داورى كند . »\r\nاما علىبن ابىطالب ! كار او با فرزند ابوسفيان ، پسر هند جگرخوار و ابن‌الحكم و كسانى كه پست و مقام را خريدوفروش مىكردند و افسران و سربازانى كه كوركورانه پى سود ديگران كشيده مىشدند و آنهايى كه عقيده و روش خود را مىفروختند ، به كجا كشيد ؟\r\nاو نيز در گوش آنان بانگى برآورد و صيحه‌اى زد كه اركان آنها را به لرزه درآورد ، بنيادشان را ويران ساخت ، سقف‌هايشان را درهم كوبيد و ديوارشان را از هم پاشيد . و اين بر دل‌هاى بينوايان و ستمديدگان و شكنجه‌ديدگان ، آرامش و صلح و نعمت شايان بود : « زيردستان شما ، بزرگانند و بزرگان و زبردستانتان زيردست ! به‌خدا سوگند تا ستارگان روانند ، فرمانى به ستم نخواهم كرد . به خداوند سوگند ، دادِ ستم‌ديده را از ستمگر مىگيرم و بينى ستم‌كار را مهار مىكنم تا او را به سرچشمه حق وارد كنم ، گرچه او را خوش نيايد ! به‌خدا سوگند ، من پيش از آن‌كه بر حق گواهى بدهم خود آن را باور دارم . به‌خداوند سوگند ! هيچ باك ندارم كه من به‌سوى مرگ بروم يا مرگ به‌سوى من بيايد » ! « 1 »\r\nامام علىبن ابىطالب ، در روزى كه به او گفتند : ما عزيزان و بزرگان قوم هستيم ، چنين پاسخ داد : « آن‌كه خوار و ذليل است ، در نزد من عزيز و گرامى است تا حق او را بستانم و نيرومند در نظر من ضعيف است تا حق را از او بازگيرم » .\r\nولى بايد ديد كه علىبن ابىطالب گفته‌هاى خود را چگونه از مرحله بيان به مرحله عمل درآورد و از مرحله ذهنيت به مقام عينيت رسانيد و كار او با مردم به كجا انجاميد ؟\r\n\r\n\r\n","description":"","footnote":"\r\n( 1 ) . اين كلمات در موارد متعددى از نهج‌البلاغه آمده است .\r\n","page_name":" 181 ","page_number":181},
  {"content":"\r\n\r\n\r\nاز اين‌جا « 1 »\r\nمسيح نظر تند و تكان‌دهنده و زندگىساز خود را ، بر رؤسا و بزرگان اورشليم و ريش‌هاى دراز و بلند آنها - كه پيرامون آنها دم شيطان مىجنبيد - افكند و به‌شدت صاعقه آنها را مورد هدف قرار داد تا با زيبايى سيماى خود ، غصب‌كنندگان حقوق مردم را بترساند و آن‌گاه به‌سختى آنان را بر زمين بكوبد . تا آتش‌گفتارش كه زبانه مىكشيد ، آنان را در كام خود فرو برد و خاكستر كند . او چون غرش توفانى بانگ برآورد :\r\n« اى رياكاران ! اى اژدهازادگان ! من مهر و محبت مىخواهم نه قربانى ، شما از آلودگى به خوردن پشه‌اى دورى مىجوييد ، ولى شتر را مىبلعيد ! « 2 » به كارگران و كشاورزان ستم مىكنيد ،\r\nخانه بيوه‌زنان را مىخوريد ، و به‌خاطر عوام‌فريبى ، نماز خود را طولانى مىكنيد . اى رياكاران ! اى افعىزادگان ! شنبه به‌خاطر انسان قرار داده شده ولى انسان به‌خاطر شنبه نيست . »\r\nفقر نزديك به كفر است .\r\nمحمد\r\nاگر فقر در برابر من به‌صورت انسانى مجسم گردد ، البته او را\r\n\r\n\r\n","description":"","footnote":"\r\n( 1 ) . در اين بخش مطالبى مىخوانيد كه از نظر گروهى مورد پسند نخواهد بود . براى آشنايى بيشتر با بينش اسلامى در اين زمينه به توضيح شمارهء چهارم در آخر كتاب مراجعه شود . م\r\n( 2 ) . اشاره به آن است كه در ظاهر خود را از آلودگى به چيزهاى كوچك دور نگه مىداريد ، ولى عملًا از ارتكاب‌جنايات بزرگ‌تر باكى نداريد . م\r\n","page_name":" 182 ","page_number":182},
  {"content":"\r\n\r\nمىكشم .\r\nعلى\r\nمن از كسى كه در خانهء خود قوتى ندارد در شگفتم كه چگونه با شمشير آخته به جنگ مردم نمىرود !\r\nابوذر\r\nعلى با همهء نيروى خود ، نگاهى به جهان هستى افكند ، به‌طورى كه در آن نظر تيزبين ، كوچك‌ترين ذرات وجودش هم غافل نماند و با عقل و قلب و تمام وجودش ديد كه دقت و انديشه انسان در جهان و ژرف‌نگريش در كمالات هستى ، اجازه نمىدهد بر حقوق زندگى انسان - كه حيات و بقاى آن با زمين پيوند ناگسستنى دارد - تجاوزى بشود يا به حقوق و روابط جامعه‌اى كه ناگزيرند در راه ادامه زندگى با يكديگر همكارى و تعاون داشته باشند ، لطمه‌اى وارد آيد .\r\nعلى ، درست در آن هنگام كه مردم را به سير در شگفتىهاى وجود و زيبايىهاى آفرينش دعوت مىكرد ، آنان را ، اعم از افراد يا گروه‌ها ، به انتخاب راه و روشى دعوت مىنمود كه همه را در راه تعاون اقتصادى و تكافل مادى سوق دهد ، چرا كه اين همفكرى و هماهنگى ، ضامن وصول همگان به سعادت واقعى و نيكى بزرگ‌تر ، يعنى حفظ احترام و كرامت انسان است . انسانى كه داراى فكرى فعال ، عاطفه‌اى حساس و بدنى مادى است كه خود مبيّن وجود جسمانى انسان به‌شمار مىرود و داراى حقى است !\r\nعلى درست به همان هنگام كه در راه تهذيب درون و پاكى وجدان و تقديس آزادى مردم كوشش مىكرد ، نيز در راه بنياد جامعهء سالم و عادلى مىكوشيد كه برپايهء قوانين متين و عادلانه‌اى استوار شود و زيربناى آن با « عدالت اجتماعى » محكم گردد .\r\nرغبت و شوق صادقانهء على در سير در راه كمال انسانى و در تربيت عقل و دل و وجدان مردم و در تصفيه رذايل و اشاعه فضايل معنوى در بين آنها . . . و علاقهء شديد او\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدر اين امور كه به طور مختصر فضايل اخلاقى يا معنوى مىناميم ، باعث شده بود پيش از خلافت و بعد از آن ، در ساختمان بناى سالم اخلاقى و اجتماعى خود ، از يك نقطه خاص و معين شروع كند كه عبارت بود از : فراهم‌ساختن نان و آب و پوشاك و مسكن براى انسانى كه على مىخواهد به مرتبه بلند اخلاق فاضله برسد . و به‌عبارت ديگر :\r\nنقطهء آغاز ، تهيهء « وسايل زندگى » بر انسانى بود كه على او را به صفاى درون و پاكى روح دعوت مىنمود .\r\nكارگرى كه به‌نحوى در جامعه كار مىكند ، ولى اجرت و مزدى به اندازه كار و كوشش خود دريافت نمىدارد و بلكه ثمره كوشش و مُزد دسترنج او را احتكارگر سرمايه‌دار و ثروتمند خودخواهى غصب مىكند ، هرگز نمىتواند از شكوه هستى در شگفت آيد و هيچ‌وقت نمىتواند زيبايى آفرينش و ارزش زندگى را درك كند و فرصتى هم نمىيابد كه مفاهيم عالى انسانيت را در دل و وجدان خود پرورش دهد !\r\nآن هم‌وطن زجركشيده و ستم‌ديده‌اى كه شلاق‌هاى دردآور اشرافى را مىخورد كه خود را به‌زور ، امير و بزرگ او ساخته‌اند ، و در جايى كه او گرسنه است از سيرى و پرخورى به بيمارى افتاده‌اند و هنگامى كه او قوت ضرورى را نمىيابد ، مال و ثروت اندوخته‌اند و يا زير تازيانه‌هاى حاكمى جان مىدهد كه براى خدمت‌گزارى آمده بود ولى ناگهان خود غارتگر و چپاولگر از آب درآمده و بدون كوچك‌ترين حسابى ، اختيار مرگ يا زندگى مردم را در دست گرفته است ؛ اين هم‌ميهن هيچ‌وقت نمىتواند كه از شگفتى وجود در حيرت افتد و زيبايى آفرينش و ارزش زندگى را درك كند و فرصت هم نمىيابد كه مفاهيم عالى انسانيت را در قلب و وجدان خود پرورش دهد !\r\nاين عرب يا غيرعربى كه مأموران حكومتى به‌سراغ او مىروند و او را به‌خاطر درهمى كه قدرت ندارد آن را به امير يا ارباب مفتخور و عياش بپردازد به ذلت مىكشاند ، بدون آن‌كه اين امير و ارباب حتى حق گرفتن يك قرص نانى را داشته باشد ، در صورتى كه همه هم‌وطنان كارگر و دهقان گرسنه‌اند و نانى ندارند و يا او را به‌خاطر\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nسخنى كه بر خلاف رضا و ميل امير و ارباب گفته ، مىكشند و هستى او و عيال و اولادش را غارت مىكنند كه به دارايى و ثروت فرماندار يا حاكم و يا سلطانى از سلاطين زمان اضافه كنند . . . اين عرب يا غيرعرب ، امكان ندارد كه از شكوه و جلوه هستى در شگفت آيد و زيبايى خلقت و ارزش حيات را درك كند و فرصت يابد تا مفاهيم عالى انسانيت را در درون و قلب خود پرورش دهد !\r\nآن‌كس كه « فقر » هرنوع فضيلتى را از او سلب كرده و بيچارگى و تنگدستى هرگونه آرامش نفس و اطمينان خاطرى را در او نابود كرده است ، ممكن نيست كه با راستى آراسته گردد و با پاكى ممتاز شود و در سرور و شادى فضيلت به‌سر برد و از درون خود انگيزه‌هاى حسد ، كينه ، بغض و مظاهر انحراف از اصول نيكى را بيرون بريزد .\r\nكسى كه آتش گرسنگى در جانش زبانه مىكشد ، خون و شيره زندگى در بدن او مىخشكد ، و حرارت و شعله ايمان در روح او خاموش مىشود ، و دوستى و عشق به كينه‌ها و بغض‌هاى عميق و اطمينان خاطر و پاكى روح به بدبينىهاى سياه و وحشتناك تبديل مىشود ، البته او نمىتواند فردى باشد كه به سيماى جالب زندگى اعتماد كند و به عدالت مردم ايمان بياورد ، برادرش را نيك‌خواه باشد و به نزديكانش مهر بورزد !\r\nآن‌كس كه زنجيرهاى محكم و سنگين احساس پستى و خوارى و نقص ذاتى ! - احساسى كه پيوند ناگسستنى با احتياج و تنگدستى دارد - دست و پاى او را بسته است ، نمىتواند به كسى عشق بورزد و كسى را دوست بدارد و عشق و دوستى او را بالا ببرد !\r\nو كسى كه نيازمند نان است ، نمىتواند اهل فضل و دانش باشد . « نان براى همه » نخستين وسيلهء صلح است . نان عامل ثبات و انضباط بوده ، و وسيله‌اى است كه انسان را براى درك و احساس و تفكر صحيح و ايجاد روابط دوستانه با مردم ، آماده\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمىسازد . « 1 » و بر طرف ساختن تنگدستى و نيازمندى ، نردبانى است كه ملت مىتواند از پله‌هاى آن بالا رود و به اوج سعادت برسد و از پرتگاه نجات يابد ، پرتگاهى كه در اثر محروميت و فشار ، در آن سقوط كرده و احساس و درك پاك انسانى را از دست داده و اكثريت توده محروم را چنان بدبخت كرده بود كه آنها فكر مىكردند كه در روى زمين غريب و تنها بوده و از ميهن و از كار مفيد و ارزشمند و حتى از خودشان هم بيگانه‌اند !\r\nبرچيدن بساط نيازمندى و تنگدستى ، به تنهايى قادر است كه احساس عدم شخصيت و پست‌بودن را از بين ببرد و انسان را از سرنگونى در جهنم سوزان بغض‌ها و كينه‌ها بازدارد !\r\n* * * بگذار منافقان نفاق كنند و بر نفاق خود بيفزايند ، تا واقعيت مردم در هر زمان و مكانى ، آنها را تكذيب كنند !\r\nبگذار نفاق كنند تا خورشيد درخشان و ماه تابان و صفاى چشمه‌سار و گياه زمين\r\n\r\n\r\n","description":"","footnote":"\r\n( 1 ) . مؤلف شايد از ترس تكفير ! مىگويد اگر نان نباشد كارگر و رنجبر و . . . نمىتوانند شگفتى وجود و زيبايى آفرينش‌را دريابند و . . . ولى بايد توجه داشت كه مسئله مهم‌تر از اينهاست ، زيرا پيامبر خدا مىفرمايد : اگر نان نباشد ، حتى نماز و روزه و پرستش خداوند نيز از بين مىرود : « قال رسول اللَّه صلى الله عليه و آله : اللّهم بارك لنا فىالخبز و لاتفرّق بيننا و بينه ، فلولا الخبز ما صُمنا و لا صَلَينا و لا ادّينا فرائض ربّنا » - خداوندا ! براى ما در نان بركت بده - آن را زياد كن - و ميان ما و نان جدايى مينداز كه اگر نان نباشد ، نماز نمىخوانديم و روزه نمىگرفتيم و واجبات پروردگار خود را به‌جا نمىآورديم - ( سفينةالبحار ، ج 1 ، ص 374 و فروع كافى ، ج 5 ، ص 73 ، ط جديد ) .\r\nو امام صادق عليه السلام از پيامبر نقل مىكند كه فرمود : « . . فان الخبز مبارك . . . و به صلّيتم و به صُمتم و به حَجَجتم بيت ربّكم » - نان گرامى است ، به‌واسطه نان نماز مىخوانيد و روزه مىگيريد و به زيارت خانه خدا مىرويد - ( وسائل‌الشيعه ، كتاب اطعمه و اشربه ، باب 85 ) .\r\n« ابن الاعسم » در بيان اين مطلب و احترام نان مىگويد :\r\n الفضل للخبز الذى لولاه * ما كان يوماً يُعبدالاله\r\nفاكرم الخبز و مِن اكرامه * ترك انتظار الغير من ادامه \r\nبرترى با نان است كه اگر نبود ، هرگز خداوند مورد پرستش قرار نمىگرفت . به نان احترام بگذار و از احترام نان آن است كه با وجود آن منتظر خورش ديگرى نباشى ! . . . م .\r\n","page_name":" 186 ","page_number":186},
  {"content":"\r\n\r\nآنان را تكذيب و رسوا كند !\r\nبگذار نفاق بورزند و دورويى كنند تا حقيقت زندگى و اراده حيات آنها را تكذيب نمايد !\r\nمنافقان بدين علت نفاق مىكنند كه مىپندارند وسيله آرامش در بين مردم ! بقاى اجتماع بر حالت ثابتى است : سيرى و پرخورى در يك طرف ، فقر و گرسنگى در طرف ديگر ! و روى اين اصل ، پرخور نبايد مشيت زندگى و خواست حيات را بپذيرد ، حياتى كه همهء فرزندانش را به‌شدت دوست دارد و به‌خاطر همين دوستى است كه هميشه در تطور و تحول بوده و مىخواهد كه فرزندانش نيز در تحول و تطور باشند ، ولى آدم پرخور و سير ، راضى نيست كه در وضع او و ديگر مردم ، تغيير و تبديلى به‌وجود آيد .\r\nگرسنه در پندار منافقان ، نبايد از حق پايمال شدهء خود سخن گويد و آن را طلب نمايد و برضد زندگى اشراف و خوش‌گذرانىهايى كه وسايل عيش آنها از حلقوم بينوايان بيرون كشيده شد و در سفره سيران قرار گرفته است ، قيام كنند !\r\nاگر گرسنه حق پايمال شدهء خود را طلب كند و به‌خاطر نانى كه از حلقوم فرزندانش بيرون كشيده شده ، به پاخيزد ، كافر و منحرف و اخلال‌گر گشته و امنيت و آسايش آسودگانى را مورد تهديد و خطر قرار داده كه در سايهء كوشش او ، ابريشم سفيد پوشيده و به استراحت پرداخته‌اند !\r\nالبته روش‌هاى منافقان در حفظ عوامل و علل پرخورى و امنيت اشراف ، از يك طرف ، و بنده و برده‌ساختن توده‌هاى شكم خالى و گرسنه ، از طرف ديگر ، گوناگون است . منافقان در هر زمانى راه‌هايى دارند كه وضع و صفات آن زمان براى آنها آماده ساخته و در آن سير مىكنند . و شايد مشخص‌ترين اين راه‌ها ، در تاريخ گذشته - دور و نزديك - همان است كه از تفسير و تأويل مسائل دينى به‌دست آورده‌اند و در اين موضوع ، اهل نفاق و سودپرستان ، در يونان و روم ، در بودائيت و يهوديت ، در مسيحيت و اسلام ، يك‌سان و برابرند !\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nولى نزديك‌ترينِ اين راه‌ها ، براى بهره‌بردارى منافقان آن است كه آنها ادعا مىكنند : پيامبران‌شان به زهد و بىرغبتى در دنيا و سخت‌گيرى در معيشت و تحمل فقر و تنگدستى و دورى از هرگونه سركشى ، دعوت كرده‌اند . آنها اين را ادعا مىكنند و توده‌ها را بر آن مىخوانند ، تا گنج‌ها و ثروت‌هاى زمين انباشته شود و آنها را از مردم دور كنند و خود با آسودگى كامل از آن بهره‌مند شوند !\r\nدر برابر اين ادعا و اين دعوت و راهنمايى ، بايد حقيقت را آن‌طور كه هست توضيح دهيم تا براى درك كامل اصولى مقدمه گردد كه علىبن ابىطالب سياست و قانون حكومت خود را بر آن استوار ساخته است .\r\n* * * - درست است كه بودا - آزادىبخش بزرگ زندگى - مردى قانع و زاهد بود و براى خود آسايش و راحتى نمىخواست و به نعمتى روى نمىكرد و به ساده‌ترين بهره از خوراك و پوشاك و آشاميدنى و وسايل ديگر زندگى ، اكتفا مىكرد !\r\n- درست است كه كنفوسيوس ، حكيم و پيامبر ! چينى ، براى شخص خود زهد در زندگى را انتخاب كرد و از دنيا به آن مقدارى اكتفا نمود كه دوستان و پيروان رسالتش ، به چند برابر آن اكتفا نمىكنند ! « 1 » - درست است كه سقراط جامه و روپوش خود را در زمستان و تابستان عوض نمىكرد و از اين‌كه آزار خاك و سنگ به پاهاى برهنه‌اش برسد ، اجتناب نمىكرد و از اين‌كه ناگوارىهاى طبيعت ، در گرما و سرما ، بر سر و شانه‌هاى عريان وى برسد ، باكى نداشت و يا در دوران زندگى خويش حتى يك‌بار هم به خوش‌گذرانى و جاى راحت توجه ننمود و چه بسيار اتفاق افتاد كه چندين روز با گرسنگى دست‌وپنجه نرم كرد !\r\n\r\n\r\n","description":"","footnote":"\r\n( 1 ) . گروهى بودا و كنفوسيوس را پيامبر ناميده‌اند ، ولى پيامبر آسمانىبودن آنان مورد قبول اسلام نيست و اصولًا آنان را بايد فلاسفه و حكمايى به‌شمار آورد كه تعليماتى به مردم عرضه داشته‌اند . م\r\n","page_name":" 188 ","page_number":188},
  {"content":"\r\n\r\n- درست است كه مسيح ، آن طور بود كه امام‌على صادقانه او را توصيف مىكند :\r\n« سنگ را زير سر مىنهاد و جامهء خشن مىپوشيد و غذاى ناگوار مىخورد . . . و گرسنگى همدمش ، ماهتاب در شب چراغش و سايه‌هاى زمين در تابستان سايبانش بود و ميوه و گل و گياهش هر چيزى بود كه زمين براى چهارپايان ارزانى مىداشت ! او نه همسرى داشت كه او را به فتنه اندازد و نه فرزندى كه غمگينش سازد ، نه مال و ثروتى كه به‌خود مشغولش دارد و نه آز و طمعى كه زبونش بنمايد . مركب او در پايش و خدمت‌گزار وى ، دست‌هايش بود » !\r\n- درست است كه محمد چنان بود كه « دنيا را از زيرپاى او برچيدند و براى ديگران گستردند و از شير - لذات - دنيا بازش داشتند و از تجملات و زيور آن منعش كردند » و او زاهد و بىرغبت بر دنيا و سخت‌گير بر خويشتن بود و جز خوراك خشن نمىخورد و آن‌گاه هم كه مىخورد ، شكم از طعام سير نمىكرد و او - چنان‌كه ابوذر غفارى گويد - از دنيا رفت در حالىكه هيچ‌وقت و هيچ روزى ، دوبار غذا نخورده بود .\r\nو او هنگامى كه از خرما سير مىشد ، ديگر از نان خود را سير نمىكرد و چه‌بسا ماه‌ها مىگذشت و در خانه او آتشى براى پختن نان يا غذايى روشن نمىگشت !\r\n- درست كه علىبن ابىطالب « از دنياى خود به دو جامه كهنه و بىارزش و از خوراك آن به دو قرص نان اكتفا مىكرد » و به‌جاى كاخ و قصر ، در كلبه‌اى كه مخصوص تنگدستان بود ، سكونت مىنمود . . . و داستان‌هاى او در قناعت و زهد بيشتر از آن است كه به‌حساب آيد و مشهورتر از آن كه براى آن دليلى بياوريم . و شايد آنچه ما در بعضى از بخش‌هاى اين كتاب در اين زمينه آورده‌ايم ، براى شاهد ، كافى باشد !\r\n- درست است كه رفيق او ، ابوذر غفارى ، به چند قرص نان خشك جوين - كه خود و زن و فرزندانش آن را مىخوردند - قانع بود و به آن اكتفا مىكرد و در عين حال از وضع خود كمال رضايت و همه‌گونه آرامش خاطر را داشت . . . .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nهمهء اينها درست و صحيح است ، ولى در اين‌جا نكتهء ديگرى هم وجود دارد كه آن هم به‌طور كامل صحيح است و آن اين‌كه : اين بزرگواران ، داراى رسالتى بودند و در خود همين رسالت‌ها و مأموريت‌ها ، براى آنان ماده قناعت و سيرى و ارضاى زندگى وجود داشت ، و ديگران توان كار آنان را ندارند و آنچه را كه آنان به‌عهده داشتند ، نمىتوانند به‌عهده بگيرند و از انوار درخشانى كه در قلوب آنان مىدرخشيد و به وضع آنان شكلى خاص مىبخشيد كه با ديگران قابل مقايسه نتوانند بود ، در دل اينان اثرى نيست . وانگهى آنان ، از انديشه مردم و توده‌ها ، چيزى داشتند كه مانع از آن بود كه به خوراك و پوشاك و خواب دل ببندند .\r\nآنان از نظر نيروى بدنى و جسمانى چنان بودند كه مردم ديگر آن‌چنان نتوانند بود ؛ مثلًا بودا ، آن‌طور كه نقل مىكنند ، در زمان خود نيرومندترين مردم هند بود . و سقراط نيرومندترين رزمندگان يونان از لحاظ بنيه ، ترسناك‌ترين و سرسخت‌ترين آنان در جنگ بود . و علىبن ابىطالب هم از نظر نيروى بدنى آن‌چنان بود كه مىدانيم . و در هر صورت ، خواه اين زاهدان بانيرو و توان مخصوصى ممتاز باشند يا نباشند ، در اين مورد ، موضوع مهم‌ترى مطرح است :\r\nهركس به گوشه‌اى از زندگى اين مردان آگاهى يابد ، نخستين چيزى را كه درك مىكند آن است كه اينان مردان تحول‌طلب و انقلابى بودند و هدف‌هاى انقلاب آنان از جامعه برمىخاست و روش‌هاى آنان در مبارزه ، به چگونگى زمان و مكان و مربوط به كيفيت مردمى محدود بود كه در اطراف آنان و در جهان مىزيستند و در ميان آنها كسانى مانندسقراط ، مسيح ، علىبن ابىطالب ، در راه انقلاب خود كشته شدند ولى كسانى هم مانند بودا و محمد بودند كه تجاوزكاران امكان قتل آنها را نيافتند ! « 1 »\r\n\r\n\r\n","description":"","footnote":"\r\n( 1 ) . طبق روايات اسلامى ، مسيح را يهوديان نتوانستند به دار بزنند . . . و بنابر پاره‌اى روايات پيامبر اسلام را سرانجام مسموم كردند . . . م .\r\n","page_name":" 190 ","page_number":190},
  {"content":"\r\n\r\nانقلابيون كسانى هستند كه نمىتوانند در زندگى به آسايش و راحتى و فراخى بپردازند ، زيرا طبيعت انقلاب به آنها فرصت نمىدهد كه به عيش و نوش بپردازند ، چون از شرايط عيش و نوش ، ثبات و آرامش است ! و اين‌كه حمله دشمنان انقلاب ، در نخستين مرحله متوجه رهبر انقلاب مىشود و او تا پيروز نشود تحت تعقيب و در زير فشار است و يك فرد انقلابى كه تحت تعقيب و فشار قرار گيرد ، امكانى نمىيابد كه در زندگى به آسايش و خوشى بپردازد و لذت‌هاى دنيوى را طلب كند ، مگر آن‌كه به هدف انقلاب برسد يا از آن دست بردارد !\r\nزهد اين پيامبران انقلابى و دورى آنان از دنيا ، از اين‌جا سرچشمه گرفته بود ، ولى آنان در هر صورت ، در آن نوع از زندگى كه براى خود اختيار كردند ، و آن شكل از راه‌هاى قناعت كه انتخاب نمودند ، آزادند و هيچ‌كس كوچك‌ترين حق اعتراضى بر اين روش انتخابى ندارد ، زيرا آنان خود اين راه را پسنديدند و كسى آنها را مجبور نساخت . . . .\r\n* * * اكنون آنچه باقى مىماند اين است كه به گفتارهاى كوتاه آنان - كه به‌وسيله آنها مردم را به زهد دعوت مىكنند - نظرى بيفكنيم .\r\nگفتيم كه : اين پيامبران و بزرگان اصلاح‌طلب تاريخ ، مردانى انقلابى بودند كه در مبارزه و انقلاب از روش‌هاى زمان خود استفاده مىكردند . روشن است كه انقلاب تنها با پرچمدار و رهبر آن پابرجا نمىشود ، اگرچه در بنيادش از گفتارها و انديشه‌هاى او شكل يافته و روح آن بنا به مقتضاى محيط و تاريخى كه انقلاب در آن وقوع مىيابد ، از تعليمات وى رنگ گرفته باشد . بلكه انقلاب نيازمند گروهى از مردم است كه سربازوار در راه آن مبارزه كنند . و چون موضوع از اين قرار باشد ، اين گروه سربازان و ياران رهبر انقلاب ، از لحاظ موقعيت و وضع بايد با رهبر خود هم‌آهنگ بوده و همه مانند او باشند و تنها اين واقعيت است كه مجوز بىرغبتى آنان به مزاياى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nزندگى و قناعت‌شان به ما يحتاج ضرورى ، مىگردد و فقط همين حقيقت است كه صحت ادعاى آنها را در دعوت به قناعت كه از تعليمات رهبر انقلابى رسالت است ، تجويز مىكند تا كوشش آنان را براى پيروزى انقلاب مصروف دارد و آنان را در اين جهاد ، ثابت‌قدم نگه‌دارد .\r\nپس درواقع گفتارهاى كوتاه و اندكى كه از رهبران رسالت‌ها ، درباره زهد و قناعت صادر شده ، براى درمان استثنايى يك حالت موقت و مربوط به اشخاص خاص در زمان‌ها و مكان‌هاى خاصى بوده است . اين ، روشى موقت براى اصلاح است و دعوت هميشگى به طلب فقر و اعراض از دنيا نيست ، چنان‌كه براى تحسين نيازمندى در يك‌طرف و افزودن زياده‌طلبى در طرف ديگر نيست .\r\nرهبران رسالت‌ها ، اين سخت‌گيرى و دورى از لذات را نخواسته‌اند كه راه و رسم زندگى همه مردم باشد و هم‌چنين اكتفا به ابتدايىترين و ساده‌ترين وسايل زندگى را نخواسته‌اند كه سنت و سرمشق براى همه قرار دهند ، زيرا اگر موضوع چنين بود - كه اين‌طور نيست - ديگر براى انقلاب آنها هدف و غايتى نبود و هرگز هم دارندگان مقامات و افتخارات موروثى ، صاحبان اموال احتكار شده ، و اداره‌كنندگان حكومت‌هاى جائر و فاسد ، بر ضد آنان به‌پا نمىخاستند .\r\nاصولًا نه معقول است و نه مىتوان پذيرفت كه بودا ، يا مسيح ، يا محمد ، بر ضد اجتماعى كه در آن غارتگر و غارت‌شده ، آكل و مأكول ، ستمگر و ستم‌ديده ، و گرسنه و سير وجود دارند ، قيام كرده و بنيان آن را ويران سازد و پايه‌هاى آن را درهم بكوبد و زندگى خود و يارانش را در كفهء پيروزى يا مرگ نهد ، آن‌گاه خود و مردم را به داشتن همان اختلافات و برترىهاى طبقاتى پيشين ، دعوت كند و ثروت بىحساب ثروتمندان و فقر و تنگدستى بىحد بينوايان و وضع غلط قبلى را كه گروهى در بدبختى و عده‌اى در عيش و نوش مطلق بودند ، تحسين وتأييد نمايد !\r\nما از تعليمات رهبران رسالت‌ها و از زندگى آنان ، چيزهايى داريم كه منافقان و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nرياكاران را رسوا مىسازد . منافقانى كه با عبارات و حرف‌هايى كه از خود ساخته‌اند ، مردم را به زهد و سخت‌گيرى و فقر مىخوانند و آن را ناجوانمردانه به اين مردان انقلابى نسبت مىدهند .\r\nما از زندگى و تعليمات آنان چيزهايى داريم كه عقيدهء ما را درباره اين‌كه آنان خود زهد ورزيدند ولى به زهد دعوت نكردند ، كاملًا تأييد مىكند و نشان مىدهد كه آنان بر خود سخت گرفتند ولى براى همه مردم ، زندگى خوش و راحتى را خواستند كه نه فقير باشد و نه بيچارهء درمانده ، نه غارتگر باشد و نه غارت شده ! و البته همهء اينها به‌خاطر ايجاد يك زندگى اجتماعى عادلانه و يك حيات اخلاقى و معنوى شرافت‌مندانه بود .\r\n* * * اين روح پاك بوداست كه در كتاب بشارت خود ، به لزوم و ضرورت كار به‌خاطر سعادت و آسايش مردم ، نه به‌خاطر فقيرساختن و افكندن آنها در دوزخ تنگدستى كه بعضى آن را براى فرزندان زمين نيكو جلوه مىدهند ، فرياد مىزند . او سپس خو درا به همان اندازه‌اى كه در بدبختى روحى و معنوى طبقات مردم مسئول مىداند ، در فلاكت‌هاى مادىشان نيز مسئول مىشمارد و از گفته‌هاى اوست : « به ديگران كمك و يارى كنيد و دل‌هاى خود را ، جايگاه محبت آنان قرار دهيد . »\r\nو اين گفتار كنفوسيوس است كه گويى فقر را لعن و نفرين مىكند . او مىگويد :\r\n« بسيار دشوار است كه انسان فقير باشد و سرزنش نشنود ، و ثروتمند باشد و خودخواه نباشد » !\r\nاين مرد بزرگ ، قسمت مهمى از تعليمات خود را به تشويق مردم به كار و كوشش و اهميت‌دادن به جنبه مادى زندگىشان ، اختصاص داده است ، بدون آن‌كه بدبختى و محروميت مادى را درنظر كسانى كه مىخواهند از نظر معنوى غنى باشند ، نيكو جلوه دهد . از سخنان جاودانه و تاريخى او ، اين كلمات جالب است كه زندگى در روى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nزمين را - با همه خواست‌هاى آن كه ضامن بقاى سعادت‌بار زندگى است و به يك اندازه شامل جنبه‌هاى مادى و معنوى آن است - در نماز مجسم مىداند : « زندگى من ، نماز من است » .\r\nو اين سقراط است كه در ميان شرايط حكومت و زمامدارى ، شرطى را برتر و لازم‌تر از اين نمىداند كه حاكم بايد پايبند منافع و مصالح همگان باشد و هرگز راهى براى غارت مردم پيدا نكند .\r\nاگر از وسايل زندگى ، براى مردم آنچه مىخواست كه خود به آن قناعت كرده بود ، براى او گوارا بود كه بر مردم نيز سخت‌گيرى و زهد و بىرغبتى را بپسندد ، چنان‌كه براى خود برگزيده بود .\r\nسقراط در اصلاح قوانين و تصحيح سياست مىكوشد و تجاوز و تجاوزكاران را به‌خاطر يك هدف اساسى مورد حمله قرار مىدهد و آن هدف رفع نيازمندى از ملت است . او سپس برابرى در حقوق و وظايف را روح حكومت مىشمارد ، چنان‌كه نگهدارى آن را وظيفه حاكم مىداند . او جنگى همه‌جانبه ، بر ضد عواملى برپا مىدارد كه در ميان فرزندان يك سرزمين ، در ثروت ايجاد تمايز مىنمايند و به افرادى كه ثروت را بدون درنظرداشتن منافع عموم ، جمع مىكنند ، سخت مىتازد . و آن‌كس كه از گفت‌وگوها و مباحثات مشهور وى آگاه باشد ، در يكى از آنها ، اصرار حكيمانه او را مىبيند كه چگونه آسايش و رفاه مادى توده را محورى مىداند كه كار و عمل هيئت حاكمه و كسانى كه در فكر حكومت هستند ، بايد در چهارچوب آن دور بزند .\r\nبه همين جهت ، براى كانديداهاى حكومت آتن ، سؤالاتى را مطرح مىسازد كه بيشتر در خصوص توزيع عادلانهء ثروت در ميان مردم و اصولًا شناسايى منابع ثروت است .\r\nو اين مسيح ، انقلابى بزرگ است كه مىگويد : « انسان فقط به نان زندگى نمىكند » . در اين گفتار ، دليل روشنى است كه مسيح مقام نان را بزرگ مىشمرد و اشاره‌اى است به\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاين‌كه رفع نيازمندى و فراهم‌ساختن مادهء بقاء ، اساس و پايه است . البته آنچه مسيح با اين گفتار مىخواهد ، به‌طور كلى مخالف آن‌چيزى است كه پدران روحانى و سوداگران عبادات ، آن را مطرح ساخته‌اند . . . پدران روحانى و سوداگرانى كه خواسته‌اند نان را از مردم بگيرند تا به‌حد كافى براى خود و خويشان و نزديكان خود ، و كسانى كه نسبت به آنها التفات دارند ، آن هم به‌خاطر مجد و عظمت پدر آسمانى ! ، گرد آورند و فراهم سازند . « 1 » تفسيرى كه پدران روحانى از اين سخن مىكنند ، تفسير غلطى است و مردم را از انديشه كار به‌خاطر نان دور مىكند ، يا آنان را فريب مىدهد كه كار كنند ولى از ثمرهء دسترنج خود بهره نبرند ، چون دنيا « فانى » و زودگذر است و نعمت و خوشى واقعى ، جز در آخرت پيدا نمىشود ! مسيح - چنان‌كه روشن است - مىخواهد نان را اساس بقاى زندگى قرار دهد و سپس نظر شما را به اين نكته جلب مىكند كه فقط نان ، پايه و مايه زندگى نيست ، بلكه شما بايد پس از به‌دست‌آوردن نان ، به تهذيب روح و\r\n\r\n\r\n","description":"","footnote":"\r\n( 1 ) . قرآن مجيد نيز پدران روحانى ! يهود و نصارى را مال مردم‌خور ، معرفى مىكند : « يا أَ يُّها الَّذِينَ آمَنُوا إِنَّ كَثِيراً مِنَ الأَحْبارِ وَالرُّهْبانِ لَيَأْكُلُونَ أَمْوالَ النّاسِ بِالباطِلِ وَيَصُدُّونَ عُنْ سَبِيلِ اللَّهِ وَالَّذِينَ يَكْنِزُونَ الذَّهَبَ وَالفِضَّةَ وَلا يُنْفِقُونَها فِى سَبِيلِ اللَّهِ فَبَشِّرْهُمْ بِعَذابٍ أَلِيمٍ » ( توبه ، آيه 34 ) اى كسانى كه ايمان داريد ! بسيارى از احبار و راهبان مال‌هاى مردم را به‌ناحق مىخورند و از راه خدا بازمىدارند و كسانى كه طلا و نقره را گنج مىكنند و آن را در راه خدا خرج نمىكنند ، به عذابى اليم و دردناك نويدشان بده !\r\nتاريخ نيز شواهد بسيارى در اين زمينه دارد كه از آن‌جمله « گناه‌فروشى » ! و بخشش گناه از طرف كشيشان بود . و داستان آن از اين قرار بود كه پاپ لئون دهم چون براى تمام‌كردن بناى كليساى « سن‌پير » پول كافى نداشت ، برآن شد كه به‌وسيله عفو گناهان وجهى به‌دست آورد ! . . . مردم ساده‌لوح نيز پول مىدادند و گناه خود را مىفروختند ! تا آن‌كه دامنه كار وسعت يافت و با دادن پول به پدران روحانى ، ممكن بود كه حتى روح امواتى كه در برزخ به غضب خدايى گرفتار بودند ، شاد و خشنود گردانند ! . . .\r\nاين بدعت ناروا ، بعدها شكل سنت مقدسى ! را به‌خود گرفت به‌طورى كه در سال 1517 م كه « لوتر » با فروش گناهان و بعد با رسم و اساس گناه‌بخشى مخالفت ورزيد ، از طرف پاپ تكفير شد . . . ( تفصيل اين داستان را در ترجمهء فارسى تاريخ عمومى آلبرماله ، ج 1 ، ص 125 بخوانيد ) م .\r\n","page_name":" 195 ","page_number":195},
  {"content":"\r\n\r\nپاك‌كردن درون نيز مشغول شويد .\r\nچگونه ممكن است اراده مسيح متوجه به فراوانى و افزايش مزاياى زندگى و نيكىهاى زمينى براى همه مردم نباشد ، در صورتىكه او در نمازى كه به انجام‌دادن آن دعوت كرده ، چيزى بزرگ‌تر از طلب‌كردن نان نمىيابد و مىگويد : « اى پدر ما كه در آسمان‌ها هستى . . . نان را به اندازه كفاف ما عنايت فرما ! »\r\nرسالت مسيح - در قسمت اعظم آن - چيزى جز انقلاب قاطع و كوبنده بر ضد غاصبان غارتگر و رياكار ، كاهنان و طبقه حاكمه و سوداگران ، نبود . . . فخرفروشانى كه از كوشش فقيران زندگى مىكنند و خون آنان را مىمكند ، همان‌گونه كه كرم‌ها از شيره درختان بارور ، زندگى مىكنند !\r\nاين انقلابى بزرگ با اين گفتار صريح ، در درجهء اول فراوانى نان و آب و پوشاك را براى همهء مردم مىخواهد . گفتار صريحى كه در سخت‌ترين و وحشتناك‌ترين دوران‌هاى استعمار سرزمين ما از طرف روميان ، در يك اجتماع بزرگ از همه طبقات ، بيان شد كه در آن اشراف ، منافقان ، كاهنان ، پدران روحانى و نوكران پرخور و مفتخور قيصرها را رسوا مىسازد : « آنان بارهاى سنگين و طاقت‌فرسا را بر دوش مردم مىنهند در حالىكه خود حتى انگشتان‌شان را رنجه نمىكنند ؛ آنها همهء كارهايى را كه مىكنند براى جلب توجه مردم است ، عمامه‌هاى خود را نمايش مىدهند و دامن لباس‌هاى خود را بلند مىسازند و در مهمانىها متكاى نخستين را مىخواهند و در مجامع و محافل ، صدر مجلس و در كوچه و بازار سلام و احترام را دوست دارند ، آنها ميل دارند كه مردم آنان را :\r\n« آقاى من ، سرور من ، بخوانند » !\r\nمسيح نماز و نيايش اين گروه منافقان رياكار را نمىپذيرد ، زيرا آنان حاصل كوشش مردم را مىخورند و مردم را از نانى كه حق آنان است بازمىدارند . مسيح\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمىگويد : « اى كاتبان و فريسيان رياكار ، واى بر شما كه خانه‌هاى بيوه‌زنان را مىچاپيد و براى عوام‌فريبى ، نماز خود را طولانى مىكنيد » !\r\nالبته « خانه‌هاى بيوه‌زنان » درنظر مسيح ، جز خانه‌هايى كه گروهى گرسنه و تنگدست و نيازمند در آنها جمع شده‌اند ، چيز ديگرى نيست . فقر و تهيدستى از نظر انقلابى بزرگ چون لعنت است . مسيح با تنى رنجور و نگاهى نافذ و كوبنده كه چون صاعقه در چهرهء پريده رنگش مىدرخشيد ، به غاصبان مىنگريست و با آتش گفتارش آنان را خاكستر مىكرد . او بر امپراتورى روم و سربازان و قوانين و استعمار شديد آن غالب آمد ، چنان‌كه بر كاهنان اورشليم و اشراف و بزرگان و همه رسوم و عادات آنان پيروز گرديد تا جا را براى مردمى باز كند كه نان گرسنه را نمىخورند و آب تشنه‌كام را نمىآشامند و از ثمرهء كار و كوشش مردم به تن‌پرورى نمىپردازند كه چاق و فربه شوند و از روم براى استعمار سرزمين‌هايى كه متعلق به آنان نيست ! نمىآيند .\r\nاين انقلابى بزرگ كه براى تجليل و تمجيد زندگى انسان ، خود را « فرزند انسان » مىخواند ، و كسى كه سوداگران عبادت - پدران روحانى - به‌خاطر منافع شخصى خود كه با فقيرساختن توده مردم بستگى داشت ، گفته‌ها و تصميم‌هاى وى را وارونه ساخته و تكذيب كردند ، همان كسى است كه هنگامى كه به‌دقت در ريش‌هاى بلند آنان - كه در پيرامون آنها دم شيطان مىجنبيد ! - نگريست و به‌شدت در صورت آنها كه حاكى از پول‌دوستى و گواه بر وقاحت و بىشرمى درونى آنها بود نظر افكند ، بر استثمارگران و تن‌پروران و دشمنان توده كه براى ربودن لقمه نان گرسنه و كوشش كارگر ، توطئه مىچيدند و خانه‌هاى بيوه‌زنان را مىخوردند و بر كارگران و كشاورزان ستم مىورزيدند ، اين لعنت جاودان و نفرين كوبنده را فرستاد و تمجيد و تقديسى را كه در درون خود به آن عادت داشتند ، تقبيح كرد و آنان را همانند توفانى سخت تكان داد و به لرزه درآورد ، آن‌جا كه گفت : « اى افعىزادگان ! »\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاين انقلابى بزرگ كه خود را « فرزند انسان » ناميد تا از زندگى انسان تجليل و تمجيد كند ، هر كارى را كه در خدمت به انسان نباشد تقبيح مىكند ولو اين‌كه آن كار در نزد مردم ، به‌مثابهء يك امر مقدس و يك موضوع مورد پرستش ، تلقى شده باشد . در آن‌هنگام كه گروهى از يهوديان به رياست بزرگ كاهنان خود به نزد وى آمدند كه او را در شئون عبادات‌شان بيازمايند ، تا چيزى در جهت ردّ او بيابند و آن‌گاه او را گناه‌كار قلمداد كنند و نفاق و دورويى خود را از چنگ راستى و صدق او و حقارت و پستى خود را از عظمت وى برهانند و نجات بخشند - و هم‌چنان به راه خود ادامه دهند - و آن‌گاه كه با وى درباره مسئله « روز شنبه » به بحث و مذاكره پرداختند ، به همه آنان با نگاه تندى كه توطئه را به‌شدت تمام درهم مىپيچيد ، نظر افكند و رئيس بزرگوار آنان را چنين مورد خطاب قرار داد : « اى رياكار ! »\r\nدر آن‌هنگام گويا رئيس بزرگوار عقل خود را از دست داد ! . . . و در آن جامه ابريشمى زربفت كه بدن مقدس پدر روحانى را پوشانيده بود ، تكانى خورد . . . مسيح انقلابى ، از نو به جناب رئيس كاهنان نگريست تا بار ديگر او را از جامه نفاق بيرون آورد : « اى رياكار ! شنبه به‌خاطر انسان قرار داده شده ، نه انسان به‌خاطر شنبه ! »\r\nو همين‌طور - از نظر مسيح - خود عبادات و همه شعائر و راه‌ها براى خدمت به انسان به‌وجود آمده و نخستين چيزى كه مىتوان به‌وسيله آن به انسان خدمت نمود ، آماده‌ساختن راه در برابر او ، براى به‌دست‌آوردن نان است .\r\nهمين مسيحى كه لقب بزرگ « فرزند انسان » را براى خود انتخاب كرد ، كار و كوشش براى نان را مورد ستايش قرار مىدهد و فراهم‌كردن وسيلهء زندگى براى همه مردم را اساس هر دين و مظهر هر عبادتى مىداند . مسيح وقتى مىخواست ايمان حقيقى را در دل مردم آزمايش كند كه از نظر وى در درجه اول ايمان به انسان بود ، چنين گفت : « گرسنه شدم ، مرا غذا داديد تشنه شدم سيرابم كرديد ، غريب بودم ، پناهم داديد . . . » آرى او اينها را گفت ، ولى نگفت : من نماز مىخواندم و شما با من نماز\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nخوانديد !\r\nانقلاب مسيح در اين زمينه ، بيشتر و وسيع‌تر از مجال اين گفتار است . در گفته‌هاى او توطئه‌گران براى ربودن نان گرسنگان را رنج مىدهند و بر بدن آنها چون تازيانه فرود مىآيند ! انجيل‌هاى چهارگانه پر از اين گونه سخنان است . « 1 » و هم‌چنين است سخنان وى كه با آنها بينوايان و بيچارگان را بر ضد غارت‌گران و غاصبان حقوق‌شان و كسانى كه سرزمين آنان را مستعمره ساخته‌اند ، برمىانگيزد و به مقاومت دعوت مىكند .\r\nاز اينها گذشته ، آيا اتهام بزرگى كه كاهنان يهود آن را براى محاكمه مسيح و قتل وى ، براى رومىها آوردند ، مگر همين بذر انقلاب كوبنده‌اى نبود كه مسيح آن را در دل‌هاى رنج‌ديدگان ، بيچارگان ، بردگان و همه كسانى كه در شرف غرق‌شدن در درياى بىكران و وحشتناك گرسنگى ، تشنگى ، بىپوشاكى ، آوارگى و عبوديت بودند ، پاشيد ؟ !\r\n\r\n\r\n","description":"","footnote":"\r\n( 1 ) . مؤلف محترم در اين بخش ، عيسىمسيح عليه السلام را يك فرد انقلابى كه بر ضد رباخواران و استثمارگران يهودى ! وبه‌خاطر تهذيب نفس قيام كرده بود ، معرفى مىكند و حق نيز چنين است . . . ولى « انجيل‌هاى چهارگانه » كه محصول مغزهاى « پدران روحانى » است ، مالامال از خرافات و دستورهايى است كه هرگز با خواست مسيح و با خواست ملت‌هاى محروم و مردم زجرديده موافقت ندارند !\r\nبراى نمونه و به‌عنوان اشاره بايد گفت كه همين اناجيل اربعه دستور مىدهند كه : « اگر به گونهء راست تو سيلى زدند ، تو گونهء چپ را نيز بياور ! » و تعليم مىدهند كه : « در سياست دخالت نكنيد و كار قيصر را به قيصر و كار خدا را به خدا واگذاريد ! » و صريحاً اعلام مىكنند كه : « اگر قباى تو را گرفتند تو رداى خود را نيز ببخش ! و اگر يك ميل تو را با خود بردند ، تو ميل ديگر را نيز با آنان برو ! . . . »\r\nاين تعليمات و ده‌ها نوع ديگر از اين قماش ، نشان مىدهد مسيحيت فعلى ماهيت انقلابى ندارد و تعليمات مسيح نيز در سايه تحريف پدران روحانى مقدس ! مسخ شده و شكل معكوسى به‌خود گرفته‌اند . بدين‌ترتيب ، با صرف‌نظر از تعاليم اصلى عيسى مسيح كه در همان دوران‌هاى نخستين دگرگونه شد و از بين رفت ، اناجيل فعلى مسيحيان هيچ‌گونه ارزش زنده اجتماعى ندارند و بنا به اعتراف خود مسيحيت ، فاقد قوانين لازم اقتصادى و سياسى مىباشند . . . در هر صورت ، ما در اين زمينه با مؤلف ارجمند هرگز هم‌عقيده نيستيم . م\r\n","page_name":" 199 ","page_number":199},
  {"content":"\r\n\r\nآيا اتهام بزرگ او اين نبود : « او توده را تحريك كرده و نمىگذارد ماليات پادشاه - جزيه قيصر - پرداخت شود » ؟ !\r\nو چرا مسيح مردم را از پرداخت ماليات به قيصر باز مىداشت ؟ آيا به‌خاطر زيادكردن نانى نبود كه قيصر و امراى وى و طبقه‌اى كه بر مردم برترى يافته بودند ، از گلوى گرسنگان و خانهء مستمندان و دست يتيمان خارج ساخته و غارت مىكردند ؟\r\nو افزون براين ، مگر كاهنان اورشليم در نزد نمايندهء قيصر به لزومِ حفظ و ادامه روش قيصر بزرگ - و قيصرهاى كوچك و دنباله‌رو - در غارت مردم و احتكار ثروت‌هاى مادى آنان ، سخن‌پراكنى نكردند آن‌گاه كه به وى ابلاغ كردند : « اگر او را به دار نزنى ، هرگز دوست‌دار قيصر نخواهى بود ! »\r\nآيا مسيح در ميان انبوه مردمى كه در بين آنها حاكم و محكوم و غارتگر و غارت‌شده ، وجود داشتند ، به‌پا نخاست كه همهء آنها را ، با اين سخنان جاودان مورد خطاب قرار دهد : « نبايد چراغى روشن شود و در زير كفه ترازو قرار گيرد ، بلكه بايد بر مناره نهاده شود تا بر همهء اهل خانه نور برساند » و مراد از « خانه » همه جهان است . و « اهل خانه » همه مردم و افراد بشر هستند . و چراغى كه در اين‌جا روشنىبخش است ولى نور آن به‌جاى ديگر نمىرسد ، بايد از بين برده شود و به‌جاى آن چراغى روشن گردد كه حرارت و نور را به همه گوشه‌ها مىرساند !\r\nو از اين‌جا ، آيا آنهايى كه اين اراده و تصميم حكيمانه و انقلابى را كه براى همه طبقات مردم ، به‌طور كلى ، حق كافى در زندگى سعادت‌مندانه را مىخواهد ، تحريف و تكذيب مىكنند و كسانى كه زهد وگوشه‌نشينى و فقر و قناعت بى پايان را نيكو جلوه مىدهند تا مزايا و نيكىهاى زمين را براى ذات مبارك خودشان گرد آورند و در سايه نعمت‌هاى زمين ، در باغ‌هاى سرسبز و خرم سكونت كنند ، آيا اينها آن‌گونه كه خود مسيح نام‌گذارى كرد : رياكاران ، منافقان و افعىزادگان نيستند ؟ !\r\n* * *\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو اين محمد ، برادر مسيح است كه برضد اجتماعى قيام نموده كه مملو از آكل و مأكول ، غارتگر و غارت‌گشته ، سركوب‌شده و برترىطلب و مالامال از كسانى كه در راه حفظ اختلافات طبقاتى بين مردم ، به‌مثابه يك قانون و يك اصل ثابت و نابودى طبقات فقير از فرط فقر و تهيدستى مىكوشيدند و قرآن از زبان او با مردم چنين سخن مىگويد : « فَامْشُوا فِى مَناكِبِها وَكُلُوا مِنْ رِزْقِهِ » ؛ « 1 » در اطراف زمين برويد و از روزى آن بخوريد . به بهره‌مندشدن از وسيله بقاء كه خوردن از روزىهاى زمين است ، امر مىكند و آن را ويژه گروهى خاص از مردم نمىكند . و در جاى ديگر مىفرمايد :\r\n« فَلْيَنْظُرِ الإِنْسانُ إِلى طَعامِهِ * أَنّا صَبَبْنا الْماءَ صَبّاً * ثُمَّ شَقَقْنا الأَرْضَ شَقّاً * فَأَنْبَتْنا فِيها حَبّاً * وَعِنَباً وَقَضْباً * وَزَيْتُوناً وَنَخْلًا * وَحَدائِقَ غُلْباً * وَفاكِهَةً وَأَبّاً » « 2 » ؛ انسان بايد به طعام خود بنگرد ، ما آب را فرستاديم و سپس زمين را شكافتيم و در آن دانه و انگور و سبزىها و زيتون و خرما و باغ‌هاى پردرخت و ميوه و گياه رويانده و پرورش داديم .\r\nاما محمد مىگويد : « مردم در سه چيز شريكند : آب و گياه و آتش » . او به كسى كه كار مىكند ، پاداش مىدهد و تأييد مىكند و به تهيه آنچه خوشبختى زندگى او را حفظ نمايد ، امر مىكند و ترغيب و تشويق مىنمايد كه در روى زمين نيازمند و فقير و دردمند نباشد . و هنگامى كه « فيئى » را پيش او مىآورند ، بين ياران و اصحابش تقسيم و توزيع مىكند و به دخترش فاطمه اميدوارى مىدهد و مىگويد : « بايد نخست مردم استفاده كنند » « 3 » .\r\nمن در اين‌جا دربارهء روش محمد نسبت به نيازمندى و ثروتمندى ، سخن را به درازا نمىكشم . براى اين‌كه در فصل آينده ، بيان روشنى از چگونگى دعوت انسان در\r\n\r\n\r\n","description":"","footnote":"\r\n( 1 ) . ملك ، آيه 15 .\r\n( 2 ) . عبس ، آيات 24 - 31 .\r\n( 3 ) . از كتاب محمد والمسيح ، خالد محمد خالد ، ( چاپ مصر ، قاهره ) ، ص 88 .\r\n","page_name":" 201 ","page_number":201},
  {"content":"\r\n\r\nاسلام خواهد آمد كه در آن ، به كار مفيدى كه سود آن عايد انجام‌دهنده آن مىگردد ؛ به‌طورىكه او ديگر نيازمند و گرسنه نمىشود و فقير و بيچاره نمىگردد نويد داده مىشود . . . تا آن‌جا كه كار سودمند در اسلام محمد ، بر هر روزه و نمازى برترى مىيابد ، همان‌طور كه در مسيحيت مسيح ، چنين است . محمدى كه فقر را نمىپسندد و نمىپذيرد و نيازمندى و تنگدستى را نيكو جلوه نمىدهد و مىگويد : « فقر ، خود نزديك به كفر است » و ما به‌زودى در فصل آينده ، عظمت محمد را در آگاهى بر بسيارى از رموز و اسرار بنيادهاى اجتماعى بيان مىكنيم و هم‌چنين بزرگى وى را در دعوت به ايجاد يك زندگى زيبا و عالى كه پايه و اساس آن كار سودمند و پاداش به نيكىها باشد ، نشان خواهيم داد . . . .\r\nو اين ابوذر غفارى است كه با آن زهد و قناعت و سخت‌گيرى بر خويشتن - كه ما را حق اعتراض بر كيفيت زندگى انتخابى وى نيست - نبرد همه‌جانبه سختى را بر ضد فقر برپا مىكند و سرانجام هم در راه دفاع از حقوق مردم و زندگى بهتر ، شهيد مىشود . از سخنان درخشان او در جنگى كه عليه فقر و « فلسفهء » فقير ساختن برپا داشته بود ، اين است : « چون فقر و تهىدستى به سرزمينى روى آورد ، كفر به او مىگويد : مرا همراه خود ببر » ! البته مراد كفر ورزيدن بر هرگونه كمال و ارزش انسانى و همه‌گونه فضيلت و عبادت است و باز از گفته‌هاى اوست : « من از كسى كه در خانه خود قوتى ندارد ، در شگفتم كه چگونه با شمشير آخته به جنگ مردم نمىرود » !\r\n* * * در ميان زاهدان و قناعت‌پيشگانى كه به نصيحت مردم پرداخته و ارشاد آنان را به‌عهده داشته‌اند ، گروه بسيارى هستند كه مردم را از اين‌كه زهد بورزند و قناعت كنند و در نيازمندى به‌سر برند و مزاياى زندگى و نيكىهاى زمين را براى غارت‌گران بگذارند ، منع نموده‌اند .\r\nما اين گروه را حتى در اسفار عبرانىها مىيابيم كه خداى آنها ، در بسيارى اوقات\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nسخت‌گير و خشمناك بوده و شباهت اندكى به خداى مسيح و محمد دارد كه به‌عقيده اين دو : « خدا محبت است » و « بخشنده و مهربان است » !\r\nبا اين‌كه خداى عبرانيان بيشتر سخت‌گير است ، شما پيامبران « عهد عتيق » را مىبينيد كه شمشير انتقام را بر ضد كسانى كه نان فقير را مىربايند و عليه خود فقير و تنگدستى كه زهد و قناعت مىورزد و خود را تسليم كسانى مىكند كه خودشان را بزرگ و سرور ساخته‌اند ، برافراشته‌اند !\r\nاين « يشوع بن سيراخ » « 1 » است كه فرياد مىزند :\r\n« ستم‌كش را از دست ستمگر نجات بده و در قضاوت كوچك و بىمقدار مباش ! چشم خود را از نيازمند برمگردان و كارى نكن كه لعنت انسان را به‌سوى تو جلب كند . » ؛ « نقره خود را در راه برادر و دوستت به‌كار ببر و آن را در زير سنگ نگذار كه بپوسد . ملك و سلطنت ، به‌خاطر ستمگرىها و زورگويىها و ثروت‌ها ، از امتى به امت ديگر منتقل مىگردد » ؛ « بيچاره را در رفع نيازش يارى كن . پدر يتيمان باش » .\r\nاگر يشوع‌بن سيراخ با اين دعوت خود ، وجدان و باطن افراد را مورد توجه قرار داده و آن را به شكل قانون دولت درنياورده ، به حكم جبر زمان است كه او را در اين مرز و حد نگه‌داشته است و ما در اين‌جا درصدد بيان اين نكته هستيم كه حتى زاهدان\r\n\r\n\r\n","description":"","footnote":"\r\n( 1 ) . متأسفانه « يشوع بن سيراخ » را پدران روحانى ! به رسميت نمىشناسند و كتاب او را از جمله « اسفار ابوكريفا » مىنامند . ابوكريفا - پوشيده - اسم مخصوص كتب زايدى است كه به عهد عتيق و جديد افزوده‌اند و ابوكريفاى عهدعتيق ، چهارده‌كتاب است كه يكى از آنها حكمت يشوع‌بن سيراخ است ! اين كتاب‌ها را مورخان مسيحى جزو كتاب‌هاى آسمانى نمىدانند و داراى مطالب نبوتى نمىشناسند .\r\nنسخه عبرانى اين كتاب مفقود است ولى « چرم » گويد كه نسخه‌اى را كه در بين سال‌هاى 190 - 170 قبل از مسيح نوشته شده بود ، ديده است و مىگويند پسر وى كه مؤلف كتاب مسطور است ، آن را از عبرانى به يونانى ترجمه نموده است .\r\nبراى مزيد اطلاع در اين زمينه به كتاب قاموس كتاب مقدس ترجمه و تأليف هاكس آمريكايى ، چاپ بيروت ( 1928 م ) ، ص 8 - ذيل ماده ابوكريفا - و ص 951 - يشوع بن سيراخ - مراجعه شود . مجموعه‌اى نيز از اين‌گونه اناجيل ، چندسال پيش ، به زبان انگليسى در آمريكا منتشر گرديد . م\r\n","page_name":" 203 ","page_number":203},
  {"content":"\r\n\r\nقناعت‌پيشه ، آن وسايل زندگى ابتدايى و ساده‌اى را كه براى خود برگزيده بودند ، براى ديگران پيشنهاد نمىكردند و آنان را آگاه ساختند كه فقر ، ظلم است و فقير بايد قانع نباشد ، مگر آن‌كه به حق مشروع خود در زندگى سعادت‌مندانه برسد . دوباره به آنچه يشوع‌بن سيراخ ، زاهد قناعت‌پيشه و سخت‌گير بر خويشتن مىگويد ، گوش كنيد :\r\n« اساس زندگى ، آب و نان و لباس و خانه‌اى است كه عيب‌ها را مىپوشاند » .\r\nباز به گفتار او كه در شناسايى حال فقير و غنى مىگويد ، گوش فرادهيد . در اين گفتار ، چون فقير مظلوم شده و ستم ديده است ، فقر مورد تقبيح قرار مىگيرد ، و در آن نوعى تحريك غيرعلنى به‌چشم مىخورد : « ثروتمند ظلم مىكند و عربده مىكشد و فقير ستم مىبيند و ناله مىكند ! »\r\nاگر شما انسانى قانع و زاهد باشى و بخواهى كه هم‌چنان فقير بمانى و ثمره كوشش تو را استثمارگران غارت كنند ، ابن‌سيراخ چهره‌اى از تو در برابر استثمارگران ترسيم مىكند كه ديدن آن تو را تحريك مىكند : « تو اگر سودمند باشى ، تو را استثمار مىكند و اگر بىثمر باشى ، به خوارى مىكشاند و اگر مالى داشته باشى ، با تو معاشرت مىكند و مال و دارايى تو را مىخورد و از بين مىبرد ، در حالى كه خود زحمت و رنجى نبرده است » !\r\nآنچه را كه ما در « سِفر » ابن‌سيراخ مىيابيم كه بينوايان را به گرفتن حقوق خود در رزق و روزى مىخواند و بر استثمارگران طبقات توده خشم مىورزد ، در « سِفر » ايوب نيز كه براى خود زهد و قناعت را برگزيده بود ، مىيابيم . ايوب از منافقان سخن مىگويد و در سردمدار آنان را محتكران ثروت‌ها و غصب‌كنندگان حقوق توده‌ها مىداند و دربارهء يكى از آنان سخنى مىگويد كه به‌شدت براى اهل تجاوز و احتكار ، تكان‌دهنده است :\r\nاموالى را مىبلعد ولى آنها را استفراغ كرده و پس خواهد آورد . خداوند آنها را از درون او بيرون مىكشد ، چون او بر بيچارگان ستم كرده و خانه‌ها را غارت نموده و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآباد نساخته است . همه اموال جمع‌شده از راه ستم را كه در گنج‌هايش نهاده ، آتش ، بدون آن‌كه بر آن بدمند ، خواهد سوخت و آنچه كه در گوشه‌هاى آن باقى بماند ، از بين خواهد رفت . آسمان‌ها گناه او را كشف كرده و زمين بر او سخت خواهد گرفت .\r\nايوب ، محتكران را كه بدون رنج و زحمت ، از منافع و كوشش بينوايان زندگى مىكنند و هم‌چنين كشاورزانى را كه كار نموده و درو مىكنند و گرسنه و تشنه ، بدون جامه و پناهگاه به‌سر مىبرند ، با اين سخن جالب و درخشان چنين توصيف مىكند :\r\nكسانى كه بر حدود ديگران تجاوز مىكنند و گله گاو و گوسفند را مىبرند و چهارپاى يتيم را به‌كار مىكشند و گاو بيوه‌زنان را به گرو مىگيرند ؛ بيچارگان را از خود مىرانند و همه بينوايان را محروم مىكنند ؛ مزرعه‌اى را كه مال آنها نيست ، درو مىنمايند و غاصبانه انگور را مىچينند ؛ پابرهنگان عريان را بىلباس مىگذارند كه در سرما پوشاكى ندارند ، از باران كوه‌ها خيس مىشوند و پناه‌گاهى نمىيابند و در شكاف صخره‌ها و سنگ‌ها مخفى مىشوند ، يتيمان را از پستان مادر دور مىسازند ، دارايى بينوايان را به گرو برمىدارند و آنان را عريان و گرسنه مىگذارند و درحالىكه در ميان خطوط داس ، درمزرعه ذوب مىشوند و در كارگاه‌هاى نوشيدنىها ، پا به زمين مىكوبند و كار مىكنند در حالى كه خودشان تشنه‌اند !\r\nدر ميان پيامبران عهد عتيق ، شاعر بزرگى به‌نام « اشعياء » وجود دارد كه در زهد و بىرغبتى به‌دنيا به آن‌جا رسيد كه پابرهنه و عريان راه مىرفت و سال‌ها مورد شگفت و اعجاب بود . اشعياء در برابر تجاوزكاران و منافقان و محتكران چنان محكم مىايستد كه هيچ ستمگرى را ياراى مقابله با او نيست . او پوست اهل ستم وتجاوز را با زبان شعر بىنظير و انديشه‌اى نيرومند ، مىشكافد .\r\nاو از مردم دعوت مىكند كه نسبت به همديگر عادلانه رفتار كنند و گرنه بار گناه بر آنان سنگينى كرده و چهره‌شان مسخ خواهد شد و زمين زير پاى آنها آلوده گشته و آنان سقوط خواهد كرد كه ديگر نمىتوانند برخيزند و آن‌گاه ميهن آنان گورستانى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمىشود و آبادىشان به ويرانه‌اى تبديل مىگردد .\r\nمملكت ستمگر در زبان او ، همان سرزمين منافقانى است كه احتكار كرده و غصب مىنمايند و كار كارگر و كوشش فقير را مىخورند و آن‌گاه براى خداى خود نماز بسيارى مىخوانند ! اشعياء مملكت ستمگر را مورد خطاب قرار داده و مىگويد :\r\nرؤسا و بزرگان تو ، شركاى دزدانند . همه رشوه را دوست دارند ، به يتيم عدالت نمىكنند و فرياد بيوه‌زنان به گوش آنان نمىرسد .\r\nآن‌گاه اينان را مورد خطاب قرار داده و بر آنان مىخروشد :\r\nستمگرانى را كه هستى بينوايان و درماندگان را حيف و ميل مىكنند ، و بر كسانى كه جور و باطل مىنويسند كه حق ضعيفان و بيچارگان را پايمال كنند و آنان را از حكومت و عدالت‌خواهى بازدارند و حق درماندگان ملت را سلب كنند تا بيوه‌زنان غنيمت آنها باشند و يتيمان را غارت كنند .\r\nسپس « اشعياء » به كسانى مىنگرد كه ثروت‌هاى ملت را احتكار كرده و خود توده را استثمار مىكنند و آن‌گاه مردم را به زهد و قناعت مىخوانند ، و مىبينند كه آنان به روزه و ساير واجبات عبادتى خودشان ، اهميت زيادى مىدهند ، صداى خود را در گوش‌هاى آنان به طنين انداخته و به‌شدت فرياد مىزند :\r\nشما در ايام روزه‌تان هدف خود را مىيابيد و همه كارگران خود را به ذلت و خوارى مىكشانيد . شما به‌خاطر دشمنى و مشاجره روزه مىگيريد و مىخواهيد نفاق به‌وجود آوريد . روزه نگيريد كه صداى خود را در بالاترها بشنويد ! آيا روزه چنين است كه در آن فقط انسان خود را به‌زحمت مىاندازد ؟ آيا انسان وقتىكه سر خود را مانند « بردى » « 1 » خم كند و خاك و خاكستر را فرش خود نمايد ، اين را روزه مىنامند ؟\r\n\r\n\r\n","description":"","footnote":"\r\n( 1 ) . « بردى » گياهى است مانند نى كه سر خود را در آب خم مىكند .\r\n","page_name":" 206 ","page_number":206},
  {"content":"\r\n\r\nآيا آن روزه‌اى كه خدا آن را برترى داده و برگزيده است اين نيست كه پيوند يوغ‌ها و زنجيرهاى نفاق گسسته گردد و ستم‌ديدگان و به بندكشيده‌شدگان آزاد شوند و هرگونه قيد و بندى از آنان برداشته شود ؟\r\nو هم‌چنين ، روزهء كسانى كه كارگران را زير سلطه خود مىبرند تا فقير هم‌چنان فقير بماند و بر ثروت ثروتمند افزوده شود و آنهايى كه زنجيرهاى نفاق را به جاى گسستن ، پيوند مىدهند و كسانى كه بر بيچارگان و ضعيفان سخت مىگيرند و فشار مىآورند و آنها را از برداشتن و درهم‌ريختن يوغ بدبختى و درماندگى و عبوديت از گردن‌شان بازمىدارند ، روزهء اينها از نظر اشعياء بدترين و زشت‌ترين اقسام بىارزشى و نفاق و بىعقلى است .\r\n* * * اشعياء براى بار ديگر به اين منافقان مىنگرد و مىبيند كه آنان نماز را هم مانند روزه ، با رياكارى و عوام‌فريبى و براى تقرب به خداوند از راهى كه به رشوه نزديكتر است ، مىخوانند و در برپاكردن اين نماز افراط هم مىكنند ، آن‌گاه اشعياء از زبان خداوند به آنها خطاب كرده و مىگويد :\r\nوقتى كه شما دست‌هاى خود را به‌سوى آسمان باز مىكنيد ، من چشمان خود را از شما برمىگردانم ، و اگر نماز خود را بيشتر هم بكنيد ، من به شما گوش نمىدهم ، زيرا دست‌هاى شما خونين است . به عدل و انصاف پناه ببريد و مظلوم را يارى و كمك كنيد ، نياز مردم را بر طرف نماييد و بر يتيم رحم كنيد و از بيوه‌زنان حمايت و پشتيبانى بنماييد .\r\nو چه زيبا و جالب است تصويرى كه اشعياء از اين ستمگران نشان مىدهد كه ناتوانان بيچاره را غارت مىكنند و كوشش آنان را احتكار مىنمايند و سپس زهد و فقر و بىرغبتى به دنيا را براى آنان نيكو جلوه مىدهند ! . . . در آن‌هنگام كه اشعياء آنها را چنين تعريف مىكند كه در جامعه ، عضو زايد و بىارزشى بيش نيستند و باد و توفان\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهم به‌ناچار آنان را از بين خواهد برد و مىگويد : « ستمگران مانند كاه دست‌خوش باد و توفانند » .\r\n* * * و بدين‌ترتيب زاهدان و قناعت‌پيشه‌گان ، از رهبران رسالت‌ها و كسانى كه پشت سر آنها بودند ، همه در يك حقيقت اساسى مبتنى بر ضرورت اصلاح مردم با رفع نيازمندىهاى مادى آنان - در درجه اول - اتفاق دارند ، تا بدين‌وسيله در راه فضيلت‌هاى روحى و درونى ، فرصت و مجال وسيعى به آنها بدهند . و اما خود آنها كه زهد ورزيدند و قناعت كردند ، براى آن بود كه مادهء اكتفا و سيرى و زندگى را چنان‌كه گذشت ، در خود رسالتشان يافته بودند .\r\nمثلًا مسيح ، راه اقدام جسورانه و اعجازآميزى را مىپيمايد كه بىشرمى و وقاحت استثمارچيان را با قدم‌هاى خود مىكوبد و عظمت و خودپسندى و كارهاى نيرنگ‌آميزشان را نابود مىكند و پشت كسانى را كه با اهريمن احتكار و غصب معاهده‌اى امضا نموده و با جور و ستم پيمان بسته بودند با تازيانه‌هاى زندگى كه به‌خاطر خويشتن خشمناك بود ، مىزند و همانند گردبادى شديد و كشنده و طوفانى پرتگرگ ، بر منافقان مىوزد و سخت مىگيرد و آنان را به‌شدت به زمين مىافكند ، در آن‌هنگام كه ضعيفان را به خوددارى از پرداخت ماليات دعوت مىنمايد ، در واقع دست‌هاى استعمارگران رومى و قيصر ، را از آنان كوتاه مىسازد .\r\nاين شهامت مقدس او را در راه مرگ به‌دست منافقان و استعمارگران رهبرى مىكند ، تا اين‌كه دو نفر از درماندگان ، در حالىكه او به‌سوى اورشليم پيش مىرفت به نزد وى آمده و از او خواستند كه در چپ و راست وى حركت كنند و او با مهربانى به آنها نگاه كرد و گفت : « آيا شما مىتوانيد جامى را بنوشيد كه من به‌زودى خواهم نوشيد ؟ » و سپس آن دو نفر را از راه مهر و دوستى از سر راه خود دور كرد .\r\n* * *\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nهمان‌طور كه منافقان نفاق ورزيدند و بعضى از سخنان مسيح و قسمتى از فصول زندگانى وى را طورى تفسير نمودند كه « فقر » را براى مردم نيكو جلوه دهد ، تا نيكىها و نعمت‌هاى زمين را براى خودشان نگهدارند كه از آن به‌مثابه غنيمتى حلال ! بهره‌مند شوند و مانند جباران و ستم‌پيشه‌گان بر مردم حكومت كنند تا هستى غارت‌شده بينوايان در خانه‌هاى اينان جاى بگيرد : « در تاريخ ما هم ، در دوران بنىاميه و پس از آن ، چون سردمداران حكومت‌ها خواستند كه نفوذ و قدرت و ظلم و طغيان آنان ادامه يابد و پابرجا شود به نوكران خائن خود اشاره كردند كه احاديث و رواياتى را جعل كنند و از آنها براى مردم بندها و زنجيرهايى بسازند كه اينان را در سركوب‌كردن و به بندكشيدن آزادگان و استثمار توده‌ها كمك و يارى كند و آن خائنان هم احاديثى را از زبان انبياء به‌هم بافتند كه بر سربه‌زيرى و سكوت و خضوع و خدمت و تسليم‌شدن ترغيب و تشويق مىكنند ! « 1 » » .\r\nولى كسى كه از سيرت و روش پيامبران آگاهى درستى داشته باشد ، به‌خوبى مىفهمد كه آنان فقر را پست شمرده و محكوم كردند و دوزخ را جاى هر منافقى قرار دادند كه مردم را به آن بخواند . و اگر چنين نبود ، فرصت‌طلبان و سودجويان زمان آنها ، برضد آنان به‌پا نمىخاستند و يا درماندگان و بينوايان در پيرامون پيامبران جمع نمىشدند !\r\n* * * بزرگ‌مردان نخستين عرب ، شواهد فراوانى از اعمال خود را براى ما به‌يادگار گذاشته‌اند . اعمال آنها دلالت بر اين دارد كه آنان طبيعت و حقيقت رابطه بين كارهاى فرد و سيستم اجتماعى و هم‌چنين به ماهيت پيوندهاى محكمى كه ارتباط هميشگى\r\n\r\n\r\n","description":"","footnote":"\r\n( 1 ) از كتاب اهل‌البيت ، شيخ محمدجواد مغنيه ، ص 141 .\r\n","page_name":" 209 ","page_number":209},
  {"content":"\r\n\r\nبين عمل انسان و ما يحتاج ضرورى مادى وى دارد ، پى برده و آن را عميقاً فهميده‌اند .\r\nآنان بدين‌وسيله خواسته‌اند به افسانه موهوم جدايى كامل اعمال و كارهاى معنوى و روحى يا كوشش‌هاى ذهنى و فكرى ، از وضعيت مادى پايان دهند . و خواسته‌اند به اين افسانهء دردناك مشرق زمين پايان بخشند كه از روزگارى كه شرق به‌وجود آمده ، در آن شايع گشته و هميشه هم به دور فكر واحدى مىچرخد كه در بنيان و جوهر خود ، هيچ‌وقت اختلافى نيفتاده است ، اگرچه در كيفيت بيان و روش تعبير ، ممكن است تفاوتى به‌وجود آمده باشد و آن : فكر قناعت پيشگى است و اين‌كه قناعت گنجى است فناناپذير و به‌عبارت ديگر : فكر اكتفاء به آن چيزى است كه اهل كهانت و پدران روحانى آن را در برابر « كالاى زوال‌پذير دنيا » به‌اصطلاح « روحانيت » مىنامند ! « 1 » من مىگويم : نوابغ پيشين عرب اين حقيقت را دريافتند و براى درهم كوبيدن و برچيدن افسانهء چندش‌آورى كوشيدند كه هم‌چنان تا امروز هم شرق ما را به حماقت و زشتى مىكشاند : افسانهء خنده‌آور دعوت به فقر و اكتفا به گنج قناعتى موهوم !\r\nو به‌راستى كه بعضى از آن بزرگان ، در پيكار بر ضدفقر به مرحله‌اى رسيده‌اند كه موجب شگفتى انسان مىگردد ، درست به آن مقدار كه اين « فلسفه » ى فقيرسازى - كه بعضى از پدران روحانى و قديسان بزرگوار به آن مژده و بشارت مىدهند - خشم انسان را برمىانگيزد ! . . .\r\nو اگر جامعه و نظام اجتماعى موجب ارتكاب جرم و پيدايش گناهى شده باشد ، چه‌بسا كه آنان در تبرئه مجرم و گناه‌كار كوشيده‌اند ، چنان‌كه اگر تحريم چيزى باعث نسبت‌دادن گناه به مسبب غيرحقيقى شده باشد - و بتواند مسبب اصلى را زير پرده پنهان كند - در حلال‌كردن آن چيز حرام كوشش نموده‌اند .\r\n\r\n\r\n","description":"","footnote":"\r\n( 1 ) . نياز به توضيح مفصل نيست كه اعتراض شديد مؤلف متوجه پدران روحانى كشيش مسيحيت است كه خود پيرو آن است و گرنه در اسلام نه كهانت وجود دارد و نه رهبانيت ! و نه روحانيتى كه در بين مسيحيان معمول و مصطلح است ! و اگر هم در گوشه‌اى چنين روحانيتى ديده شود ، هرگز با اسلام واقعى پيوند ندارد . . . م .\r\n","page_name":" 210 ","page_number":210},
  {"content":"\r\n\r\nاينك به حادثه جالبى گوش كنيد كه متفكر كم‌نظير خالد محمد خالد « 1 » در كتاب ارزشمند خود به‌نام من هنا نبدأ ( از اين‌جا شروع مىكنيم ) ذكر كرده و ما هم به‌طور اختصار آن را نقل مىكنيم :\r\nچند نفر از غلامان حاطب‌بن ابى بلتعه ، شتر مردى از مزنيه را دزديده و به جرم خود اعتراف كردند . موضوع را در نزد عمربن خطاب مطرح ساختند ، عمر خود را در برابر جرمى ديد كه همه شرايط تقصير و موجبات حد - سرقت و سارق و اعتراف بدون فشار و اجبار - در آن كامل بود . عمر به چه چيزى بايد حكم دهد ؟\r\nعمر در صورت متهمين نظرى افكند و آن‌گاه گفتار خداوند را خواند : « وَالسّارِقُ وَالسّارِقَةُ فَاقْطَعُوا أَيْدِيَهُمْا جَزاءً بِماكَسَبا نَكالًا مِنَ اللَّهِ وَاللَّهُ عَزِيزٌ حَكِيمٌ » « 2 » ؛ دست‌هاى مرد و زن دزد را قطع كنيد ، به پاداش كارى كه انجام داده‌اند ، عقوبتى است از خداوند .\r\nعمر خواست دستور قطع دست آنها را بدهد ، ولى بار ديگر در صورت آنان خيره شد و به‌دقت نگريست ! . . . چه چيزى ديد ؟ !\r\nصورت‌هايى رنگ‌پريده و زرد ، چشم‌هايى كه هرگونه برق و درخششى در آنها خاموش شده ، بدن‌هايى كه فقر و بدبختى آنها را فرسوده ساخته است . پرسيد : مولاى اينها كيست ؟ او را نزد من بياوريد ! . . . وقتى مولاى آنها ، عبدالرحمن بن حاطب آمد ، عمر گفت : تصميم داشتم دست‌هاى اينها را قطع كنم ، اما فهميدم كه شما آنها را به‌زحمت انداخته و گرسنه نگه مىداريد ، تا آن‌جا كه اگر يكى از آنان آنچه را كه خدا بر او حرام كرده ، بخورد ، بر او حلال مىگردد . « 3 » ولى به‌خدا سوگند اگر دست آنها را\r\n\r\n\r\n","description":"","footnote":"\r\n( 1 ) . خالد محمد خالد از نويسندگان دانشمند دانشگاه اسلامى الازهر ( قاهره ) بوده و تأليفات جالب و ارزنده ديگرىاز قبيل الدين فى خدمةالشعب ( دين در خدمت ملت ) دارد . . . و سرانجام هم از تدريس در الازهر محروم گرديد ! م .\r\n( 2 ) . المائدة ، آيه 38 .\r\n( 3 ) . اين حكم فقط مربوط به حالت گرسنگى نيست ، بلكه به اجماع فقهاى اسلامى ، در صورت اضطرار هر چيزحرامى - جز آدم‌كشى - حلال مىشود و اين حاكى از وسعت نظر و عظمت اسلام است . م .\r\n","page_name":" 211 ","page_number":211},
  {"content":"\r\n\r\nنبريدم از تو غرامتى مىگيرم كه براى تو دردناك و سخت خواهد بود !\r\nآن‌گاه از صاحب شتر دزدى شده پرسيد : اى مرد مزنى ! شتر تو چند مىارزد ؟ او گفت : به چهارصد . عمر به عبدالرحمن بن حاطب ، مولاى غلامان متهم گفت : برو ! و هشتصد درهم به او بده ! و بار ديگر نظرى ناشى از هوش و مهربانى بر غلامان افكند و گفت : و اكنون شما برويد !\r\n* * * اما روش و سيرهء على مالامال از سعى و كوشش در رفع نيازمندى از مردم است و قانون اساسى او در حكومت هم ، مبتنى بر همين اساس است و البته تفصيل آن در جاى خود خواهد آمد .\r\nعلى زهد ورزيد و بر خود سخت گرفت ، ولى راضى نشد مردم نيز مانند زندگى قناعت‌پيشه‌گان با فقر به‌سر برند . و اگر اين‌چنين نبود او در برابر اشراف و غصب‌كنندگان اموال عمومى ، آن‌چنان كه معروف است ، نمىايستاد و آنچه را كه مال آنها نبود و از آنها گرفت و به صاحبان اصلىاش - مردمان نيازمند و گرسنه - داد ، از آنها پس نمىگرفت .\r\n« شعبى » نقل مىكند : وقتى جوان بودم ، در كوفه وارد « رحبه » شدم . ناگاه على را ديدم كه بر سر دو تل كوچك طلا و نقره ايستاده است . و آن‌گاه على همه مال و دارايى را بين مردم تقسيم كرد تا آن‌جا كه ديگر چيزى از آن باقى نماند و سپس برگشت و هيچ چيز كم يا زيادى به‌خانه خود نبرد .\r\nولى همين على كه چيزى از مال و ثروت را به خانه خود نبرد ، همان كسى است كه همه مردم را مورد خطاب قرار داده مىگويد : « براى دنياى خود ، آن‌چنان بكوش كه گويى هميشه در آن به‌سر خواهى برد . » « 1 »\r\n\r\n\r\n","description":"","footnote":"\r\n( 1 ) . و براى آخرت خود چنان باش كه گويى فردا خواهى مرد ! م .\r\n","page_name":" 212 ","page_number":212},
  {"content":"\r\n\r\nراه و روش حق ، در نظر على به چيزى بهتر و بالاتر از رفع نياز از مردم منتهى نمىگردد و او در اين زمينه گفتار صريحى دارد كه قابل تأويل و تفسير نيست :\r\nاگر حق را از راه آن بپيماييد ، راه‌ها بر شما باز و مسرت‌بخش گردد و عيال‌وارى در ميان شما محتاج نمىشود - يعنى فقيرى در بين شما به‌وجود نمىآيد !\r\nعلى هنگامى كه عرب دوران جاهليت را مورد انتقاد قرار مىدهد ، بر قناعت آنان به زندگى پست و ناچيز نيز حمله مىكند و مىگويد :\r\nشما مردمان‌عرب ، در ميان سنگ‌هاىسخت مىخوابيديد و آب گل‌آلود مىآشاميديد و غذاى ناگوار - طعام بد و غيرسالم - مىخورديد .\r\nعلى تصريح مىكند كه او از غذاى گوارا و نيكو و پوشاك نرم و لطيف و مسكن زيبا و جالب بيزار نيست ، ولى از آنها به اين جهت نفرت دارد كه در جامعه ، گروهى بينوا و فقير وجود دارند كه اگر او از اين لذائذ استفاده كند ، آنان نمىتوانند از آنها بهره‌مند شوند و در اين تصريح ، دليل آشكارى است بر اين‌كه على قبل از هر چيز براى همه مردم ، بهره كافى از وسايل زندگى مىخواهد . مادامى كه در بين مردم كسى يافت مىشود كه با سيرشدن آشنايى نداشته و انتظار يك قرص نان را ندارد ، پيشوا و رهبر اين مردم هم بايد همانند آنان باشد و رنجى را كه آنان مىكشند ، متحمل شود ، تا آن‌كه كابوس گرسنگى و فقر از آنها بر طرف شود . و اگر غير از اين باشد ، آن‌وقت معناى زمامدارى و رهبرى و مفهوم حكومت چگونه خواهد بود ؟\r\nعلى مىگويد : « آيا به همين دل خوش كنم كه به من پيشواى مسلمانان بگويند ، ولى در سختىها و ناراحتىهاى روزگار با آنها شريك و همدم نباشم ؟ »\r\nو البته ناگوارىهاى روزگار در نظر على ، زشتىها و تلخىهاى فقر و تنگدستى است .\r\nاو دخترش را از زيور نمودن با يك گردن‌بند مرواريد در روز عيد ، منع كرد ، چون در ميان دختران ديگران ، گروهى بودند كه نمىتوانستند اين‌چنين زينت و آرايش\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكنند و قبلًا گذشت كه او چگونه به دختر خود كه مىخواست در يكى از اعياد با گردن‌بندى ، خود را زينت دهد امر كرد كه گردن‌بند امانتى و عاريه‌اى را به بيت‌المال برگرداند و به او گفت : « اى دختر فرزند ابىطالب ! از راه حق دور مشو ! مگر همه زنان مهاجر و انصار در چنين عيدى ، با چنين زينتى خود را آرايش مىكنند ؟ » البته على گفت : « همه زنان » و نگفت بانوان « بزرگان و اشراف » ! . . .\r\nبدين‌ترتيب ، على به‌زودى در آن ساعتى كه اداره امور مردم به‌دست او سپرده شود ، از همين‌جا كار را آغاز خواهد كرد : فراهم‌كردن نان و آب و پوشاك براى همه مردم با اسلوب و روشى كه به راه‌هاى سوسياليسم نزديكتر است . « 1 »\r\nو البته طبيعى است كه على كار را از اين‌جا شروع كند ، زيرا او به‌خوبى مىداند تازيانه‌هاى دردناكى كه خداوند مردم را به‌وسيله آنها تنبيه مىكند ، زياد است ، ولى هيچ‌كدام از آنها مانند اين تازيانه وحشت‌زا ، يعنى فقر دردناك نيست . آيا او گويندهء اين سخن نيست كه اعتقاد عميق وى را به ضرورت رفع نيازمندى مىرساند و از درك صحيح و آشنايى كامل او از اوضاع مردم و حقايق اشياء و مقدمات و نتايج امور ، پرده برمىدارد ؟ مرادم اين است كه آيا او صاحب اين گفتار نيست : « خداوند بندگان خود را با\r\n\r\n\r\n","description":"","footnote":"\r\n( 1 ) . البته بايد توجه داشت كه اصول اقتصادى اسلام كه امام در حكومت خود مجرى آن بود ، در روزگارى پىريزى شد كه نه از سوسياليسم خبرى بود و نه از مرحله تكامل يافته آن ، كمونيسم ! . . .\r\nو به‌طور كلى بايد دانست كه اسلام و رهبران آن ، به‌جاى نام‌گذارى و عوام‌فريبى ، در دنبال كار و واقعيت بودند و رفاه اجتماع و آسايش توده را - بدون دخالت حب و بغض‌هاى شخصى - مىخواستند و در اين راه هم‌چنان‌كه مىدانيم تا پاى جان كوشيدند . و اكنون نيز اصول اقتصادى و اجتماعى اسلام - خواه آن را « سوسياليسم اسلامى » بناميم يا به‌قول مرحوم آية اللَّه كاشف‌الغطاء « اشتراكيت صحيح » بخوانيم ، اگر آن‌طور كه هست اجرا شود ، بدون شك ما داراى مزاياى سوسياليسم و فاقد زشتىها و جنايات كاپيتاليسم خواهيم بود .\r\nالبته در صورتى كه حكومتى صالح و اسلامى ، به مفهوم واقعى كلمه وجود داشته باشد و در صورتىكه اصول اقتصادى و اجتماعى اسلام ، آن‌طور كه هست ، بدون تحريف و تدليس ، اجرا گردد و گرنه از جامعه‌هاى به‌اصطلاح اسلامى امروز كه نه از اسلام خبرى است و نه از حكومت آن ، انتظار اصلاحات بنيادى و تحولات عميق را داشتن ، خواب و خيالى بيش نخواهد بود ! . . . م .\r\n","page_name":" 214 ","page_number":214},
  {"content":"\r\n\r\nتازيانه‌اى دردناك‌تر از فقر نزده است » ، همين فقرى كه بعضى از زاهدنمايان آن را نيكو جلوه داده و مردم را به آن دعوت مىكنند و البته فهميده يا نفهميده ، اشتباه مىكنند و راه خطا مىروند ! و همين فقرى كه امام على مانند پيامبر ، در بين مردم با آن جنگيد ، چنان‌كه انقلابى بزرگ ، ابوذر غفارى ، پيشرو پيروان و شيعيان على و قربانى بنىاميه و راه و روش آنان در حكومت و سياست ، با آن پيكار كرد . . .\r\nعلى به‌خوبى دريافته بود كه فقر بر هرگونه فضيلتى غالب مىآيد تا فردا وسيله كفر و الحاد گردد و از همين‌جاست كه على هميشه و در هر ميدانى با فقر مىجنگيد و راه را بر آن مىبست و هركسى را كه موجب فقر مردم بود ، مىكوبيد ، زيرا اگر انسان باهوش و پراستعداد باشد ، از نظر على « فقر ، مرد باهوش را گنگ و لال مىكند » و اگر كشور و « وطن » مىخواهد كه داراى فرزندانى فداكار و دوستدار همديگر باشد ، نه گروهى پراكنده كه نسبت به همديگر حسادت و بغض دارند و احساسى مانند يك فرد دور از وطن ، غريب و ترسو پيدا كرده‌اند ، بر اين وطن ضرورى است كه در ميان فرزندان خود فقيرى را باقى نگذارد ، زيرا به‌طورى كه على مىگويد : « فقير در ميهن خود غريب است » ! و اگر مرگ دردناك‌ترين حادثه زندگى انسان است در نزد على ، از نظر رنج كمتر از فقر است : « مرگ بزرگ ، همان فقر است » !\r\nچه زيبا و مقدس است اين تازيانه‌اى كه على آن را بر پيكر فقر و منافقانى كه آن را نيكو جلوه مىدهند ، فرود مىآورد كه همهء آنان را نابود مىكند ، آن‌چنان‌كه لهيب آتش كاه را مىخورد و خاكستر مىكند و نيرنگ‌ها و حيله‌هاى آنان را در جلو ديدگان‌شان ريشه‌كن مىسازد ، آن‌جا كه مىگويد : « اگر فقر در برابر من به‌صورت انسانى مجسم گردد ، البته او را مىكشم » !\r\nجامعه در نظر علىبن ابىطالب ، پيكر واحدى است كه امور متناقض نبايد در آن جمع شوند و نبايد نظام آن برپايه اختلاف در حقوق و وظايف استوار گردد . در جامعهء علىبن ابىطالب هرگز نبايد عضوى سير و ديگرى گرسنه باشد و يا يكى كار كند ولى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبرابرى در بهره‌بردارى براى غير كارگر باشد ! و از توجه و دقت خاص علىبن ابىطالب به مبدأ ، روزى بر او نگذشت مگر آن‌كه آن را به رسيدگى به كارهاى بندگان خدا در زمين ، اختصاص داد و حتى هيچ كار كوچك را هم بىاهميت تلقى نكرد ، زيرا همين بندگان خدا ، زيباترين نمونه‌هاى خلقت كامل هستند و بينش على نسبت به مردم و هستى با سيره و روش پيامبر پيوند داشت :\r\n« وَجَعَلْنا الَّيْلَ لِباساً * وَجَعَلْنا النَّهارَ مَعاشاً » « 1 » ؛\r\nشب را براى آسودگى و روز را براى كسب و معاش قرار داديم .\r\nروش برخورد على با جامعه چنين است . قوانين آن را زنده كرده و مطابق آن كار مىكند و آن را صالح و سالم مىخواهد و سپس پند و شمشير را در جاى خود به‌كار مىبرد تا نظريات خود را تحكيم بخشد و روش و موقعيت خود را نسبت به مردم زمان خود ، تثبيت كند . او به هيچ‌چيزى مانند تحكيم پايه‌هاى عدالت اجتماعى توجه نمىكند . مگر على بر آن گروهى كه بر او وارد شدند تا حكومتش را تبريك گويند و او كفش خود را با دست خود وصله مىزد ، چنين نگفت : « اين لنگه‌كفش ، در نزد من از حكومت بر شما بهتر است ، اگر حق را برپا ندارم و باطلى را از ميان نبرم » ! ؟\r\nامام از كسانى كه در طلب آخرت هستند مىخواهد براى دست‌يابى بر نعمت‌هاى آن ، پيش از هرچيزى از وسيله خدمت به مردم استفاده كنند و از اين‌جاست كه نيكى و خير آخرت را بر كسى كه آن را مىخواهد ، منوط و مربوط به كار صحيح اجتماعى و در ميان مردم مىداند و در آغاز اين كار همكارى در تكثير و فراوانى نان و آب و پوشاك براى همه افراد بشرى و شركت در برطرف‌ساختن نيازمندى از همگان و مبارزه با ستمگران و يارى به ستمديدگان و آن‌گاه آشنانمودن مردم به حقوق خود و دفاع از آن قرار دارد .\r\nيك‌بار امام على بر علاءبن زياد حارثى كه از يارانش بود ، وارد شد و چون بزرگى\r\n\r\n\r\n","description":"","footnote":"\r\n( 1 ) . نّبأ ، آيات 10 و 11 .\r\n","page_name":" 216 ","page_number":216},
  {"content":"\r\n\r\nمنزل او را ديد ، به او گفت :\r\nدر اين دنيا ، با چنين خانه بزرگ چه مىكنى ؟ مگر تو در آخرت به آن نيازمندتر نيستى ؟ آرى ، اگر بخواهى از همين خانه به خير آخرت مىرسى : در آن از مهمان پذيرايى كن و صلهءرحم به‌جاى آور و حقوق مردم را در اين خانه به صاحبانش برسان . در اين‌صورت مىتوانى به خير آخرت برسى !\r\nعلى در معناى نماز و روزه به كميل‌بن زياد مىگويد :\r\nكميل ! مهم اين نيست كه نماز بخوانى و روزه بگيرى و صدقه بدهى ، مهم آن است كه : نماز با قلبى پاك و كارى مورد پسند خداوند باشد . در آنچه نماز مىخوانى و بر روى آنچه نماز مىگزارى بنگر ! اگر از راه صحيح و مشروع نباشد ، مورد قبول نيست !\r\nو اگر فقيه و دانشمندى در خدمت عقل و مردم باشد ، آن‌وقت ، فقط يك فقيه از نظر ارزش ، بالاتر از هزار عابد است : « يك فقيه ، براى اهريمن ناراحت‌كننده‌تر از هزار عابد است » .\r\nاهميت‌دادن او به زندگى مردم در روى زمين - پيش از آخرت - و توجه به نان روزانه آنها باعث شده بود كه وقتى كه خليفه بود صبحدم هر روز بيرون مىرفت و در بازارهاى كوفه مىگشت ، در برابر مردم مىايستاد و با صداى بلند مىگفت :\r\nاى گروه بازرگانان ! از خدا بترسيد ، به خريداران نزديك شويد ، با بردبارى و حوصله خود را آراسته كنيد ، و از سوگندخوردن دورى جوييد و از دروغ بپرهيزيد و از ستم بر كنار باشيد و ستمديدگان را يارى كنيد و پيمانه و ترازو را اصلاح نماييد ، در كار مردم تقلب نكنيد و در روى زمين فساد برپا نسازيد و با فساد و تباهى زندگى ننماييد !\r\nاز نوف بكالى نقل شده كه گفت : هنگامى كه اميرمؤمنان در مسجد كوفه بود ، به‌نزد وى رفتم و گفتم : برتو باد رحمت و سلام و بركات خداوند ، اى امير مؤمنان ! در جواب گفت : نوف ! بر تو باد رحمت و سلام و بركات خداوند . گفتم : امير مؤمنان ! مرا پندى ده ، فرمود : به مردم نيكى كن كه خداوند بر تو نيكى مىكند ، گفتم باز هم بفرما ! فرمود :\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nنوف ! اگر از اين‌كه در روز قيامت با من باشى شاد و مسرور مىشوى ، « هيچ‌وقت يار و ياور ستم‌كاران مباش ! »\r\nپس درواقع خدمت به انسان و برطرف‌ساختن نيازمندى مردم و برچيدن بساط ظلم و ستم ، مبدأ شروع و نقطهء اساسى در سياست علىبن ابىطالب است . و يك‌بار پيامبر بر وى نگاه كرد و گفت :\r\n« على ! خداوند تو را به نيكوترين پيرايه‌هاى خود آراسته است : مهر بينوايان را در دل تو جاى داده و تو از اين‌كه آنان پيرو تو باشند ، خشنود هستى و آنان از اين‌كه تو امام و پيشواى ايشانى ، راضى و خشنودند . »\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nپيش از امام\r\nكسى كه سير بخوابد و همسايه او گرسنه باشد ، ايمان نياورده است .\r\nهيچ‌يك از شما غذايى گواراتر از دسترنج خود نخورده است .\r\nكسى كه سپاس‌گزار مردم نباشد ، خدا را شكرگزار نيست .\r\nمردم در سه چيز شريك هستند : آب ، گياه و آتش .\r\nآن‌كس كه احتكار كند ، خطاكار است و هركس كه از زمين چيزى به‌زور و ستم بستاند ، از هفت زمين به گردن او طوقى آويخته شود .\r\nمردم چون دندانه‌هاى شانه با هم برابرند .\r\nاصلاح ميان دو نفر ، از نماز و روزه بهتر است .\r\nتفكر يك ساعت از يك‌سال عبادت برتر است .\r\nمردم همگى روزىخوار خداوندند و محبوب‌ترين فرد در نزد او ، كسى است كه به‌حال مردم مفيدتر باشد .\r\nدين ، خوش‌رفتارى است .\r\nبندگان خدا ! برادر همديگر باشيد .\r\nمردم ، چه بخواهند چه نخواهند ، برادر يكديگرند .\r\nپيامبر\r\nپيش از آن‌كه درباره موقعيت و نظريه علىبن ابىطالب درباره جامعه و نظام اجتماعى و انسان و حقوق آن به تفصيل بحث كنيم ، ضرورى است يك بررسى كوتاه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nو اجمالى پيرامون موقف پيامبر درباره همه اين امور به‌عمل آوريم و روش وى را در امر زندگى مورد توجه قرار دهيم :\r\nپيامبر بر شئون مردم و مسائل جامعه عنايت تام و كاملى داشت و اسلام چنان‌كه در روابط عمومى نظارت داشت به رفتار فردى نيز ، با قانون‌گذارى و برنامه‌ريزى توجه مىنمود و درواقع اسلام چيزى جدا از جامعه و قوانين ضرورى آن نيست . اسلام در اهميت‌دادن به جامعه به‌جايى رسيده كه هر خدمت اجتماعى را شكلى از عبادت شمرده است و بلكه خدمت به مردم ، در مفهوم عبادت صحيح و ايمان نيك و كامل بالاتر از اقامه شعائر دينى است . پيامبر مىفرمايد : « اصلاح ميان دو نفر ، بهتر از نماز و روزه است » .\r\nداستان زير براى اثبات اين روش صريح و روشن در اسلام كافى است . از ابن‌عبدالله نقل شده كه گفت : « با پيامبر در سفرى بوديم و در ميان ما چند نفر روزه بودند ، اتفاقاً روز گرم و سوزانى در محلى پياده شديم و كسى بيشتر در سايه بود كه با خود پارچهء حفاظى داشت و بعضى هم با دست خود جلو حرارت خورشيد را مىگرفتند . روزه‌داران از كار بازمانده و افتادند و آنهايى كه روزه نگرفته بودند ، خيمه‌ها را برپا كردند تا همه در سايه باشند و سپس چهارپايان را آب دادند و سيراب نمودند . در اين‌وقت رسول خدا فرمود : « امروز همهء اجر و پاداش را آنهايى بردند كه روزه نبودند » .\r\nآيا در اين ماجرا ، دليل قاطعى بر اين وجود ندارد كه پيامبر اجازهء اقامهء فرائض دينى را به‌حساب معاش نمىگذاشت و درنظر او موضوع افطار و روزه ، هرگاه مانع سازندگى و كوشش بوده و مزاحم خدمت اجتماعى گردد و موجب ازكارافتادن وسايل زندگى و اسباب بقا و منظم‌ساختن سعى و كوشش به آن نحوى كه تعاون دسته‌جمعى خواستار آن است ، بشود ، بىاهميت خواهد شد ؟ روى همين اصل ، پيامبر افطار را در ماه روزه به‌خاطر خدمت به مردم ، بر روزه در ماه روزه كه با عزلت و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nخمودى و دورى از عمل و كار سودمند و مفيد همراه باشد ، ترجيح مىدهد . « 1 » افزون براين ، آيا در گفتار پيامبر كه مىفرمايد : « هركس از شما كه كار بد و زشتى را ديد ، با دست خود آن را تغيير دهد و آن‌كس كه نتوانست با زبان خود و آن‌كه به آن‌هم قدرت نداشت در قلب خود - كه اين ضعيف‌ترين مراتب ايمان است - در تغيير آن بكوشد » اشاره آشكارى بر اين نيست كه بايد عملى را انجام داد كه نفع آن همگانى باشد و سودش عايد عموم مردم گردد ؟ و هم‌چنين اشاره صريحى بر مسئوليت سنگينى نيست كه جامعه و فرد ، هردو ، در برچيدن زشتىها به‌عهده دارند ؟ البته احاديث نبوى زيادى وارد شده كه به‌طور قطع مىرساند فضيلت و برترى آن كسى كه به‌نحوى و به‌شكلى به مردم خدمت مىكند ، به‌مراتب بيشتر از مقام و فضيلت عابد و زاهد نمازگزار است !\r\n\r\n\r\n","description":"","footnote":"\r\n( 1 ) . توضيحاً بايد يادآور شد عبادات اسلامى هرگز مانع از كار و كوشش نيست و اگر انسان با توجه به حقيقت آنها ، آنها را برپا دارد ، او را در راه كار بهتر و سودمندتر براى مردم بانيت پاك‌تر ، آماده‌تر و مجهزتر مىنمايد . و بديهى است كه عبادات اسلامى هيچ‌گونه رابطه‌اى با گوشه‌نشينى و دورى از كار و اشتغال به ذكر و ورد گفتن گروهى مسلمان‌نما ندارد .\r\nو البته روزه در ماه روزه ، در ايام سفر به‌طور كلى ساقط است تا انسان دچار مشكلاتى نشود ، چنان‌كه در صورت اضطرار نيز وجوب آن موقتاً بر طرف مىشود ، ولى به بهانه كار و معاش نمىتوان واجبات اسلامى را ترك كرد و با توجه به اين‌كه اوقات عبادات اسلامى محدود است و از ساعات روز و ايام هفته و ماه و سال ، قسمت بسيار ناچيزى را اشغال مىكند ، نمىتوان گفت كه آنها را به‌خاطر كارهاى ديگر ، بايد كنار بگذاريم و فقط به‌خاطر ماديات زندگى كنيم ! و اگر ضرورتى در پيش باشد نخست بايد از خواب و تفريح و گردش و غيره كسر كنيم نه از عبادات ! . . . فتواى ! غلط آقاى حبيب بورقيبه ، رئيس‌جمهورى تونس كه چندسال پيش آن را صادر فرمود ! كه كارگران به‌خاطر كار بيشتر ! ، بايد ماه رمضان را روزه نگيرند ، ناشى از عدم فهم حقيقت روزه بود و انگيزه‌اى جز غرب‌زدگى و تظاهر به تجددطلبى و روشنفكرنمايى نداشت ! اگر بورقيبه‌ها ، واقعاً به‌خاطر « سازندگى » مىخواهند كارگران به وقت خود اهميت بدهند ، آنها را از شركت اجبارى در ميتينگ‌هاى قلابى و استقبال‌ها و جشن‌ها و دمونستراسيون‌هاى ضدملى و غيره بازدارند ، نه از نماز و روزه كه باعث تهذيب نفس و پاكى روح مىگردد . و در هر صورت ، واجبات اسلامى جز در صورت اضطرار ، تعطيل‌بردار نيست خواه آقاى بورقيبه به لزوم آن فتوا بدهد و يا روشنفكران كافه‌نشين ! ويسكىخوار ، هوادار آن باشند . . . م .\r\n","page_name":" 221 ","page_number":221},
  {"content":"\r\n\r\nپس وقتىكه عالم و دانشمندى به نفع اجتماع و مردم كار مىكند ، از نظر پيامبر بدون شك بهتر و برتر از يك ميليون عابد گوشه‌نشين است ، چنان‌كه ماه شب چهاردهم بر ميليون‌ها ستاره برترى دارد : « برترى عالم بر عابد ، چون برترى ماه نسبت به ساير ستارگان است . » پيامبر انديشه و عقل را بزرگ مىشمارد ، براى اين‌كه انديشه نيرويى است سازنده و به‌وجودآورنده اكتشافاتى است كه در سراسر زمين به مردم سود مىرساند ، و پيامبر در اين بزرگداشت انديشه ، تا آن‌جا پيش مىرود كه بالاتر از آن متصور نيست ، آن‌جا كه مىفرمايد : « تفكر يك ساعت ، بهتر از عبادت يك‌سال است . » « 1 »\r\nاسلام به‌خاطر اهميت‌دادن به جامعه و نظام اجتماعى و آنچه باعث زنده‌شدن آن مىگردد و در تشويق مردم به زمين و كار و كوشش در آن و بهره‌بردارى از خيرات و نيكىهاى آن ، در اين راه و روش ويژه ، پيش مىرود :\r\n« خَلَقَ لَكُمْ ما فِى الأَرضِ جَمِيعاً » « 2 » ؛\r\nآنچه در زمين است ، براى شما آفريد .\r\n« وَالأَرْضَ وَضَعَها لِلْأَنامِ » « 3 » ؛\r\nزمين را براى مردم نهاد .\r\n« هُوَ الَّذِى جَعَلَ لَكُمُ الأَرْضَ ذَلُولًا فَامْشُوا فِى مَناكِبِها وَكُلُوا مِنْ رِزْقِهِ وَ إِلَيْهِ النُّشُورُ » « 4 » ؛\r\nاو كسى است كه زمين را براى شما رام ساخت ، پس در اطراف آن بگرديد و از روزى آن بخوريد .\r\n\r\n\r\n","description":"","footnote":"\r\n( 1 ) . از طريق شيعه روايت شده كه : « تفكر يك ساعت بهتر از عبادت شصت‌سال است » و از حضرت رضا عليه السلام نقل شده كه فرمود « ليس‌العبادة كثرةالصلاة والصوم ، انما العبادة التفكر فى امراللَّه - عبادت كثرت نماز و روزه نيست ، بلكه عبادت تفكر در امر خداوند است » . رجوع شود به اصول كافى ، ط جديد ، ج 2 ، ص 55 ، م .\r\n( 2 ) . بقره ، آيه 29 .\r\n( 3 ) . الرحمن ، آيه 10 .\r\n( 4 ) . ملك ، آيه 15 .\r\n","page_name":" 222 ","page_number":222},
  {"content":"\r\n\r\nاسلام تشكر و سپاس‌گزارى از مردم را تنها راه سپاس از خداوند مىداند و معتقد است هركس كه حق مردم را نشناسد و براى آنها ارزشى قائل نشود ، خدا را نمىشناسد . پيامبر مىفرمايد : « كسى كه شكر مردم را به‌جاى نياورد ، شكر ايزد را به‌جاى نياورده است . »\r\nاما دربارهء تقديس و بزرگداشت كار و كوشش مفيد و نتيجه‌بخش ، پيامبر تا مرحله عظيمى پيش مىرود . او فقط به تعريف و تمجيد و تشكر از كارگر اكتفا نمىكند ، بلكه دستى را مىبوسد كه از كثرت كار ورم كرده و پينه بسته باشد و مىفرمايد : « اين دستى است كه خدا و پيامبرش آن را دوست دارند » .\r\nاز بهترين دلايل علاقهء پيامبر به كار و كوشش ، اين روايت است : ياران پيامبر مرد نيرومند و رشيدى را كه جسمى سالم و بنيه‌اى محكم و عضلاتى ورزيده داشت و راه مىرفت ، ديده و آرزو كردند : « اى كاش او اين قوه و نيرو را در راه خدا به‌كار مىبرد » ! و پيامبر اين سخن حكيمانه را به آنها فرمود : « اگر او براى اين بيرون آمده كه براى پدر و مادر پير خود كار كند ، او در راه خداست و اگر براى اين خارج شده كه به‌خاطر دختران خردسال خود كوشش نمايد ، او در راه خداست و اگر براى اين بيرون آمده كه در راه همسر خود كوشش كند و او را از حرام بازدارد ، او در راه خداست و اگر به‌خاطر اين خارج شده كه براى خود كار كند و از نيازمندى و گدايى دورى جويد ، او در راه خداست » !\r\nكتاب‌هاى حديث ، بسيارى از احاديث پيامبر را نقل مىكنند كه پيامبر در آنها كار را ارج مىنهد و كارگر را احترام و اكرام مىكند و از جملهء آنهاست : « خداوند بندهء با ايمان پيشه‌ور را دوست دارد » و « هيچ‌يك از شما غذايى گواراتر و بهتر از دسترنج خود نخورده است » .\r\nالبته درجايى كه كار و كوشش ، اين ارزش بلكه اين مقام و قداست را داشته باشد ، پس بايد كارگر هم در كار خود دقت و توجه لازم را مبذول دارد . او در حالىكه كار مىكند ، سود مىبرد و سود مىرساند و خود را در جامعه نيكوكار مىكند و بدين\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nجهت خداوند هم او را دوست دارد و اين كار او را به خداوند نزديك مىسازد و محمد مىگويد : « خداوند دوست دارد كه اگر كارى را به‌عهده مىگيريد ، كامل و دقيق انجام دهيد » .\r\n* * * گفتيم كه اسلام زمين را رام مىداند كه مردم بر آن راه بروند و از محصولات آن بخورند و از خيرات و نيكىهاى آن بهره‌مند شوند . ولى بايد ديد كه موقف و نظريه اسلام درباره توزيع و تقسيم اين محصولاتى كه از زمين برمىخيزد ، چيست ؟\r\nآيا استفاده از آن ، تنها حق گروه و طبقه خاصى از افراد جامعه است ؟ يا اين‌كه اين خيرات ، براساس كار و كوشش و كاركرد و احتياج توزيع مىشود ؟ آيا اين نعمت‌ها و محصولات بايد به صورت كامل در اختيار پادشاهان و فرمانداران و ثروتمندان و غاصبان باشد يا آن‌كه از حقوق همگان است و جامعه در توزيع عادلانه آن كه موجب پابرجايى بناى محكم آن خواهد بود ، نظارت و همكارى دارد ؟\r\nاسلام با ديد عدل و منطق به توده مىنگرد و هرگز احدى از مردم را فراموش نمىكند و هيچ‌كس هم بدون كار و كوشش ، برترى نمىيابد . و البته هر كوشش و رنجى هم پاداشى دارد كه جامعه بايد آن را پرداخته و تثبيت كند . پس ، از صفات اجتماع سالم اين نيست كه كارگر در آن گرسنه بماند ولى افرادى تن‌پرور ، بىعرضه ، بيكاره و حيله‌گر در آن به‌حد اشباع بخورند و بخوابند ! و هم‌چنين از اوصاف جامعه سالم و استوار اين نيست كه رنج و زحمت كارگر را نديده بگيرد و در مقابل ، كسى را مقدم بشمارد كه در روى خيرات و نعمت‌هاى زمين كار نمىكند ، چنان‌كه - به‌عنوان نمونه كامل ! - جامعه قريش در زمان جاهليت چنين بود و گروه بنىاميه در آن ، مردم را به زنجير كشيده و استثمار مىكردند .\r\nما مىبينيم كه اسلام اسراف و عياشى و خوش‌گذرانى را با تأكيد بسيار در جامعه‌اى كه اكثريت افراد آن فقير و بىچيز هستند ، تحريم مىكند . آرى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nخوش‌گذرانى و ولخرجى را كه در مقابل آن نيازمندى توده ، و تنگدستى مردم به‌چشم مىخورد ، تحريم مىكند و به‌خوبى مىداند كه اين گشادبازىها و تن‌پرورىها در اين چنين اجتماعات و در ميان گروه و طبقه‌اى خاص امكان‌پذير نيست ، مگر آن‌كه در طرف ديگر آن ، محروميت‌ها و گرسنگىها باشد . « 1 » و چون در شأن شرافت و حق انسانى نيست كه ثمره رنج و كوشش او را انسانى ديگر استثمار كند و چون اسراف و خوش‌گذرانى ولخرجان و تجاوزكاران ، در جامعهء نيازمندى ، بدون اين استثمار مقدور نيست ، مىبينيم كه پيامبر خانه‌ها و كاخ‌هاى اشراف را ، خانه‌هاى اهريمنان - شياطين - مىنامد : « خانه‌هاى شياطين را نمىبينيم مگر همين خانه‌هايى كه مردم به ديبا پوشانده‌اند » .\r\nو در قرآن آمده است :\r\n« وَكَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلّا قَلِيلًا » « 2 » ؛\r\nچه بسيار كشورها را كه رفاه معاش - فراوانى نعمت - مغرورشان كرده بود هلاك نموديم . اينك مسكن‌هايشان كه پس از آنها ، جز اندكى ، مسكون نشده است .\r\nو در جاى ديگر ، با اين بيان جالب و عجيب و زيبا ، با آنان مىجنگد :\r\n« وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْها القَوْلُ فَدَمَّرْناها تَدْمِيراً » « 3 » ؛\r\n\r\n\r\n","description":"","footnote":"\r\n( 1 ) . امام صادق عليه السلام در ضمن روايتى دربارهء زكات مىفرمايد : « . . . و ان‌الناس ماافتقروا ولااحتاجوا و لاجاعوا و لاعروا الابذنوب الاغنياء و حقيق علىالله ان يمنع رحمته ممن منع حق‌الله فى ماله » ؛ مردم فقير و نيازمند و گرسنه و برهنه نشدند مگر در سايه فجايع و گناهان ثروتمندان ، و بر خدا سزاوار است كه رحمت خود را از كسى كه حق مالى را نمىپردازد ، بازدارد ( از كتاب من لايحضره‌الفقيه ، ص 151 ) . روايات ما در اين زمينه بسيار است و در يك پانوشت بيش از يك نمونه نمىتوان نقل كرد . م\r\n( 2 ) . قصص ، آيه 58 .\r\n( 3 ) . الاسراء ، آيه 16 .\r\n","page_name":" 225 ","page_number":225},
  {"content":"\r\n\r\nزمانى كه بخواهيم مملكتى را نابود سازيم ، ثروتمندان را امر كنيم - وسايل عياشى چنان فراهم شود - كه در آن به كارهاى ناشايست بپردازند و سزاوار هلاكت گردند ، پس ويرانش كنيم ، ويرانى كامل !\r\nو براى آن‌كه محروميت در كنار توانگرى و نيازمندى در برابر غناى بيش از حد در جامعه واحدى به‌وجود نيايد ، اسلام مىكوشد راه‌هايى را كه به اين انحراف ضدانسانى منتهى شده و باعث پيدايش آن مىگردد ، از ميان ببرد . و اين راه‌ها كه تحت عنوان احتكار ، استثمار ، فئوداليسم ، تجاوز به حقوق و مال مردم ، خودپرستى و امثال اينها ، خودنمايى مىكند ، پيامبر با همه آنها مىجنگد و آنها را مانند محرمات ديگر معرفى مىنمايد ؛ مثلًا دربارهء « احتكار » مىفرمايد : « هركس كه احتكار كند ، خطاكار است » و درباره غصب و به‌زورگرفتن مال مردم ، به كيفرى سخت و ترسناك تهديد مىكند : « هرگاه كسى از زمين ، چيزى به‌زور و ستم بگيرد ، از هفت زمين بر گردن او طوقى آويزان كنند » و باز مىفرمايد : « آن كس كه مال مسلمانى را بدون حق بگيرد ، خدا را در حالى ملاقات مىكند كه بر او خشمناك است » .\r\nاما در مورد مسئله استثمار مردم كه شكل ظاهر آن در آن روز ، انواع مختلف رباخوارى بود ، قرآن مىفرمايد : « لا تَأْكُلُوا الرِّبا أَضْعافاً مُضاعَفَةً » ؛ ربا را با افزودن‌هاى مكرر مخوريد . و در جاى ديگر مىگويد : « وَأَحَلَّ اللَّهُ البَيْعَ وَحَرَّمَ الرِّبا » ؛ خداوند خريد و فروش را حلال و ربا را حرام كرده است .\r\nو هم‌چنان در تهديد رباخواران و سخت‌گيرى بر آنان چنان پيش مىرود تا از عواقب وخيم استثمار انسان از انسان ، جلوگيرى به عمل آورد « 1 » و عدالت اجتماعى\r\n\r\n\r\n","description":"","footnote":"\r\n( 1 ) . از آياتى كه در قرآن مجيد ، در تحريم ربا و رباخوارى آمده ، آيه 279 از سوره بقره است كه مىفرمايد : « يا أَ يُّهاالَّذِينَ آمَنُوا اتَّقُوا اللَّهَ وَذَرُوا ما بَقِىَ مِنَ الرِّبا إِنْ كُنْتُمْ مُؤْمِنِينَ * فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ وَ إِنْ تُبْتُمْ فَلَكُمْ رُؤُوسُ أَمْوالِكُمْ لا تَظْلِمُونَ وَلا تُظْلَمُونَ » ؛ شما كه ايمان آورده‌ايد ! از خدا بترسيد و اگر به‌راستى مؤمن شده‌ايد از رباها هرچه باقى مانده ، رها كنيد و اگر نكرديد ، آماده جنگ خدا و پيغمبر شويد و اگر توبه كرديد ، سرمايه‌هاتان از آن شماست ، نه ستم كنيد و نه ستم ببينيد ! م\r\n","page_name":" 226 ","page_number":226},
  {"content":"\r\n\r\nهم حكم مىكند كه به هركسى به اندازه كوشش و كارش برسد : « وَأَنْ لَيْسَ لِلْإِ نْسان إِلّا ما سَعى » . « 1 »\r\nاگر مسئلهء خودپرستى و احتكار منافع در كار نباشد ، و اگر مال و ثروت در مقياس‌هاى جامعه‌اى ، مساوى يا بالاتر از ارزش خود انسان قرار داده نشود پس اين طبقهء « ثروتمندان بزرگ » از كجا و چگونه به‌وجود مىآيند ؟ و بزرگ‌ترين خيانت اجتماعى آن است كه احتكارگران و طبقه حاكمه ، گناه‌كارانه بر چپاول ملت و ثمرهء كوشش و كار آن ، موافقت و همكارى كنند :\r\n« وَلا تَأْكُلُوا أَمْوالَكُمْ بَيْنَكُمْ بِالْباطِلِ وَتُدْلُوا بِها إِلى الْحُكّامِ لِتَأْكُلُوا فَرِيقاً مِنْ أَمْوالِ النّاسِ بِالْإِثْمِ وَأَنْتُمْ تَعْلَمُونَ » « 2 » ؛\r\nاموال همديگر را به‌ناحق مخوريد كه آن را به نزد حكام ببريد تا قسمتى از اموال مردم را به گناه و به ناروا بخوريد ، در حالى كه شما مىدانيد .\r\nو پيامبر مىفرمايد :\r\n« هرگز كسى از شما غذايى بهتر و گواراتر از محصول دسترنج خود نخورده است »\r\nو در سوره « زلزله » آمده است :\r\n« وَمَنْ يَعْمَلْ مِثْقالَ ذَرَّةٍ شَرّاً يَرَهُ » « 3 » ؛\r\nهركس به اندازه ذره‌اى شر و بدى كند ، آن را خواهد ديد .\r\nو :\r\n« كُلُّ نَفْسٍ بِما كَسَبَتْ رَهِينَةٌ » « 4 » ؛\r\n\r\n\r\n","description":"","footnote":"\r\n( 1 ) . نجم ، آيه 39 .\r\n( 2 ) . بقرة ، آيه 188 .\r\n( 3 ) . زلرله ، آيه 8 .\r\n( 4 ) . مدّثّر ، آيه 38 .\r\n","page_name":" 227 ","page_number":227},
  {"content":"\r\n\r\nهركس در گرو كار خويش است .\r\nاما مال و ثروت ، علىرغم آن‌كه تحت مالكيت افراد قرار گرفته است ( و اسلام مالكيت فردى را در صورتى كه مال بر اساس موازين مشروع به‌دست آمده باشد ، به رسميت مىشناسد ) هرگز جايز نيست كه در دست يك طبقه يا گروه معينى از مردم باشد و اين طبقه آن را بين خود دست به‌دست بگردانند و به‌وسيلهء آن منافع و سود عمومى را احتكار كرده و تودهء مردم را زبون سازند و خود بر گرده بندگان خدا سوار شوند . قرآن درباره مال و ثروت مىفرمايد : « كَىْ لا يَكُونَ دُولَةً بَيْنَ الأَغْنِياءِ مِنْكُمْ » « 1 » ؛ تا در بين ثروتمندان شما دست به‌دست نگردد .\r\nپس مال و ثروت ، از نظر قرآن و حديث ، در درجهء اول از آن توده و جماعت است و افراد نيز بيش از آنچه احتياج دارند و يا بيشتر از آن‌كه در راه آن كوشيده‌اند ، به‌دست نمىآورند ؛ و روى همين اصل است كه در اسلام ، حتى جزئىترين و كوچك‌ترين استثمار كوشش‌هاى مردم نيز تحريم شده است . چنان‌كه اگر كسى بيشتر از ما يحتاج خود را جمع كرده و انبار كند - و جامعه در حال فقر باشد - اسلام آن را نيز تحريم كرده است و پيامبر اين دو اصل را ، اساس سياست مالى و اقتصادى خود قرار داده است و براى اصحاب خود مثال‌هايى در گفتار و كردارش آورده كه بر آنها واجب است در اين قبيل موارد از آن پيروى كنند .\r\nدر ميان اصحاب ، مردى به‌نام « رفاعة بن يزيد » كه نزد پيامبر عزيز و محترم بود ، در يكى از جنگ‌ها ، تير مهلكى خورد و درگذشت . آن‌گاه مردم دسته‌دسته به پيشگاه پيامبر آمده و به‌عنوان تسليت مىگفتند : « اى پيامبر خدا ! خوشا به حال او ، رفاعه شهيد از دنيا رفت » و مىخواستند بدين‌وسيله به پيامبر تسلى داده و از غم و اندوه وى\r\n\r\n\r\n","description":"","footnote":"\r\n( 1 ) . حشر ، آيه 7 .\r\n","page_name":" 228 ","page_number":228},
  {"content":"\r\n\r\nبكاهند ، ولى آنها ديدند كه پيامبر شكفته نشد و اندوهش پايان نيافت ، بلكه او از سرنوشت رفاه پس از شهادت ، دلشاد نيست ، چرا كه ديدند پيامبر در پاسخ آنها با تأسف و ناراحتى گفت : « هرگز ! پوشاكى كه از غنائم جنگ خيبر بدون حق با خود برد ، بر او آتشى خواهد افروخت » .\r\nرفاعه از دنيا « شهيد » رفت ، ولى بنا به گفته پيامبر او گناه‌كار است ، زيرا او سهم مختصرى از مال مردم را بدون حق گرفته است و مىبايست اين پوشاك را خود برنمىداشت و منتظر مىشد كه ثروت عمومى ، بين فردفرد مسلمانان به‌طور عادلانه توزيع گردد ، تا به كسى بيشتر از نصيب و سهم خود نرسد !\r\nاگر بخواهيد ارزش اين موضع اسلام در قبال استثمارگران و محتكران را بدانيد - خواه استثمار و احتكارى كم باشد يا زياد - و آن را با اصول عميق و ريشه‌دار اسلامى ارزيابى كنيد ، بدون شك به‌خوبى درك مىكنيد كه اسلام عظمت زندگى را بالا مىبرد و تحكيم مىبخشد و اعتراف مىكند كه انسان زنده ، تنها مدار و محور اين هستى بوده و وجودى است كه خداى واحد آن را خلق كرده و نگهدارى نموده است . پس چگونه مىتوان تصور كرد كه اجازه دهد حق زندگى و حق معاش كه از وسايل اساسى حيات است از اين انسان سلب شود ؟ ! و گروهى از نادان‌ها و احمق‌ها و سوداگرانى كه با جان و مال مردم بازى مىكنند ، با كمال بىشرمى و بىعرضگى مردم را از آن محروم سازند ؟\r\nبدين‌ترتيب ، مال و ثروت در نظر پيامبر ، جز يك واسطه و وسيله براى برپاداشتن حدود و وسايل زندگى يك موجود اجتماعى - انسان - چيز ديگرى نيست . و اصولًا وقتى جهان هستى براى انسان حق استفاده از هوا و نور را مىدهد ، به‌همان ترتيب نظير اين حق ، در استفاده از منافع زمين را نيز به او مىدهد ، زمينى كه از اين هوا و نور و امثال آن ، به‌وجود آمده و تركيب يافته است و هرگز همسايه يا هموطن اين انسان ، حق ندارد كه او را از حقوق قانونى و طبيعى خويش كه طبيعت هستى به او بخشيده است ، با استفاده از رژيم‌هاى پوسيده و بىارزشى كه در يك جامعه ناسالم و مريض\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبرپا مىگردد ، محروم سازد .\r\nپيامبر مىفرمايد :\r\n« الناس شركاء فى ثلاث : الماء و كلاء و النار » .\r\nمردم در سه چيز : آب ، گياه و آتش شريكند .\r\nو ما وقتى به اين گفتار ، در شكل مطلق و بدون وابستگى آن بنگريم ، مىبينيم پيامبر يك حقيقت ابدى و ازلى را كه عميق‌تر و ريشه‌دارتر از هر قانون و هر برنامه‌اى است ، بيان و تثبيت مىكند ، زيرا اين حقيقت ، تصويرى از حق زندگان بر زندگى است . و ما وقتى به اين گفتار ، در شكل محدود به زمان و مكان - و شرايطى كه پيوندها و روابط همگان در زمان و مكان دارند - نظرى بيفكنيم ، به‌نحوى درك مىكنيم كه پيامبر در اين گفتار نوعى اشتراكيت آشكار در اموال را مىخواهد كه رسيدن به كم يا زياد آن ، بايد طبق مقياس كوشش و كار و سپس به مقدار نياز و احتياج باشد .\r\nپيامبر به اين دليل به صراحت به اشتراك در مالكيت آب و گياه و آتش را امر مىكند كه اينها از ضروريات زندگى و از ابتدايىترين وسايل حيات در آن محيط عربى بيابانى قديمى بودند ، و اگر اين جامعه علاوه بر آب و گياه و سوخت ، نيازمند به مال و چيز ديگرى باشد ، مسلماً پيامبر قبول نخواهد كرد مال و ثروتى كه مورد احتياج عمومى است فقط در دست سرمايه‌داران و ثروتمندان دست به‌دست بگردد : « كَىْ لايَكُونَ دُولَةً بَيْنَ الأَغْنِياءِ مِنْكُمْ » « 1 » ؛ چنان‌كه در قرآن آمده است .\r\nالبته در برابر هر فردى كه بخواهد حق طبيعى خود را به‌دست آورد ، حسب و نسب ، محل تولد و پرورش ، نژاد و رنگ و عقيده و دين مانع نخواهد شد ، زيرا هر انسانى ، به هر رنگ و شكلى كه باشد ، بايد نتيجهء كار و كوشش خود را ببرد . فرد و\r\n\r\n\r\n","description":"","footnote":"\r\n( 1 ) . حشر ، آيه 7 .\r\n","page_name":" 230 ","page_number":230},
  {"content":"\r\n\r\nجامعه در همهء حقوق ، ضامن يكديگرند . جامعه ضامن فرد در ايجاد روابط مساعد كار و كوشش است و مزد و پاداش او را در چهارچوب رنج و كوشش او ، و بعد در ضمن چهارچوب نياز و احتياج او به‌عهده مىگيرد ؛ كه اين جالب‌ترين و زيباترين مفهوم انسانيت است . آن‌وقت بر اين فرد واجب است در نقشى كه ايفا مىكند ، يار و مددكار جامعه و جماعت باشد و آزادى فردى خود را طورى به‌كار ببرد كه به ضرر هموطنانش تمام نشود . جامعه هم حق ندارد بر فرد ستم كند و فرد نيز نبايد از آنچه مال همه مردم است ، به تنهايى بهره‌مند شود ، بلكه او در قبال حفظ مصالح عامه ، وظيفه‌اى دارد كه كمتر از وظيفهء او در حفظ و حمايت منفعت خصوصى او نيست .\r\nفرد در برابر همهء اينها مورد بازخواست قرار مىگيرد . پيامبر مىفرمايد : « همهء شما شبان هستيد و همگى مسئول زيردستان خوديد » .\r\nاصولًا آزادى فردى ، در هيچ صورتى نبايد موجب زيان جامعه باشد و هرگز هم مراد از آزادى آن نيست . پيامبر مثل جالبى مىزند و نشان مىدهد كه اگر آزادى فردى محدود نباشد چگونه به جامعه ضرر مىرساند : « گروهى سوار كشتى شدند و هركسى در جاى مخصوصى قرار گرفت . آن‌گاه يكى از آنان خواست با تيشه‌اى گوشه‌اى از كشتى را بشكافد ! به او گفتند : چه مىكنى ؟ گفت : اين‌جا متعلق به خود من است ، هر كارى كه بخواهم مىكنم ! . . . اگر دست او را بگيرند و از اين كار مانع شوند ، هم او و هم ديگران نجات پيدا مىكنند و اگر او را به حال خود بگذارند ، همگى غرق و هلاك مىشوند » . و اين فرد به‌عنوان اين‌كه عضوى در جامعه است ، مكلف است هرگونه زشتى و بدى را ، در هرجا كه باشد ، به‌خاطر همكارى در راه ارتقاى سطح زندگى عمومى از بين ببرد : « هرگاه با عمل زشت و ناپسندى روبه‌رو شديد ، با آن مقابله كنيد و آن را از ميان ببريد . »\r\nپيامبر همواره كوشش مىكرد هر روز با دليلى ثابت كند كه اخلاق بزرگ انسانى ، در عمل مىتواند راهبر مردم شود نه در وعظ و اندرز . و رحم و شفقت مردم ، با عمل\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nپابرجا مىشود نه با گفتار بىثمر ! پيامبر هيچ‌وقت دور از مردم زندگى نمىكرد ، بلكه با تمام مردم ، بزرگ و كوچك ، تماس مىگرفت و معاشرت مىنمود و به حرف‌هاى آنان گوش مىداد و با آنها انس مىگرفت و به آنان مانند بزرگان واقعى بشريت خدمت مىكرد .\r\nيكى از داستان‌هاى « ابوهريره » اين است كه روزى در خدمت پيامبر به بازار رفتند و پيامبر از يك فروشنده ، آنچه را كه مىخواست خريد و بعد او را توصيه فرمود كه در كار خود درستكار باشد تا روزى حلال بخورد و تأكيد كرد كه نبايد استثمار و احتكار كند و نبايد براى خود چيزى از حق زندگى را مدعى شود كه ديگران آن را ندارند !\r\nفروشنده نمىدانست كه طرف صحبت او پيامبر است . وقتى ابوهريره به او اطلاع داد ، ناراحت شد و به‌سوى دست پيامبر خم شد تا آن را ببوسد ، ولى محمد دست خود را به‌شدت كنار كشيد و به آن مرد فرمود : « كارى را كه غيرعرب در برابر پادشاهان خود مىكنند ، انجام ندهيد . چه بوسيدن دست ، كوچكى و زبونى براى غيرخداوند است » . « 1 » و وقتى ابوهريره خواست كالايى را كه پيامبر خريده بود ، بردارد و به منزل پيامبر ببرد ، پيامبر او را از اين كار منع كرد و بعد در حالىكه تبسمى بر لب داشت فرمود :\r\n« دست بردار ! صاحب كالا براى برداشتن و حمل كالاى خود ، از ديگران سزاوارتر است » !\r\nاما خوشگذران‌ها ، فرمانروايان و استبدادگران ! اسلام نه‌تنها نسبت به آنها بدبين است ، بلكه آنها را به‌طور كلى از اجتماع طرد مىكند ، زيرا آنها را افرادى فاسد و\r\n\r\n\r\n","description":"","footnote":"\r\n( 1 ) . البته اين روايت از « ابوهريره » است و ما در اين‌جا كارى با چگونگى روايات او نداريم . ولى در مورد بوسيدن دست ، ما رواياتى داريم كه بوسيدن دست پيامبر و جانشينان وى را تجويز مىكند و مثلًا مىفرمايد : « لا يقبّل الا يد نبّى او وصىّ او شقىّ » جز دست پيامبر و جانشين وى و يا مرد شقى ! بوسيده نمىشود . . . و از اين‌جا درمىيابيم كه فقط بوسيدن دست مردم بد و جباران روزگار ، از نظر اسلام كار صحيحى نيست و بدون شك زبونى براى غيرخداوند است . . . . م .\r\n","page_name":" 232 ","page_number":232},
  {"content":"\r\n\r\nتبهكار مىشناسد و مىگويد :\r\n« إِنَّ المُلُوكَ إِذا دَخَلُوا قَرْيَةً أَفْسَدُوها وَجَعَلُوا أَعِزَّةَ أَهْلِها أَذِلَّةً » « 1 » ؛\r\nاستبدادگران هنگامى كه به مملكتى وارد مىشوند ، آن را به فساد كشانند و مردم گرامى آن را ذليل و زبون سازند .\r\nدر كار استبدادگران و زمامداران خودسر ، آنچه بيشتر از هر چيزى پيامبر را ناراحت ساخت ، اين تكبر و خودخواهى بىجا و اين برترىجويى بىپايه و سپس آلودگىهاى خاص زندگى آنان از قبيل : انواع گزاف‌ها ، تملق‌ها ، اغراق‌ها ، چاپلوسىها و مظاهر گوناگون ارعاب مردم از طرف آنها بود . چرا كه پيامبر به مسئلهء زندگى و آسايش عمومى احترام مىگذاشت ، چنان‌كه هرآنچه را كه حق و حقيقت بود ، تقديس مىكرد . و براى اين‌كه سادگى و طبيعى بودن در گفتار و كردار را ركنى اساسى از اركان زندگى شرافت‌مندانه مىدانست و چه‌بسيار ديده شد كه اصحاب خود را از به‌پاخاستن در پيش پاى خود - در حالىكه آنها نشسته بودند و او بر آنها وارد مىشد - نهى مىكرد و به آنها مطالبى مىگفت كه مضمون آن چنين بود : با من ، آن‌چنان كه ديگران با پادشاهان خود رفتار مىكنند ، رفتار نكنيد !\r\nاز اخبارى كه مىرساند پيامبر از گزاف‌گويى و تملق بيزار بوده و نفرت داشته ، در حالى كه احلام و آرزوهاى زمامداران و استبدادگران از اين آمال موج مىزند ، اين است كه وقتى پسر او « ابراهيم » درگذشت ، اتفاقاً كسوفى رخ داد و خورشيد گرفت و مردم گفتند : آسمان از مرگ فرزند پيامبر غمناك و محزون شد ، ولى وقتى اين مطلب به گوش پيامبر رسيد ، مردم را جمع كرد و با آنها سخن گفت و فرمود : « خورشيد و ماه ، دو نشانه از قدرت و خلقت خداوندى هستند و به‌خاطر مرگ كسى گرفته نمىشوند » .\r\nپيامبر به‌خوبى مىدانست كه تملق و گزاف‌گويى ، با سادگى صادقانه دشمنى دارد و\r\n\r\n\r\n","description":"","footnote":"\r\n( 1 ) . نمل ، آيه 34 .\r\n","page_name":" 233 ","page_number":233},
  {"content":"\r\n\r\nدوست‌داشتن مبالغه و چاپلوسى از صفات ملوك و استبدادگرانى است كه روابط و پيوندهاى طبيعى و زنده ، بين آنها و بين زندگى شرافت‌مندانه افراد فهميده و آگاه به‌كلى قطع شده است . از همين روى ، پيامبر در تكريم عظمت و استقلال هستى اين سخن نغز را فرمود : خورشيد براى مرگ كسى كسوف نمىكند و ماه به‌خاطر هيچ‌كس پنهان نمىگردد !\r\nدر اين‌جا به ياد مىآوريم كه پيامبر مردم را به ضرورت داشتن زندگى ساده ، طبيعى ، زيبا و بدون هرگونه تكلف و قيد دعوت مىكند و يادآورى آن ، به جهت پيوندش با موضوع مورد بحث ماست چه پيروى از اين اسلوب و روش در زندگى ، اساس اسلام است ، آن‌طور كه پيامبر مىخواست و آن‌طور كه آن را بنا نهاد . و هركسى كه در تمام مسائل اسلامى ، با وجود تباين در موضوعات آن ، دقت و تأمل كند ، به‌خوبى درك مىكند كه همه آنها از يك اصل ريشه‌دار ، عميق ، جامع و واحد سرچشمه گرفته است و آن سادگى و بىپيرايگى همه‌جانبه در زندگى است و يا به‌عبارت بهتر : صدق و راستى با زندگى است .\r\n« خالد محمد خالد » اين روش را به نحو زيبا و جالبى خلاصه كرده و مىگويد :\r\n« پيامبر بر بدن عربِ بيابانى بدون عمد و قصد خراشى وارد ساخت و بعد با اصرار ، از عرب بيابانى خواست كه در مقابل آن ، او را قصاص كند . »\r\nبربالاى منبر ، با جلال‌وعظمتى انسانىمىايستاد تابه اصحاب خويش كه همه او را مىنگريستند و به او گوش مىدادند ، بگويد : « اگر كسى را بدون علت تازيانه زده‌ام ، اينك پشت من بيايد و تازيانه زند و اگر من از مال و دارايى كسى ، چيزى گرفته‌ام ، اينك بيايد و از مال من بردارد ! »\r\nالبته او در زندگى خود ، هيچ‌وقت به كسى تازيانه نزده بود ، ولى اين راستى و صفاى مطلق است كه پيامبر در پاكيزه‌ترين و عالىترين شكل ، آن را به‌كار مىبرد . و اگر زندگى او هرگز با ريا و عوام‌فريبى و ضعف و عجز آميخته نگشته ، در مقابل\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nهيچ‌وقت هم با غرور و كبر و خودخواهى آلوده نگشته است .\r\nپيامبر در انجام امور منزل به همسر خود سبقت مىجست . كفش خود را مىدوخت و لباس خود را وصله مىكرد . او گوسفند مىدوشيد و به افراد خانوادهء خود خدمت مىنمود و با ياران خود ، آجر و سنگ حمل مىكرد و با آنها همكارى مىنمود و از شدت گرسنگى بر شكم خود سنگ مىبست !\r\nاو هنگامى كه با ياران خود راه مىرفت ، از آنان مىخواست جلوتر از او راه بروند . و اگر بر آنها وارد مىشد و آنها نشسته بودند ، در جايى كه خالى بود و پايين مجلس به‌شمار مىرفت ، مىنشست و هميشه به آنهايى كه مىخواستند احترام خاص و فوق‌العاده‌اى براى او قائل شوند ، مىفرمود : « من دوست ندارم فرقى با شما داشته باشم » !\r\nو اين همان راستى و صدق با زندگى است » . « 1 » همهء اخبارى كه ما در اين فصل از پيامبر بازگو كرديم ، اين حقيقت را تصديق و تأييد مىكنند .\r\n* * * اما هيئتِ حاكمه و زمامداران : آنها به‌خاطر وظايف و مسئوليت‌هايى كه در قبال جامعه دارند ، خدمت‌گزار مردم هستند نه عزيزان بىجهت و سروران طاغى و ياغى ، و نه دزدان حرفه‌اى !\r\nدر سيرهء پيامبر وارد شده كه به او گزارش دادند : يكى از فرمانداران هديه‌اى را پذيرفته است ! پيامبر حقيقت موضوع را تحقيق كرد و آن‌گاه ثابت شد گزارش مطابق با واقع بوده است . خشمناك شد و فرماندار را احضار نمود وقتى فرماندار آمد ، پيامبر به او فرمود : چگونه چيزى را كه حق نداشتى و سزاوار تو نبود ، گرفته‌اى ؟\r\nوى با كمال اعتذار گفت : پيامبر خدا ! آن يك هديه بود !\r\n\r\n\r\n","description":"","footnote":"\r\n( 1 ) . محمد والمسيح ، ص 162 و 163 .\r\n","page_name":" 235 ","page_number":235},
  {"content":"\r\n\r\nدر جواب پيامبر ، عظمت ادراك وى از چگونگى آغاز و شيوع رشوه‌خوارى بين حاكم و محكوم ، ملت و زمامدار هويداست . پيامبر در پاسخ او به شكل سؤال چنين فرمود : آيا ديده‌ايد كه يكى از شما در منزل خود بنشيند و كارى را انجام ندهد و مردم بىدليل براى او هديه بفرستند ؟ . . . و سپس دستور داد « هديه » ! را به بيت‌المال عمومى واگذار كند و بلافاصله هم او را از كار بر كنار ساخت !\r\nپيامبر بدين‌ترتيب به مردم ياد داد كه در راه به‌دست‌آوردن حق خود ، راه رشوه را نپيمايند و بر حاكم و زمامدار نيز تعليم داد با مردم اين‌چنين رفتار نكند ، هم‌چنان‌كه تعليم داد حاكم را در معاش مردم هيچ‌گونه حقى ندارد و او براى اين در ميان مردم حكومت مىكند كه پدر دل‌سوزى براى آنها باشد ، نه دزدى در ميان آنان !\r\nو هم‌چنين اعتراض به جا و عادلانه خود را به طبقه حاكمه - در روزگارى كه بر مسند نشسته و در سر كار هستند - حتى در قبول هديه ، ابلاغ نمود و البته از همين‌جا چگونگى جبهه‌گيرى پيامبر در برابر غارت و چپاول اموال و دارايى مردم و احتكار ثروت‌ها و تضييع حقوق توده و ظلم و ستم بر عموم روشن مىشود !\r\nدر اسلام ، هيئت حاكمه ، نماينده و مبعوث ملت و در قبضه قدرت اوست . و انتخاب زمامدار ، بايد با نظر مردم باشد و آن‌گاه نيرويش از نيرو و ارادهء توده بايد سرچشمه بگيرد و شب‌زنده‌دارىهايش به‌خاطر رفاه و آسايش مردم و حفظ و نگهبانى منافع جامعه . . . باشد . اسلام بر حاكم و فرماندار لازم و ضرورى مىداند كه در هر كار بغرنجى كه راه‌حل صحيحى براى آن نمىداند ، با توده مردم و با ملت خود مشورت كند : « وَأَمْرُهُمْ شُورى بَيْنَهُمْ » ؛ كار و بناى آنان مشورت بين خودشان است . « 1 » و اين حاكم ، اختيارات نامحدود در ملك و مال و قانون ندارد ، بلكه حقوق محدود او نيز تا وقتى قابل احترام است كه در حفظ عزت و احترام مردم و در جلوگيرى از\r\n\r\n\r\n","description":"","footnote":"\r\n( 1 ) . قرآن مجيد . . . و در آيه ديگرى مىفرمايد : « وَشاوِرْهُمْ فِى الأَمْرِ » ؛ در كارها با مردم به مشورت بپرداز . م\r\n","page_name":" 236 ","page_number":236},
  {"content":"\r\n\r\nهرگونه اتلاف و تضييع حقوق توده كوشا باشد .\r\nاسلام در مسئله نظارت و حق ملت در امر حكومت و حاكم ، فقط به اين مقدار اكتفا نمىكند و در اين حد نمىايستد ، بلكه پا از آن فراتر نهاده و به تحريك ستم‌ديدگان و بينوايان بر ضد كسانى كه به آنان ظلم كرده و آنان را بدبخت نموده‌اند ، مىپردازد . « 1 » اسلام كسانى را كه بدبختى و اهانت را بپذيرند و حقوقشان از دستشان برود و سهم و بهره آنان مورد تجاوز قرار گيرد و نتيجهء زحمت و كار آنها مورد استثمار قرار گيرد و بر آنها ظلم و ستم شود ، به كيفر و عذاب دردناكى تهديد مىكند . البته در صورتى كه آنان از حقوق طبيعى خود در زندگى دست بكشند و به اين ظلم و ستم تن در دهند و انقلابى به‌پا نكنند و فشار و تضييق و ساير علل و عوامل بدبختى را عملًا به رسميت بشناسند . قرآن علاوه بر تهديد ، اينان را « ظالمى انفسهم » - ستمگر بر خويشتن - مىنامد .\r\nاما پيامبر ، او مىفرمايد : « كسىكه به‌خاطر حق از دست‌رفتهء خود كشته شود ، شهيد است . » « 2 » و در جاى ديگر مىفرمايد : « وقتى مردم ، ستمگرى را ببينند و دست او را كوتاه\r\n\r\n\r\n","description":"","footnote":"\r\n( 1 ) . در زمان غيبت ، مانند زمان ما ، مسئله حكومت مربوط به همه مسلمين است ، براى اين‌كه در حكومت اسلامى ، قانون‌گذار « خدا » است و مجرى قانون - اگر پيغمبر و امام نباشد - از طرف مردم تعيين مىشود ، ولى رئيس حكومت در عين اين‌كه موظف به حفظ قوانين اسلامى و عدم تغيير آنها است ، در اوضاع روز و مشكلات داخلى و خارجى بايد « مشاوره » كند و خود مردم هم به‌عنوان « نظارت ملى » - امر به‌معروف و نهى از منكر - در كارها دخالت و نظارت خواهند داشت ( براى تفصيل به تفسير بزرگ الميزان ، ج 4 ، ص 132 رجوع شود ) .\r\nاز نظر اسلام اطاعت رئيس حكومت تا وقتى ضرورى است كه مطابق قوانين اسلامى در راه بسط عدالت اجتماعى و اقتصادى و از بين‌بردن ظلم و تعدى و برقرارى عدل و داد كوشش كند و در غير اين‌صورت ، اطاعت وى از گردن مسلمانان ساقط مىشود . . . م .\r\n( 2 ) . به‌طور كلى اسلام به مردم اجازه داده كه در راه احتياج ضرورى به نان و آب خود كه كسى از آنها غصب كرده و پس نمىدهد ، بجنگند . و در اين راه اگر بكشند يا كشته شوند ، در نزد خداوند مأجور خواهند بود . و البته اين براى ايجاد آشوب و بلوا نيست ، بلكه به‌مثابه دفاع مشروع از حق زندگى است و فقها هم در اين باره به تفصيل سخن گفته‌اند . م .\r\n","page_name":" 237 ","page_number":237},
  {"content":"\r\n\r\nنسازند ، بعيد نيست كه خداوند همه آنان را كيفر دهد » .\r\nاما در مورد جهان انسانى ، بايد توجه داشت كه اسلام با تعصب دينى بى جا در بسيارى از موارد مىجنگد : « لا إِكْراهَ فِى الدِّينِ » ؛ در دين اكراه و اجبارى نيست . و هم‌چنين با تعصبات قبيله‌اى و ملى و نژادى نيز با كمال قدرت مىجنگد زيرا : « انسان چه بخواهد و چه نخواهد ، برادر انسان است » و مردم همه برادر يكديگرند :\r\n« وَلَقَدْ كَرَّمْنا بَنِى آدَمَ وَحَمَلْناهُمْ فِى البَرِّ وَالبَحْرِ وَرَزَقْناهُمْ مِنَ الطَّيِّباتِ وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا » « 1 » ؛\r\nما فرزندان آدم را عزيز و گرامى داشتيم و آنان را در خشكى و دريا سوار كرديم و از پاكيزه‌ها به آنان رزق داديم و آنان را بر بسيارى از آنهايى كه نيكو خلق كرده‌ايم برترى داديم .\r\nاصولًا پيامبر وقتى براى مردم حرف مىزند ، روى سخنش با همه مردم است اعم از عرب و غيرعرب ، سرخ و سفيد ، زرد و سياه ! و با آنان به اين عنوان سخن مىگويد كه برادران متعاون و متكافل همديگرند و انسان‌بودن و جوهر انسانيت ، آنان را به همديگر پيوند داده و هرگز مسئله مليت‌ها و نژادها نمىتواند آنها را از همديگر جدا سازد و بلكه تنها اختلافى كه با همديگر دارند و يكى را بر ديگرى ترجيح مىدهد ، آن‌مقدارى است كه در دوستى ، صلح و خيرخواهى پيش‌قدم باشند . پيامبر مىفرمايد :\r\nمردم ! خداى شما يكى است ، پدر همهء شما يكى است ، عرب را بر غير عرب و غيرعرب را بر سرخ و سرخ را بر سفيد و سفيد را بر سرخ ، فضل و برترى جز در تقوا و پرهيزكارى نيست . آگاه باشيد ! و حاضران به آنهايى كه در اين‌جا نيستند ، برسانند ! .\r\nچقدر بزرگ است پيامبر ، هنگامىكه تقوا و ايمان و ديندارى ، همه و همه را منوط به خدمت به مردم قرار داده و همه اينها وقتى مفهوم صحيح خود را از دست مىدهند\r\n\r\n\r\n","description":"","footnote":"\r\n( 1 ) . إسراء ، آيه 70 .\r\n","page_name":" 238 ","page_number":238},
  {"content":"\r\n\r\nكه صاحب آن ، از عمل نيك و كار سودبخش به‌دور باشد . و مىفرمايد : « با همسايه و همجوار خود خوشرفتار باش ، تا مؤمن باشى » و « مردم همه عيال خداوندند ، و محبوب‌ترين آنان در نزد خداوند ، كسى است كه بر عيال خدا بيشتر سود برساند » و « دين خوش‌رفتارى است » .\r\nمردى از محمد پرسيد : كدام اسلام نيكو است ؟ در پاسخ فرمود : « گرسنه‌اى را سير گردانى و به آشنا و غريبه سلام كنى » ! پس اسلام آن‌چنان‌كه پيامبر مىخواهد ، براساس خدمت و احترام به مردم پابرجاست و در اين امر فرقى بين مسلمان و غيرمسلمان ، عرب و غيرعرب ، سرخ و سياه و آن‌كه مىشناسى يا نمىشناسى وجود ندارد و درواقع تنها صفت « انسان » بودن كافى است كه تو را براى دوستى انسان و اطعام او و اقدام و پيش‌دستى براى سلام و درودگفتن وادارد .\r\nو در آيه : « وَلَقَدْ كَرَّمْنا بَنِى آدَمَ . . . » همهء بنىآدم را خداوند مكرم و محترم مىدارد و مسلمانان را برترى نمىدهد .\r\nدرضمن احاديثى كه ما در اين فصل آورديم ، ديديم كه اسلام نيكو آن است كه در مقابل همه مردم و براى همه افراد قلب و دست و روى گشاده داشته باشى و در جوار و همسايگى ، رفتار خود را با آنها نيكو كنى و آنها را دوست بدارى و به آنها سود برسانى !\r\nاز پيامبر اكرم خبرى نقل شده كه بر خواسته‌هاى بشردوستانه اسلام دلالت تام دارد و آن را در مفاهيمى چون : كار به‌خاطر زندگى بهتر ، همدردى ، همكارى ، خدمت ، كمك - حتى در مورد حيوانات - متبلور مىكند . به‌موجب اين خبر ، پيامبر روزى به ياران خود داستان كوتاهى را چنين بيان داشت :\r\n« روزى زن زناكارى مىرفت . ناگهان ديد كه نفس سگى از تشنگى به شماره افتاده است . ايستاد و كفش خود را درآورد و با ريسمانى آن را به چاهى انداخت و از آب پر نمود و سگ را سيرآب ساخت و خداوند به وى پاداش داد و او را به بهشت برد » !\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nراستى كه اين ارزيابى و موقفى كه پيامبر درقبال زندگى دارد و آن را تا اين حد مورد تقدير و تقديس قرار مىدهد ، بسيار بزرگ است . از نظر پيامبر ، خداوند پاداش زن بدكارى را ، به اين جهت كه حيوان تشنه‌اى را سيراب نموده است ، بهشت قرار مىدهد ، در صورتىكه اين فضل و مقام را براى آن مجاهدى كه در ميدان جنگ كشته شد ، قائل نيست ، چنان‌كه در داستان « رفاعةبن زيد » گذشت .\r\nپيامبر اين موضوع را در حديث ديگرى تحكيم مىبخشد و مىگويد : « زنى به‌خاطر گربه‌اى كه حبسش كرده و غذايى به او نمىداد و آزادش هم نمىكرد ، داخل دوزخ گرديد » .\r\nاگر زن زناكارى به‌خاطر سيراب‌كردن سگى داخل بهشت مىگردد و اگر زن ديگرى در قبال حبس و بدرفتارى با گربه و غذا و آب‌ندادن يا آزاد نساختن آن به آتش كشيده مىشود ، مقام و وضع احتكارگران و استثمارگرانى كه اموال و ثروت ملت را چپاول و غارت نموده و خون طبقات رنجبر و زحمت‌كش را مىمكند ، چگونه خواهد بود ؟ و به همين ترتيب ، كسانى كه با تفرقه‌اندازى و ايجاد فساد و تضاد طبقاتى در اجتماع موجب اختلاف مردم مىگردند چه عاقبتى خواهند داشت ؟ و روزگار كسانى كه ملت‌ها و توده‌ها را به بردگى مىگيرند و آنان را مزدور خود مىسازند - در حالىكه آنها همه فرزندان آدم هستند و خداوند آنها را بر بيشتر مخلوقات برترى داده است - چگونه خواهد شد ؟ و هم‌چنين وضع آن گروهى كه به حق گروهى ديگر تجاوز كرده و منافع و هستى آنها را غارت نموده و سرزمين‌شان را مستعمرهء خود مىسازند و خود از ثمره كوشش و دسترنج آن تيره‌روزان ، رفعت يافته و بلندمرتبه مىگردند ، چگونه خواهد شد ؟ در صورتىكه مىدانيم مردم - چنان‌كه در قرآن آمده است - براى آن به‌شكل ملت‌ها و قبيله‌ها خلق شده‌اند كه با همديگر آشنايى پيدا كرده و همكارى كنند ، نه آن‌كه با يكديگر دشمنى ورزند !\r\n* * *\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاين ، خطوط عمومى و اصلى براى همكارى و تعاون جامعه واحد بشرى است كه در قرآن و حديث آمده است . حكام و زمامداران مسلمانان و نمايندگان و واليان آنان ، در دو عصر به اين روش با كمال دقت عمل نمودند و در دو دوران نيز به‌شدت تمام با آن مخالفت ورزيدند و بر ضد آن رفتار كردند .\r\nاما روزگارى كه به آن عمل نمودند : زمان خود پيامبر و دوران خلافت ابوبكر و عمربن خطاب و سپس در حكومت امام على بود . اما دورانى كه با آن مخالفت نمودند ، عصرى بود كه عثمان روى كار آمد و خويشان و نزديكان اموى وى اطراف او را گرفته و مصادر امور را اشغال و غصب كردند . و سپس دوران‌هايى است كه پس از امام على پيش آمد و آن ايامى است كه بنىاميه و بعد بنىعباس در شام و بغداد حكومت مىكردند . البته به استثناى مدت كوتاهى كه عمربن عبدالعزيز - تنها شخصيت ممتاز اموى - روى كار آمد و منهاى بعضى فرصت‌هاى كوتاه و ناچيزى كه به شتاب مىگذشتند و نمىتوانستند پابرجا بمانند و كارى از پيش ببرند !\r\nاما دوران عثمان بن عفان - كه در بخش‌هاى آينده ، به تفصيل درباره آن بحث خواهيم كرد - در اين دوران ، مقياس‌هاى حكومت از آنچه قبلًا برپايه آن استوار بود منحرف گرديد ، زيرا بنىاميه بر زمين ، مال ، دارايى و جان مردم مسلط گشتند و ارزاق و ما يحتاج عمومى را احتكار كردند . و اينها همه از « قوم و خويش‌بازى » خليفه سوم ناشى شد و او بود كه به بنىاميه ميدان داد و آنها امكان يافتند شكل و نظام انسانى خلافت اسلامى را تغيير داده و آن را به سيستم سلطنتى خالص اموى ، مبدل سازند . و البته تفصيل اين مطلب در جاى خود خواهد آمد .\r\nبعد از گذشت دورانى ، در پرتو يك انقلاب ملى كه داراى همه‌گونه وسايل و عوامل و اهداف يك انقلاب اصيل بود ، حكومت به‌دست علىبن ابىطالب رسيد . « 1 » ولى بايد\r\n\r\n\r\n","description":"","footnote":"\r\n( 1 ) . مراد مؤلف از اين انقلاب ملى ، قيام مردم مسلمان برضد خلافت غيراسلامى ، عثمان و دار و دستهء بنىاميه بود كه‌منجر به كشته‌شدن عثمان و سقوط حكومت غيرقانونى بنىاميه گرديد و حق امام على به‌دستش رسيد . . .\r\nبحث درباره خلافت عثمان و سلطنت بنىاميه و كارشكنىهاى آنان برضد حكومت دمكراتيك امام ، در مباحث آتى كتاب به تفصيل خواهد آمد . م\r\n","page_name":" 241 ","page_number":241},
  {"content":"\r\n\r\nديد علىبن ابىطالب مسئله حكومت را چگونه ارزيابى نمود و به چه نحوى با آن رفتار كرد و عاقبت كارش به كجا انجاميد ؟\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nحاكميت توده\r\nبدون مشاوره ، خيرى در كار نخواهد بود .\r\nمن فردى از شما هستم ، سود و زيانى كه براى شما باشد براى من هم هست .\r\nبا توده مردم باشيد ، زيرا دست خدا همراه جماعت است .\r\nدل‌هاى مردم گنجينه حاكم است ، هرگونه عدل يا جورى را كه در آنها بگذارد ، همان را بازخواهد يافت .\r\nامام على\r\nسخنى گفت كوتاه و رسا ، ساده و عميق مانند خود حقيقت كه گويى شراره‌اى از عقل و ندايى از روح است :\r\n« شگفتا ! آيا خلافت به رفاقت و خويشى بستگى دارد ؟ »\r\nچنان‌كه گذشت ، خلافت پيش از آن‌كه به علىبن ابىطالب برسد ، در شُرف تغيير شكل به نظام سلطنت اموى بود و يا همان‌وقت هم به سلطنت اموى تبديل شده بود ! حكام ، فرمانروايان ، وزيران ، وزارت‌طلبان و وزيرتراشان يقين كرده بودند كه حكومت همواره حق آنهاست و با عواملى از قبيل روابط خانوادگى ، حسب و نسب ، پول‌ها و رشوه‌هايى كه براى تثبيت آن خرج مىشود و يا مذاكرات و معاملاتى كه به‌عمل مىآيد ، به‌دست آنها مىرسد . و هم‌چنان عادت كرده بودند كه به حقوق ملت چنان نظر كنند كه گويا چگونگى آن منوط به اراده واليان و زمامداران است ! و هر نيك\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nو بدى را كه اينان بخواهند ، بايد مطابق دلخواه‌شان اجرا شود ! و درواقع توده‌هاى محروم و بينوا ، از نظر اين گروه چيزى نبودند مگر پشت‌هاى عريانى كه در انتظار تازيانه‌اند و يا بايد بارهاى ايشان را حمل كنند .\r\nو علاوه بر اين ، بايد گفت : خلافت عثمان فرصت و امكان داد كه اين واليان و فرمانداران - كه بيشترشان هم از بنىاميه و يا ياران و همفكران ايشان بودند - در سراسر قلمرو خلافت ، براى تهيهء مقدمات و نيرو به‌كار و كوشش بپردازند تا پايه‌هاى « سلطنت اموى » را پىريزى كنند كه پول‌ها و رشوه‌ها ، شب‌نشينىها و معامله‌ها ، آزادگذاشتن دست‌هاى متنفذان در جان و مال و مقدرات عمومى ، خريدن سربازان جنگ‌جو با پول نقد و نسيه ! نزديك ساختن كسانى كه اميد يارى از آنها دارند و دوركردن كسانى كه احتمال يارىشان را نمىدهند ، بنيان آن را تحكيم بخشيد .\r\nبدين‌ترتيب دولتى براين اساس - كه بنىاميه آن را ساخته و پرداخته بود - به‌وجود مىآيد . بنىاميه كه به شهادت تاريخ در دوران اسلام‌شان هم بر شيوهء جاهلى خود باقى بودند و آن‌گاه اكثريت بزرگان به ذلت و خوارى كشانده شدند ، مگر كسانى كه براى احتكار و استثمار و حكومت آنان ميدان را باز كردند و كليد بيت‌المال و قدرت حكومت را در دست آنان قرار داده و ملت را هم به ضميمه چيزهايى كه تقديم مىنمودند ، دودستى به آنان تقديم داشتند تا بندگان و بردگان آنان شوند ، در اين‌جا بود كه ملت نيز به دو گروه تقسيم شد : گروهى كه خيرخواه همگان و هوادار پيروزى فرمانرواى عادلى بود كه بيت‌المال را در اختيار احفاد بنىاميه نگذارد ؛ و گروهى كه از حق برگشته و در كمين نشسته و منتظر فرصت بودند تا اگر سلطنت‌طلبان قيام كردند ، با آنها كنار بيايند و اگر به اندازهء آزشان سودمند گرديد ، از آنها پشتيبانى كنند و گرنه ، از نو وارد مذاكره و معامله شده و بهايى بيشتر بگيرند تا اعلام همكارى نمايند !\r\n* * * خلافت به علىبن ابىطالب واگذار شد ، در حالى كه اوضاع دنيا چنين بود و مردم\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nهم مىبايست يكى از دو راه را انتخاب مىكردند : يا در راه پشتيبانى از خلافت و پيروزى امام على - كه عدالت‌خواهى و طرفدارى او از توده را مىدانستند - به استقبال مرگ بروند و يا به‌شدت از سلطنت خاندان بنىاميه پشتيبانى كنند كه هدفى جز بازگرداندن افتخارات دوران جاهليت نداشتند ، البته اين كار راه پرخطرى بود و بدبختى براى ملت به‌بار مىآورد و خون‌ها ريخته مىشد .\r\nعلى اعتنايى به خلافت نداشت ، ولى در دوران ابوبكر و عمر ، در ادارهء امور جامعه بيشترين همكارى را به عمل آورد و در دوران عثمان هم از نصيحت و راهنمايى وى دريغ نكرد و از اين‌كه بيعت مردم را به سوى خود جلب كردند ، شكايتى نكرد « 1 » و جز برپاداشتن حق و عدالت انديشه‌اى نداشت .\r\nما از تاريخ و از گفته‌هاى امام شواهدى داريم كه نشان مىدهد ، او هرگز اهميتى نمىداد كه خلافت به‌سوى او آيد و يا از وى دور شود . و حتى آن روزى هم كه مردم خلافت او را مىخواستند ، او آن را نمىخواست و در آن‌هنگام كه عثمان كشته شد و مردم براى بيعت با وى ، به‌دور او جمع شدند ، فرمود : « مرا رها كنيد و ديگرى را بطلبيد و اگر به حال خودم بگذاريد ، مانند يكى از شما خواهم بود و شايد نسبت به كسى كه براى اداره امور خويش انتخاب كنيد ، از همه شما شنواتر و مطيع‌تر باشم و من اگر معاون و مشاور شما باشم بهتر از آن است كه حاكم باشم » !\r\nاو در آن روز خلافت را نمىپذيرفت و به آن راضى نمىشد ، زيرا در امر خلافت بينش و انديشهء خاصى داشت و مردم آن را به‌صورت ديگرى مىخواستند . او در اين مسئله با آنان نبود و آنان نيز با وى نبودند ! براى آن‌كه او آن‌چنان بود كه خود فرمود :\r\n\r\n\r\n","description":"","footnote":"\r\n( 1 ) . امام على از اين‌كه حق او را پايمال كردند ( و درواقع حق توده نيز ضايع گرديد ) سخت آزرده‌خاطر بود و در خطبه « شقشقيه » كه در نهج‌البلاغه هم آمده ، گله‌مندى شديد خود را اظهار داشته است ، ولى در عين حال ، به‌خاطر مصالح اسلام ، با كسانى كه روى كار آمدند ، به مخالفت علنى نپرداخت و حتى به‌خاطر مصالح عاليه اسلامى ، پس از مدتى با آنها بيعت كرد تا اساس اسلام ، اين جنبش آزادىبخش جهانى ، استوار گردد . م\r\n","page_name":" 245 ","page_number":245},
  {"content":"\r\n\r\n« در روزگارى ناسازگار و دورانى دشوار ، نيكوكار را بدكار مىشمارند و ستمگر هم‌چنان بر تجاوز و طغيان خود مىافزايد » و براى آن‌كه : « افق‌ها پوشيده از ابرهاى تيره است و راه از بيراهه تشخيص داده نمىشود و مردم به كارهاى مشكوك مشغولند و در شهوات و لذات گام برمىدارند ، گوش دارند ولى كر هستند ، سخن مىگويند ولى لال و گنگ‌اند ، چشم دارند ولى كورند ، نه در پيكار ، آزادمردان راستگو هستند و نه در سختىها ، برادران مورد اعتماد » ! و براى آن‌كه او مىدانست اگر به آنان پاسخ مثبت دهد و خلافت را بپذيرد و آن‌كس را كه خود مىداند به روى كار آورد و يا به گله‌هاى گله‌مندان و گفته‌هاى فرصت‌طلبان گوش ندهد ، آن را تحمل نخواهند كرد .\r\nچنين است حقيقت وضعى كه امام على ، در آن مدت كوتاهى كه بعد از كشته‌شدن عثمان و قبل از خلافت وى پيش آمد ، با آن روبه‌رو بود . مردم با او بيعت مىكردند و اصرار مىورزيدند و او در قبول بيعت مردّد بود ، چون بزرگان متنفذان بر آن اصول خير و راه نيكى كه او مىخواست ، استوار نبودند .\r\nولى در اين ميان ، چيزى كه علىبن ابىطالب را وادار به قبول بيعت آنان كرد اين بود كه امام مىديد عدالت اجتماعى در خطر است . نيرومندان ، ضعيفان و بينوايان را غارت مىكردند و دست‌هاى متنفذان و فرمانداران در جان و مال مردم آزاد گذاشته شده بود و اشراف و ثروتمندان براى گرفتن زمين ، احتكار ثروت‌ها ، و بلعيدن مردم ، دست به‌دست هم داده بودند و با اين وضع ، چگونه و تا كى او خود را از مركز فرماندهى و رهبرى دور كند ؟ در حالى كه كارها پس از اندك‌مدتى ، بنا به تعبير پيامبر - به‌طور كامل در دست « چند جوانك قريشى » « 1 » قرار مىگرفت . و اين گروه اندك و ناچيز ، جماعت و تودهء مردم را به ذلت و خوارى كشانده بودند ، در صورتى كه در نظر على ، دست خدا با توده مردم است : « با توده مردم باشيد كه دست خداوند همراه\r\n\r\n\r\n","description":"","footnote":"\r\n( 1 ) . اغيلمة من قريش !\r\n","page_name":" 246 ","page_number":246},
  {"content":"\r\n\r\nجماعت است » و بنابراين ، قبول بيعت و خلافت ، براى او واجب و ضرورى مىنمود ، اگرچه پيش‌آمدهاى ناگوار در كمين بود كه تحمل آنها بر هر نيكوكارى سخت دشوار است : « در دورانى دشوار كه نيكوكار را تبهكار مىشمارند » !\r\nعلى مىفرمايد : « تأسف و ناراحتى من از اين است كه زمام امور اين مردم را بىخردان و بدكاران در دست بگيرند و آن‌گاه مال خدا را بين خودشان دست به‌دست بگردانند و بندگان خدا را غلامان و نيكان را دشمنان و بدكرداران را ياورانشان قرار دهند » !\r\nروح على از هرگونه انزواطلبى و گوشه‌نشينى كه نتيجهء آن به‌سود ملت نبود ، بيزار بود . در واقع انسانى كه بتواند به مردم خدمت كند ، ولى گوشه‌نشينى اختيار كند ، شخصيت خود را انكار كرده ، و ارزش وجودى خود را در جامعه از بين برده است ، چرا كه جامعه از افراد و اعضاى خود ، همواره خواستار همكارى و همفكرى در راه خير و نيكى است .\r\n. . . سرانجام على پيشواى مردم شد ، ولى براى آن‌كه حكومت على و روش او را در مسائل اقتصادى - مالى و سياسى - اجتماعى درك‌كنيم ، بايد آنها را به اصل واحدى كه ويژه مكتب اوست برگردانيم و آن ، اسلوب او در ارزيابى مسئله حكومت ، از نظر مبدأ ، نتيجه ، اساس و هدف است .\r\n* * * حكومت از نظر علىبن ابىطالب حقى نبود كه خداوند آن را به يكى از افراد بشر ببخشد و تا روزى كه او و نزديكان و متنفذان بخواهند ، هم‌چنان در آن مقام باقى بماند ، همان‌طور كه بعدها در دوران سلطنت بنىاميه و بنىعباس چنين شد و چنان‌كه در تاريخ اروپا هم در قرون وسطى چنين بود . در آن دوران ، رئيس حكومت يا فرمانروا را « سايه خدا بر زمين » ! معرفى كردند و گفتند كه اراده و فرمان او ، اراده و فرمان خالق آسمان است و چون و چرايى به آن راه ندارد ! . . . بلكه حكومت در نظر\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعلى ، حق تودهء مردم است ، هركسى را كه بخواهند ، مىتوانند به‌خاطر نيكى ، انتخاب كنند و آن‌كه را كه بخواهند ، مىتوانند به كيفرى بد ، از كار بر كنار سازند . على مىگويد :\r\n« اگر تو را به ولايت انتخاب كردند و همه در آن اتفاق نمودند ، به كار آنها رسيدگى كن و اگر اختلاف كردند ، آنان را به حال خود بگذار » و باز مىفرمايد : « بنگريد ! اگر حق نديديد ، نپذيريد ؛ و اگر حق را شناختيد يارى كنيد . حق است و باطل ، و هريك هوادارى دارد .\r\nاما قدرت و نفوذ حاكم ، از اجراى آن سلسله قوانين اجتماعى نيرو مىگيرد كه سودمندتر و بهتر باشند . على در خطبهء بيعت مىگويد : « مردم ! من فردى از شما هستم ، سود يا زيان شما ، سود و زيان من هم هست و حق را هيچ چيزى نمىتواند از بين ببرد » و در خطبه ديگر مىفرمايد : « مردم ! به‌خدا سوگند من شما را به طاعتى ترغيب نمىكنم مگر آن‌كه نخست خود به آن عمل كنم و شما را از هيچ زشتى و گناهى نهى نمىكنم ، مگر آن‌كه پيش از شما از آن پرهيز و دورى نمايم » .\r\nبنابراين ، حاكم نه به خاطر حاكم‌بودن ، بلكه به‌خاطر عدالت و اجراى احكام و قوانين اجتماعى نيك و مفيد ، بايد مورد اطاعت باشد .\r\nحكومت از نظر علىبن ابىطالب درى نيست كه حاكم آن را بر روى ثروت‌ها و بيت‌المال بگشايد و به‌حد اشباع از آن بردارد و سپس آن را ميان قوم وخويش‌ها ، نزديكان ، برادران و ياران تقسيم نمايد ، بلكه حكومت درى است كه حاكم آن را براى برپايى عدالت ميان مردم مىگشايد كه مساوات را در نهايىترين شكل ممكن در بين مردم برپا دارد ، هركسى را به اندازه كوشش و كارش پاداش دهد و تا آن‌جا كه امكان دارد از احتكار و استثمار جلوگيرى بنمايد و هميشه و در همه‌حال ، حق و عدالت را در نظر داشته‌باشد ، اگرچه اين امر به كشته‌شدن حاكم به‌دست تبهكاران منتهى گردد . . .\r\nحاكم بايد دل‌ها و خردها را به نيكى سوق دهد و بايد اين نيكى در اخلاق و راه و روش او ، اصول و قواعد ثابتى داشته باشد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعلى پس از تصدى خلافت ، به يكى از كاركنانش چنين نوشت : « اما بعد ! بهرهء تو از حكومت ، مالى نباشد كه استفاده كنى و خشمى نباشد كه آن را - با انتقام‌گرفتن - فرو نشانى ، بلكه بايد نصيب تو ، از بين‌بردن باطل و زنده‌نمودن حق باشد » .\r\nحكومت از نظر على ، گرفتن داد توده از گروه ستمگر و تجاوزكار است ، زيرا « دست خداوند باجماعت است » . حكومت با دوستى و رفاقت ، خويشى و نزديكى پابرجا نمىشود ، و على از اين منطق ، در فهم خلافت تعجب مىكند و سخنى كوتاه ، رسا ، ساده و عميق - مانند خود حقيقت - مىگويد كه گويى جرقهء عقل و نداى روح است : « شگفتا ! آيا خلافت و حكومت به رفاقت و قرابت بستگى دارد ؟ » « 1 »\r\nحكومت در نظر علىبن ابىطالب بر پايهء حسب و نسب نبود كه برپايه آن افتخاراتى برپا شود و شرافت قديمى خاندانى هم نبود كه براساس آن تاج و تخت‌هايى به‌دست آيد و وسيله‌اى براى برده‌ساختن مردم بشود ، زيرا : « هيچ حسبى مانند تواضع و فروتنى و هيچ شرفى چون علم و دانش نيست » و « گذشت و بخشش ، از خويشاوندى مهربان‌تر است » !\r\nحكومت از نظر امام ، به‌زور و غلبه مادى هم بستگى ندارد كه توده‌ها را با شمشير و آتش و گرفتن مال و نان و ريختن خون ، مطيع و فرمانبردار كنند و غلبهء معنوى هم آن نيست كه توده‌ها از بيم يا اميد ، از ترس يا آرزويى ، به امر حاكم گردن نهند . او خود ، امام و پيشوايى است كه خدايش را به‌خاطر پاداش و يا از ترس عذابش عبادت نمىكند ، بلكه از اين رو ، او را مىپرستد كه سزاوار پرستش است . حكومت از نظر وى آن است كه وجدان فردى و اجتماعى و انسانى را مورد توجه قرار داده و به رعايت خير و صلاح متوجه سازد و سپس جامعه و مردم را ناظر اعمال خود بداند كه كارها را ببينند و داورى كنند و به نفع يا به ضرر كارهاى وى رأى دهند و اعمال او را تصويب و\r\n\r\n\r\n","description":"","footnote":"\r\n( 1 ) . « واعجباه ! اتكون الخلافة بالصحابة والقرابة » !\r\n","page_name":" 249 ","page_number":249},
  {"content":"\r\n\r\nيا رد نمايند !\r\nحكومت آن نيست كه حاكم پس از آن‌كه بر مسند قدرت نشست و استقرار يافت ، استبداد رأى و خودكامگى پيشه كند ، بلكه شورى و مشورت عادلانه‌ترين حكومت‌هاست . و مردم كاملًا حق دارند از حاكم بخواهند كه : « هيچ رازى را از آنها پنهان نكند و هيچ كارى را بدون اطلاع مردم انجام ندهد » مگر آن‌كه پنهان‌داشتن آن كار و آن راز ، تا مدتى خود بالذات به مصلحت همگان باشد .\r\nهم‌چنين مردم كاملًا حق دارند كه در جريان منافع و مضار خود قرار بگيرند و بر حاكم نيز كاملًا واجب و لازم است كه از همهء آراء و افكار استقبال كند ، چون شايد در آن آراء و افكار ، چيزى باشد كه به ذهن او نيامده و وجدانش از آن آگاه نشده و يا علمش به آن نرسيده است . على مىگويد : « هركس كه به همه آراء توجه كند ، موارد اشتباه را درمىيابد » . و هركسى كه موارد اشتباه را بشناسد ، امكان مىيابد كه به صلاح و صواب راه يابد . پس توجه به افكار و نظريات توده مردم ضرورتى است كه حاكم در امر حكومتش از آن بهره‌مند مىشود و تودهء مردم هم در معناى حكومت ، از آن استفاده مىكنند و به اين ترتيب ، كارها به‌نحوى پيش مىرود كه پس از انجام ، پشيمانى به‌وجود نيايد . على چنان اين حقايق را توضيح مىدهد كه قابل هيچ‌گونه تأويل و تفسير نيست ، وقتى كه مىگويد : « بدون مشورت ، خيرى در كارها نخواهد بود » .\r\nو از خصوصيات حاكم آن نيست كه كارهاى او در پرده‌اى از ابهام باشد و يا براى انجام امرى ، دور از چشم مردم اقدام كند . از اين‌جاست كه على به مردم توجه مىكند تا آنها را به اين حق از حقوق‌شان آگاه سازد : « از پرتو چراغ روشن و آشكارى ، كسب نور كنيد » !\r\n* * * خلافت در مكتب على بن ابىطالب دورى از مردم ، روگردانى از ملت و نزديكى به خودخواهى و عدم توجه به اوضاع عمومى و نيازمندىهاى افراد و اجتماعات\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nنيست ؛ بلكه خلافت وسيله‌اى است براى نزديكى حاكم به مردم ، و مهر ورزيدن به توده و تواضع وى بر همگان و سپس توجه كامل به وضع آنها تا ديگر جاى هيچ بهانه و عذرى باقى نماند .\r\nو اگر مردم به‌دليل عدم انجام يكى از اين امور ، بر حاكم خشمناك شوند ، بايد تَبعات آن را بپذيرد ، چنان‌كه مردم هم بار حكومت او را بردوش مىكشند ، براى آن‌كه موقف و وضع آنان نسبت به حاكم ، بايد نمودار و صورتى از وضع و موقف حاكم نسبت به آنان باشد . على در اين باره مىفرمايد : « دل‌هاى مردم گنجينهء حاكم است ، هرگونه عدل يا ظلمى را كه در آنها بنمايد ، همان را بازخواهد يافت » !\r\nحكومت در مذهب علىبن ابىطالب برپايهء تعصب استوار نبود ، زيرا تعصب زشت و مذموم است ، مگر آن‌كه براى : « خصلت‌هاى نيكو و اتخاذ خير و فضيلت و دورى از ظلم و ستم و داد مردم و جلوگيرى از فساد در روى زمين » باشد .\r\nحكومت در هر حال ، در مذهب على براى كسانى نيست كه دربارهء آنان مىگويد :\r\n« اگر بر شما حكومت كنند ، مانند قيصر و كسرى در ميان شما رفتار خواهند كرد » و كسانى كه : « از اهل مكر و حيله ، نيرنگ و فريب » و « صاحبان ظلم و ستم » و « رشوه‌خواران » بوده و در دوران حكومتشان « طعام و غذا را به آنها كه سير هستند مىدهند » .\r\nبه‌خاطر اينها بود كه على خلافت را نپذيرفت مگر در زمانى كه عزم قاطع در برپايى حق و نابودى باطل داشت . در غير اين صورت ، زندگى را بدرودگفتن ، در نظر امام بهتر از ادامهء حيات بود .\r\nبه همين دلايل ، به مردم هشدار مىدهد تا از هيئت حاكمه خود حساب پس گرفته و بر كارهاى آنها نظارت كنند و حاكمى را كه خدمت‌گزار نباشد ، نپذيرند و هروقت كه لازم شد ، خشم يا رضايت خود را آشكار سازند و از اين‌جاست كه به آنها مىفرمايد :\r\n« آيا به خشم نمىآييد و انتقام نمىگيريد كه ابلهان بر شما حكومت كنند ؟ . . . پس همگى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبه ذلت و خوارى خواهيد افتاد و به نابودى محكوم خواهيد شد و بهره شما زيان‌كارى و بدبختى خواهد بود » .\r\nامام حد خشم و نفرت از ظلم و ستم را با اظهار رضامندى از عدل و داد برابر قرار داده و در سخنى حكيمانه مىگويد : « مردم به دورِ خشم و خشنودى مىگردند . هركس كه به كارى خشنود گردد به آن روى مىآورد و آن‌كس كه خشم و نفرت اظهار نمايد ، از آن روى برمىگرداند ! »\r\nاو به‌خاطر اينها و غير اينها بود كه كسى را براى بعد از خود ، به خلافت سفارش نكرد ، براى آن‌كه اين امر ، فقط بايد منوط به نظر توده باشد . و آن‌گاه كه مردم پيش وى آمده و از او خواستند فرزندش « حسن » را جانشين خود سازد ، آن را نپذيرفت و سخنى گفت كه عالىترين مرتبهء صفات يك حاكم را نشان مىدهد ، چنان‌كه آخرين اعتراف صريح به آزادىهاى عمومى ، و حقوق مردم را در انتخاب راه‌كارشان - آن‌طور كه خود مىدانند و مىخواهند - مىرساند : « من نه به شما دستور مىدهم و نه شما را منع مىكنم ، شما خود بهتر مىدانيد . » « 1 »\r\n\r\n\r\n","description":"","footnote":"\r\n( 1 ) . اين مطلب از نظر شيعه ، صحيح نيست . چنان‌كه خود مؤلف در جايى از همين كتاب ، اعتراف مىكند كه پيامبر اسلام علىبن ابىطالب را به‌عنوان خليفه خود تعيين فرمود . . . و علاوه بر حديث غديرخم در مورد امام على كه مؤلف به آن استناد كرده درباره امامان ديگر علاوه بر حديث ثقلين كه شيعه و سنى آن را نقل كرده‌اند ، از طرق خود اهل سنت نيز نقل شده كه پيامبر فرمود : « جانشينان من دوازده‌نفرند : به شماره نقباء بنىاسرائيل و همه آنها از قريش هستند » و اين روايت در كتاب‌هاى : « ينابيع‌المودة ، ص 18 و 373 و صحيح بخارى كتاب احكام باب 15 و صحيح مسلم جلد 6 ص 2 و البداية والنهاية ، ج 6 ص 245 و مسند احمد ج 1 ص 398 و ج 5 صص 86 و 89 و 90 و 92 و غيره نقل شده است .\r\nو به‌طور كلى بايد گفت كه مسئله امامت ، با تعيين خداوند حل و فصل شده و البته در زمان غيبت امام ، موضوع همان‌طور خواهد بود كه مؤلف گفته است .\r\nجمله‌اى كه مؤلف در اين‌جا نقل كرده و به حضرت على عليه السلام نسبت داده ، بيشتر از طريق اهل سنت نقل شده است ( مروج‌الذهب مسعودى ، ج 2 ، ص 291 ) . و در هر صورت از نظر شيعه ، امام حسن عليه السلام ، به حكم خداوند ، از طرف على عليه السلام ، براى امامت تعيين شد و مردم هم بيعت كردند ، ولى توطئه‌هاى جنايت‌كارانه معاويه از استقرار و ادامه آن جلوگيرى كرد . اين مطالب در كتب مربوط به امامت به تفصيل آمده است . مراجعه شود . مطالعه كتاب جديدالانتشار شيعه راكه بحث‌هاى تاريخى مشروحى در اين زمينه دارد ، توصيه مىكنيم . م\r\n","page_name":" 252 ","page_number":252},
  {"content":"\r\n\r\nاگر مردم نمىخواهند ، چرا او به خليفه و جانشين‌شدن فرزندش امر كند ؟ و اگر مردم او را چنان يافته‌اند كه به او رضايت دارند ، چرا آنان را از آن كار بازدارد ؟ مگر آنان - در هر دو صورت - به وضع و نياز و مسائل اجتماعى خود آگاه‌تر نيستند ؟ مگر فقط خود آنان نيستند كه حق تعيين سرنوشت خود را دارند ؟\r\nمىگويم : اين ، همان هدف نهايى است كه احترام به آزادى توده و آزادى تعيين سرنوشت از طرف خود مردم به آن منتهى مىشود . و على در احترام به آزادىهاى مردم به آن‌جا رسيد كه حتى به آنها در نزديكى و يا دورى از خود او آزادى داد . و البته اين پس از آن بود كه اكثريت توده مردم با او بيعت كردند و كناره‌گيرى گروهى از وى ، به‌مثابه انكار حق توده در انتخاب حاكم به‌شمار آمد و مطرود شناخته شد .\r\nاو از هر چيزى كه از راه زور و اعمال نفوذ اكراه و اجبار به‌دست آيد ، بيزار است و شيوهء برخورد او با گروهى كه با وى بيعت نكردند از همين تفكر حاصل شده بود . او به‌حيرت و سرگردانى نيفتاد و راه خود را گم نكرد . او كسى را مجبور نساخت ولى در همان‌وقت ، از آنچه به ارادهء توده مردم ضرر مىزد غافل نماند . او به آنها اجازه داد به رأى و نظرخود باشند ولى به‌نام حق حاكميت ملت دركار مردم هم دخالت نكنند - و اين در واقع اعتراف به‌حق افراد و جماعت ، در يك چهارچوب بود . تفصيل ماجرا از اين قرار است كه : « سعدبن ابىوقاص » كه يكى از اعضاى شورا بود « 1 » از بيعت با امام سرباز زد و على او را پس از آن‌كه به وى اطمينان داد كه از طرف او بيمى نخواهد بود ، به حال خود واگذاشت .\r\n\r\n\r\n","description":"","footnote":"\r\n( 1 ) . عمربن خطاب در بستر مرگ ، شش نفر را انتخاب كرد كه پس از مشورت با يكديگر خليفهء پس از وى را انتخاب‌كنند ! يكى از آن شش تن ، سعد بن ابىوقاص بود ! اين شش نفر را « اصحاب شورا » مىنامند . م\r\n","page_name":" 253 ","page_number":253},
  {"content":"\r\n\r\n« عبداللَّه بن عمر » نيز از اين گروه بود . او از بيعت خوددارى كرد . على از او ضامن خواست كه فتنه و آشوبى به‌پا نكند ، ولى او به اين امر نيز حاضر نشد . على به او فرمود :\r\nمن تو را مىشناسم ، از زمان طفوليت نيز بداخلاق بوده‌اى ! و سپس فرمود : او را به حال خود بگذاريد ، من خود كفيل او هستم . گروه ديگرى نيز از بيعت امتناع ورزيدند ، على آنان را نيز به حال خود واگذاشت ، به‌شرط آن‌كه از فتنه و آشوب بر كنار باشند و به اراده و خواست اكثريت توده ، لطمه‌اى وارد نسازند . گروهى از انقلابيون خواستند كسانى را كه بيعت نكرده بودند ، با زور و قهر وادار به بيعت كنند ، ولى على آنان را به شدت منع نمود . اصل كلى و قاعده عمومى على در مسئله بيعت وابسته و مستند به حقيقتى است كه آن را ديده و با اين تعبير بيان مىكند :\r\n« هركس به اختيار خود بيعت كند ، از او مىپذيرم و آن‌كس كه خوددارى نمايد ، به حال خود وامىگذارم » . پس در حكومت على ، آزادى افراد تضمين شده است ، مگر آن كه به آزادى جماعت و توده ، صدمه و ضربه‌اى وارد سازد . و از اين‌جا بود كه او در ميان كسانى كه با او بيعت نكردند ، اين آزادى را به « زبيربن عوام » و « طلحة بن عبيدالله » و « معاوية ابى سفيان » نداد ، ولى براى « سعد بن ابىوقاص » و « عبداللَّه بن عمر » و ديگران اجازه داد كه از آن استفاده كنند .\r\nآن سه نفر آرزو داشتند به حكومت برسند ، زيرا حكومت براى آنان ثروت و مجد و قدرت به‌بار مىآورد ، و از اين‌جا بود كه آنان - اگر امروز هم نمىشد - فردا برضد خليفه جديد شورشى به‌پا مىكردند . و از همين‌جا بود كه آنان در ايجاد فتنه و اختلاف و غارت آنچه كه همه مردم در آن برابرند ، تعمد داشتند و البته آنها ، هرسه ، از نظر ثروت و لشكر نيز امكانات و نيرويى داشتند كه وسايل آشوب را بر آنان فراهم‌تر مىساخت . به همين علت على آنان را به حال خودشان وانگذاشت . و در آينده در مبحث : « توطئه بزرگ بر ضد امام » درستى نظريه امام دربارهء آنها را به خوبى روشن خواهيم ساخت .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n* * * بدين‌ترتيب ، حكومت از آن تودهء مردم است و بر بيعت نيز اكراه و اجبارى نيست ، مگر آن‌كه مصلحت توده و جامعه - نه مصلحت حاكم - خواستار اين اكراه باشد . و اين بالاترين مفاهيم پيوند و رابطه حاكم با محكوم ، در مسئله آزادى بيان و عمل است . و با اين وضع ، بسيار طبيعى بود كه علىبن ابىطالب فرمانداران و كارمندان خود را نيز روى اين اصول با مردم مرتبط سازد ، چنان‌كه با خود چنين كرده بود و او بر آنان نظارت شديد و كامل داشت و چنان‌كه در جاى خود خواهيم ديد ، در هر چيزى كه مربوط به رعايت حقوق همگان بود ، بر آنان سخت مىگرفت و در اين راه گامى ارزنده برداشته كه با قانون كلى او در حقوق و وظايف انطباق دارد ، چنان‌كه با پيشروترين قوانين ملل معاصر ، تطبيق مىكند و آن اين بود كه او از خود ملت ، ناظر و مراقبى به‌وجود آورده بود كه ما فوق حاكم بود و نشان‌دهندهء روش حاكم در حكومت بود .\r\nعلى در آن هنگام كه كسى را به فرماندارى ايالتى از ايالات ، يا شهرى از شهرها مىفرستاد ، برنامه و پيمان‌نامه‌اى به او مىداد تا براى مردم بخواند . اگر مردم پس از خواندن ، آن را مىپذيرفتند ، اين برنامه و عهدنامه ، پيمانى بين آنها و فرماندار بود و هرگز مجاز نبودند كه از آن منحرف شوند و حاكم هم هيچ‌وقت حق نداشت مواد آن را برطبق ميل خود تفسير و تأويل كند - و به مقدار كم يا زياد - با آن مخالفت نمايد و اگر از آن انحرافى مىيافت ، على كيفرى را بر او لازم مىشمرد و بلافاصله هم آن را درباره او به مورد اجرا مىگذاشت .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nسرچشمه‌هاى آزادى\r\nبندهء ديگرى مباش ! خداوند تو را آزاد قرار داده است .\r\nبه تو اجازه دادم كه در كار خود آن‌طور باشى كه درك نموده‌اى .\r\nدر هيچ شرايطى نبايد مجبور باشيد .\r\nآن دو در خلافت با من بيعت نمودند و اگر خوددارى مىكردند آنها را مجبور نمىساختم ، همان‌طور كه ديگران را مجبور نكردم .\r\nامام على\r\nاين ايمان اصيل و عميق به آزادى ، پايه و اساس برنامه‌هاى على در حكومت و سياست و مديريت است . على با الهام‌گرفتن از آن ، امر و نهى ، جنگ و صلح ، عزل و نصب ، آميزش با مردم رفتار با فرزندان خود و پرستش خداى خويش را انجام داده است . اما نظر وى نسبت به آزادى ، از نظريه كلى وى درباره جهان هستى و اجتماع - اجتماعى كه قطب اين وجود پيشرو به‌سوى خير برتر و زندگى بهتر است - نيرو گرفته و سيراب گشته است .\r\nاما مفاهيم و معانى آزادى ، ناشى از روابط و علائقى است كه فرزندان جامعه ، به آن مقدار كه از وجدان‌ها و ضمائر افراد مىجوشد ، با آن پيوند و ارتباط مىيابند . اين\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمفاهيم اين‌جا و آن‌جا اركان و پايه‌هايى دارند كه مقياس‌هاى آزادى بر آنها استوار است . انديشه و آزمايش و هم‌چنين علىبن ابىطالب ، آن را اين‌چنين تقرير و بيان داشته‌اند .\r\nاما علائق و پيوندهايى كه افراد يك جامعه را به هم مرتبط مىسازند ، دو صفت و حالت فردى و اجتماعى دارند و امام سياست و حكومت و مديريت خود را وقف اصلاح آنها نمود تا زندگى سعادت‌مندانه را براى مردم به‌وجود آورد و به آنان فرصت دهد در ميدان آزادى ، به بهترين و زيباترين اشكال و مفاهيم آن ، دست يابند و آن را در افق وسيع انسانى گسترش دهند .\r\nنخستين گامى كه علىبن ابىطالب در اين زمينه برداشت ، آن بود كه مسئوليت و وظيفه خود را در تأييد و تثبيت آنچه حق و درست است و درهم‌كوبيدن هرچه باطل و خطا است ، اعلام دارد تا بدين‌وسيله مردم را از هرگونه اقدام يا انديشه خطايى بازدارد كه ممكن است محرك آنان در ارتكاب گناه فردى و اجتماعى گردد ، زيرا ممكن است آنان به‌خاطر دوستى و توصيه و خويشاوندى و يا خدمتى كه انجام داده‌اند ، به بخشش آن گناه اميدوار باشند و درنتيجه ، كار و انديشه آنان به ضرر جامعه و توده تمام شود !\r\nاو سپس براى تقرير اين مسئوليت ، پيش از خلافت و بعد از آن ، نمونه‌هاى محكمى از گفتار و كردار خود را به‌دست مىدهد . و به مردم روش مثبتى بر اساس توجه به نيكى و تحكيم عوامل خير نشان مىدهد . و هم‌چنين روش ديگرى را نشان مىدهد كه داراى جنبهء منفى است و برپايه شدت و سخت‌گيرى در برپاداشتن حدود ، نسبت به بيگانه و خودى ، دور و نزديك ، دوست و دشمن استوار مىگردد .\r\nامام به دانش و آگاهى مردم نسبت به خودش اطمينان داشت و مىدانست كه آنان از زهد و پاك‌دامنى و پاىبندى وى به اصولى كه بالاتر از زهد و پاكدامنى هم هست ، اطلاع دارند و البته اين برنامه ناشى از توجه امام به دورىجستن از امور مادى و\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nنفسانى بود ، مگر در مواردى كه بقاى نفس و ادامهء حيات - آن هم به‌خاطر اقامهء حق - به آن بستگى داشت .\r\nو هم‌چنين ناشى از توجه كامل امام به حال بينوايان و درماندگان بود كه با احساس انسانى و وجدانى بيدار مىخواست در راه رفع ستم از آنان بكوشد و هرگونه احتياج و نيازمندى آنان را به‌عنوان حقى مشروع و مسلم ، نه از باب بخشش و احسان ، بر طرف سازد . علاوه بر اين ، امام به نفس خويش نيز مطمئن بود و از همين استوارى وجدان و درون بود كه هرگز حاضر نشد عسل زلال را طعام خود قرار دهد در حالى كه در ميان مردم كسانى بودند كه با يك گرده نان جوين آشنايى نداشتند . او حاضر نشد كه راه را با پوشيدن جامه ابريشمى طى كند ، در صورتى كه در بين مردم افرادى بودند كه اميد لباس كهنه و وصله‌دار را هم نداشتند و حاضر نشد فقط به اين دلخوش كند كه به او « پيشواى مسلمانان » بگويند ، ولى در سختىهاى روزگار با آنان شريك نباشد .\r\nعلى خود را از آلودگىهاى حاكمان زمان خود ، از قبيل زنجيرهاى افتخار به حسب و نسب آزاد ساخت . او خود را از طمع در ملك و مال و جاه و كبر و برترىجويى آزاد كرد . او خود را از هرگونه عرف و عادتى كه در چهارچوب عقل سليم و نياز اجتماعى و شور و شوق نيك انسانى دور مىكند ، آزاد نمود . او هم‌چنان از برترىدادن خويشان و دوستداران خود در اموال عمومى و از كينه‌ورزى نسبت به دشمنانش و يا انتقام‌گرفتن از بدخواهانش ، خود را آزاد ساخت . او وجدان خود را از دعوت به هر كارى كه از صلاح بودن آن اطمينان نداشت و يا گفتارى كه آن را نمىپسنديد ، آزاد نمود . و بدين‌ترتيب او وجدان بزرگ و روح عظمت بود .\r\nعلى آن‌گاه جسم و تن خود را از شهوت خوردنى و نوشيدنى و پوشيدنى و مسكن آزاد كرد و از آنها به مقدارى اكتفا كرد كه از ضروريات بديهى و حتمى زندگى بود . و البته او بهاى اين ضروريات زندگى را نيز از بيت‌المال عمومى برداشت نمىكرد ، در حالى كه لااقل به اندازهء بهره و سهم فرمانداران و واليان خود ، از آن سهم و نصيب\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nقانونى داشت . روايت‌هاى معتبرى به ما مىگويند او گاهى شمشير و زره و لوازم خانه خود را فروخت تا از بهاى آنها چيزى براى خود و فرزندانش تهيه نمايد . درحالى كه به كارگزاران و فرمانداران خود حقوق مكفى مىداد كه مجبور به پذيرفتن رشوه - كه منجر به پايمال‌شدن حق و سازش و كنارآمدن با باطل مىگردد - نشوند !\r\nامام على خود را از همه اين قيد و بندها آزاد ساخت ، تا بتواند از هرگونه مانعى كه بين او و عدالت بر دوست و دشمن جدايى مىافكند ، خود را نجات بخشد . او اين وضع را خود در يك جمله خلاصه مىكند : « هركس كه شهوات نفسانى را ترك گويد ، آزاد گردد » .\r\nاما تقوا و پرهيزكارى او ، تقواىِ آزادگان بود كه ايمان مىآورند و با الهام از اين ايمان ، كار مىكنند بدون آن‌كه تظاهر و ريايى دربين باشد و به‌خاطر ترس از عقاب و طمع ثواب و پاداش آن را انجام نمىدهند .\r\nاما تضمين آزادى براى مردم ، در درجه اول مربوط و بسته به كار است . امام تن كارگر را در روى زمين به مثابهء قلب پاك در بهشت مىداند و دربارهء پاكان مىگويد :\r\n« دل‌هاى آنان در بهشت و بدنهايشان در كار است » و سود كار بسته به آن است كه مزد و پاداش كارگر ، در كارى كه انجام مىدهد ، داده شود و بيان آن به تفصيل خواهد آمد .\r\nاو به‌خاطر بزرگداشت مقام آزادى و كار آزاد ، مقرر مىدارد : هيچ كارگرى را به كارى مجبور نسازند ، زيرا كارى كه توأم با رضايت و ميل عميق درونى نباشد ، توهين به آزادى و به خود كار است . مىگويد : « من صحيح نمىدانم كسى را به كارى وادارم كه آن را دوست ندارد » . او براى ترغيب و تشويق به كارى كه براى همگان سودمند باشد و به‌خاطر حفظ آزادى فردى - هر دو در زمان واحد - به اين اكتفا مىكند كه نتيجه كار را فقط حق كارگر قرار دهد ، و كسى را كه بدون مجوّز قانونى او را به كار مجبور ساخته است ، از آن محروم سازد : « نهر آب ، از آن كسى است كه در آن كار كرده ، نه مال كسى كه او را مجبور به كار ساخته است » .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n* * * در اين‌جا ، ناگزير بايد به مسأله‌اى بايد اشاره كرد كه در زمينهء اين بحث اهميت دارد : اگر انسان كلمه آزادى را در آن دوره ارزيابى كند ، مدلول و مفهوم وسيع و عمومى آن را ، جز در راه و روش امام على نخواهد يافت . كلمهء « آزادى » و همهء مشتقات آن در عصر امام مدلول و مفهومى جز در معارضه با برده و برده‌دارى نداشت . پس ، آزادى ضدبردگى است و آزاد ، ضدبرده يا بنده است .\r\nاگر ما در مدلول صحيح گفتار مشهور « عمربن خطاب » نظر كنيم كه مىگويد :\r\n« مردم را كى به بردگى گرفتيد ، در حالى كه مادران‌شان آنان را آزاد زاده‌اند » خواهيم ديد كه شكل و وضع اين عبارت و موقعيتى كه در آن گفته شده و انگيزه‌هايى كه عمربن خطاب را وادار كرده آن را بگويد ، همگى دلالت دارند كه مراد عمر از كلمه « آزادگان » بردگانى نبود كه خريد و فروش مىشدند .\r\nاما كلمه « آزادگانى » كه هواداران حق ، آن را در گفتار آزاد و كار آزاد مىجويند ، غير از آن آزادگانى است كه « عمربن خطاب » آن را در اين جملهء خود آورده است . دليل ديگرى بر اين مىافزاييم و آن اين‌كه : عمر با اين گفتار خود ، متوجه كسانى شده كه مردم را به بندگى مىكشانند و به آنها دستور مىدهد كسانى را كه مادران‌شان آنها را آزاد زاده‌اند ، به بردگى نگيرند . ولى عمر با اين گفتار خود ، متوجه خود بردگان نشده تا به آنان دستور دهد كه برضد آنهايى كه آنان را به بردگى گرفته و خريدوفروش مىكنند ، قيام كنند . بنابراين ، مسئله در گفتار عمر ، به اراده و تصميم اربابان مربوط بوده و پند و اندرزى است كه تنها متوجه آنان است و بهتر آن است كه مردم بيچاره را به بردگى نكشانند !\r\nاما در نزد علىبن ابىطالب ، مسئله از اين قرار نيست و مفهوم آزادى وسيع‌تر و عمومىتر است . ما براى اثبات اين ادعا ، نخست با يك گفتار و نص صريح خود او استدلال مىكنيم و سپس به آنچه خود ما از قانون و دستور كلى او به‌دست مىآوريم -\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو آن را به شكل‌هاى گوناگون ، در بسيارى از گفتارها و پيمان‌ها و وصيت‌هايش مىبينيم - استشهاد مىنماييم . در برابر گفتار عمر كه ما به آن اشاره كرديم ، على صريحاً مىفرمايد : « بندهء ديگرى مباش كه خداوند تو را آزاد قرار داده است » . ببينيد كه على با اين گفتار خود ، چگونه به انسان اعتماد به نفس مىبخشد و به او توجه مىدهد كه معنا و روح آزادى را درك و احساس نمايد ، و براى اين منظور در دل و جان او ، چيزى را القا مىكند كه او را بر يك اصل از اصول وجودش آگاه كرده ، آن را بيدار سازد . و آن اين‌كه :\r\nطبيعت جهان هستى ، او را آزاد قرار داده و سركشى و اطاعت و كار و گفتار او نيز بايد براساس اين حق طبيعى باشد . و بدين‌وسيله در دل او تخم انقلاب را مىپاشد ، انقلاب بر ضد هر چيزى كه مىتواند حق آزادبودن را از او سلب كند .\r\nو خواننده هرگز گمان نكند كه بين گفتار « عمربن خطاب » و « علىبن ابىطالب » فرقى وجود ندارد ! عمربن خطاب متوجه اربابان مىشود و از آنها مىخواهد هيچ فردى را به بندگى نگيرند و سخن علىبن ابىطالب متوجه همه تودهء مردم گشته و به آنان آگاهى مىدهد كه همهءشان آزادند و آزادى موهبتى است كه در دست ارادهء خود انسان قرار دارد . بلكه به‌نظر ما فرق اين دو گفتار بسيار وسيع و بزرگ است ؛ و فرقى كه شامل اصول مىگردد نه فروع ! و به عمق نظر و ديد امام على ، نسبت به مفهوم آزادى اشاره مىكند ، و در واقع ، آزادى در اين سخن آشكار او ، ناشى از اصول طبيعى آن است ، ناشى از مردمى كه فقط خود آنان حق دارند راه و روش خود را انتخاب كنند و سرنوشت خود را تعيين نمايند و دليل‌شان هم آن است كه آنان واقعاً و قانوناً آزاد هستند و كسى در اين امر حقى ندارد و نمىتواند كه اين آزادى را از آنان سلب كند و يا آن را به‌اصطلاح به آنان ببخشد و عطا بفرمايد !\r\nاز عمق اين نظريه علوى دربارهء آزادى است كه على با اين گفتار خود ثابت مىكند آزادى يك عمل وجدانى محض بوده و از اركان خصوصى زندگى است كه خود راه و روش و معانى را ترسيم مىكند و نمىتوان او را بر اين مجبور ساخت ، زيرا اين يك\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nچيز اكتسابى خارجى نيست ، بلكه ناشى از ذات است . و اگر آزادى اين‌چنين باشد ، طبعاً كسى حق ندارد به زور و جبر ، آن را از ديگرى سلب نمايد ، زيرا هر اعمال فشارى مغاير با مفهوم ذاتى آزادى است .\r\nبنابراين ميان سخنان عمر و على تفاوتى اساسى وجود دارد : در آن‌جا - در نظر عمر - آزادى و آزادگانى وجود دارند كه قضيهء آنان به ارادهء كسانى مربوط است كه مىخرند و مىفروشند ! و درواقع آزادى ، آزادى بىثباتى است و آزادگان ، آزادگان سرگردان و بلاتكليفى هستند . آزادى ، آزادىِ ظاهرى و ساختگى است كه حدود و معانى آن ، از سرچشمهء طبيعى خود نمىجوشد ، بلكه راه و روش آن از خارج ذات و وجدان ترسيم مىشود ، و آزادگان ، آزادگانى هستند كه از وجدان‌هاى خود رانده شده و به پيمان‌ها و حوادث وابسته گشته‌اند .\r\nو در اين‌جا - در نظر على - آزادى و آزادگى ، به خود طبيعت و حقيقت انسانيت مربوط است و آن از نظر اصول و سرچشمه‌ها ، طبيعت آزاد و مستقلى است و بدين‌ترتيب آزادى مطلق بوده و حدود آن ، رد يا پذيرفتن ، در چهارچوب زندگى داخلى و وجدان است و آزادگان اختيار دارند چيزى را از روى رضايت و به‌خاطر مثبت يا منفىبودن بپذيرند و يا رد كنند . آزادى به اين مفهومى كه على مىخواهد ، همان است كه انقلاب‌ها را به‌وجود آورده و تمدن‌هايى را ايجاد مىكند و پيوندهاى مردم را برپايه‌هاى تعاون نيكوكارانه برپا مىدارد و افراد و جماعات را - با آنچه كه آنان را به نيكى سوق مىدهد - به همديگر مرتبط مىسازد ، زيرا ارتباط طبيعى و پيوند اصيل ، فقط آن است كه بين دو طرف آن رضايت و قبول وجود داشته باشد .\r\n* * * و چون مفهوم آزادى در نزد على ، همين مفهوم دقيق و عميق بود ، مىبايست معناى آن چنان باشد كه براساس آن به اوضاع خصوصى و عمومى ، به هر چيزى كه به وجدان‌ها ، انگيزه‌ها و زندگى داخلى مردم پيوند دارد ، و به هرآنچه با روابط و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nپيوندهاى همگان بستگى مىيابد ، توجه شود و ناگزير حقوق انسان بايد برپايه آن پىريزى و استوار گردد .\r\nو چون شخصيت علىبن ابىطالب از نظر وحدت و هماهنگى چنان بود كه همهء آثار و فيوضات و پديده‌هاى وى ، با همديگر همكارى و تعاون داشتند و آن‌چنان بود كه در اصل نخستين و هدف نهايى متحد بود ، پس شما بدون شك درمىيابيد كه مفهوم آزادى از نظر وى به كدام سوى متوجه است . ولى اگر پيوند محكمى را بين مفهوم اين آزادى وحقيقت شخصيت امام - و يا هركارى از كارهاى وى - نيابيد ، بايد نظر خود را دربارهء آنچه درصددش هستيد ، تجديد كنيد و آن‌گاه با اين پيوند محكم ، روبه‌رو خواهيد شد !\r\nپس علىبن ابىطالب از نظر وحدت و هماهنگى شخصيت ، به‌نحوى است كه تناقض نمىپذيرد ، و از نظر سلامت طبع و اصالت فكر آن‌چنان است كه دوگانگى ندارد . و ما به‌زودى در فصلى كه مىآيد و علل و عوامل نوشتن آن‌فصل را هم ذكر كرده‌ايم ، اين موضوع اساسى و اين جنبهء مهم زندگى فرزند ابوطالب را روشن خواهيم كرد . « 1 » آنچه على را وا مىدارد گفتار و كردار خود را با مفهوم آزادى پيوند دهد ، اين است كه :\r\nنظريهء قضا و قدر - جبر و اختيار - در همهء اديان و مذاهب شرقى ، مكان و موقعيتى دارد و اين نظريه ريشه‌هاى دورى در فلسفه‌هاى پيشينيان و مفاهيم الهى و سنت‌هاى اخلاقى وابسته به آن دارد كه در وضع افراد ، همواره نقش مؤثرى - ولو محدود - به عهده داشته است . و هم‌چنين معلوم است كه فرقه‌هاى زيادى در مسيحيت و اسلام و اديان ديگر به‌وجود آمده‌اند كه هدف نهايى آنها تعليل حوادث خصوصى و عمومى و\r\n\r\n\r\n","description":"","footnote":"\r\n( 1 ) . فصل « التماسك فى شخصية على » . م\r\n","page_name":" 263 ","page_number":263},
  {"content":"\r\n\r\nدور و نزديك در پرتو اين نظريه بوده است . و البته جاى تعجب هم نخواهد بود كه با اين سبك و اسلوب ، در تعليل حوادث روش‌هاى خاصى در اخلاق و مسلك به‌وجود آيد كه مسئوليت را در هر كارى ، از مسبب اصلى آن برداشته و به قضا و قدر نسبت دهد !\r\nو چون از مبانى و اصول اين فرقه‌ها و مذاهب قدرى و جبرى ، اين بوده كه زمام حوادث را فقط به‌دست « قدر » بسپارند ، در نزد آنها بسيار طبيعى خواهد بود كه هرگونه معنا و مفهوم آزادى از بين برود ، زيرا آزادى براى « اختيار » قدرتى قائل است و درنتيجه فرد مختار را نيز چون كه آزاد است ، مسئول مىشمارد .\r\nعلىبن ابىطالب هم با همين قضيه روبه‌رو شده است ، ولى بايد ديد كه آن را چگونه تلقى كرده است . آيا امام گفته است قضا و قدر - كه در نظر مذاهب و فلسفه‌هاى پيشين دو دست نيرومند خداوند به‌شمار مىآمدند - انسان را به هر راهى كه مىخواهند مىكشانند ؟ و انسان در پهنه زندگى و در برابر مسائلى كه در برابر ديدگانش قرار دارد ، اراده و اختيارى از خود ندارد و در ادامه مسيرى كه قرار گرفته ، مجبور و محكوم است ؟\r\nاگر على اين‌چنين بگويد ، با خود مخالفت ورزيده و گفتار وى دربارهء آزادى نيز ارزشى نخواهد داشت . چرا كه در اين‌صورت ، گفتار وى چيزى بيشتر از يك سخن زودگذر نخواهد بود كه از اصل ريشه‌دارى سرچشمه نگرفته و هدف مشخصى نداشته ونشان‌دهنده صداقت گوينده‌اش نيست مگر به آن مقدار كه يك گفتار زودگذر مىتواند واقعيت صاحبش را نشان دهد !\r\nولى اگر سخن على دربارهء آزادى ، اين مقام و موقعيّت را داشته باشد كه ما ديديم ، او بدون ترديد و با تمام نيرو ، گردش انسان را به‌وسيلهء جبر و قدر انكار مىكند . او با ديد كسى به جبر و قدر نگاه مىكند كه قدرت و نيروى آن را فوق امكانات و نيروى انسانى نمىداند كه مىبيند و مىداند و مختار است و پيش مىرود . بايد ديد كه على در\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاين باره چه مىگويد ؟\r\nاو به پيرمردى از مردم شام كه در صفين بود ، فرمود : « خداوند به خاطر راهى كه در پيش گرفته‌ايد و تلاش‌هايتان در اين راه و عمرى كه در آن سپرى مىكنيد ، پاداشى بزرگ برايتان قرار داده است . شما به هيچ وجه مجبور نيستيد و در گزيدن اين راه صاحب اختياريد . »\r\nمرد شامى گفت : « اين چگونه مىشود ؟ در صورتى كه قضا و قدر ما را براين مسير داشته و رفت و برگشت ما بسته به قضا و قدر است ! »\r\nعلى به او فرمود : « واى بر تو ، اى برادر شامى ! شايد تو قضاى لازم و قدر محتومى را در گمان دارى ! اگر چنين باشد ثواب و عقاب باطل مىگردد و هيچ سرزنشى براى گناه‌كار و هيچ تحسينى براى نيكوكار نخواهد بود . و هيچ‌كدام از بدكار و نيكوكار ، براى پاداش نيك يا كيفر بد ، بر يكديگر ترجيح و برترى نخواهند داشت » .\r\nو باز فرمود : « اگر راستگو باشى ، ما تو را كفايت مىكنيم و اگر دروغگو باشى ، تو را كيفر مىدهيم » . و بدون شك ، كسى كه راستگو را پاداش و دروغگو را كيفر دهد ، جبرى و قدرى نتواند بود .\r\n* * * گفتيم : چون مفهوم آزادى از نظر على داراى اين مفهوم دقيق و عميق است ، ناگزير معناى آن بايد چنان باشد كه حقوق انسان برآن استوار گردد و اين چيزى است كه ما با كمال وضوح آن را در دستور و برنامهء على نسبت به مردم مىبينيم . و او حق مردم را در انتخاب و بركنارنمودن ، در گفتار و كردار ، و در زندگى سعادت‌مندانه به رسميت مىشناسد و سپس ميان همهء آنان ، برابرى در حقوق و واجبات را برقرار مىسازد و براى اين آزادى حدودى قرار نمىدهد ، مگر آن‌كه مصلحت توده مردم اين‌چنين حدودى را تقاضا كند .\r\nما اگر سيره و روش امام را نسبت به مردم دنبال كنيم - چنان‌كه در فصل‌هاى گذشته\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nروشن ساخته‌ايم و در فصل‌هاى آينده هم بيان خواهيم داشت - مىبينيم كه در هيچ موردى ، با اين مفهوم آزادى تعارض ندارد و بلكه اين مفهوم را از نظر بيان و تطبيق خارجى ، در برپاداشتن حقوق عمومى همواره به‌كار برده و آن را درباره دوستان و دشمنانش ، به‌طور يك‌سان رعايت كرده است . در مطلع اين فصل ديديم كه على مجبورنمودن كسى را براى انجام‌دادن آنچه از آن اكراه دارد ، جايز نمىداند . چنان‌كه به‌كارگرفتن و واداشتن احدى را براى كارى ، صحيح نمىداند . و نيز در فصل سابق ديديم كه او چگونه عده‌اى را كه بيعت نمىكردند ، به‌حال خود گذاشت و آنها را مجبور به بيعت نساخت ، در حالىكه اطمينان داشت آنها اشتباه مىكنند ، ولى چرا آنها را مجبور سازد ؟ . . .\r\nو البته اين آزادى و اختيار ، تا هنگامى رعايت مىشود كه اشتباه آنان موجب آزار توده مردم نباشد و بر حقوق همگان لطمه‌اى واردنسازد و تا آن‌وقت كه آنان خودشان اين راه را براى خود انتخاب كرده‌اند و از نيك و بدى كه به آنها مىرسد ، خودشان راضى باشند !\r\nو نيز چنين گفت : « شما كه با حلال و حرام آشنا هستيد ، از علم خود بهره‌مند شويد » و « مغيرةبن شعبه » را مخاطب قرار داده و مىگويد : « من به تو اجازه مىدهم در كار خود آن‌چنان باشى كه براى تو آشكار شده است » .\r\nداستان زير نيز از همين نمونه‌هاست : روزى « حبيب‌بن مسلم فهرى » به نزد وى آمد و گفت : از كار مردم كناره‌گيرى كن تا كار آنها با مشورت بين خودشان باشد ! على گفت : تو را چه به اين مسئله ؟ ساكت باش ، تو شايستگى دخالت در اين امر را ندارى .\r\nحبيب برخاست و گفت : به‌خدا سوگند ، مرا آن‌چنان خواهى ديد كه تو را خوشايند نباشد !\r\nتهديد آشكارى كه در اين گفتار وجود دارد ، بر خوانندگان پوشيده نيست . اين تهديد از جانب يكى از دشمنان على است در حالى كه زمانه و مردم نيز در مقابل او\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nقرار گرفته بودند . ولى بايد ديد عكس‌العمل امام چه بود ؟ آيا با وجودى كه قدرت داشت و اين تهديد صريح را مىديد ، به مجازاتش فرمان داد ؟ به زندانش انداخت ؟\r\nآزادى را از او گرفت تا نتواند به دشمنى با وى برخيزد و افراد قبيله خود را برضد او تحريك كند ؟ . . . به راستى واكنش على درقبال اين تهديد چه بود ؟\r\nامام هيچ‌يك از اين كارها را نكرد ، بلكه به تهديدكننده نگريست و با لحن كسى كه به عدالت خود اطمينان دارد و حق ديگران را در گفتار و كردار به رسميت مىشناسد ، گفت : « تو اگر رزمندگان و مردان خود را هم بياورى ، كسى نيستى ! خداوند تو را زنده ندارد ، اگر مرا زنده بگذارى ! برو هر كارى را كه مىدانى و مىتوانى بكن ! »\r\nما شواهد ديگرى بر اين اضافه مىكنيم تا روشن شود كه على تا چه اندازه براى ياران و دشمنانش ، به‌طور يك‌سان آزادى وسيع و پرگذشتى قائل است . از جمله اين شواهد اين است : گروهى از حجاز و عراق كوچ كرده و به‌سوى شام مىرفتند تا به معاويه بپيوندند . و على نه جلو آنان را مىگرفت و نه متعرض‌شان مىشد . درصدد نگهدارى يا فريفتن آنها هم برنمىآمد ، زيرا آنها از نظر على آزاد بودند كه به اندازهء فهم خود كار كنند و راه خود را آن‌طور كه مىخواهند بروند . على مىگويد : « خداوندا ! من آنان را به راه نيكى و رحمت راهنمايى كردم و با يادآورى و تذكار ، به‌شدت توفيق و سعادت آنان را خواستم ، تا هر توبه‌كننده‌اى به پاداش برسد و هركسى كه گوش شنوا دارد ، پند گيرد ، ولى به سخن من گوش نداده و آن را اطاعت نكردند . خداوندا ! من سخن حق را براى آنان تكرار خواهم كرد و باز به آنها خواهم گفت . . . » .\r\nعلى آنان را به راه خير و نيكى راهبرى كرد و درعين حال ، آنها را آزاد گذاشت بدون آن‌كه كوچك‌ترين اجبار و اكراهى در كار باشد . و بر آنهاست كه اين حق را در آزادى به‌كار ببرند و هركس از آنها كه بخواهد ، رستگار شود و آن‌كس كه نخواهد ، راه وسيع شام در جلو او باز ! و معاويه هم در انتظار اوست كه به بخشش مشغول است و زياد هم مىبخشد !\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدر آن‌هنگام كه « سهل‌بن حنيف انصارى » - فرماندار مدينه - به او گزارش داد كه گروهى از مردم مدينه به معاويه پيوسته‌اند ، على به او چنين نوشت :\r\nاما بعد ! به‌من خبر رسيده گروهى از مردمان تو به‌سوى معاويه رفته‌اند ! تو از اين‌كه شماره آنان از تعداد مردم سرزمين تو كاسته مىشود ، و از يارى آنان بىبهره مىشوى متأسف و اندوهگين مباش ، زيرا كه آنان اهل دنيا هستند ، به آن روى آورده و به‌سوى آن شتابانند ! و البته آنان عدل را شناختند و ديدند و شنيدند و درك كردند و دانستند كه مردم همه در پيش ما از نظر حق ، يك‌سان و برابرند و آن‌گاه به‌سوى ثروت و امتياز گريختند . بگذار كه دور شوند و نابود گردند . به‌خداوند سوگند ، آنان از ظلم و ستم فرار نكرده و به عدل و حق نپيوسته‌اند !\r\nگواه ديگر بر شناخت حق مردم در زمينهء آزادى وسيع ، از طرف على كيفيت رفتار او با خوارج است . او با كسى كه از آنها در نزد وى مىماند خوش‌رفتارى مىكرد و اگر كسى را مىشناخت كه قصد رفتن و جداشدن را دارد ، به‌زور نگاهش نمىداشت و اجازه هم نمىداد كه يكى از يارانش متعرض وى گردد . او سهم و بهرهء آنان از فيئى و غنيمت را به اندازه ساير مردم مىپرداخت و به آنها فرصت و امكان مىداد كه به هرجا كه مىخواهند بروند ، زيرا آزادى ، در رفتار و روابط اصل اساسى است و مردم در گفتار و كردار ، در دوستى و دشمنى آزاد و مختارند ، مگر آن‌كه به ديگران تجاوز كرده و در جامعه فساد و تباهى راه بيندازند كه در اين صورت آزاد نخواهند بود و على هم در آن‌وقت بدون كوچك‌ترين نرمشى ، كيفر لازم را در حق آنان اجرا خواهد كرد .\r\nيك‌بار يكى از خوارج به‌نام « حريّت بن راشد » به او خبر داد كه هرگز با او به نماز حاضر نخواهد شد و هرگز فرمان او را نخواهد برد و هيچ‌گونه نفوذ و سلطهء وى را نخواهد پذيرفت ! على در مقابل ، عكس‌العملى نشان نداد و او را در آنچه كه بود ، به‌حال خود واگذار نمود و در آنچه كه مىخواست آزاد گذاشت و پس از گذشت مدتى ، حريت بن راشد با ياران فراوانى كه داشت از او جدا گشته و خارج شد ، ولى\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nعلى نه آنان را مجبور ساخت كه با وى بمانند و نه مانع رفتن آنان شد ، در صورتىكه مىتوانست آنان را از رفتن بازدارد . ولى در آن‌هنگام كه آنان از اين آزادى سوءاستفاده نموده و به مردم بىگناه تجاوز و تعدى كرده و به قتل و غارت پرداختند و فساد و فتنه در جامعه به‌وجود آوردند ، و در واقع راه را بر خود بستند ، على كسى را مأمور آنان ساخت كه داد مردم را از آنها بستاند و زمين را از شرّشان برهاند !\r\n* * * شناسايى آزادى بيشتر از اين ، براى مردم ، از جانب علىبن ابىطالب بدون شك براى شما هيجان‌انگيز خواهد بود . آرى ! اين پيوند ناگسستنى بين روش او در ميان مردم و ايمان او به اين‌كه آزادى يك اصل انسانى تغييرناپذير است ، براى شما جالب و حيرت‌انگيز خواهد بود .\r\nعلى اين حق آزادى را براى ياران خود ، در سخت‌ترين و خطرناك‌ترين شرايط زندگى خود ، قائل مىشود : در موقع جهاد با قاسطين تبهكار و كسانى كه از حق برگشته و همه‌جا را از دشمنان وى پر ساخته و خواستار خون وى بودند ! و چون جهاد با اين گروه و مبارزه برضد آنان ، مسأله‌اى بود كه هر ميزان و مقياسى به آن حكم مىكرد و وجدانى كه حق و عدالت را نگهبانى مىكرد به آن دستور مىداد ، براى علىبن ابىطالب در جنگ ، ياران و همراهانى لازم و ضرورى بود ، ولى او هيچ‌يك از دوستان و ياران و نزديكان خود را بر جهاد و پيكار مجبور نساخت ، و با اين‌كه او حق ولايت و حكومت داشت و قدرت و نفوذ هم در دست وى بود و مىتوانست در جنگ با قاسطين تبهكار مردم را در كنار خود نگهدارد ، ولى او هيچ‌كس را به اين كار وادار نكرد .\r\nعلى در اين موضوع هرگز به زور مادى يا معنوى پناه نبرد ، زيرا زور ، به هر رنگى كه باشد ، با اصول نظريه على درباره آزادى و شروط آن منافات دارد . از اين‌جا بود كه على با منطق عقل و با دليل و برهانى كه داشت ، متوجه فكر و انديشه مردم مىشد و با\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمنطق دل و وجدان و با نيرو و دليلى كه در نزد وى بود ، با قلب و وجدان آنها تماس مىگرفت . پس هركس كه مىخواست به او مىپيوست و هركس كه نمىخواست ، نمىپيوست . و على از كسانى كه همراهى مىكردند ، تشكر و تقدير مىنمود و با وعظ و اندرز و ترغيب بهتر و بيشترى به‌سراغ گروه ديگر مىرفت . و هركس از آنها كه مىخواست آن‌طور بماند كه بود ، او آزاد بود . على اكراه و اجبار را نمىپذيرد و صحيح نمىداند . و او حاضر نيست كه احدى از مردم ، بدون بصيرت و ايمان به او بپيوندد و از اين‌جا بود كه او هيچ فردى را وادار نساخت كه در جنگ جمل ، جنگ صفين و جنگ خوارج به او بپيوندد . در صورتى كه اگر مىخواست ، كوه و دشت را از سرباز و سپاهى پرمىساخت !\r\nعلىبن ابىطالب آزادى و اصول آن را به‌خوبى شناخت و درك كرد و ادراك خود را به‌طور روشن و صريح بيان داشت و براساس همين اصول ، بناى مستحكم اخلاق خصوصى و عمومى و روابط و پيوند انسانى مردم را با يكديگر بنيان نهاد و برپا ساخت و در اصلاحات اجتماعى ، قانون‌گذارى ، پيشوايى ، راهبرى ، حكومت و وعظ به لوازم و موجبات آن عمل كرد و به احترام خود ، نسبت به حق مردم در آزادى وسيع ، هر روز گواه و دليل تازه‌اى به‌دست داد ، ولى همه اينها در چهارچوبى بود كه خود مفهوم آزادى آن را ترسيم مىكند و آن اين‌كه : آزادى فردى ، هرگز نبايد بر آزادى توده و جامعه ضربه‌اى وارد سازد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nآزادى بين فرد و جامعه\r\nايمان ما به انسان و محبت ما به انسانيت ، دو عاملى هستند كه در سرشت نيك‌خواه ما ، عميق‌ترين انگيزه‌ها را به حركت و جنبش درمىآورند كه از فرد كم‌هوش تسخيرشده ، انسانى فهميده و آگاه به‌وجود آوريم .\r\nروسو\r\nو هم‌چنين است موج دريا ، گل بيابان و پرنده آسمان ! . . . و هرچه در جهان هستى وجود دارد ، همه با تمام تاروپود وجود خود آزادند و اين آزادى را به شكل يك قانون مىپذيرند و گرنه از كار بازمىمانند و نابود مىشوند !\r\nعلى در زمان خود و در ميان معاصرانش به توسعهء مفاهيم آزادى دست‌زد و در همان‌وقت به توسعهء احساس مسئوليت نيز پرداخت .\r\nبدين‌ترتيب ، آزادى به‌شكل يك اصل اساسى ، در برنامهء امام و فرمان و قانون وى در ميان مردم ، تضمين شده است . ضامن آن نيروى وجدان انسان است كه با زور و اجبار كار نمىكند و به آن تن درنمىدهد . ضامن آن ، قوانين طبيعتى است كه نمىتوان بر حركت و سير آزاد آن تجاوز كرد و هم‌چنين ضامن آن ، كار درست اجتماعى است كه با اصول وجدان انسانى و قوانين طبيعت آزاد منطبق است .\r\nبنابراين ، انسان در اساس و اصول خود آزاد است : آزاد درك مىكند ، آزاد فكر\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمىنمايد ، آزادانه سخن مىگويد و آزاد كار مىكند و مجبورساختن آن در غير اين حدود ، روا و صحيح نيست ، مگر آن‌كه نابودساختنش نيز جايز باشد !\r\nهيچكس نمىتواند خورشيد را از تابيدن بازدارد ، مگر آن‌كه پرده‌اى را مقابل نور آن حايل كند و در اين صورت ، خورشيد مىتابد ولى از هدفش دور شده است . هيچ كس ياراى بازنگه‌داشتن باد را ندارد ، مگر آن‌كه سر راه آن مانعى ايجاد كند و بدين وسيله آن را با نابودى مواجه سازد .\r\nو هم‌چنين است موج دريا ، گل بيابان ، پرندهء آسمان و هرچه در جهان هستى وجود دارد . . . آنها همه با تمام تار وپود وجود خود آزادند و اين آزادى را به‌مثابه يك اصل و قانون مىپذيرند و گرنه از كار بازمىمانند و نابود مىشوند .\r\nاين آزادى را علىبن ابىطالب با تمام ژرفاى وجودش دريافت و آنچه را كه درك كرده بود برزبان آورد و با الهام از آن ادراك عمل كرد . آنچه گفت و كارى كه انجام داد ، درواقع با قوانين طبيعت ، هدف نهايى انسان و مصلحت جامعه هم‌آهنگ بود .\r\nما از گفتار و كردار او چيزهاى بسيار شناخته‌ايم و ديده‌ايم كه چگونه در توجيه حركت و كار افراد ، به‌خاطر درنظرداشتن شرايط اين آزادى ، كوشش نموده است و هم‌چنين ديده‌ايم كه كوچك‌ترين مسئله اساسى مربوط به آزادى انسان اجتماعى از نظر او دور نشده و از اين‌جاست كه او آخرين حد آزادى افراد را در چهارچوبى از آزادى جامعه و مصلحت توده و غايت وجودى آن مراعات مىكند .\r\nدر آن‌جا ما مىبينيم گروهى از متفكران گذشته يونان و متفكران اروپا در قرون وسطى ، آزادى افراد را بدون توجه به مصلحت جامعه و آزادى همگان درنظر مىگيرند و همين طرز تفكر هم باعث مىشود فردى برضد توده برخيزد و حقوق قانونى آنان را پايمال كرده و به‌خود اختصاص دهد . . . و آن‌جا كه مىبينيم گروه ديگرى از متفكران ، فقط مصلحت جامعه را بدون توجه به آزادى فرد و حقوق وى ، درنظر مىگيرند و در نتيجه ، فشار بر شخصيت فردى آحاد جامعه و به‌كارواداشتن آنان را\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nتجويز مىكنند ، مىبينيم علىبن ابىطالب به آزادى فرد و مصلحت جامعه - هر دو - با نظر جامع و كاملى مىنگرد . نه فرد را محروم مىسازد و نه به جامعه صدمه مىزند ، بلكه بين اين دو چنان پيوندى به‌وجود مىآورد كه فرد مىتواند از آزادى خود بهره‌مند شود و جامعه مىتواند از اجتماع استفاده كند . و اصولًا بايد گفت : فرد را براى جامعه و جامعه را براى فرد ، در چهارچوب وسيع و گران‌قدر آزادى قرار مىدهد . ما در اين موضوع ، در گفتار مربوط به مسائل زمين و ثروت و راه‌هاى توليد و بهره‌بردارى ، بحث خواهيم كرد .\r\nبراى آن‌كه على آزادى فرد را در محدودهء آزادى جامعه و مصلحت توده قرار دهد ، بينش عميقش او را به كشف يك حقيقت اساسى اجتماعى راهبرى كرد و آن اين‌كه :\r\nمردمى كه با جامعه ارتباط و پيوند دارند ، بايد احساس و درك آنان نسبت به آزادى ، آن‌چنان راهبرى شود كه حدى براى اصول اين آزادى برپا نكند ، بلكه آنها را از به‌كاربردن آن ، به گونه‌اى كه بر ديگران ضررى برساند بازدارد . بدين‌ترتيب ، آزادى افراد از نظر وى آزادى بىبند و بار احمقانه نيست ، بلكه اين آزادى هميشه با احساس مسئوليت همراه است . و على براى آن‌كه اين احساس مسئوليت را چنان قرار دهد كه با احساس آزادى متضاد نباشد ، مانند بعضى از فلاسفه و متفكران پيشين به تنگ‌گرفتن معناى آزادى و فشار بر مردم در مفهوم آن نپرداخت ، بلكه او وسيله‌اى را انتخاب كرد كه به‌نظر ما بزرگ‌ترين و مهم‌ترين و پرارزش‌ترين وسيله‌ها در اين زمينه بود و بهترين گواه بر عمق نظرهاى انسانى و مفاهيم اجتماعى در شخصيت علىبن ابىطالب است .\r\nعلى معناى آزادى را در ادراك مردم توسعه داد و به موازات آن ، به توسعهء مفهوم احساس مسئوليت پرداخت . از علايم و آثار وى در انتخاب اين وسيلهء جالب و عالى ، موضوعى است كه دربارهء رفتار او با مردم يك دهكده مىبينيم : مردم دهكده‌اى خواستند مجراى نهرى را كه خراب شده و از كار افتاده بود ، لاروبى و پاك‌كنند . به نزد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنماينده امام در دهكدهءشان آمده و از او خواستند آنان را به اين كار وادار كند . ولى على به او دستور داد آنان را مجبور به كار نكند ، بلكه از آنان بخواهد در كار پاك‌كردن نهر اقدام كنند و در قبال آن ، مزدى بخواهند و سپس مزد و نهر ، هردو ، از آن كسانى بشود كه به كمال آزادى كار كرده‌اند و متعلق به آنهايى باشد كه احساس نموده‌اند در كارى كه انجام داده‌اند ، مسئوليتى به‌عهده داشته‌اند . و البته آنان آزاد و مختار بودند كه به انجام كارى نيك بپردازند ، يا آن را انجام ندهند .\r\nو گويا على اين عاطفه انسانى را از ده قرن پيش زنده نگه‌داشته تا « ژان ژاك روسو » - بزرگ‌مرد فرانسوى - آن را در دو قرن پيش بيان دارد : « ايمان ما به انسان و عشق ما به انسانيت ، دو عاملى هستند كه در سرشت نيك‌خواه ما ، عميق‌ترين انگيزه‌ها را به حركت و جنبش درمىآورند كه از فردى كم‌هوش و دربند ، انسانى فهميده و آگاه بسازيم » .\r\nدر فرمان و قانون على به‌طور حتم تثبيت شده كه آزادى افراد ، بايد پاك بوده و در گرو احساس مسئوليت باشد ، ولى به‌شرط آن‌كه اين قيد ، صدمه و زيانى به آن نرساند ، بلكه به‌سود آزادى و كار فردى و اجتماعى باشد . و از اين‌جا بود كه على مسئوليت ظاهرى را محرك و عامل كار سودمند و عمل صالح قرار نداد ، بلكه مسئوليت را به‌عهده خود آزادى و آزادگان گذاشت و مقدار اين مسئوليت را منوط به مقدار آزادى شناخت . بنابراين ، اگر مسئوليت در افكار منجمد و دل‌هاى اسيرشده و عواطف رنج‌ديده و شخصيت‌هاى سركوب‌شده ، شكل صحيحى برخود نمىگيرد ، به‌خاطر آن است كه « مسئوليت » فقط در چهارچوب آن آزادى شكل يافته و متبلور مىگردد كه افكار و عواطف فردى را آزاد مىگذارد و آن را با غذاى نيرومندى يارى مىكند !\r\nبا همين بينش ، على قيود تنگ و زنجيرهاى سنگينى را كه قدرت‌ها و حكومت‌ها بر گردهء مردم نهاده بودند برداشت ، زيرا حكومت‌ها مىخواستند هرچه بيشتر از محصول دسترنج آنها بهره‌مند شوند ، و مردم چون آزادى نداشتند ، قادر به انجام كار\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nصحيح نبودند و « مسئوليت » در نظر آنها ، از افكار و احساسات آزاد - كه تنها عامل كار خوب و درست است - سرچشمه نمىگرفت ، بلكه رفتار و كردار آنها تنها بسته به اراده و تصميم اربابان زر و زور و اشاره چشم و ابروى حكام بود . . . و از همين‌جا بود كه تصميم و اراده مردم در هم مىشكست و حس انسانيت در وجودشان تضعيف مىشد و نيروهايشان ، در راه درست و صحيح به‌كار نمىرفت .\r\nپس از آن‌كه امام ، مردم را در جامعه پاك و سليم خود آزاد و مختار اعلام نمود و مسئلهء رهبرى به‌سوى مسئوليت را به‌عهده خود آزادى گذاشت - كه علاوه بر ايجاد حس مسئوليت ، هميشه خود را مديون اجتماع مىدانستند - خود به حكومت و ابراز نظريات جديد ، برپايهء اين حقيقت پرداخت و در پرتو آن پاداش يا كيفر مىداد و امر يا نهى مىكرد ، چنان‌كه در فصول گذشته ديديم و در آينده نيز به تفصيل خواهيم ديد .\r\n* * * ما كه اكنون به اين سخن كوتاه دربارهء آزادى و مفاهيم آن از نظر على اكتفا مىكنيم ، خواننده را به مطالعه فصل‌هاى بعدى دعوت مىكنيم كه در آنها با تفصيل زياد از اين آزادى سخن خواهيم گفت و اين در بخش‌هاى مربوط به « مبادى و اصول انسانى بين على و انقلاب كبير فرانسه » خواهد آمد . در آن‌جا خواننده خواهد ديد كه على تا چه اندازه در آثار خود ، افكار عميق انقلابى به‌يادگار گذاشته كه همواره جاودانه مانده و هميشه انسان و جامعه را به تحول و تكامل مىخواند . . . و هم‌چنين خواهد ديد على چگونه روح آزادى را دريافته بود كه ايجاد دلهره و وحشت ، تهديد و ارعاب انسان در كنار آن مفهومى نخواهد داشت و بشريت را جز در سيماى زيبا و نيك و اصيل آن ، به رسميت نخواهد شناخت .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nاز كجا آورده‌اى ؟\r\nاين مال - بيت‌المال - نه از آن من و نه از آن توست .\r\nهرگز نمىتوانيم به كسى بيش از حقش چيزى بدهيم .\r\nآيا به من مىگوييد كه پيروزى را با ستم به افراد ملت بجويم ؟\r\nبه‌خدا سوگند ، تا ستارگان در آسمان به‌دنبال يكديگر روانند ، اين كار را نخواهم كرد !\r\nامام على\r\nطلحه و زبير گفتند : ما با اين شرط بيعت مىكنيم كه در مسئلهء خلافت با تو شريك باشيم !\r\nعلى گفت : نه ، هرگز . . .\r\nو على هر مالى را كه احتكارگران به ناروا گردآورده‌بودند ، بادقت‌ازآنان‌گرفت ، بدان‌سان كه پوست عصا را از آن جدا مىكنند !\r\nگفتيم كه : آزادى با همه مفاهيم كلى و وسيع خود ، اساس و منبع اصالت حكومت و سياست على بود و اين آزادى به‌نظر على با روابط و پيوندهاى افراد اجتماع با يكديگر همبستگى دارد ، به همان اندازه كه با باطن و وجدان انسان سروكار دارد .\r\nو البته انسانى كه در راه تعاون و همكارى و برادرى پيش مىرود ، اگر از لحاظ ذاتى و اجتماعى آزاد نباشد ، هرگز اين پيشرفت براى او مقدور نخواهد بود . بنابراين ، كسى كه وجدان و باطن او از آلودگىهايى كه ارزش انسان را كم مىكند پاك نباشد ، آزاد\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nنيست ، و هم‌چنين كسى كه اجتماع ، حقوق او را عملًا پايمال مىنمايد ولى به‌صورت ظاهر و از لحاظ تئورى ، تمام و يا قسمتى از حقوق او را به رسميت مىشناسد ، آزاد نخواهد بود .\r\nدر راه پىريزى اين بنياد - بنياد آزادى كامل فرد و جامعه - على در بين دوستان و دشمنان خود ، روش واحدى پيش گرفت : روشى نيرومند و خلل‌ناپذير كه هيچ تهديد و تحديد و هيچ وعده و وعيدى آن را متزلزل نساخت و عقب ننشانيد . البته على به‌خوبى مىدانست كه اين امر - مساوات مطلق بين همه - براى عده‌اى قابل تحمل نخواهد بود و لذا فرمود : « كار ما بسيار سخت و دشوار است » « 1 » و باز به‌خوبى مىدانست كه اين مسئله براى واليان و فرمانداران سخت‌تر و ناگوارتر خواهد بود و لذا مىفرمايد : « حق بر فرمانداران سخت و سنگين است . . . و اصولًا هر حقى سنگين است ! »\r\nولى در نزد علىبن ابىطالب اهميتى ندارد كه حق بر فرمانداران و اعيان و اشراف گران و سنگين آمده و قابل تحمل نباشد . عقل و ايمان او ، هردو به او مىگويند حق را گويد و حق بخواهد . غير از ايمان و عقل ، چيز ديگرى در نزد على ارزشى ندارد . عقل و ايمان به على مىگويند تشنگان راه عدالت اجتماعى را تنها و به‌حال خود وانگذارد و كار آنان ، بر قانونگذار و حاكم سبك و بىارزش جلوه نكند و آنان به‌خاطر نيازمندى ، به ذلت و خوارى كشانده نشده و با خاك يك‌سان نگردند ! و از روى گرسنگى چنان تحت فشار قرار نگيرند كه گلويشان خشك گردد و به خود بپيچند و از گرمى تابستان بسوزند و يا از تازيانه‌هاى باد ، در سوز سرماى زمستان برخود بلرزند . عقل و ايمان به او امر مىكنند خيرات زمين را در معرض استفاده آن گروه\r\n\r\n\r\n","description":"","footnote":"\r\n( 1 ) . در خطبه 231 نهج‌البلاغه ، على عليه السلام در ذيل تعريف ايمان مىفرمايد : « انّ امرنا صعب مستعصب ، لايحمله الّا عبدمؤمن امتحن اللَّه قلبه للاايمان » كار ما ، كار بسيار سخت و دشوارى است و جز فرد باايمانى كه خداوند دل او را براى ايمان آزموده است ، نمىتواند تحمل كند و بپذيرد . م\r\n","page_name":" 277 ","page_number":277},
  {"content":"\r\n\r\nمفت‌خوار و عياش نگذارد كه بدون آن‌كه گرسنه شوند ، مىخورند و بدون تشنگى مىآشامند و بدون كوشش و رنج و زحمتى ، از اموال عمومى استفاده مىكنند ؛ گروهى كه فيل‌صفت دنيا را به‌كام مىگيرند . فيل از سبزىهايى مىخورد كه خود نكاشته و ازآبى مىنوشد كه چشمهء آن را خود روان نساخته است و آن‌گاه بدون آن‌كه رنجى برده باشد ، همواره در سايه‌ها به استراحت مىپردازد !\r\nپيش‌بينى علىبن ابىطالب در اين‌كه صاحبان قدرت و نفوذ ، اعيان و اشراف ، راه و روش او را در موضوع ولايت و فرماندارى ، تحمل نخواهند كرد و چنان‌كه قبل از بيعت اعلان كرده بود هرگز طاقت تحمل صلابت و دفاع شديد او از اين روش را نخواهند داشت ، درست درآمد ، زيرا آنها پس از بيعت مىخواستند على فقط در جهت منافع آنها باشد ، نه براى همهء مردم ، ولى على هرگز اين را نپذيرفت و حاضر نشد براى غير حق باشد .\r\nطلحه و زبير براى سازش و معامله پيش وى آمده و گفتند : « ما با تو بيعت مىكنيم ولى به‌شرط آن‌كه در اين امر با تو شريك باشيم ! » و على بدون كوچك‌ترين ترديدى ، بلافاصله گفت : نه ! هرگز . . و آن دو از پيش او رفتند و چنان‌كه خواهد آمد ، برضد او لشكرى آراستند . على با اين‌كه مقام و نفوذ طلحه و زبير را بهتر از همه مىدانست ، حاضر به‌سازش نشد ، زيرا پاى « عدالت » در ميان بود و علىبن ابىطالب به آنها و به همه مردم مىگفت :\r\nآيا به من مىگوييد كه پيروزى را از راه ستم به افراد ملت به‌دست آورم ؟ به‌خدا سوگند تا وقتى كه شب و روزى هست و مادامى كه ستارگان به‌دنبال يكديگر روانند ، اين كار را نخواهم كرد . . . آرى آگاه باشيد كه صرف مال در غيرجاى خود و در غير حق ، اسراف و تبذير است . « 1 »\r\n\r\n\r\n","description":"","footnote":"\r\n( 1 ) . وقتى به امام على عليه السلام اعتراض كردند كه چرا بيت‌المال را به‌طور مساوى بين مردم تقسيم مىكند و هيچ‌كس را روى سابقه و بزرگى ! ، برترى و ترجيح نمىدهد ، در جواب آنها جمله فوق را فرمود و بعد افزود : « اگر اين مال ، مال خود من هم بود آن را بالسويه بين مردم تقسيم مىكردم و چگونه اين كار را نكنم در حالىكه مال ، مال خداست » . متن عبارت امام در خطبه 124 نهج‌البلاغه اين‌طور آمده است : « اتأمرونى أن اطلب‌النصر بالجور فيمن وليت عليه ؟ واللَّه لا اطور به ما سمر سمير ، و ما امّ نجم فىالسماء و لوكان المال لى لسوّيت بينهم ، فكيف و انّما المال مال‌اللَّه . » م .\r\n","page_name":" 278 ","page_number":278},
  {"content":"\r\n\r\nعلى مىگويد نبايد طعام و غذا را پيش كسى كه سير است ، برد . به‌نظر او ثروت و دارايى ، كم يا زياد ، وقتى حلال و مشروع خواهد بود كه از راه احتكار و استثمار مردم و سوءاستفاده از قدرت و نفوذ به‌دست نيامده باشد . . . گاهى ديده مىشود كه على نسبت به گناه‌كاران در بعضى موارد اغماض مىنمود ، ولى او هرگز گناهى مانند احتكار و غارت اموال مردم را نمىبخشيد و هرگز نمىپذيرفت كه طبقه محتكران ، در آب و نان كارگر و زحمت‌كش و مردم بىپناه تصرف‌كنند و اصولًا ظلم و ستم ، به هررنگ و شكل و نقشى كه باشد ، در نزد على و در زبان و بيان او ملعون و مطرود است . ولى زشت‌ترين و بدترين ظلم‌ها ، ستم قوى بر ضعيف ، ستم محتكر بر مردم ، و جور حاكم بر محكوم است و على به هيچ‌وجه اجازه نمىدهد اين قبيل ستم‌ها و ظلم‌ها كه باعث پيدايش اختلاف طبقاتى مادى و رذايل اخلاقى و جرايم و پستىها و جنايات در اجتماع مىگردد ، به‌وجود آيد .\r\nدلايلى كه نشان‌دهندهء مخالفت صريح و آشكار امام بر ضد استثمارگران و غاصبين حقوق توده مردم باشد بسيار زياد است و شما به هر جاى نهج‌البلاغه كه مراجعه كنيد ، شراره‌اى را كه در گفتار على زبانه مىكشد - در آن‌وقتى كه از استثمار و غصب سخن مىگويد - خواهيد ديد . مثل اين است كه على در هر خطبه و گفتارى مىخواهد از اين دو موضوع سخن بگويد ! و در همه سخنان على ، نشانه‌اى هست‌كه مىرساند على ، غصب را يك « جُرم اجتماعى » مىداند و استثمارگر ، هركه مىخواهد باشد ، تبهكارى بيش نيست و جمع مال و اندوختن ثروت از راه‌هاى نامشروع ، عواقب وخيمى دارد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكه خواهىنخواهى و در هرحال ، دامنگير صاحب آن خواهد شد .\r\nبه گفتار على در تقبيح ثروت‌اندوزى در يكى از خطبه‌ها توجه كنيد :\r\n. . . و به‌ياد مىآورد اموالى را كه جمع كرده و در جمع‌آورى آنها ، چشم‌پوشى نموده - يعنى بين حلال و حرام فرقى نگذاشته - و آنها را از راه‌ها و جاهايى كه صحيح و روشن ، يا مبهم و مشكوك بوده اخذ كرده و درنتيجه ، عواقب آن گريبان‌گير وى شده است .\r\nاما كسب حلال كه در آن احتكار و استثمار دست ندارد ، على درباره آن مىگويد :\r\nكسى كه براى كسب حلال و در راه كسب حلال بميرد ، درحالى مىميرد كه خداوند از او راضى و خشنود است !\r\nروى همين اصل ، على تصميم گرفت تمام دژهاى احتكار و سوءاستفاده از مقام و نفوذ و غارت ارزاق مردم و همه بناهاى استوارى را كه پيش از او به‌دست ثروتمندان بنا شده بود ، ويران سازد ! . . . ثروتمندانى كه على درباره آنها و امثال آنها مىگويد : « اما توانگران و ثروتمندان ملت‌ها كه در نعمت‌ها غوطه مىخوردند ، در اثر فراوانى نعمت و بهره‌مندى از آن به سركشى پرداختند » .\r\nعلى براى همين منظور چنين گفت : « آگه باشيد ! هر زمينى كه عثمان به كسى داده و هر مالى از مال خدا را كه به كسى بخشيده است ، به بيت‌المال برمىگردانم ، زيرا حق را هيچ چيزى باطل نمىسازد . اگر اين مال را ببينم كه زنان با آن ازدواج كرده‌اند و يا در شهرها پراكنده شده است ، باز آن را به بيت‌المال بازمىگردانم ، زيرا عدالت گشايشى براى ملت است و هركسى كه حق بر او تنگ آيد ، ظلم و ستم بايد بر او تنگ‌تر آيد » . « 1 » البته ممكن است بعضى از حكام و صاحبان قدرت با عدالت رفتار كنند و بدون\r\n\r\n\r\n","description":"","footnote":"\r\n( 1 ) . اين كلمات با مختصر فرقى در نهج‌البلاغه آمده است و چون اين عبارت براى بيان مقصود كافى بود ، عين آن ترجمه شد . م\r\n","page_name":" 280 ","page_number":280},
  {"content":"\r\n\r\nكار و كوشش به كسى مزد و پاداش ندهند و دارايى ملت را به‌خواست و اراده خويش و تبار ، يا به اشاره دوست و عزيزى بذل و بخشش نكنند ، اما اگر حاكمى كه بيايد و تحقيق كند چه كسانى در روزگار سختى و بدبختى ملت خوش‌گذرانى مىكرده‌اند و به حساب آنها رسيدگى كند و از آنها بازخواست نمايد و آنچه را كه مال آنها نيست ، پس بگيرد ، حكايت از بينش وسيع‌تر وعميق‌تر وى در امور زندگى است و اين‌كه ايمان او به عدالت اجتماعى ، از آن نوع ايمان‌هايى نيست كه داشتن آن براى همه مقدور باشد ، بلكه ايمان او بر پايه‌هاى يك عقل سرشار و شايسته استوار است كه زواياى امور و كارهاى زير پرده را هم بررسى مىكند و هيچ‌وقت عرف و عصر و وضع مردم ، تأثيرى در او ندارد .\r\nاگر سهم و حقوق هر كسى بايد در چهارچوب خدمت به مردم باشد ، بايد پرسيد :\r\nحارث بن حكم در راه مردم چه خدمتى انجام داده بود تا سزاوار دريافت 200000 درهم از اموال ملت - بيت‌المال - باشد كه در روز عروسى به او بخشيده شد ، مگر آن‌كه همين ازدواج او با دختر عثمان ، خود كوشش و خدمتى در راه مردم باشد ! « 1 »\r\n\r\n\r\n","description":"","footnote":"\r\n( 1 ) . عثمان در دوران خلافت خود خيلى كارها از اين قبيل ، انجام داد :\r\nابن ابىالحديد در ج 1 ص 66 و 67 شرح نهج‌البلاغه خود مىنويسد : « عثمان حكم‌بن عاص را پس از رانده‌شدن از دستگاه رسالت ، و راه‌نيافتن به تشكيلات خلافت ابوبكر و عمر ، برگرداند و 100000 درهم به وى بخشيد . فدك را كه فاطمه به‌عنوان ارث پدرى مطالبه مىنمود ، به‌اضافه 100000 درهم از بيت‌المال ، به مروان داد . استفادهء تمام مسلمين از مراتع و چراگاه‌هاى اطراف مدينه ممنوع شد و آنها تيول بنىاميه گشت » !\r\nو در سايه حكومت وى بود كه به نوشته مروج‌الذهب مسعودى ، عبدالرحمان بن عوف ساختمانى برپا كرد ، در طويله‌اش 100 اسب و 1000 شتر داشت و پس از مرگ يك‌چهارم دارايى او به 84000 رسيد . و سعدبن ابىوقاص ، عمارتى در عقيق ساخت و زيدبن ثابت هنگام مرگ به اندازه‌اى طلا و نقره داشت كه آنها را با تبر مىشكستند و قيمت اموال و مزارع و باغات او به 000 / 100 بالغ مىشد و يعلىبن منبه هنگامى كه درگذشت 000 / 500 دينار نقد داشت و مطالبات او از مردم به 000 / 100 بالغ مىشد !\r\nچنين است نمونه‌اى از اندوخته‌ها و ثروت اشراف و اوباش ، در سايهء خلافت ضداسلامى عثمان بن عفان ! . . . م .\r\n","page_name":" 281 ","page_number":281},
  {"content":"\r\n\r\nطلحه « 1 » و زبير « 2 » كدام زحمت و رنج را در راه ملت تحمل نموده‌اند كه اموال حكومت را بدون حساب ببرند و آن‌قدر از اراضى و مزارع را به خود اختصاص دهند كه حتى قسمتى از آن ، بيش از آرزوى ميليون‌ها نفر باشد ؟ و از كجا جناب زبير صاحب هزار بنده و هزار كنيز گرديد ؟ اگر بگوييد آنها از نظر سبقت در اسلام فضيلتى دارند ، بايد دانست كه اين فضيلت ، چنان‌كه على مىگويد ، بايد در نزد خدا باشد ، اما دنيا و وسايل زندگى ، معاش مردم است و مردم همه در معاش مساوى هستند .\r\nمگر آثار نيكويى كه در سايه حكومت فرمانداران - كه همه از خويشان و ياران عثمان بودند - براى ملت رسيد ، چه بود كه به ملك و مال و ثروت آنها بيافزود و نيروها و لشكريان را در اختيار آنها نهاد و آنان را به جان و مال مردم مسلط ساخت ؟\r\nو در ميان اين فرمانداران ، معاويه فاسد و رشوه‌دهنده و حكم‌بن عاص « 3 » و عبدالله بن سعد « 4 » و ديگر اعوان و انصار عثمان وجود داشتند !\r\n\r\n\r\n","description":"","footnote":"\r\n( 1 ) . طلحه كاخ معروف خود را در كوفه بنا كرد و درآمد وى از عراق هر روز بيش از 1000 دينار بود و در ناحيه سراةبيش از اين عايدى داشت و در مدينه نيز كاخى براى خود ساخت ! م .\r\n( 2 ) . زبير وقتى درگذشت 000 / 50 دينار طلا و 1000 رأس اسب و 1000 غلام و 1000 كنيز داشت و علاوه بر اينها باغ‌ها و مزارع فراوانى نيز از خود باقى گذاشت ( به مروج‌الذهب مسعودى ج 2 ص 341 و 342 ، ط جديد و مقدمه ابن خلدون ترجمه فارسى ، چاپ تهران ، ج 1 ، ص 403 و 404 ) . براى آگاهى بيشتر از حيف وميل اموال عمومى در دوره پيش از على عليه السلام به كتاب جديدالانتشار ما شيعه قسمت « توضيحات » مراجعه شود . م\r\n( 3 ) . حكم‌بن عاص را پيامبر طرد كرد و از مدينه دور ساخت . عثمان از او وساطت كرد ، پيامبر قبول نكرد . بعد از پيامبرابوبكر و عمر نيز او را از خود طرد كردند ولى تا عثمان روى كار آمد ، او را به مدينه آورد و صدهزار درهم به وى انعام داد ! و به قولى يك‌پنجم ماليات آفريقا را به او بخشيد !\r\nيعقوبى در تاريخ خود مىنويسد : « عثمان بستگان خود را مقرب ساخت ، اموال مسلمين را اتلاف نمود ، حكم بن عاص و عبدالله بن سعد را كه مطرود رسول‌اللَّه بودند پناه داد . . . وليدبن عقبه را والى كوفه نمود و . . . » ( تاريخ يعقوبى و كتاب عصرالمأمون تأليف دكتر رفاعى چاپ چهارم ، مصر ، ج 1 ص 8 ) م .\r\n( 4 ) . عبدالله بن سعد از طرف عثمان والى آفريقا شد و عثمان ماليات آفريقا را به او بخشيد ! و در واقع عبدالله بن سعد هم جزو همان هزار فاميل دوره حكومت بنىاميه بود كه با خلافت عثمان ، اين حكومت به روى كار آمد ! و غارت و چپاول را شروع كرد و زمينه را براى امپراتورى مطلق معاويه و دودمان بنىاميه فراهم ساخت . . . م .\r\n","page_name":" 282 ","page_number":282},
  {"content":"\r\n\r\nچرا « فلسطين » و « حمص » « 1 » را جزء قلمرو حكومت معاويه مىكنند و رهبرى و فرماندهى چهار لشكر را به او مىسپارند ؟ و از كجا براى ديگران اين‌همه ثروت‌ها و خانه‌ها و كاخ‌ها ، در هر شهر و سرزمينى فراهم مىآورند ؟\r\n* * * آرى ! اين همه دارايى از كجاست ؟ اين قصرها و كاخ‌ها از كجا به‌دست تو آمده ، در صورتى كه از روزى كه نور آفتاب بر تو تابيده ، عملى كه به نفع توده مردم باشد ، از جانب تو ديده نشده است ! اما بايد دانست اگر زمانى گذشت كه تو ثروت و زمين را غصب كردى ، اين دليل آن نيست كه هر كجى و انحرافى به همان حال باقى بماند ، زيرا حق را هيچ چيزى باطل نتواند كرد . بنابراين ، هر مزرعه و زمينى و هر مال و ثروتى كه بدون حق بخشوده شده است ، بايد به بيت‌المال برگردد ولو اين‌كه با آن ، زنان بسيارى ازدواج كرده باشند و يا در سراسر روى زمين پراكنده شده باشد ، زيرا عدالت كه وسعتى براى ملت است ، هرگز تنگ نشده و هرگز در چهارچوب حدودى كه دستاويز سودپرستان است ، محدود نخواهد گشت !\r\nدر اين‌جا مطلب جالبى وجود دارد كه بايد به آن توجه نمود و آن اين‌كه : على تصرف زمينى را كه با خويشاوندى و استفاده از مقام به‌دست آمده است ، از جملهء اموالى مىداند كه از راه غصب و غارت به‌دست آمده است ، زيرا على به‌خوبى مىداند\r\n\r\n\r\n","description":"","footnote":"\r\n( 1 ) . استاد سيد قطب ، با رشادت و صراحت اسلامى ، پس از اين‌كه تاخير على را درمسئله خلافت « ناگوارترين حادثه‌در تاريخ اسلامى » مىداند ، اعمال و رفتار و گشادبازىهاى عثمان را ، خصوصاً در اسراف بيت‌المال و بخشش آن به « خويشاوندان » شرح داده و سپس آشكارا مىنويسد :\r\n« عثمان براى سلطنت معاويه مقدمه‌چينى كرد و عمداً فلسطين و حمص را جزو قلمرو فرماندارى معاويه ساخت ، تا او بتواند مال و قشون جمع كند و در موقع خلافت على اخلال‌گرى نموده و حكومت را به‌دست گيرد » ( العدالة الاجتماعية فىالاسلام تأليف سيد قطب ، چاپ قاهره ، ص 186 و 187 . اين كتاب توسط ما به فارسى ترجمه شده و تحت عنوان عدالت اجتماعى در اسلام منتشر شده است ) . در كتاب پرارج شيعه نيز برخى اطلاعات تاريخى در اين زمينه‌ها نقل شده است . مراجعه شود . م\r\n","page_name":" 283 ","page_number":283},
  {"content":"\r\n\r\nكه زمين هسته مركزى و منشأ ثروت است و همين هم باعث حكمرانى مىگردد ! و آن‌گاه على با عقل نيرومند و خطاناپذيرش مىبيند كه زمين‌خواران - كه همه از طبقه حاكمه و ثروتمندان و بزرگان هستند - براى استفاده از منابع آن كوشش خواهند نمود مردم را براى بهره‌بردارى از خيرات و منافع آن ، به بردگى بكشانند و همين خود باعث افزايش ثروت در نزد آنها و نابودى و ذلت ديگران خواهد شد . و سپس مالكان بزرگ ، آنچه را كه خرده‌مالكان دارند از آنها خواهند خريد تا در ميان ملت دو طبقه به‌وجود آيد : فئودال‌ها و مالكان بزرگ و بيچارگان محروم از همه‌چيز ! . . . و على مىفرمايد : « و بايد كسى در طمع گرفتن مزرعه و كشت‌زارى از تو نباشد و در حق آب همسايه خود طمع نبندد . و در كارى كه به شركت بايد انجام داد ، سختى كار را به‌عهده ديگران نگذارد » .\r\n* * * پيش‌بينى و نظريهء امام درباره مالكان بزرگ و صاحبان زمين‌هاى وسيع كه به‌خاطر املاك خود مقام و قدرت به‌دست آورده و مردم را به بردگى مىكشيدند ، درست بود .\r\nدكتر « طه حسين » در كتاب خود به نام عثمان مىنويسد :\r\nاز طرفى تيول‌هاى بزرگ و مالكان زمين‌هاى بىحد و حساب به‌وجود آمد و از طرف ديگر گروه كارگران بىنوا و بردگان و بندگانى كه در آن زمين‌ها به‌كار مشغول شدند و درنتيجه ، در اسلام طبقه جديدى در بين مردم به‌وجود آمد كه همان طبقه پلوتوكراسى « 1 » بود كه در آريستوكراسى « 2 » موروثى خود ، به زيادى مال و زيادى ثروت و كثرت رعيت و برده ممتاز بودند !\r\nبه‌نظر على در مال و زمين و منافعى كه از آن دو برمىخيزد ، هيچ‌كس نصيب و\r\n\r\n\r\n","description":"","footnote":"\r\n( 1 ) . پلوتوكراسى نام سيستم حكومتى است كه به‌دست ثروتمندترين افراد يك جامعه اداره مىشود و مىتوان آن راحكومت اغنياء ناميد . اين اصطلاح گاهى به خود طبقه ثروتمندترين افراد نيز اطلاق مىگردد . ( به مكتب‌هاى سياسى تأليف دكتر پازارگاد چاپ تهران ، ص 61 مراجعه شود ) . م\r\n( 2 ) . آريستوكراسى همان سيستم اشرافى است كه در آن ، قدرت سياسى متكى به قدرت اقتصادى مال و ثروت ، باشد ! م .\r\n","page_name":" 284 ","page_number":284},
  {"content":"\r\n\r\nبهره‌اى بيشتر از ديگرى ندارد ، مگر با كوشش و به اندازهء احتياج . هركس كه اين حقيقت را انكار كرده و نپذيرد ، به ملت خيانت كرده است . از نظر على « بزرگ‌ترين و مهم‌ترين خيانت‌ها ، خيانت به مردم است » و هركسى كه به مردم خيانت ورزد از نظر خليفه جديد ، كوچك‌ترين ارزشى نداشته و صاحب هيچ‌گونه رأى و نظر ، شأن و مقامى نيست و روى همين اصل ، او مىخواهد به آنچه عامل حفظ و بقاى حقوق مردم مىشود عمل كند .\r\nو علىبن ابىطالب وقتى بخواهد كارى را انجام دهد ، از موقعيت و انتقاد زورمندان و متنفذان نمىهراسد و باكى هم ندارد كه آنان در جرگه دشمنان او درآمده و با وى بجنگند . و اين همان حق نيرومند و عدالت گوياست . وحتى هيچ‌يك از اصحاب پيامبر و كسانى كه همراه وى با دشمنان به جهاد پرداخته بودند ، حق ندارند به‌خاطر صحابىبودن و جهادكردن ، بر ديگر مردم برترى يابند :\r\nمردم ! فردا گروهى از شما كه اكنون در نعمت دنيا غوطه مىخورند و زمين‌ها و اراضى را تصاحب كرده‌اند و بر اسبان راهوار سوار شده‌اند و كنيزكان ماهروى گرفته‌اند ، وقتى خواستم آنها را از آن امور بازدارم و به‌سوى حقوق خودشان بخوانم كه مىدانيد چه مقدار است ، پيش خود نگويند كه علىبن ابىطالب ما را از حقوق خويش محروم ساخت ! آگاه باشيد ! هركسى از مهاجران و انصار ، از اصحاب و ياران پيامبر ، به‌خاطر هم‌صحبتى و درك محضر رسول خدا معتقدند آنان برترند ، بايد بدانند كه فضيلت و برترى ، در پيشگاه خداوند است و شما همه بندگان خداوند هستيد ، و مال هم مال خداست و ميان همه شما با مساوات كامل تقسيم خواهد شد و هيچ كسى را در آن بر ديگرى برترى نيست !\r\nروش على در برقرارى مساوات عمومى ، عامل اساسى و باعث اصلى اعراض سرشناسان از وى بود و چنان‌كه خواهد آمد ، آنها به پسر ابوسفيان پيوستند ، زيرا على هيچ‌يك از اشراف را بر مردم عادى برترى نمىداد ، چون واحد مقياس شرف از نظر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nعلى ، از واحدهاى مقياس زمانش نبود . او هيچ عربى را بر عجم ترجيح نمىداد ، زيرا در وجدان على انسان در خلقت برادر انسان ديگر بود و او به هيچ‌وجه با رؤسا و زعماى قبيله‌ها سازش‌كارى نداشت ، چنان‌كه پسر هند ، سازش‌كارى مىنمود . ولى على از كسى به نفع خود ، با مال ملت دل‌جويى نمىكرد و به‌سوى خود نمىخواند .\r\nروزى مالك اشتر نخعى به على گفت :\r\nما با اهل بصره به‌وسيله خود مردم بصره و مردم كوفه جنگيديم در صورتىكه همه با تو موافق بودند و رأى و نظر آنها يكى بود ، ولى بعد از جنگ وقتى كه تو با همه آنها به عدل رفتار كردى و با حق در ميان آنها عمل نمودى و بين شريف و غير شريف ، فرق نگذاشتى - به‌طورى كه در نزد تو ، شريف بر غير شريف هيچ برترى پيدا نكرد - نظر مردم عوض شد و اختلاف هويدا گشت و نيت و عزم آنها به سستى گراييد و تعداد نيروها نيز كم شد . گروهى از آنان ، وقتى حق شامل حال آنها هم گرديد ، به شكايت درآمدند و وقتى در عدالت مطلق واقع شدند ، اندوهناك گشته و از طرفى كارها و خوش‌رقصىهاى معاويه را با ثروتمندان و توانگران و اشراف ديدند ، خود را به او فروختند ، زيرا اكثريت مردم حق را زيرپا گذاشته و باطل را مىخرند و اگر تو هم مال و پول را بذل و بخشش كنى ، گردن‌ها به‌سوى تو كشيده مىشود و مردم به سوى تو مىآيند و محبت و دوستى آنها يك‌طرفه مىگردد و به تو تعلق مىيابد !\r\nعلى بلافاصله به او جواب داد :\r\nدربارهء آنچه گفتى كه رفتار و كردار ما با عدل و حق است ، خداوند مىفرمايد : « كسى كه عمل صالحى انجام دهد براى خود انجام داده و كسى كه كار بدى كند ، به ضرر خود كرده و خداوند هيچ وقت به بندگان ظلم و ستم نمىكند » و من از آن بيمناكم كه مبادا در انجام عدالت قصورى كرده باشم . اما آنچه گفتى حق بر آنها گران آمد و آنها به‌خاطر آن از ما جدا شدند ، خداوند مىداند كه آنها به خاطر ستم و ظلم از ما جدا نشدند و وقتى كه از ما جدا شدند ، به عدالت پناه نبردند . و اما آنچه از بذل و بخشش\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمال و سازش‌كارى و خوش‌رقصى با رجال گفتى ، بايد بدانى كه براى ما هرگز مقدور نيست به احدى بيش از حق او ، از بيت‌المال سهمى بدهيم و ما هيچ‌وقت اين كار را نخواهيم كرد .\r\nو خلاصه دستور و فرمان على در اين مسئله ، همان مطلبى است كه در عهدنامهء خود به مالك اشتر مىگويد : « هرگز نبايد چيزى را كه همه در آن برابرند ، به خود اختصاص دهى » و حقوق عمومى ، چيزى است كه همه مردم در آن مساوى و برابرند و علىبن ابىطالب هم خواستار همين است .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nرفع نيازمندى\r\n. . . و اين‌كه همهء شما در پيش من ، در حقوق برابريد .\r\nهيچ بينوايى گرسنه نمانده ، مگر به آن سبب كه ثروتمندى از حق او بهره‌مند گشته است .\r\nهيچ نعمت فراوانى را نديدم ، مگر آن‌كه در كنار آن حقى ضايع شده است .\r\nهر جاندارى را رزق و قوتى است و براى هر دانه‌اى ، خورنده‌اى وجود دارد .\r\nملت هنگامى خيرخواه خواهد بود كه دولتشان بارى سنگين بر دوش آنان نباشد !\r\nبدبخت‌ترين حكمران كسى است كه ملتش به‌واسطهء او به بدبختى و سختى افتاده باشد .\r\nامام على\r\nعلىبن ابىطالب اين حقوق عمومى را توصيه مىكند و آن را اجرا مىنمايد و مفهوم حكومت را در رعايت آن منحصر مىسازد و سپس در پرتو آن ، فرماندار و حاكمى را عزل يا نصب مىكند . و با اين‌كه مفاهيم اين حقوق از نظر وى گسترش يافته و فروع و اقسامى مىيابد ، ولى همه آنها در اصول قاطعى اشتراك دارند : رفع نيازمندى و برطرف‌ساختن احتياج از همگان ، به‌طورى كه در بين افراد ملت گرسنه‌اى پيدا نشود ، زيرا گرسنگى شرافت و شخصيت انسانى را پست مىسازد . بايد قوانين جديد\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبراى رفع اين نيازمندى به‌وجود آيد ، آن هم در صورتى كه اجراى قوانين موجود براى رفع آن كافى نباشد . و هم‌چنان‌كه از نظر على عبادت نبايد انسان را از زندگى و جامعه و مردم دور سازد و همان‌طور كه « دين خوش‌رفتارى است » و درستى عقيده ، همان رفتار نيك است ، همين‌طور هم برنامه‌ها و قوانين بايد در راه فراهم‌ساختن نيازمندىهاى مادى همگان و رفع احتياج عموم به‌كار برده شوند ، تا انسان در درون خود احساس پستى نكند و از زندگى بيزار نشود . برطرف‌ساختن نيازمندى ملت ، براى حاكم و قانون‌گذار يك وظيفه است و هيچ‌گونه منتى بر مردم ندارد و اين مسئله دربارهء مردم يك حق قانونى است ، نه خواهش و تقاضا . على در اين مورد چنان سخت مىگيرد كه هر گفتار و وصيت و عهدنامه‌اى كه از او بيابيد ، مملو از تثبيت اين حق و بيان آن بر فرمانداران و كارمندان است .\r\nچگونه رفع نيازمندى از ملت در قانون على يك وظيفه حتمى بر قانون‌گذار و حاكم نباشد و يك حق اساسى از حقوق همگان به‌شمار نرود ، در حالىكه او در ميان تبهكارىهاى فراوان كسرىها و قيصرها ، چيزى بيشتر از پست‌شمردن ملت نمىبيند ، آن‌جا كه آنان گناه‌كارانه حقوق قانونى ملت را در نعمت‌هاى زمين و آسايش زندگى ناديده مىگيرند و يا هنگامى كه به فقيرساختن مردم مىپردازند على مىگويد :\r\nدر پريشانى و بدبختى آنان دقت كنيد ، در آن‌هنگام كه كسرىها و قيصرها ، ارباب آنان به‌شمار مىآمدند و آنان را از زمين حاصل‌خيز و آب عراق و سبزه‌زار دنيا دور ساخته و به جايى رانده بودند كه در آن گياهى نرويد و باد ، تند وزد و زندگانى سخت باشد .\r\nو آنان را بىچيز و نيازمند رها ساختند .\r\nگاهى على ناچار مىشد واليان و حاكمان را اگر كوچك‌ترين خيانتى نسبت به مال ملت روا دارند ، به شديدترين كيفرها تهديد كند . اگر به او خبر مىرسيد يكى از فرمانداران و كارمندانش به غصب و احتكار آلوده گشته ، احساس درد و اندوه فراوان مىكرد و همين باعث مىشد سخنانى مالامال از خشم و ناراحتى و شور و انقلاب\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبه‌خاطر حق و عدالت ، بيان كند . او به بعضى از فرماندارانش چنين پيغام فرستاد :\r\n« شنيده‌ام كه زمين را درويده و هرچه در زير پايت بود گرفته و آنچه به‌دستت رسيده خورده‌اى ؟ بايد هرچه زودتر حساب و وضع خود را به من گزارش دهى » !\r\nدر جمله « حساب و وضع خود را به من گزارش ده » دقت كنيد كه در وراى آن معانى زيادى نهفته است . و از آن‌جمله ايمان مطلق او به ضرورت عدالت است ، تا آن‌جا كه او هيچ‌گونه ارزش و محلى براى تعلل و مسامحه و اطاله كلام قائل نيست .\r\nاين ايمانى كه واقعيت متزلزل جامعه را به‌سرعت دريافته و نوسان موجود بين حق پايمال‌شده و حقى كه طلب مىشود را درك كرده و به‌خوبى مىداند كه ادامه اين وضع موجب انحطاط و سقوط اخلاقى و اجتماعى غاصب و مغصوب ، به‌طور يك‌سان ، خواهد شد ؛ به لزوم و ضرورت برپاداشتن عدالت - به هر قيمتى كه تمام شود و به‌هرنحوى كه از جانب مردم تلقى گردد - اطمينان كامل دارد و به همين علت ، به‌طور انعطاف‌ناپذير و با خشم و تعصب ، در يك جملهء كوتاه مىگويد : وضع و حساب خود را هرچه زودتر روشن كن !\r\nبه او خبر رسيد كه : فرماندارى ديگر ، در آن قسمت از اموال عمومى كه در اختيار دارد ، تصرف مىكند . با شتاب تمام به او پيغام داد :\r\nاز خدا بترس و اموال مردم را به خود آنان بازده . اگر تو اين كار را انجام ندهى و خداوند تو را به‌دست من برساند ، وظيفهء خود را در كيفردادن به تو ، انجام مىدهم تا در پيشگاه خداوند مسئول نباشم . به‌خدا سوگند ، اگر حسن و حسين اين‌چنين كنند كه تو كرده‌اى ، دربارهء آنها سهل‌انگارى نكنم و آنها بر من غلبه نكنند ، تا حق را از آنها بازگيرم و باطل را از بين ببرم .\r\nعلى مردى را كه « سعد » ناميده مىشد ، به‌سوى « زيادبن ابيه » فرستاد و به او دستور داد كه هرچه از مال در نزد او باشد ، به بيت‌المال بفرستد ، زيرا به على خبر رسيده بود كه « زياد » در خوش‌گذرانى به‌سر مىبرد و مال بينوا و فقير و بيوه‌زن و يتيم را به‌خود\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاختصاص مىدهد و خود را نيكوكار جلوه مىدهد ، در حالىكه از نيكى و نيكوكارى به‌دور است . ولى هنگامى كه فرستادهء على در نزد زياد اصرار ورزيد كه دستور را اجرا كند ، زياد از پذيرفتن آن سرباز زد و او را از خود راند . و على به او چنين نوشت : « سعد به من خبر داد كه تو به‌ناحق بر او ناسزا گفته و با تكبر و نخوت و غرور او را از پيش خود رانده‌اى ، در صورتى كه رسول خدا صلى الله عليه و آله فرمود : « بزرگى و عظمت ويژهء ذات خداوندى است » و هركس كه تكبر كند ، خداوند بر وى خشم ورزد . سعد به من خبر داد تو غذاهاى گوناگون و رنگارنگ بر سر سفره مىچينى و همه‌روزه خود را با روغن خوشبو مىسازى ! تو را چه مىشود كه چند روزى براى خدا روزه بدارى و از آنچه در پيش توست به ديگران بدهى و غذاى يك‌بار را چندبار بخورى و يا از آن به فقيرى بدهى ؟ آيا تو كه در نعمت غوطه‌ور هستى و بر همسايهء ناتوان و بىچيز و فقير و بيوه‌زن و يتيم برترى مىجويى ، انتظار دارى پاداش نيكوكاران دست‌باز را ببرى ؟\r\nسعد به من خبر داد تو مانند نيكوكاران سخن مىگويى ولى مانند گناه‌كاران عمل مىكنى . و اگر چنين باشى ، بر خويشتن ستم كرده و عمل خود را تباه ساخته‌اى . . . »\r\nعلى پيوسته به فرمانداران خود دستور مىداد خود را از هرگونه تجاوز غصبى دور نگه‌دارند . او با رشوه مبارزه مىكرد و آن را زشت‌ترين و بىپايه‌ترين چيزى مىدانست كه ممكن است بين حاكم و محكوم رابطه‌اى ايجاد كند و آن را سست‌ترين عامل پيوند بين حق و صاحب حق مىشمرد و فرمانداران و زمامدارانى را كه رشوه مىپذيرفتند « رشوه‌خوار » مىناميد ، زيرا به‌خوبى دريافته بود اين كار ضدبشرى تا چه اندازه جامعه را به‌سوى فساد و انحطاط راهبرى مىكند ، تا آن‌جا كه وقتى به او خبر رسيد يكى از امراى لشكر رشوه گرفته است ، او را با اين جمله تند به‌شدت تكان داد :\r\nاما بعد ، كسانى كه قبل از تو نابود شدند ، به‌خاطر آن بود كه مردم را از حق خود بازداشتند و آنها ناچار شدند كه حق را با رشوه بخرند و آنان را به انجام‌دادن باطل وادار سازند ، و آن‌گاه ديگران از اين باطل پيروى كردند و نابود شدند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nيكى از فرمانداران را به ميهمانى دعوت كردند و او آن را پذيرفت ، ولى ناگهان اعتراض على دررسيد كه او را به‌شدت توبيخ و تقبيح مىكرد : آيا فرماندار را به‌خاطر برپاداشتن حقى ، با دعوت‌كردن رشوه مىدهند ؟ در صورتىكه حق بايد بدون رشوه برپا گردد . و يا به آن جهت او را دعوت كردند كه باطل را به‌مثابه حق قلمداد كند ؟ و البته فرماندار و والى حق ندارد اين چنين كند ولو آن‌كه قدرت و سلطنت روى زمين را به او ببخشند ! به علاوه ، او چگونه وليمه‌اى را مىپذيرد كه ثروتمند را به آن دعوت مىكنند ولى نيازمند و تنگدست را از آن دور مىسازند ؟ و اين خود مظهرى از مظاهر اختلاف و تفرقه بين مردم است .\r\nعلى با اين سخنان ، چگونگى جدايى مردم را از يكديگر شرح مىدهد و اين همان عملى است كه دل‌هاى مردم را مىرنجاند و قلب على را نيز جريحه‌دار مىسازد . و البته اگر جامعه صالح و سالم باشد و رشوه‌خوارى در آن راه نيابد ، چه اشكالى دارد كه گروهى را دعوت كنند و گروهى را دعوت ننمايند !\r\n* * * شايد بعضى خيال كنند امام در اين بازخواست دقيق از فرمانداران ، راه افراط را پيموده است ، ولى اگر بدانند كه امام ، آنان را به لحاظ مادى بىنياز ساخته بود خواهند دانست كه آلوده‌شدن با رشوه و دستيازى به غنائم از سوى آنان عملى كاملًا خطا بوده است و در اين موقع اعتراف خواهند كرد كه حق با على بود و در آن دقت و موشكافى ، هيچ‌گونه افراط و مبالغه‌اى در كار نبود و بلكه اين اقدام ناشى از انديشه‌اى كامل بود و روش درستى را مىپيمود كه داراى ميزان و مقياس صحيحى است و از خطر اندك جلوگيرى مىكند تا به خطر بزرگ‌تر و بيشتر منتهى نگردد . و البته آغاز اين دوران از زمان على بود و ما در اين‌جا كارى به دوران خلافت عثمان نداريم .\r\nعلى از دارايى دولت به فرمانداران آن مقدار مىداد كه نيازمندى آنان را بر طرف سازد و آنان را از لغزش در گرداب رشوه بازدارد ، و در اين‌صورت ، آنان دليلى براى\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nرشوه‌گرفتن نداشتند . در اين‌جا يك حقيقت ضمنى نيز وجود دارد كه على نظر فرمانداران و واليان را به آن جلب مىكند و آن اين‌كه : والى و فرماندار حق ندارد به خاطر حكمرانى چيزى ، ولو به اندازه ناهار يا شام ، از مردم بگيرد ، زيرا اين سود و بهره‌بردارى ، اگر از راه ولايت و به‌خاطر حكومت به‌دست آيد ، به دزدى و رشوه‌خوارى بيشتر شباهت دارد و بدون شك به كسى كه اجازه داده نمىشود شام و ناهارى را به‌عنوان رشوه بخورد ، قهراً اجازه داده نخواهد شد شهرى را غارت كند و يا نتيجه كوشش و كار مردم را بچاپد و رشوه بگيرد !\r\nالبته درقبال اين سخت‌گيرى كه امام در برابر فرمانداران خطاكار در پيش گرفته بود ، پاداش و تقدير نيز براى فرمانداران نيكوكار در نظر مىگرفت . به نامه‌اى كه امام به « عمربن ابىسلمه » فرماندار خود در بحرين فرستاده و « نعمان بن عجلان » را به‌جاى او به‌كار گماشته و از او خواسته است كه در جنگ بر ضد معاويه همراه وى باشد ، توجه كنيد :\r\nمن نعمان بن عجلان را براى اداره بحرين انتخاب كردم ، البته نه براى آن‌كه تو را سرزنش كنم و يا تو را بر بيت‌المال خائن بشمارم . به‌جان خودم سوگند كه تو به وظيفه خود بسيار نيكو عمل كردى و امانت را خوب نگهدارى نمودى . بدون ناراحتى به‌سوى من بيا كه تو متهم نبوده و سزاوار سرزنش نيستى ، بلكه من مىخواهم به‌سوى ستم‌كاران شام بروم و دوست دارم كه تو در اين برخورد با من باشى ، زيرا تو از كسانى هستى كه من مىخواهم در مبارزه برضد دشمن از تو همراهى بجويم . خداوند ما و تو را از آن گروهى قرار دهد كه به راه راست بوده و درست‌كارند .\r\nبدين‌ترتيب ، آن عده از فرماندارانى كه به مردم خيانت نورزيده و رشوه نمىگيرند ، علاوه بر آن‌كه به اندازهء كافى حقوق دارند ، تقدير و تحسين نيز از جانب اميرالمؤمنين براى آنها صادر مىگردد ، ولى خيانت‌كاران نخست مورد عتاب واقع\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمىشوند ، و سپس به شدت توبيخ مىگردند و آن‌گاه از كار بر كنار مىشوند و اگر بزهكارى آنان زياد باشد ، پس از بركنارى به زندان مىروند ! و مجازات مىشوند .\r\n* * * علاوه بر واليان و فرمانداران ، گروه ديگرى به‌نام غاصبان و احتكارگران و استثمارگران وجود دارند كه هميشه مىخواهند از راه نامشروع بر مال و ثروت بىحساب خود بيفزايند . عده ديگرى هستند كه مال و ثروت را جمع كرده و به زمين‌خوارى و ثبت اراضى به‌نام خود مىپردازند ! امام بدون كوچك‌ترين اغماضى با اين گروه مىجنگد . و با عياشى و طمع و حرص و استثمارگرى آنان مبارزه مىكند و هميشه مىكوشد بين آنان و اموالى كه مىخواهند در يك جا جمع كرده و تمركز دهند ، جدايى بيفكند . امام على در هر چيزى كه مىگفت و انجام مىداد و در هر قانون و حدى كه وضع مىكرد ، غصب را تحريم كرد . و بر آن بود كه از احتكار به‌شدت جلوگيرى شود :\r\nبدان كه در بسيارى از آنان ، خصلت احتكار و نگهدارى كالا براى گران فروشى و خودسرى در تعيين نرخ براى كالاها وجود دارد و اين كارها به ضرر همگان بوده و عيب و نقص بر فرمانداران است ، از احتكار جلوگيرى كن .\r\nو سپس مىگويد :\r\nو هركسى را كه پس از نهى و جلوگيرى تو ، به احتكار بپردازد ، به كيفر خود برسان و بدون زياده‌روى ، او را مجازات كن .\r\nو در مورد زمين‌خوارى و تيول اراضى ، على نظريهء خاصى دارد كه ناشى از انديشه نيك و شرف و بزرگوارى فرمانروايى خردمند است و سخن دربارهء آن پيش از اين گذشت .\r\nاما استثمار ، با همه شكل‌ها و رنگ‌هايى كه دارد ، درواقع نوعى از احتكار و غصب است و امام كوچك‌ترين گذشتى را در آن روا نمىدارد و او در اين مورد گفتارهايى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nدارد كه در همه‌جاى نهج‌البلاغه به‌چشم مىخورد . و البته امام على از بيان آنها چنين قصد دارد كه اصولًا علل و عواملى را كه موجب تجمع اموال و تمركز ثروت مىگردند ، از بين ببرد - چنان‌كه در غير اين فصل به آنها اشاره شد - اموال و ثروت‌هايى كه نزديك بود به‌طور انحصار در نزد گروه خاصى گرد آيد و « دست به‌دست ثروتمندان بگردد » و گروه‌هاى ديگر جامعه از آن محروم شوند .\r\nعلى نمىخواست اين ثروت‌اندوزى كه درنتيجه كار و كوشش صحيح به‌وجود نمىآيد ، در جامعه صالح و سالم پيدا شود و سرانجام به ايجاد دو طبقه متضاد برسد :\r\nطبقه خوش‌گذران‌هاى پرخور و عاطل و باطل كه به حساب تودهء فقير و محروم زندگى مىكنند و طبقه تنگدست‌هاى نيازمند و بدبخت كه كار مىكنند و رنج مىكشند ولى اميدى به غذا و پوشاك كافى ندارند ! و بدون شك اين وضع موجب سقوط اخلاقى فرد و توده مىگردد و درسايه همين سيستم طبقاتى ، بينوايان قربانى ثروتمندان مىگردند و زحمت‌كشان فداى تبهكاران بىعرضه مىشوند و اخلاق و خصلت‌هاى انسانى هم قربانى هردو طبقه مىگردد و آن‌گاه جامعه هم راه سقوط و انحطاط را مىپيمايد !\r\nامام در توصيف و بيان گوشه‌اى از وضع مردم دوران خود چنين مىفرمايد :\r\nچه بسا رنجبرى كه از ميان رفته و چه‌بسا زحمت‌كشى كه زيان برده است و شما در روزگارى واقع شده‌ايد كه خير و نيكويى به آن پشت كرده و شر و بدى به آن رو آورده و اهريمن در نابودى و تباه‌ساختن مردم طمع افزوده است . به مردم هرجا كه خواهى نظرى كن ! آيا جز فقير و بينوايى كه از بىچيزى رنج مىبرد ، يا توانگرى كه بر نعمت خداوند كفران مىكند ، و يا بخيلى كه حق خداوند را نداده و در افزايش مال خود مىكوشد ، كس ديگرى خواهى ديد ؟ اين نيكوكاران و نيكان و آزادگان و شايستگان شما كجا رفتند ؟ و كجا هستند پرهيزكاران در داد و ستد و پاكيزگان در رفتار و كردار ؟\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nآرى ، على با فكر صائب و فطرت سالم و اخلاق بزرگ خود دريافته بود : هر نظامى كه هدف آن رفع نيازمندى از توده مردم و همه افراد نباشد ، كوچك‌ترين ارزشى ندارد . و هر قانونى كه تفاوت و اختلاف طبقاتى غلط را از بين مردم جامعه برندارد ، پوچ و كشنده است . و آن سنت‌هاى اجتماعى كه جامعه‌هايى به‌وجود مىآورند كه در آنها گروه‌ها و طبقه‌هايى از مردم شكار و قربانى آن طبقه كوچك مىگردند كه خود را « اشراف و بزرگان » ناميده‌اند و با كمال وقاحت و بىشرمى و تبهكارى به غارت حقوق و ثروت و ارزاق ملت مىپردازند ، آنها سنت‌هاى وقيح و تبهكارانه‌اى بيش نيستند و : « فجور و تبهكارى - چنان‌كه على مىگويد - پناهگاه و دژ پستى است كه مردمان خود را حفظ نمىكند و آن كس را كه به آن پناه ببرد ، ايمن نمىسازد » .\r\nو چون فجور و تبهكارى نگهدار مردمان خود و نگهبان پناهندگان بر آن نيست ، جامعه در اين‌صورت از هم پاشيده خواهد شد . هم طبقه‌اى كه حقوق آن غصب و پايمال شده و هم طبقه‌اى كه غاصب و غارتگر است ، هردو به‌طور يك‌سان در رنج و عذاب بوده و به‌طور مساوى از هم خواهند پاشيد !\r\n* * * اصولًا عمل مثبت براى رفع نيازمندى ملت ، برپايهء دو اصل استوار است :\r\nاول : تعلق و اختصاص همهء منابع ثروت به همهء مردم و اين‌كه به مقدار استحقاق و نيازمندى بين افراد تقسيم و توزيع گردد ، البته پس از آن‌كه به همهء افراد ، امكان كار و كوشش داده شود . و هيچ‌كس حق ندارد آنچه را كه بنا به منافع خود بدون درنظرداشتن مصالح همگان آن را اجرا كند و هر مقدارى كه خود مىخواهد از املاك و اموال مردم را تحت تصرف خود قرار دهد . و سپس به مصلحت خود اين فرد نيست كه با توده مردم تعاون و همكارى نداشته باشد ، زيرا او به جامعه و جامعه به او بخشيده و سود مىدهد و آنچه كه جامعه به او مىبخشد ، البته بيشتر است ! على مىفرمايد : « هركس كه از خويشان خود دست بكشد - آنها را كمك و يارى نكند - از\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nآنان يك دست گرفته شده ولى از او دست‌هاى بسيار گرفته خواهد شد » .\r\nبدون ترديد اين وظيفه دولت است كه براى اجراى اين سياست به دقيق‌ترين شكلى كه امكان دارد ، سرپرستى عادل باشد . ملت جسم و پيكر واحدى است و دولت بايد همهء اعضاى آن را ، آن‌طور كه لازم است ، نگهدارى كند و سهل‌انگارى و سستى و كوتاهى و جدايى روا ندارد . و دولت به همين علت ، سهمى از سودها و درآمدها را - با درنظرداشتن ميزان احتياج مردم به نسبت مصلحت همگان - مىستاند و اگر براى نگهبانى امنيت ، صلاح جامعه ، شرافت و عزت مردم و وسايل زندگى و معاش آنان لازم و ضرورى باشد كه از سودها و درآمدها و اراضى و املاك ، سهم‌هاى بيشتر و بزرگ‌ترى بگيرد ، بدون شك وترديد بايد بگيرد . « 1 » دوم : توجه در عمران و آبادى زمين است ، زيرا زمين مايه و پايهء معاش و پيشرفت اقتصادى است . از اين‌جاست كه فرمانداران و كارمندان بايد در آبادانى زمين ، بيش از آنچه در جمع‌آورى ماليات و حق دولت مىكوشند ، توجه كنند ، زيرا خود ماليات بدون آبادانى و گشايش در كار مردم قابل وصول نيست و فقط حاكمى از زمين غير آباد و مردم فقير ماليات مىگيرد كه عقل خود را از دست داده باشد و بخواهد كه مملكت را به ويرانى بكشد و مردم را نابود سازد و كار حكومت خود را سست و بىپايه بگرداند . . . و البته زمين هم خودبه‌خود آباد نمىشود و با نادانى حاكم يا نفهمى\r\n\r\n\r\n","description":"","footnote":"\r\n( 1 ) . ما قبلًا به‌طور اجمال اشاره كرديم كه حكومت صالح اسلامى براى اداره اجتماع اسلامى و حفظ ميهن و سرزمين مسلمانان ، اختيارات تامه دارد و در صورت لزوم از اين اختيارات استفاده مىكند . تا آن‌جا كه اگر براى اداره ميهن اسلامى و جامعه مسلمانان ضرورى تشخيص بدهد ، مىتواند با جعل ماليات‌ها و ملىكردن صنايع و كارخانه‌ها و غيره در حفظ و نگهدارى آن بكوشد .\r\nنگارنده اين مسئله را نزد يكى از مراجع بزرگ عصر حاضر مطرح ساخت و معظم‌له فرمودند : حاكم صالح اسلامى تا آن‌جا اختيارات دارد كه اگر ضرورى تشخيص دهد مىتواند لباس ما را هم از ما بگيرد .\r\nو تنها چنين سيستم اقتصادى و اجتماعى است كه مىتواند با هر زمان و مكانى قابل انطباق باشد و همگام با تحولات شگرف دنيا ، پيش برود . م\r\n","page_name":" 297 ","page_number":297},
  {"content":"\r\n\r\nفرماندارى اصلاح نمىگردد و هم‌چنين با سربه‌آسمان‌كشيدن كاخ‌ها و آپارتمان‌هايى كه در آنها ، خوش‌گذران‌هايى چند به عيش و نوش مىپردازند و يا توانگران خودكامه به‌سر مىبرند ، آباد نمىشود ، بلكه با كوشش پىگير كارگران و بهره‌مندى همهء افراد توده از مواهب آن ، آباد و اصلاح مىگردد .\r\nاگر ملت از وضع اقتصادى و از هيئت حاكمه خود راضى نباشد ، على به‌شدت منع مىكند كه به‌زور از آنان « خراج » گرفته شود . زيرا اصول جامعه و قوانين انسانى و مقياس‌هاى اخلاقى ، همگى به‌طور قطع مىخواهند پرداخت ماليات از وضع نيكو و حالت گشايش باشد ، نه در وضع سختى و تنگدستى . و فرمانداران ، قبل از آن‌كه از مردم ماليات بگيرند ، بايد در بهترشدن وضع مردم بكوشند . على به مأموران ماليات مىگويد :\r\nهرگز به‌خاطر ماليات ، لباس تابستانى و زمستانى مردم را نفروشيد و رزقى را كه مىخورند از آنها نگيريد ، و چهارپايى را كه با آن به كار مشغولند ، از دستشان خارج نسازيد و هرگز به‌خاطر يك درهم ، به احدى از آنان تازيانه مزنيد و ايستاده نگه نداريد و از اثاث زندگى آنان چيزى را نفروشيد ، زيرا روش ما آن است كه با گذشت و اغماض ماليات را از مردم بگيريم . و باز مىفرمايد : در مسئله خراج بايد چنان برسى كه موجب اصلاح مردم گردد ، زيرا مصلحت همگان در آن است و اگر كار مردم به صلاح نباشد ، كار ديگران نيز اصلاح نپذيرد !\r\nاين نظريه دربارهء وضع زمين و چگونگى آبادى يا ويرانى آن ، و وابستگى مصلحت دولت به مصلحت كارگر و كشاورز كه از دوران صاحب آن قرن‌هاى طولانى گذشته است ، از نظر صحت و دقت ، آن‌چنان است كه امروز علوم اقتصادى و اجتماعى آن را كاملًا تأييد و تصديق مىكنند .\r\nولى بايد ديد چگونه به مردم امكان داده مىشود كه در آبادانى زمين بكوشند و از مواهب آن استفاده كنند و منابع آن را بيرون بكشند و از اين راه افراد و جماعات در\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nامان بوده و آسايش يابند ؟ على در اين زمينه يك قاعده و قانون كلى را وضع مىكند كه علوم اجتماعى جديد نيز آن را تثبيت و تأييد مىكند .\r\nبعضى از متفكران پيشين و نخستين چنين مىپنداشتند كه راه آبادى زمين به‌كارگرفتن بردگان و اسيران و بيچارگان ، با زور و اجبار است و اگر رحم و شفقتى دربين بود ، اندك مزدى به آنان داده مىشد ، ولى پاداش و بهره كافى از نظر اين متفكران ، از آن طبقه‌اى بود كه به‌صورت ظاهر و بدون كوچك‌ترين كوششى ، زمين را مالك شده و استثمار مىكرد . اينان همان طبقه صاحب‌مقام و جلال و اشراف و همان نجباء و ثروتمندان و آريستوكرات‌هاى بيكار و كثيف و بقيه عياشان و خوش‌گذران‌ها بودند !\r\nو چه بسيار بود كه ارزش انسان و ارزش كار از نظر اين مكتب‌ها از بين رفته بود و چه بسيار استفاده‌ها كه طبقهء حاكمه و ياران‌شان از بدبختى مردم و محروميت زحمت‌كشان در تاريخ قديم و جديد نمودند و بدبختانه اين اقدام را قوانين برده‌دارى - يا قوانين كشتار دسته‌جمعى - تجويز مىكرد ، و از آثار و نتايج اين طرز تفكر اجتماعى ابتدايى ، آن بود كه طبقهء حاكمه و كاهنان براى مكيدن خون توده‌ها ، يك‌بار به‌نام ميهن و يك‌بار ديگر به‌نام خداوندى كه آن را پرستش مىكردند ، با همديگر تشريك‌مساعى داشتند !\r\nما گوشه‌اى از اين واقعيت را با استفاده از نوشته‌هاى مورخ دانشمند انگليسى « ولز » براى شما ترسيم مىكنيم :\r\nكاهنان به مردم تلقين مىكردند زمينى را كه كشت مىكنند و در آن به كوشش مىپردازند ، متعلق به آنان نيست ، بلكه از آن خدايان و بت‌هايى است كه در معابد قرار دارند و اين خدايان ، آنها را به فرمانروايان و طبقه حاكمه بخشيده‌اند و فرمانروايان هم به هركسى از نوكران و كارمندان‌شان كه بخواهند ، مىبخشند !\r\nمرد عادى - رعيت ! - كم‌كم دريافت زمينى كه در آن به زراعت مىپردازد ، متعلق به او\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nنيست ، چون مالك آن به‌اصطلاح « خداوند » ى است كه در بت‌خانه‌ها قرار دارد ، و او بايد قسمتى از محصول خود را به او بپردازد . و يا آن‌كه خدا ! آن را به حاكم بخشيده و حاكم حق دارد هرگونه مالياتى را كه بخواهد بر آن وضع كند ، و يا آن‌كه حاكم آن را به كارمند و چاكرى اهدا فرمايد و او همواره سرور مردم عادى خواهد بود ! و گاهى از اوقات ، براى خداى موهوم ، يا حاكم يا سرور ضرورتى پيش مىآمد و بر مردم عادى - رعيت بينوا - لازم بود كه در اين هنگام زمين و كار خود را ترك گويد و براى ارباب خود به‌كار بپردازد . و هيچ وقت مسئلهء زمينى كه در آن به كشت مىپرداخت ، بر او روشن نشده بود و به ذهن او نگذشته بود كه مالكيت وى بر آن تا چه حدودى است .\r\nو بدين‌ترتيب مردم عادى ، نه در كار آزاد بودند و نه بهره‌اى از زندگى و زمين داشتند . « 1 » تاريخ عرب پس از على ، شواهد بسيار از غصب مال مردم از سوى طبقهء حاكم دارد كه چگونه اين طبقه به افسانهء « حق الهى » پناه برده و مىگفتند كه اين حق آنان است ، به هركسى كه بخواهند مىبخشند و آن‌كس را كه بخواهند ، محروم مىسازند و هيچ احدى را حق اعتراض بر كار آنان نيست ، زيرا زمين ، متعلق به خداست و چون حكام و فرمان‌روايان نمايندگان خدا در روى زمين هستند ، پس زمين ملك آنان بوده و متعلق به آنان است !\r\nاما علىبن ابىطالب : مسائل در انديشه او به‌شكل درخشان و جالبى روشن و آشكار است . او خوب مىداند كه زمين ملك كسى است كه بر آن كار مىكند و آن را جز نيازمندى و تنگدستى مردمانش ويران نمىسازد و آن را جز افرادى كه از آن بهره‌مند مىشوند ، آباد نمىكنند . و اين گروه ، آن‌گاه كه نتيجه زحمت و رنجشان به گلوى حكام و شكم عياشان و كيسهء فرمانداران و جيب احتكارگران سرازير شود ،\r\n\r\n\r\n","description":"","footnote":"\r\n( 1 ) . شيخ خالد محمد خالد ، من هنا بندء ، ص 26 ، ( چاپ قاهره ) .\r\n","page_name":" 300 ","page_number":300},
  {"content":"\r\n\r\nسست گشته و به‌كار نمىپردازند و حال خودشان نيز تباه مىگردد و ديگران هم نمىتوانند از آن استفاده كنند ، ولى اگر بدانند كه نتيجه كوشش و كار آنان به فرزندانشان و سپس به بيت‌المال عمومى خواهد رفت كه هدفى جز تأمين مصالح همگانى ندارد ، در اين‌صورت به كار و كوشش رغبت پيدا كرده و در آن ثابت‌قدم خواهند شد كه هم وضع خودشان رو به بهبود نهد و هم مال دولت افزون شود و وضع آن بهتر گردد .\r\nدر نظر على ، رضايت و خشنودى ملت در اين زمينه ، يگانه مقياس براى بهبود جامعه و وضع حاكم است . زورگويى و ستم ، ناشى از عدم تدبير حاكم است . على مىفرمايد :\r\nبهترين چشم‌روشنى فرمانداران ، برقرارى عدالت در كشور و آشكارشدن دوستى ملت است . و بدون شك دوستى و مهر آنان ، وقتى ظاهر شود كه كينه‌اى در دل نداشته باشند و نيك‌خواهى آنان آن‌گاه روشن گردد كه دولت‌شان را بارى سنگين بر دوش خود نبينند .\r\nبراى تقديس هرگونه كار و عملى و به‌خاطر وضع حدودى محكم درقبال بطالت و تن‌پرورى و مانع‌شدن از كار ، على مقرر داشت اساس برترى بعضى از مردم بر بعضى ديگر ، فقط كار باشد ، نه حسب و نسب موروثى و نه آقايى ساختگى . چنان‌كه گفت : پاداش هركسى در قبال كارى است كه انجام مىدهد و در اين باره چنان سخت گرفت كه معروف شد على ياور هركسى است كه كار مىكند و دشمن آن كسى است كه به گدايى مىپردازد و كارى را كه بر او و بر توده مردم مفيد باشد ، انجام نمىدهد .\r\nداستان او با برادرش عقيل‌بن ابىطالب كه آمده و بدون كوشش و كار سهم بيشترى از بيت‌المال مىخواست و امام او را جواب رد داد ، معروف است . از نظر على دورترين اعمال به عدالت ، ندادن مزد كارگر و بخشيدن ثمرهء كار او به استثمارگر و در نتيجه تضييع حق اوست .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدر زمان او ، چه بسا كارگر و « رنجبرى كه ضايع شده و زحمت‌كشى كه زيان برده » بود ، وجود داشت ، ولى او اين وضع را نمىپذيرفت . به اين سخن جاودان گوش كنيد كه تا انسان و جامعه بشرى وجود دارد در سرلوحهء قوانين اجتماعى و انسانى برقرار و جاودانه خواهد ماند :\r\n. . . سپس مقدار رنج و كار هريك از آنان را براى خودش منظور بدار و كار و رنج كسى را به حساب ديگرى مگذار و هرگز مانع از آن مباش كه او كار خود را به انجام برساند . و نبايد بزرگى كسى ، تو را برآن دارد كه رنج و كار كوچك او را بزرگ بشمارى و يا فرودستى و پستى كسى موجب شود كه تو كار بزرگ او را كوچك بشمارى !\r\nپس ، آبادى زمين و پاداش عادلانه براى كار ، دو اساس منطقى سالمى هستند كه على مىخواست جامعه سالم را برپايهء آن دو استوار سازد . يك‌بار مردم يكى از ايالات ، به نزد وى آمده و گفتند : در سرزمين آنها نهرى بوده كه گذشت روزگار مجراى آن را خراب كرده و اگر از نو حفر گردد ، براى آنها سود بسيارى خواهد داشت . سپس از وى خواستند كه به عامل خود در آن سرزمين دستور دهد مردم ، آن‌جا را براى حفر نهر از بين‌رفته مجبور سازد . على موضوع حفر مجدد نهر را پسنديد ، ولى آنچه را كه دربارهء مجبورساختن مردم پيشنهاد كردند ، قبول نكرد و به عامل خود كه نامش « قرظة بن كعب » بود چنين نوشت :\r\nاما بعد : گروهى از مردم آن سامان به نزد من آمده و گفتند كه در آن‌جا نهرى بوده كه خراب شده و از بين رفته است و آنان اگر آن را مجدداً حفر نموده و از نو احيا كنند ، سرزمينشان آباد گردد و براى پرداختن ماليات هم قدرت يابند تا بر بيت‌المال افزوده شود و از من خواستند كه بر تو بنويسم كه آنان را به كار وادار كنى و مردم را براى حفر نهر و كمك به آن ، گرد آورى . . . و به نظر من نبايد كسى را به كارى كه نمىخواهد ، مجبور ساخت . آنان را به نزد خود بخوان ، اگر موضوع نهر آن‌چنان باشد كه تعريف\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكرده‌اند ، هركس كه بخواهد كار كند ، او را به‌كار دار و نهر بايد از آنِ كسانى باشد كه كار كرده‌اند نه كسانى كه در آن شركت ننموده‌اند . و البته من دوست دارم كه آنان آباد كنند و نيرو يابند ، نه آن‌كه ضعيف گردند . والسلام .\r\nمجبورساختن افراد براى انجام يك كار ، ولو آن‌كه خود مردم به آن راضى باشند ، از نظر على صحيح نيست ، بلكه قاعده و قانون همان كار آزادانه است . على مىگويد :\r\n« شما مأمور به انجام كار هستيد » . و در نهر هم فقط كسانى نصيب و سهم دارند كه در آن كار كرده‌اند ، و البته آنهايى كه آن كار را دوست ندارند نبايد به آن مجبور شوند . كار آزادانه و با ميل ، نه كار اجبارى مسأله‌اى است كه علىبن ابىطالب در هر موقعيتى از آن دفاع مىكند . يك‌جا با اشاره و در جاى ديگر به‌طور صريح و آشكار از آن هوادارى مىنمايد ، و اين سخن صريح در زمينهء كار ، از دستورهاى اوست : « البته شما بايد با ميل و اختيار كار كنيد » !\r\nو با اين نظريه عميق نسبت به وضع كار و كارگر ، على توانست كه در بيش از هزارسال پيش ، بر متفكران امروز غرب سبقت يابد . على اين نظريه خود را چنان برپايه عدل و داد بنا نهاده كه استوارتر و خردمندتر از آن متصور نيست . او مردم را به انجام كارى - ولو آن‌كه سودمند باشد - مجبور نمىسازد ، زيرا « اجبار » از ارزش انسانيت مىكاهد و توهين به « آزادى » هاى خصوصى و به خود « كار » است كه شرايط آن با اجبار و اكراه كامل نمىشود . ولى او از يك نظر ديگر ، آنان را به‌سوى كار سوق مىدهد و منافع اين كار را فقط بهره كسانى قرار مىدهد كه در آن كار شركت داشته‌اند :\r\n« نهر از آن كسانى است كه در آن به‌كار پرداخته‌اند ، نه آن‌كسانى كه در آن كار شركت نكرده‌اند » .\r\nو بدين‌ترتيب بايد پرسيد : آيا اين نظريه يكى از پايه‌هاى اصولى و بنيادين نظريه‌هاى ارزشمند قرن بيستم نيست ؟ بنابراين ، همه حق دارند كه كار كنند ، و در اين‌جا كوچك و بزرگى نيست مگر با توجه به كارى كه انجام مىدهند و هركسى هم\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمزد و پاداش كار خود را خواهد ديد و براى تن‌پروران بيكار و آنهايى كه فقط اشراف‌زاده هستند ، كوچك‌ترين سهمى از نتيجه رنج و كوشش زحمت‌كشان نخواهد بود ، و خداوند اگر كسى را دوست بدارد ، چنان‌كه على مىگويد : « پيشه‌ور امين را دوست مىدارد » .\r\n* * * اگر كار سودمند موجب مالكيت مىشود ، اين مالكيت طبعاً از حق قانونى افراد است ، ولى بايد توجه داشت كه اين مالكيت تا آن اندازه حق آنان به‌شمار مىرود كه با مصلحت همگان و جامعه سازگار باشد ، ولى اگر مصلحت تودهء مردم اقتضا كند كه براى اين مالكيت حدودى برقرار شود ، بدون شك و ترديد بايد چنين شود ، زيرا هرگونه مالكيتى بايد در خدمت مردم و جامعه باشد و مفهوم آن ، اين است كه درقبال سود شخصى به جامعه و مردم نيز سود برساند ، و اگر حدود مالكيت اين‌چنين ارزيابى گردد ، بدون شك بر تمركز و تورم ثروت و ايجاد تضاد طبقات اقتصادى در جامعه پايان داده خواهد شد .\r\nو اگر در جامعه گروهى باشند كه به‌خاطر ناتوانى يا عامل ديگرى - مانند كودكان يتيم يا افراد كهن‌سال - نمىتوانند كار كنند ، آيا على مانند جوامع غربى امروز - به‌عنوان نمونه - حق زندگى شرافت‌مندانه و سعادت‌مندانه او را ناديده مىگيرد ، يا آن‌كه با چشم يك انسان عادل به او مىنگرد كه متكى بر آن مقياس‌هاى انسانى است كه جوامع دادگر و استوار و سالم را به‌وجود مىآورند ؟\r\nجامعه حقوقى بر فرد دارد و فرد نيز متقابلًا حقوقى بر جامعه دارد . و ملت به‌مثابهء پيكر واحد به‌هم‌پيوسته و متعاونى به‌شمار مىرود و هر فردى در قبال كارى كه انجام مىدهد بايد مزد و پاداش بگيرد ، و « خداوند معيشت مردم را بين آنان تقسيم نموده است » و هيچ‌كس حق ندارد معاش ديگرى را به خود اختصاص دهد . اما كسانى كه از هرگونه كارى عاجزند - مانند كودك و پير و . . . جامعه بايد براى رفع نيازمندىهاى آنان\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاقدام كند و همان‌گونه كه بر ديگران عدالت روا مىدارد ، بر آنان نيز روا بدارد . و اين حق فرد برعهده جامعه است ، نه منت و عطف نظرى از جانب آن ! و يك وظيفهء حتمى است نه تفضل و احسانى بر آن و البته مسئوليت بر پاداشتن اين حق ، برعهدهء دولت و نمايندگان آن است . امام على مىفرمايد : « اين گروه از مردم ، بيشتر از ديگران نيازمند عدالت هستند و بايد بر كودكان يتيم و سالخوردگانى كه قادر به انجام كارى نيستند ، رسيدگى كرد » . و اگر على بر اين اصل اجتماعى خود نام « بيمه اجتماعى » ننهاده ، آيا ما نمىبينيم كه او در درك اين ضرورت اجتماعى ، بر هزاران متفكر غربى سبقت يافته است ؟\r\nو آيا ما نمىبينيم او اقدام به اين كار را يكى از وظايف دولت قرار داده و به احسان و تفضل نيكوكاران يا باران رحمت غيرت‌مندان واگذار نكرده كه دامى از دام‌هاى رياكاران و منافقان گردد ؟ ! زيرا على فقر را مرگ بزرگ و فقير را در شهر خود غريب مىداند و نمىخواهد فقر و گرسنگى را به قيمت منت و احسان و لطف دروغين حاكم ، يا به قيمت ذلت و خوارى و خضوع محكوم از بين ببرد و به همين جهت ، و براى بزرگداشت شرف انسانى ، اين حقيقت را بيان مىكند : « گرسنگى بهتر از زبونى خضوع است » و بر انسان است كه حق خود را دريابد در حالى كه نفس او در آرامش و سلامتى است ، زيرا « بدترين فقرها ، فقر شخصيت است » !\r\n* * * از جمله مواردى كه در رفع نيازمندى مردم اهميت فراوان دارد ، همين نكتهء ساده است كه على خود به آن مىپردازد ، در صورتىكه فرمانداران اشراف دوران عثمان اهميتى براى آن قائل نبودند و بسيارى از حكومت‌هاى جهان غربى امروز نيز به آن به دو جهت توجهى نمىكنند : از جهتى براى آن‌كه اين موضوع كوچك و بىارزش است و از جهت ديگر براى آن‌كه آنان به اصطلاح به سياست‌هاى عالىتر و كارهاى بزرگ‌ترى اشتغال دارند !\r\nاما همين نكتهء « ساده » در نظر على آن‌قدرها هم ساده نبود ، زيرا على خود واقعاً\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبزرگ بود و عظمت و سادگى هم هميشه با همديگر پيوند دارند . مراد من از آن موضوع ساده ، توجه به وضع بازارهايى است كه كالاها و ارزاق در آن به فروش مىرسند و اهميت‌دادن به پول عمومى كه سوداگران بر آن تسلط مىيابند و با ترازو و پيمانه و قيمت‌گذارى ! آن را غارت مىكنند . و امروز ما هنگامى كه مىبينيم گرانى قيمت نمك - كه از نظر بسيارى از حكومت‌هاى شرقى چيز بىارزشى است - يكى از علل اساسى در تسريع شعله‌ورشدن آتش انقلاب فرانسه بود ، ارزش نظريات آنان را دربارهء موارد « ساده » و غيرساده زندگى درك مىكنيم ، چنان‌كه ارزش به‌اصطلاح « سياست عاليه مملكتى » دروغين آنان را نيز مىفهميم !\r\nعلى صاحب « سياست‌هاى عالىتر » نبود ، بلكه او صاحب عدالت در حكومت و امانت در كار بود . و از همين‌جا بود كه او هر روز صبح زود از منزل بيرون مىرفت و خود در بازارهاى كوفه مىگشت و به وضع مردم هر بازارى رسيدگى مىكرد و از چگونگى وضع خريداران و فروشندگان تحقيق مىنمود و بازرگانان خطاكار را با زور وادار مىكرد انسان باشند نه قصاب‌هاى بىرحم . و هميشه در بالاى سر آنها مىايستاد و آنان را ، اگر احتكار كنند يا دزدى نمايند و يا سر سوزنى از حقوق مردم را پايمال سازند ، به مجازات سنگينى تهديد مىكرد و آن‌گاه آنان را چنين مورد خطاب قرار مىداد :\r\nاى گروه بازرگانان ! از خدا بترسيد ، به خريداران نزديك شويد ، خود را به صفات بردبارى و شكيبايى بياراييد و از سوگندخوردن دورى بجوييد و از دروغ بپرهيزيد و از ستم بر كنار باشيد و ستمديدگان را يارى كنيد و پيمانه و ترازو را اصلاح نماييد . در كار مردم تقلب نكنيد و در روى زمين فساد برپا ننماييد و تبهكارانه زندگى نكنيد !\r\nوجدان و انديشه امام على چنين پذيرفته بود كه مردم در مسئلهء معاش با هم برابرند ، و براين باور بود كه اين حقيقت ، يك ضرورت اجتماعى بوده و روشى نيكو در سوق‌دادن مردم در راه آزادى است و عاملى نيرومند براى بنياد استوار يك جامعه\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nسالم است . از اين‌جا بود كه او مسئله مساوات در حقوق را به‌شكل يك قانون درآورد و آن‌گاه در پرتو همين قانون ، چنين مقرر داشت كه مردم نيازمند ، در اموال عمومى از كسانى كه در اسلام سابقه دارند ، بايد جلوتر باشند و به دريافت آن سزاوارترند . او مىگويد : خود « نيازمندى » واقعى در اين موضوع ، همانند « كوشش و كار سودمند » بوده و مجوز به‌دست‌آوردن مال از بيت‌المال وتملك زمين است .\r\nدستورها و وصيت‌هاى امام پىدرپى بر كارگزاران و فرمانداران وى در سراسر كشور صادر مىگرديد و در همهء آنها اوامر مؤكدى بود براى رفع ستم و عدم دريافت ماليات از مردم نيازمند . . . بلكه از نظر على ، بايد آنها را يارى كرد تا از خيرات و منافع زمين بهره‌مند شوند . و در قبال اين ، دستور مىداد ماليات‌ها را از ثروتمندان و توانگران بستانند تا بيت‌المال عمومى افزون شود و اجراى مساوات بين توده مردم ، امكان‌پذيرتر و عملىتر گردد .\r\nامروز ، در عصر اعلاميه حقوق بشر در نظر ما بسيار كوچك مىآيد كه ببينيم حكومت‌هاى سعادت‌مند مشرق زمين - كه در خوشبختى يگانه هستند ! - با وضع ماليات‌هاى گوناگون ، بار سنگين خود را بر دوش توده نيازمند مىگذارند و از قوت ضرورى آنان ، و از خون و شيره جان آنان ، با تهديد و ستم مىدزدند و زندگى محقرشان را حراج مىكنند و همه كارهاى ديگرى را كه مربوط به دوران‌هاى فرعونى و قلدرى و خاقانى است انجام مىدهند . در صورتى كه ما مىدانيم اين حكومت‌ها ، چيزى از حقيقت اين توده‌اى را كه مىخواهند آن را بچاپند و غارت كنند ، نمىشناسند و حقوق انسانى آن را به رسميت نشناخته‌اند و در رفع نيازمندى آن نكوشيده‌اند كه در قبال اين كوشش‌هاى قابل تقدير بتوانند مالياتى دريافت كنند .\r\nو در نظر ما ، علىبن ابىطالب چقدر بزرگ است ، در آن هنگام كه به همه فرمانداران خود - كه هميشه بر كار آنان نظارت داشت - چنين مىگويد :\r\nبه‌خاطر ماليات ، لباس تابستانى و زمستانى مردم و رزقى را كه مىخورند نفروشيد و\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nچهارپايى را كه با آن به‌كار مشغولند از دستشان نگيريد و بر احدى به‌خاطر يك درهم تازيانه مزنيد و بر روى دوپايش نگه‌نداريد . و هيچ چيز از اثاث زندگى آنان را به‌فروش نرسانيد ، زيرا برنامه ما آن است كه با گذشت و اغماض از مردم ماليات بگيريم ! و سعى تو در آبادانى زمين ، بيشتر از فكر جمع‌آورى ماليات باشد !\r\n* * * على ، حقيقت بزرگى را كه عامل اصلى پيدايش اختلاف طبقاتى و تكوين جامعه طبقاتى است ، به‌خوبى درك كرد و آن را در آن دوران دور ، در قالب اين كلمات كوتاه و مختصر ريخت و بيان داشت - البته پس از آن‌كه آن را در بسيارى از عهدنامه‌ها و وصيت‌هاى خود به تفصيل و توضيح كافى ، بيان داشته بود - آن‌جا كه گفت : « هيچ فقيرى گرسنه نمانده ، مگر در سايه آن‌كه ثروتمندى از حق او بهره‌مند گشته است » !\r\nاين حقيقتِ بزرگى است كه امروز رژيم‌هاى عدالت‌پيشه ، اساس روابط و پيوندهاى مادى بين مردم را برپايه آن استوار مىسازند و علىبن ابىطالب بيش از ده قرن پيش ، آن را به‌خوبى دريافت و تا آن‌جا كه امكانات به او اجازه مىداد ، اصول و قواعد آن را تشريح كرد و استوار ساخت .\r\nدوست من ج . ح . كه يكى از نويسندگان لبنانى است ، نقل مىكرد : در يكى از كشورهاى اروپايى كه در رهايى انسان از فقر و نيازمندى و بدبختىهاى ناشى از آن مىكوشد ، روزى به وزير فرهنگ آن كشور گفتم : ما عرب‌ها بيش از هزارسال پيش ، حقيقت و ماهيت جامعه طبقاتى را كه شما امروز در راه فهميدن چگونگى آن كار مىكنيد ، فهميده‌ايم ! وزير اروپايى به من گفت : چطور آن را فهميده‌ايد ؟ گفتم بيش از ده‌قرن پيش علىبن ابىطالب گفت : « من هيچ نعمت فراوانى را نديدم ، مگر آن‌كه در كنار آن حقى ضايع و پايمال شده است » . وزير اروپايى به من گفت : پس ما بر شما برترى و فضيلت داريم ! گفتم : چرا و چگونه ؟ گفت : براى آن‌كه مردى از شما اين حقيقت را در ده قرن پيش كشف كرده ، ولى شما هنوز در يك وضع اجتماعى آميخته\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبه ظلم هستيد ، در صورتىكه ما آن را پيش از شما به مرحله عمل در آورده‌ايم ، پس درواقع شما در اين موضوع بيش از ده قرن ، از ما عقب‌مانده‌تر هستيد ، در حالى كه ده‌قرن پيش آن را كشف كرده‌ايد ! . . .\r\n* * * پيش از آن‌كه اين فصل را پايان دهم ، ناگزيرم تمام مطالب گذشته را به‌طور اجمال و خلاصه در اين‌جا بيان كنم و آن‌گاه خواننده را دعوت نمايم بين جديدترين نظريات صحيح اجتماعى و اصول نظريه اجتماعى امام على ، مقايسه‌اى به‌عمل آورد .\r\nما مىتوانيم فلسفهء اجتماع از نظر على را در نُه عبارت تلخيص و بيان كنيم كه طرز تفكر امام على درباره وضع جامعه از نظر ثروت و فقر ، و از جهت اختلافات طبقاتى بر آنها استوار است و قانون و دستور او در راه رفع نيازمندى از همگان و اجراى مساوات در حقوق و وظايف در بين توده مردم هم با پايهء آن قرار دارد . اين عبارات نه‌گانه چنين است :\r\n1 . از احتكار جلوگيرى كن !\r\n2 . هيچ فقيرى گرسنه نمانده ، مگر به آن سبب كه ثروتمندى از حق او بهره‌مند گشته است .\r\n3 . هيچ نعمت فراوانى را نديدم ، مگر آن‌كه در كنار آن حقى پايمال شده است .\r\n4 . بايد سعى تو در آبادانى زمين ، بيشتر از فكر جمع نمودن ماليات باشد .\r\n5 . من صحيح نمىدانم كسى را به كارى مجبور سازم كه آن را دوست ندارد .\r\n6 . دل‌هاى آنان در بهشت و بدن‌شان در حال « كار » كردن است .\r\n7 . نهر متعلق به كسى است كه در آن كار كرده ، نه كسى كه از شركت در حفر و تعمير آن دورى جسته است .\r\n8 . كار و رنج هركسى را در حساب او منظور بدار ، و زحمت و كوشش او را به ديگرى نسبت مده !\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n9 . از انحصارطلبى و استثمار آنچه كه همهء مردم در آن مساوى هستند ، بپرهيز !\r\n* * * اگر شما در اين عبارات با دقت كامل تأمل كنيد ، خواهيد ديد اينها اصولى عميق و ريشه‌دار در بنياد هر جامعهء سالمى است كه در آن حقوق انسان حفظ مىشود و آزادى انسانيت در جالب‌ترين و وسيع‌ترين شكل خود ، رعايت مىگردد . . . اصولى كه نظريات جديد سوسياليسم نوين نيز بر آنها متكى بوده و كوچك‌ترين اختلافى با آنها ندارد . « 1 » و البته خواننده بايد بر اين انديشه و عقل كامل عربى درود بفرستد و آن را ارج نهد و بزرگ بدارد !\r\n\r\n\r\n","description":"","footnote":"\r\n( 1 ) . احمد بن بلا رئيس‌جمهورى سابق الجزاير ، قبل از سقوط خود طى مصاحبه‌اى با يك روزنامه‌نگار « سويسى » گفت : « اسلام با سوسياليسم تضادى ندارد . » وى افزود : « وقتى « خروشچف » مصدر كار بود من با او مذاكرات مفصلى درباره اسلام به‌عمل آوردم و او و « روژه گارودى » مغز متفكر حزب كمونيست فرانسه ، تأييد كردند كه اسلام در الجزاير مىتواند به‌عنوان يك نيروى محرك به‌كار رود . . .\r\n( از : اطلاعات ، مورخ 15 ارديبهشت 1344 )\r\nچنين است واقعيتى كه ديگران نيز كم‌كم آن را مىپذيرند ! . . . ولى ترديدى نيست كه سوسياليسم اسلامى با سوسياليسم ادعايى حضرات چپ‌نماهاى قلابى معاصر از زمين تا آسمان فرق دارد و با مقايسه كوتاهى بين زندگى على و زندگى حضرات رهبران هوادار طبقه كارگر ! ! در اردوگاه شرق ، ماهيت بنيادى اين فرق كاملًا روشن مىگردد و نيازى به تشريح و نمونه و مثال نيست . . . م\r\n","page_name":" 310 ","page_number":310},
  {"content":"\r\n\r\n\r\nآزادى عقيده\r\nاگر پيوند برادرى انسانى ، تنها برمبناى « انسان‌بودن » به‌وجود آيد ، گناهى نخواهد بود !\r\nچگونه اين موجودات زنده در گردابى از قيودى گرفتار شوند كه جماد طبيعت نيز بر آن سزاوار نيست ؟ و چطور از اندازه‌هاى وزن و مساحت براى انسانى كه محدوديت نمىپذيرد ، مىتوان حدودى برپا داشت ؟ و چه‌سان براى زندگى پرتحرك و در حال تكامل مىتوان قيودى ساخت ؟ . . .\r\nاگر زندگى و انسان را به قيد و بندهايى محكوم كنند و يا تحت فشار و اختناق قرار دهند ، نه از زندگى اثرى به‌جاى خواهد ماند و نه از انسان واقعى ، نشانى ! . . .\r\nعلىبن ابىطالب روش پيشرو و تكامل جوى خود را در راهى وسيع و روشن دنبال كرده و براى انسان در كنار حقوق مربوط به معاش و زندگى ، حقوق ديگرى را ، به‌عنوان مكمل بيان مىكند . او براى وصول به حقوق دوردست انسانى ، از هرگونه مرز و قيدى مىگذرد و در كنار عقيده‌اى خالص متوقف نمىگردد و در تنگناى مرزهاى نژادى زيانبار نمىماند ، زيرا على مىخواهد شرافت و عزت نوع بشر را ، با همه نژادها و رنگ‌ها و همه اوضاع و بنيادهاى مادى و معنوى آن ، تثبيت نموده و تحكيم بخشد .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nعلىبن ابىطالب نمىخواهد درخصوص دين و مذهب ، عقيده معيّنى را با زور به مردم تحميل نمايد و ميل ندارد در هر چيزى كه پيوندى دور يا نزديك با وجدان خالص و زندگى داخلى و خصوصى و گوناگون و رنگارنگ انسان دارد و از درون انسان يا از روابط انسان با محيطى سرچشمه مىگيرد ، دخالت كند ! « 1 » او با اين‌كه جانشين پيامبر و نگهبان اسلام و امير مسلمانان بود ، از اين‌كه عقيدهء دينى مسلمانان را بر احدى از مردم تحميل نمايد ، به‌شدت بيزار بود و از آن جلوگيرى مىكرد ، زيرا مردم ، به هر صورتى كه بخواهند به خدا ايمان بياورند ، آزادند و هركس مختار است كه هر طريقه‌اى را كه در ايمان و عقيده مىپسندد ، انتخاب كند ولى به‌شرط آن‌كه آن عقيده و ايمان به ضرر جامعه تمام نشود . و « مردم همه از خاندان خداوندند . » و « دين همان خوش‌رفتارى است . » !\r\nاز نظر امام على ، صفت انسان‌بودن كافى است تا او را محترم ، دوست‌داشتنى ، درخور مهر و محبت ، مصون از تعرض به حقوقش و دور از تعرض بدارد . او در نامهء خود به فرماندارش در مصر مىگويد :\r\nبا مردم مانند حيوان درنده مباش كه خوردن آنها را غنيمت بشمارى ! زيرا مردم بر دو دسته‌اند : يا برادر دينى تو هستند و يا در آفرينش انسانى مانند تو . به همان اندازه كه مىخواهى خداوند از بدىهاى تو بگذرد ، با مردم خوبى كن و از بدىهاى آنان درگذر . هرگز براى كيفرنمودن كسى شادمانى مكن و از گذشت و مهربانى پشيمان\r\n\r\n\r\n","description":"","footnote":"\r\n( 1 ) . مؤلف در اين فصل تحت عنوان « لاتعصب و لااطلاق » سخن مىگويد و ما با درنظرداشتن موضوع متن آن ، آن رابه « آزادى عقيده » ترجمه كرديم ، مىخواهد روشن سازد كه در اسلام تعصب دينى به آن مفهومى كه در ميان مسيحيان و در قرون وسطى در اروپا شايع بود ، وجود ندارد . و اين البته مطلب صحيحى است ، ولى با درنظرداشتن اصول كلى اسلام و رفتار خود امام على با كفار و مرتدان ( و به استثناى ذمى و معاهد و اهل كتاب كه با قبول شرايط جزيه در اسلام ، آزاد خواهند بود ) ، مطلب را با اين كليتى كه مؤلف مىگويد نمىتوان پذيرفت ! و اين مطلب از نظر اسلامى قابل بحث و بررسى است و بدون ترديد در يك پاورقى نمىتوان حق مطلب را ادا كرد . . . م\r\n","page_name":" 312 ","page_number":312},
  {"content":"\r\n\r\nمباش !\r\nبنابراين ، هر انسانى داراى همان حقوقى است كه تو دارا هستى ولو آن‌كه در بعضى از عقايد و يا در همهء معتقدات با تو اختلاف داشته باشد . مگر هدف خود دين ، تحكيم پيوند برادرى تو با ديگران نيست ؟ پس اگر اين پيوند برادرى فقط با صفت انسان‌بودن به‌وجود آيد ، اين كارِ گناه‌آلودى نخواهد بود !\r\nو او در هرحال ، از تو مىخواهد كه نظر خود را در هيچ‌يك از مسائل زندگى و زندگان ، مدار و ملاك قضاوت و قياس مطلق قرار ندهى ، زيرا محيط زندگى بسيار وسيع است و زندگان هم در همين دايرهء وسيع مىگردند ، و بدين‌ترتيب تو حق ندارى كه تنها خود را حاكم و داور نخستين و آخرين بدانى و در كارهاى مردم كه به تو آسيبى نمىرسانند ، دخالت كنى ! و تو چه مىدانى ؟ شايد موضوعى را كه تو بسيار بزرگ مىپندارى ، در دايرهء جهان هستى بزرگ هم نباشد . و شايد مقام كسى را كوچك بشمارى ، اگر او را بشناسى ، مقامش از تو بالاتر باشد . امام در يك جملهء صريح مىفرمايد :\r\nهيچ‌يك از بندگان خدا را هرگز كوچك مشمار ، زيرا ممكن است كه او دوست و ولى خداوند باشد و تو نمىدانى .\r\nاگر تو اين سخن حكيمانه را در افقى بلند و دورنماى واقعى آن بنگرى ، موقف و وضع آشكار امام را در قبال آزادى عقيده خواهى يافت !\r\nاگر برادر تو اشتباهى كرد ، يا مرتكب زشتى و بدى شد ، بايد او را راهنمايى كرده و با بخشش و جوانمردى از او درگذرى و هرگز هم از اين كار خود پشيمان نباشى و آن‌گاه بر تو است كه : « شر و بدى را با طرد آن از دل خود ، از سينه ديگران بيرون كنى » و آدميزاد ، داراى هرگونه عقيده‌اى كه باشد بايد « سرپرست خود باشد » و پيوندش با ديگران ، پيوند كسى باشد كه براى آنان همان را دوست بدارد كه براى خود مىخواهد و هرچه را كه براى خود نمىپسندد ، براى آنها نيز روا ندارد :\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبراى ديگرى همان را بخواه كه براى خود مىخواهى ، و چيزى را كه به‌خود نمىپسندى ، بر ديگرى مپسند ، و همان رفتارى را با مردم درپيش بگير كه ميل دارى مردم با تو آن‌چنان رفتار كنند .\r\nو يك فرد باايمان واقعى كسى است كه : « هر آرمان نيكى را كه ببيند ، آن را دنبال كند » و خوبى و نيكى به مفهوم واقعى كلمه و به تمام معنا عدالت مطلق در بين همه مردم است ، بدون آن‌كه كوچك‌ترين فرقى بين آنان گذاشته شود . علاوه بر اين ، كسى كه راه و روش محمد را در دنيا دنبال كند ، با آن‌كه از مسيح يا ديگر پيامبران متابعت كند ، اختلافى ندارد . آنچه كه در نظر على اهميت دارد ، نزديكى به فضيلت است ، و دربارهء وسايل و اجراى آن ، البته مردم آزاد هستند . امام على مىگويد :\r\nبه راستى كه روش رسول خدا صلى الله عليه و آله براى رهبرى تو كافى است ، چه كه از آلودگىهاى دنيا چشم پوشيد و از شير - لذت‌هاى - دنيا بازايستاد و از زيور و تجملات آن دورى جست . عيسىبن مريم عليه السلام را بنگر كه سنگ را زير سر مىنهاد و جامه خشن مىپوشيد و غذاى ساده مىخورد . گرسنگى همدمش و ماهتاب شب‌چراغش و سايه‌هاى زمين سايبانش بود . ميوه و گل و گياهش هر چيزى بود كه زمين براى چهارپايان ارزانى مىداشت او نه همسرى داشت كه او را به فتنه اندازد و نه فرزندى كه غمگينش سازد و نه مال و ثروتى كه به خود مشغولش دارد و نه آز و طمعى كه زبونش بنمايد . مركب او دوپايش و خدمت‌گزار وى ، دست‌هايش بود .\r\nو درجاى ديگر مىفرمايد :\r\nآنان مردمانى بودند كه پهنه زمين را فرش و خاك آن را بستر خويش قرار داده و از آب به‌جاى گلاب استفاده كردند و آن‌گاه مانند مسيح دل از دنيا بركنده و زندگى را به‌سادگى گذرانيدند .\r\nآن حقيقتى را كه محمد بيان فرمود : « پيامبران برادران همديگرند ، مادران‌شان از هم جدا است و دينشان يكى است » على نيز دريافت ، آن‌گاه كه دربارهء محمد چنين\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nگفت : « او بر آن روشى بود كه پيامبران پيشين بودند » و در اين دو گفتار ، حقيقت انكارناپذيرى وجود دارد بر اين‌كه تنها فضيلت است كه مردم را دور هم جمع مىكند ، چنان‌كه در اصل هم صفت انسانيت آنان را دور هم گرد آورده است .\r\nپس ، از نظر امام على ، آزادى عقيده ، حقى از حقوق مردم است و همان‌طور كه خود آزادى تجزيه‌ناپذير است ، انسان هم نبايد از يك جهت آزاد و از جهت ديگر محدود باشد . يك مسلمان ، چه بخواهد و چه نخواهد ، برادر يك مسيحى است ، « 1 » زيرا انسان ، چه بخواهد و چه نخواهد ، برادر انسان است و اگر آزادى شرافت‌مندانه در نزد وى حق مقدسى نبود ، هيچ‌وقت پيروان راه و روش مسيح و پيروان طريق محمد را به يك نسبت ستايش نمىكرد . ما در گذشته داستان على را با آن مرد مسيحى كه زره جنگى او را دزديده بود - و مدعى بود كه آن را خريده است - خوانديم و ديديم كه چگونه مانند دو انسان هم تراز و مانند يك پدر نسبت به فرزند ، با او رفتار كرد و چطور در برابر « شريح قاضى » هردو يك‌سان براى محاكمه ايستادند ، و چگونه سرانجام اين مرد مسيحى در جرگه كسانى قرار گرفت كه با خون و جان از امام پشتيبانى مىكردند !\r\nو چه بسيار در گوشه و كنار حجاز و عراق ، اخبار و گفته‌هاى على طنين‌انداز است كه از ژرفاىِ عدالتِ گويندهء آن حكايت مىكنند ؛ مثلًا در آن‌هنگام كه به گوش على\r\n\r\n\r\n","description":"","footnote":"\r\n( 1 ) . متأسفانه جنگ مذهبى اخير لبنان و قتل‌عام مسلمانان در تل زعتر ، جسرالباشا ، نبهه ، كرنتينا و ديگر نقاط ، از طرف‌فاشيست‌هاى مسيحى و به‌دستور پدر روحانى عاليقدر ! « اسقف شربل » آرزوهاى مؤلف محترم را كه خود يك مسيحى لبنانى است برباد مىدهد ، مگر آن‌كه در لبنان نسل جديدى روى كار بيايد و به افكار نژادپرستانه رهبران كنونى مسيحيت لبنان پايان دهد . . .\r\nالبته اين كشتار مذهبى - بر ضد مسلمانان و به‌دست مسيحيان - فقط در لبنان نيست بلكه در فيليپين ، حبشه ، قبرس و ديگر نقاط روى زمين نيز رخ مىدهد و اين امر نشان‌دهنده آن است كه عليرغم ادعاهاى رهبران واتيكان در لزوم همزيستى مسالمت‌آميز با مسلمانان ، « جنگ صليبى » هم‌چنان بر ضد مسلمانان ادامه دارد . . . و فقط نام و شكل آن تغيير يافته است . . . م\r\n","page_name":" 315 ","page_number":315},
  {"content":"\r\n\r\nمىرسيد صاحب عقيده و دينى ديگر را به‌زور مىخواهند از عقيدهء خود بازگردانند و يا بر او ستم كنند . . . و چه بسيار مردمى كه شاهد بودند على روزى در مسجد مدينه ، در حالى كه عمامهء سبز خود را بر سر نهاده بود ، با كمال جديت چنين مىگفت : « هركس پيرو انجيل را بيازارد ، مرا آزرده است » و تاريخ عرب ، در آن هنگام كه در زيباترين صفحات خود ، اين سخن را از بزرگ‌مرد جاويد ، علىبن ابىطالب نقل و ثبت مىكند ، چقدر افتخارآميز است :\r\nاگر بالشى بگذارند كه بر آن بنشينم ، در ميان پيروان تورات با توراتشان و در ميان پيروان انجيل برابر انجيلشان و در ميان اهل قرآن ، با قرآنشان ، چنان حكم و داورى كنم ، تا از اهل هر كتابى بانگ برآيد كه : على راست مىگويد !\r\nو اكنون گوش كنيد به آنچه پيشواى مسلمانان ، به « معقل بن قيس » امر مىكند :\r\nمعقل ! تا آن‌جا كه مىتوانى از خدا بترس و پرهيزكار باش . بر اهل قبله ستم مكن و بر اهل ذمه « 1 » ظلم روا مدار ، و تكبر نورز و خودخواه مباش كه خداوند متكبران خودخواه را دوست نمىدارد !\r\nآيا مىبينيد على پرهيزكارى را چنين معرفى مىكند : انسان به برادر انسان خود ظلم نكند و كوچك‌ترين ستمى را بر او روا ندارد ؟ و سپس آيا ملاحظه مىكنيد كه على مسلمان و غيرمسلمان را ، بدون كوچك‌ترين تمايز و برترى ، در يك رديف قرار مىدهد . و اين تساوى و برابرى بين مسلمانان و غيرمسلمانان در همهء نقاط تحت حكومت على وجود داشت .\r\nعلى آن‌گاه كه دربارهء خود مسلمانان صحبت مىكند ، بر طرف كردن بار ستم و ظلم از دوش‌هاى مردم را بهترين فضيلت اسلامى مىداند كه سزاوار است مسلمانان با آن\r\n\r\n\r\n","description":"","footnote":"\r\n( 1 ) . اهل قبله مسلمانان و اهل ذمه يا معاهد آن گروه از « اهل كتاب » هستند كه در پناه مسلمانان و در كشور اسلامىزندگى مسالمت‌آميزى دارند . . . م\r\n","page_name":" 316 ","page_number":316},
  {"content":"\r\n\r\nآراسته گردند و مىگويد : « اگر شما راه حق را بپيماييد . . . و در پرتو نور اسلام قرار گيريد ، هيچ مسلمان و معاهدى ستم و ظلم نمىبيند » .\r\nاو آن‌گاه كه مسلمانان را به‌خاطر كوتاهىكردن در يارى حق و قصور در برطرف‌ساختن ظلم از شهر « انبار » « 1 » ، توبيخ و سرزنش مىكند ، مىگويد چرا جلو تجاوز نماينده معاويه ، « سفيان بن عوف اسدى » را نگرفتند ؟ و او بر برادران و خواهران‌شان ، اعم از مسلمان و معاهد كه در آن شهر بودند ، ظلم و تعدى كرد ، و مىگويد :\r\nبه من خبر رسيد كه يكى از سربازان دشمن ، بر يك زن مسلمان و يك زن معاهد وارد شده و خلخال و زيور آنها را به‌زور از آنان گرفته است ؟ . . . اگر مرد مسلمانى پس از اين واقعه از تأسف و اندوه بميرد ، جا دارد و نبايد او را سرزنش كرد .\r\nو او وقتى محمدبن ابوبكر را به فرماندارى مصر انتخاب كرد ، عهدنامه‌اى براى او فرستاد كه در آن مىگويد :\r\nمن به تو سفارش مىكنم كه با اهل ذمه با عدالت رفتار كنى و داد مظلوم را بستانى و بر ستمگر سخت بگيرى و از خطاى مردم درگذرى و تا آن‌جا كه مىتوانى نيكى بكنى .\r\nالبته دور و نزديك بايد در نزد تو ، در حقوق يك‌سان باشند .\r\nعلى پس از آن‌كه نظر او را به اهل‌ذمه جلب كرد ، دستور داد به همه مردم توجه كند و با گذشت و اغماض با مردم رفتار كند ، و اين به‌خاطر آن بود كه موضوع مساوات در ذهن او تحكيم يابد .\r\nو در پيمان وى با مسيحيان « نجران » اين عبارت را مىخوانيم : « نه ستم ببينند و نه حقى از حقوق آنان پايمال گردد » .\r\nو على خون‌بهاى يك نصرانى را مانند ديه يك مسلمان قرار داد !\r\n\r\n\r\n","description":"","footnote":"\r\n( 1 ) . انبار يكى از شهرهاى قديمى عراق بود كه در سمت شرقى فرات قرار داشت . م\r\n","page_name":" 317 ","page_number":317},
  {"content":"\r\n\r\nاين موقف و روشى كه على دارد ، يك جوشش و درخشندگى طبيعى از شخصيت و از درون صاحب آن است كه دربارهء آفريننده هستى مىگويد : « كسى او را از ديگرى بازندارد و صدايى او را از صداى ديگر مشغول نكند » .\r\nدر نزد على ، هر انسانى عزت و شرف دارد و براى هر صدايى شنونده‌اى بايد باشد . و به رغم تعصب مردم جاهل ، ابراز اين حقيقت از سوى على موجب شد مسيحيان عرب در زمرهء علاقه‌مندترين و بهترين دوستان وى درآيند . « ابن ابىالحديد » در شرح نهج‌البلاغه خود به اين امر اشاره كرده و مىگويد :\r\nمن درباره مردى كه اهل ذمه او را دوست بدارند ، در حالىكه نبوت و اسلام را قبول ندارند ، چه بگويم ؟ . . .\r\nعلى رفتار خود را با غير مسلمانان برپايهء اين گفتارش استوار ساخته بود : « اموال و دارايى آنان مانند اموال ما و خونشان چون خون ماست » ! و على مىخواست اين سنت و روش ، پس از وى نيز برقرار باشد .\r\n* * * بدين‌ترتيب تعصب دينى در منطق على ناپسند بوده و تقبيح مىشود ، زيرا با ساده‌ترين اصول آزادى كه على در وسيع‌ترين حدود به آن ايمان دارد و با بزرگ‌ترين پيمانه‌ها آنها را مىسنجد ، مغايرت دارد . و آن‌گاه كه ما اين روش را دربارهء كسانى كه هم‌عقيده او نيستند ، مىبينيم و آن را با وضع و روش رجال به اصطلاح « دينى » اروپاييان در قرون وسطى - به‌ويژه كسانى كه محاكم تفتيش و دستگاه انگيزيسيون را اداره مىكردند - مقايسه كنيم و سپس بين گذشت بىدريغ و بزرگوارى وى و سخت‌گيرى و فشار كشنده آنان ، مقابله‌اى به‌عمل آوريم ، خواهيم ديد كه على اوج مىگيرد و بزرگ مىشود و آنان پست مىگردند و سقوط مىكنند . و البته نبايد در اين امر شگفتى زيادى داشت ، زيرا ايمان در نزد على ، از اصول انسانى و از بينش عمومى وى نسبت به زندگى و هستى سرچشمه مىگرفت ، در حالىكه ايمان ! بسيارى از آن\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nرجال دينى ، مظهرى از مظاهر عبوديتى بود كه به شكل عادت درآمده و از اصالت انسانيت و زيبايى ، بر كنار بود .\r\n* * * و ما ، وقتى امروز با تعصب دينى و مذهبى مىجنگيم و مىدانيم كه تعصب دينى بىمورد در هر صورت مقبول نيست ، مىبينيم كه برخى ملت‌ها اين تعصب را به تعصب‌هاى كشنده‌تر و خطرناك‌ترى تبديل كرده‌اند : تعصب به‌خاطر مليت‌ها و نژادها ، يا تعصب براى مذاهب سياسى كه هيچ‌گونه گذشت و اغماض و عفوى در آن راه ندارد و از هيچ چيزى روگردان نيست ! چنين تعصب‌هايى از جهل و حماقت و سودپرستى ويران‌كننده‌اى انباشته است . براى آن‌كه يك فرد متعصب به‌طور ضمنى مىگويد كه حق همان است كه او دارد و فقط آنچه را كه او فهميده است ، حق است ! و نظريه صحيح درباره جهان ، همان است كه او مىگويد و رأى و نظر او درباره مسائل انسان و زندگى ، حقيقت تغييرناپذيرى است كه هيچ‌گونه انعطاف و تعديلى را نمىپذيرد . و از اين‌جاست كه هواداران تعصب‌هاى نژادى يا مذاهب و مكتب‌هاى سياسى ، دانسته يا ندانسته ، در گرداب « دگماتيسم » غرق مىشوند ! و جزميّت نسبت به مذهب يا مسلك نوعى از جمود و مرگ است و چگونه اين موجودات زنده در گردابى از قيود غرق مىشوند كه تحميل آنها بر جماد طبيعت نيز سزاوار نيست ؟ ! و چطور مىتوان از اندازه‌هاى وزن و مساحت ، براى انسانى كه محدوديت نمىپذيرد ، حدودى برپا داشت و يا براى زندگى پرتحرك و در حال تكامل ، قيودى ساخت ؟ او در اين‌صورت دگرگون مىشود و مانند آب راكد مىگندد و از تكامل و تحول منحرف مىگردد ، و آن‌گاه نه انسان و نه زندگى ، مفهوم صحيحى نخواهند داشت .\r\nو گويا اين تعصب ، با همه رنگ‌هايش ، از روزگار باستان در سرشت گروهى از مردم بوده است و اين امام بزرگوار از جنگ بر ضد يك تعصب دينى فارغ نشده ، خود را براى جنگيدن با ساير مظاهر و انواع تعصب آماده مىسازد . و او تعصب براى يك\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nقبيله يا نژاد را ، ظلم و ستم ، فسادانگيزى و دگرگونه‌ساختن سيماى زيباى زندگى مىداند .\r\nاو افتخار به پدران و نياكان را نوعى از انواع اين تعصب مىداند و آن را تقبيح مىكند . گوش كنيد كه چگونه متعصبان دوران خود را مورد خطاب قرار مىدهد :\r\nآگاه باشيد كه شما در ستمگرى بسيار كوشيديد و در زمين فساد برپا داشتيد ! در گردن‌كشى ناشى از تعصب و خودپسندى دوران جاهلى ، از خدا بترسيد ، زيرا موجب دشمنىها و ميدان‌گاه اهريمن است كه با آن ملت‌هاى گذشته فريب داده شده‌اند . آگاه باشيد ! از فرمانبردارى بزرگان و سرورانتان كه به‌خاطر حسب و نسب تكبر ورزيدند و مردم ديگر را كوچك شمردند و بدين‌وسيله آفريده خداوند را تكذيب و انكار نمودند ، خوددارى نماييد ، زيرا آنان پايه‌هاى تعصب و اركان فتنه و آشوب هستند !\r\nو پس از آن‌كه تعصب براى قبيله و نژاد را ظلم و فسادانگيزى و دگرگونه‌ساختن چهره زندگى مىداند و آن را با فتنه و آشوب نزديك مىشمارد ، مىخواهد اين روش حكيمانه را در هر گونه تعصبى ، به هر رنگ و شكلى كه باشد ، پياده كند و آن را به سبك قانونى درآورد كه با گذشت روزگار بيشتر استحكام مىيابد و مىگويد :\r\nمن به وضع مردم نگاه كردم ، هيچ‌يك از جهانيان را نيافتم كه بر سر چيزى تعصب ورزد ، مگر آن‌كه اشتباه و گمراهى نادانان را همراه دارد و يا آن‌كه ناشى از دليلى است كه با انديشهء بىخردان سازگار است !\r\nهركس دربارهء آنچه در مفهوم تعصب گفته شده بنگرد ، خواهد ديد همه برگرفته از اين اصل به‌هم آميخته است كه علىبن ابىطالب آن را بيان كرده است : كسانى كه تعصب مىورزند يا از روى نادانى است و يا از روى بىخردى !\r\nو جهل و بىخردى ، هردو ظلم و فساد و غرور بىجا ايجادمىكند . اين چيزى است كه علىبن ابىطالب در دو گفتار گذشته خود آن را بيان كرده است .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nهرگونه تعصبى ، به عقيدهء علىبن ابىطالب مذموم و ناروا است . مگر آن‌كه اين تعصب براى فضيلت و عدالت‌خواهى و حقوق توده مردم باشد و مگر آن‌كه اين تعصب به‌خاطر بازستاندن حق و داد طبقات ستم‌ديده از غارت‌گران و سرمايه‌اندوزان باشد ! و مگر آن‌كه اين تعصب در راه استقامت ، راستى و پاكى وجدان باشد و مگر آن‌كه اين تعصب نسبت به خود آزادى و شرافت نوع انسان باشد و مگر آن‌كه اين تعصب براى بازگرفتن داد خلق از متعصبان مردم‌آزار باشد ! . . .\r\nاما در خطبهء موسوم به « قاصعه » مىفرمايد :\r\nاگر به‌ناچار بايد تعصبى داشته باشيد ، بايد اين تعصب در جهت شايستگىها و مكارم اخلاق و كارهاى نيكو وخصلت‌هاى پسنديده و آرمان‌هاى بزرگ و آثار نيك باشد . و يا در راه كسب فضيلت و خوددارى از بيدادگرى و ستم و دادخواهى براى مردم و دورى از مفاسد و تباهىهاى روى زمين باشد .\r\nاز آيات و گفته‌هاى امام در همگامى با طبيعت پاك - كه تعصب را در فكر و يا هر حالتى كه باشد نمىپسندد - سفارش او دربارهء « خوارج » است كه به او ظلم كرده و با تمام قوا عليه او جنگيدند و او گفت :\r\nپس از من با خوارج نجنگيد ، زيرا كسى كه مىخواسته حق را به‌دست آورد و خطا كرده ، مانند كسى نيست كه باطل را مىجسته و آن را دريافته است . « 1 » امام براى آن‌كه بر مردم روشن سازد مُراد از تعصب آن است كه يك فرد متعصب خيال كند اشتباهى نمىكند ، آنان را به مشورت و مشاوره دعوت مىكند و خود را مثل زده و مىفرمايد : « از گفتار حق يا مشورت عادلانه خوددارى نكنيد ، زيرا خود را خطاناپذير نمىدانم » !\r\n\r\n\r\n","description":"","footnote":"\r\n( 1 ) . خطبه 60 از نهج‌البلاغه . و مراد از كسى كه « باطل را خواسته و آن را دريافته است » چنان‌كه مرحوم سيدرضى گويد « معاويه و پيروان » او هستند كه از نخستين روز ياغيگرى برضد امام ، مىدانستند كه حق با على است و آنها در راه باطل گام نهاده و به‌خاطر دنيا و حكومت به نبرد آن حضرت شتافته‌اند . . . م\r\n","page_name":" 321 ","page_number":321},
  {"content":"\r\n\r\n\r\nجنگ و صلح\r\nآن كس كه مدعى غيرحق گردد نابود شود و آن كس كه افترا بندد زيان بيند .\r\nآن كس كه با شر و بدى پيروز گردد ، شكست يافته است .\r\nدشمنى با مردم ، چه كار زشتى است !\r\nصلح مايه امنيت و آرامش كشور است .\r\nبه عهد خود وفادار باش ، و به پيمان خويش خيانت مكن و دشمنت را فريب مده و حكومت خود را با ريختن خون بىگناهان استوار مساز ! .\r\nامام على\r\nعلاوه بر اينها ، انسان در برابر انسان حقوق بسيارى دارد كه در سرلوحهء آنها ايجاد پيوند دوستى و محبت و آشنايى بين افراد و جماعات ، قبيله‌ها و ملت‌هاست . و مردم با هم برادرند كه اصل و ريشه واحد ، راه مشترك ، و هدف‌هاى نزديك به‌هم ، آنان را دور هم گرد مىآورد .\r\nآزادى ، آرامش ، قوانين ، سنت‌هاى اجتماعى ، كوشش‌هاى نوين و همهء دستاوردهاى انسان ، با وجود جنگ مفهومى نخواهند داشت و مجوزى براى وجود آنها نخواهد بود ، زيرا اينها براى « انسان » به وجود آمده‌اند . و هر سخنى كه مدعى است براى خدمت به انسان است ولى در راه صلح نيست ، سخنى است دروغ و خصلتى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاست پست و بىارج ! و هر عملى كه مىگويد در راه خدمت به زندگى است و آن‌گاه زندگان را در زير آهن و آتش و زير سم ستوران نابود مىسازد و از بين مىبرد ، عملى است بىنتيجه و ضد انسانى . و هر بينشى دربارهء زندگى و وضع انسان كه به برادرى - در ميان افراد بشرى كه با هم برادرند - دعوت نكند ، بينشى است ناقص و نظريه‌اى است كوتاه !\r\nچه بىارج و كم‌قدر است گفته‌ها ، كارها و بينش‌ها ، در آن ساعت كه نهرها با خون پر مىشوند و باغ‌ها به بيابان‌ها و خانه‌ها به‌ويرانه‌ها تبديل مىگردند . و چه بىفايده و ناتوان است سخن‌ها و كارها و بينش‌ها ، در آن‌هنگام كه انسان را مانند كاه در سير تندباد به آسمان مىبرد و در كام جنگ مىافكند تا او را بسوزاند و خاكستر كند ، و ناگهان زيبايىها و آرزوهاى زندگى به عدم و نابودى مىگرايد و بوم بر ويرانه‌ها و خرابىهاى آبادى آن فرود مىآيد و براى خود لانه مىسازد !\r\nاگر جنگ ، مرگ و نيستى است ، پس فقط صلح راه نجات است . وانگهى صلح هدفى است كه به آرمان‌هاى ديگرى مىرسد : صلح حالتى است كه فرزندان انسانيت واحد در پرتو آن امكان مىيابند كه همهء مواهب و نيروهاى خود را به‌كار ببرند ، و در كوشش‌هاى يگانه خود همكارى و تعاون داشته باشند ، تا به تدريج به آرزوهاى مشترك و واحد خود برسند .\r\nعلى بن ابىطالب كه افكار و روش‌هاى او در هر موضوع و ميدانى ، مانند شاخه‌هاى ناشى از يك ريشه ، وحدت و هماهنگى دارند ، به‌خوبى مىداند كه صلح ديوار بزرگ و دژ مستحكمى است كه انسان را از هر گزندى مصون و محفوظ مىدارد .\r\nعلى بن ابىطالب مردم را مخاطب قرار داده و مىگويد : « خداوند شما را بيهوده خلق نكرده است » پس از نظر على ، خداوند مردم را براى چه آفريده است ؟ او خود به اين سؤال ، پاسخ داده و مىگويد : « خداوند شما را پناه‌گاهى در روى زمين و آرامش و\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nامنى براى خلق آفريده است . . . با مهر و مودت شما را دور هم گرد آورده ، پس نعمت و آسايش بال‌هاى بزرگوارى خود را بر روى شما گسترده و نهرهاى خود را براى شما روان ساخته است » . پس در مذهب على ، مهر و مودت نعمت هستى براى مردم است .\r\nو اكنون به شراره و پرتوى از گرمى و محبت بزرگ را كه در قلب على بن ابىطالب جاى داشت - و در آن هنگام كه از صلح و دوستى سخن مىگويد بر زبان وى جارى مىشود - بنگريد ، او مىفرمايد :\r\nخداوند پيوند دوستى را در بين آنان تحكيم بخشيد كه در سايه آن راه مىروند و در پناه آن به‌سر مىبرند . و آن نعمتى است كه هيچ كس ارزش آن را نمىداند ، زيرا قيمت آن از هر چيز مهم و گران‌بهايى بالاتر و گران‌تر است .\r\nپس اگر صلح بين ملت‌ها موجب اين چنين نعمتى گردد ، مردم چرا با همديگر كينه و دشمنى مىورزند و از يكديگر مىگريزند ؟ به اين سخن گرم كه از قلب على بيرون مىآيد ، گوش كنيد :\r\nاى انسان ! چه چيز تو را به تباه‌كردن و نابود ساختن خويشتن مأنوس ساخته است ؟\r\nآيا از اين خواب ، بيدار نخواهى شد ؟\r\nگفتار و كردار على در زندگى ، در تقبيح دشمنى و جنگ‌جويى و كشتار و تحسين صفا و دوستى و برادرى ، و هم‌چنين تعاون و همكارى با همديگر است . و او به‌خاطر صلح ، به تعاون و همكارى دستور مىدهد و خود در اين راه صميمانه مىكوشد براى آن‌كه : « صلح باعث آرامش و امنيت كشورهاست » . و به زشتى جنگ هم تصريح مىكند و خود نيز از آن متنفر و بيزار است ، براى آن‌كه جنگ دشمنى و تجاوز است و « چه زشت است ، دشمنى و تجاوز بر بندگان خدا » . و براى آن‌كه خسارت و ضرر ، در هر صورت ، نتيجه قطعى و محتوم اين دشمنى است : « و آن كس كه دشمنى كاشت ، ضرر و خسران درو خواهد كرد ! » و به‌خاطر آن‌كه جنگ ، براى انسان‌ها ، اعم از پيروزمند و شكست خورده ، سرگردانى و بدبختى خواهد آورد و جنگ از عزت و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاحترام انسان مىكاهد و قيام بر ضد عقل و وجدان و درستىها و ارزش زندگى ، در نزد شخص پيروزمند و پستى و زبونى و خوارى و هدررفتن خون و زندگى ، در طرف مغلوب است ، و در مذهب على « آن‌كس كه با شر و بدى پيروز گردد ، در واقع شكست خورده است » و البته هيچ چيزى زشت‌تر و بدتر از كشتار و خونريزى نيست .\r\nعلى ، هميشه چپاول‌ها و غارت‌ها ، تاراج‌ها و شبيخون‌ها را كه از مظاهر جنگ در ميان قبيله‌هاى جاهليت پيش از اسلام بود ، در جرگه كارهاى زشت و ضدانسانى ديگر مىشمارد . اصولًا چپاول‌گرى و پرستش بت‌ها و زنده‌به‌گور ساختن دختران ، از نظر وى از يك منبع به‌وجود مىآيند . و علاوه بر آن ، نمودار روشنى از نادانى است و در هر صورتى كه جلوه‌گر شود بسيار زشت و ناهنجار است . على مىگويد : « در نادانىها فرورفته بودند ، و به زنده‌به‌گوركردن دختران و پرستش بت‌ها و تاراج و غارتگرى مشغول بودند » .\r\nاو تا آن‌جا جنگ را محكوم كرده و آن را تقبيح مىنمود كه حتى از تنگ‌ترين و محدودترين راه‌هاى آن كه دعوت به مبارزه و نبرد بود ، نهى مىكرد و مىگفت : « هرگز كسى را به‌مبارزه نخوانيد » . و شايد آن‌كس كه دربارهء على به مطالعه بپردازد ، مىبيند او بسيارى از اخلاق مردم و كارهاى دنيا را تقبيح مىكند . نخستين چيزى را كه در اخلاق بد مىشمارد و آن را سرزنش مىكند ، تمايل به آشوب و كشتار و خون‌ريزى است ، و از كارهاى دنيا ، در نظر وى چيزى زشت‌تر از جنگ نبود و او را ناراحت نمىساخت و آن‌گاه كه مىخواهد بدىهاى دنيا را بگويد ، مىگويد : « دنيا ، خانه جنگ و چپاول و غارتگرى است » !\r\nجنگ به همان اندازه كه موجب از بين رفتن حق است ، باعث تقويت باطل نيز مىگردد و آن را زنده نگه مىدارد . در مذهب على ، آسمان و زمين براساس حق به‌وجود آمده و بر پايهء حقيقت استوارند . و « حق » عامل برترى انسان و پايدارى جامعه و سعادت دنيا مىگردد ، ولى باطل ، جامع همهء زشتىها و پستىهاست . و اگر\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمسئله از اين قرار باشد ، ارزش جنگ به هر حسابى كه ارزيابى كنيد ، چگونه خواهد بود ؟ جنگ بدون شك جامع پستىهاست :\r\nبراى آن‌كه جنگ اگر روى آورد ، موجب دگرگونى گردد » يعنى مقام باطل بالا رود و صداى حق پايين مىآيد و خاموش مىشود ! و اگر صلح همان حق باشد ، در آن صورت : « آن كس كه بر حق تجاوز كند ، ايمان خود را از دست مىدهد !\r\nاين اساس نظريهء على درباره جنگ است ، و البته هيچ جاى تعجب و شگفتى نيست ، زيرا با ايمان عميق وى به آزادى و اعتماد او به انسان مناسبت دارد و با احترام عميق او به زندگى و زندگان و كارهاى نيك و سودمند سازگار است ؛ و او به‌همين جهت است كه در بعضى از اوقات به اين اكتفا مىكند كه به اصحاب و ياران خود بگويد : « براى دشمنان شما همين كافى است كه از راه راست به‌سوى گمراهى رفته‌اند » و اين به‌خاطر آن بود كه از فتنه و آشوب جلوگيرى كند و مردم را به صلح بخواند .\r\nو براى همين است كه او از خطاكار بد عمل مىخواهد براى از بين‌بردن عوامل كشتار و جنگ ، از آنچه انجام داده ، پوزش بخواهد و به كسى كه مورد بدى واقع شده ، امر مىكند كه عذر وى را بپذيرد ولو آن‌كه گناه وى در حق او ، بزرگ باشد و مىگويد :\r\n« عذر آن كس را كه پوزش مىخواهد ، بپذير » ! و « با انديشه خود ، با هواى نفس خود مبارزه كن تا دوستى و مهربانى بر تو روى آورد » و او به همين علت در پيروان خود صفتى بهتر و قابل تقديرتر از آن نمىبيند كه به صلح روى آورده و از جنگ دورى جويند و سلامتى و آسايش را براى خود و ديگران بخواهند و در اين زمينه كه چگونه بايد باشند ، مىگويد :\r\nپيروان ما اگر خشمناك شوند ، ستم نمىكنند ، اين براى همسايگان سودمند است و بر آنهايى كه معاشرت دارند ، آرامش مىبخشند .\r\n* * * البته اين شدت و اصرار در تنفر و بيزارى از جنگ و دعوت به صلح ، به آن معنا\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nنيست كه در هر صورت بايد تسليم شد و خاضع گرديد . و اين موضوع هرگز به معناى فرار از مسئوليت و آزادگذاشتن تبهكاران نيست . جنگ خود به‌خود چيز زشتى نيست ، بلكه به‌خاطر آن زشت است كه موجب بدى و آزار مىگردد . و صلح هم به آن جهت نيكو و دوست داشتنى است كه براى مردم امكاناتى به‌وجود مىآورد كه آسوده خاطر باشند و در ايجاد جامعه بهتر بكوشند و به آن علت نيكو است كه در مقابل انسان ، راه‌هاى زندگى سالم‌تر و وسيع‌تر را مىگشايد .\r\nگاهى ، در بعضى از رژيم‌ها و قوانين ، زشتى و تجاوز به آن مرحله مىرسد كه مىخواهد وضعيت بينوا را منكوب سازد و بر اكثريت توده ستم نمايد و صلح و آرامش را فقط براى خود مىخواهد ، تا دست زندگى نو ، بر محيط جامدى كه او ساخته است ، نرسد كه آن را دگرگون سازد و نظام بهترى به‌جاى آن بگذارد . در اين صورت ، آيا براى نابودى اين جمود و از بين‌بردن هواداران آن ، راهى بهتر از جنگ وجود دارد ؟\r\nو گاهى زشتى و بدى در بعضى از افراد - يا طبقات - به‌جايى مىرسد كه مىخواهند زندگى و زمين فقط براى استفاده آنان باشد و زندگى مردم تباه گردد و افراد بشر بردگانى بيش نباشند و صلح را هم براى خودشان مىخواهند كه دست‌حق به‌سوى آنان دراز نشود تا خط بطلان بر وجودشان بكشد و سايهء شوم و كشندهء آنان را از سر مردم كوتاه سازد و چهرهء دنيا را دگرگون كند و در اين‌صورت ، آيا راهى بهتر از نبرد به‌خاطر از بين‌بردن اين نظام طبقاتى غلط و اين گروه بىارج وجود دارد ؟\r\nاگر براى هر يك از جنگ و صلح ، ارزش ذاتى و مطلقى وجود داشت ، همه انقلاب‌هايى كه ملت‌هاى جهان بر ضد تجاوزكاران و استثمارگران برپا داشته‌اند ، گناه و شر و بدى به‌شمار مىآمد و در قبال آن ، تسليم به اراده عياشان و مفت‌خواران و قيصرهاى تبهكار نيكى و خير و بركت بود .\r\nولى حقيقت آن است كه نيكى و خير كامل در آن چيزى نهفته است كه موجب\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاصلاح وضع مردم و آسايش آنان گردد . اگر از زندگى خود بهره‌مند شوند ، البته كه صلح براى آنان نيكوست ، ولى اگر در بدبختى و محروميت باشند و حقوق آنان پايمال گردد ، بدون شك ، جنگ تا استقرار صلح واقعى ، راه نيكى است . صلحى كه بر يك سلسله اصول شريف و اصيل انسانى استوار گردد كه در آن كوچك‌ترين مفهومى بر تسليم در قبال تجاوز و خضوع بر ستم وجود نداشته باشد .\r\nعلى بن ابىطالب اين حقيقت را آن چنان درك كرده بود كه در آن جاى شك و ترديد وجود نداشت . جنگى را كه على بن ابىطالب تقبيح مىكرد و از آن نفرت داشت ، جنگ ابوسفيان و ابولهب بر ضد محمد است ، نه جنگ محمد بر ضد آنان و جنگ جنگ‌جويان ستم‌كار و تبهكار بر ضد مردم نيكوكار و هواداران حق بود ، نه جنگ اين گروه بر ضد آنان ! . . . على مىخواهد كه شما چنگيزخان و هلاكو و هيتلر نباشيد ! و هم‌چنين مردم تحت ستم آنها نيز نباشيد و يا از صلح سخن بگوييد در صورتى كه شمشيرهاى آنان ، سرهاى مردم بىگناه را درو مىكند ! و بدين‌ترتيب ، گاهى مىشود كه جنگ در مذهب على يك ضرورت اجتناب‌ناپذير مىگردد .\r\nاگر جنگ به‌خاطرِ گرفتنِ دادِ ستم‌ديده از ستم‌كار و يا پيروزى حق و بازستاندن مال غارت شده و عزت و شرافت از دست رفته و قصاص خون به ناحق ريخته شده باشد ، در اين صورت يك ضرورت اجتماعى و انسانى خواهد بود ، ولى به‌شرط آن‌كه قبل از جنگ ، در راه ايجاد حسن تفاهم مذاكراتى به‌عمل آيد . گوش كنيد كه او در جواب اصحاب خود كه در جنگ صفين مىگفتند چرا اجازه جنگ داده نمىشود ، چه فرمود ( و البته مىدانيد كه دشمن او در آن جنگ ، همان قاسطين ستم‌كارى بودند كه درباره آنها مىگويد : « از حق دور مانده و حيران و سرگردان شده‌اند و آن را نمىبينند و به‌ظلم و ستم وارد گشته و از آن برنمىگردند » . ) .\r\nامام فرمود :\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاما اين‌كه مىگوييد در جنگ تأخير مىكنم ؟ آيا اين همه درنگ و تأمل من ، براى ترس از مرگ است ؟ به خداوند سوگند ، من باكى ندارم كه به‌سوى مرگ بروم يا مرگ به‌سوى من بيايد . و اين‌كه مىگوييد در جنگ با مردم شام شك و ترديد دارم ، به‌خداوند سوگند كه من يك روز جنگ را به‌تأخير نينداختم مگر به‌خاطر آن‌كه دوست دارم گروهى بر من بپيوندند و هدايت يابند و از روشنايى - چراغ هدايت - من بهره‌مند شوند ، و اين در نزد من محبوب‌تر از آن است كه آنان در گمراهى بمانند و من با آنان بجنگم ، اگر چه گناه آنان بر خودشان است !\r\nو علاوه بر اين ، بايد هدف نهايى از اين جنگ ، فقط پيروزى باشد نه انتقام‌گيرى و قتل و نابودى و شكنجه و آزار ، و نه بدرفتارى و توهين و سخت‌گيرى بر اسير و مجروح و فرارى و زن و مرد پير و كودك ، بلكه هدف آن مرد جنگى كه ايمان دارد در راه‌حق است و دشمن او ستم‌كاريست كه بايد داد مظلوم را از او بازستاند . بايد اين باشد كه حق را بر سر جاى خود برگرداند ، و بنابراين اگر با اندك جنگ و كشتارى ، هدف به‌دست آمد ، بلافاصله بايد از جنگ دست كشيد . و در واقع بيزارى و نفرت از خونريزى - مگر در صورت ضرورت اجتناب‌ناپذير - در جنگ‌هاىِ على يك قاعدهء اساسى است .\r\nمنطق استوار على در جنگ اين بود كه نخست دشمن ستم‌كار خود را پند و اندرز مىداد : « و به‌خدا سوگند ، داد مظلوم را باز ستانم و ظالم و ستمگر را پند و اندرز دهم » ! .\r\nو چه بسا هنگامى در آن‌جا كه ترغيب به صلح سودمند واقع نشد ، على به تهديد دشمن پرداخت ، زيرا آنچه در نظر وى مهم بود ، آن بود كه تا امكان دارد از خونريزى جلوگيرى شود . او در تهديد جنگ‌جويان « نهروان » چنين گفت :\r\nمن نگران روزى هستم كه اجساد بىجان شما در ميان اين نهر افكنده شود و شما كشته شويد بدون آن‌كه در نزد پروردگار خود دليلى داشته باشيد و حجتى روشن\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبراى خود بياوريد . من شما را از اين حكومت « 1 » نهى كردم ولى شما نپذيرفتيد و مانند پيمان‌شكنان با من مخالفت كرديد ، تا آن‌كه من نظر خود را به ميل و خواهش شما تغيير دادم و من شر و بدى را براى شما نياوردم و براى شما ضرر و زيانى نخواستم .\r\nو سپس به اين دعاى شگفت‌انگيز توجه كنيد كه ناشى از انگيزه انسانى امام على است و آن را هنگامى بر زبان آورد كه دشمنانش در « صفين » بر ضد وى يك‌دل و يك‌زبان شدند ، و او پس از آن‌كه كوشش‌هايش به‌خاطر صلح به‌جايى نرسيد ، تصميم به جنگ گرفت : « بار خدايا ! . پروردگارا ، اين زمينى كه آن را جايگاه آرامش مردم قراردادى و چهارپايان و حيوانات را در آن به‌راه انداختى ، و آن را جولانگاه موجودات بىشمارى كه به‌چشم ديده مىشوند و يا به چشم نمىآيند ، قراردادى و پروردگار كوه‌هاى استوارى كه آنها را ميخ‌هاى زمين و تكيه‌گاه مخلوقات گردانيدى .\r\nاگر ما را بر دشمن پيروز ساختى ، ما را از ستم بازدار و در راه حق استوار و برقرارمان ساز و اگر آنان را بر ما چيره نمودى ، شهادت را نصيب ما گردان و ما را از فتنه و فساد نگهدار » .\r\nصلح‌دوستى على و پيوند وى با عوامل آن - حتى چند لحظه پيش از جنگ - دو موضوعى هستند كه هيچ يك از دوست و دشمن در آن اختلاف ندارند و سيره و روش وى مملو از مظاهر اين صلح دوستى و نفرت از جنگ است . و از همين جاست ماجرايى كه در واقعهء « جمل » اتفاق افتاد ، در آن هنگام كه دشمنان ستم‌كار او بر ضد وى همدست شده و با سربازان خود به‌سوى او آمدند ، به ياران خود دستور داد به\r\n\r\n\r\n","description":"","footnote":"\r\n( 1 ) . آن‌گاه كه مردم شام با نقشه و حيله عمروبن‌عاص قرآن‌ها را بر نيزه نهادند و هواداران على را به حكومت قرآن ! خواندند ، على فرمود كه اين نيرنگى بيش نيست و بايد جنگ را تا پيروزى ادامه داد ، و نهروانيان - يعنى خوارج - با وى مخالفت كرده و گفتند : « ما را به‌سوى كتاب خدا مىخوانند و ما به اجابت ، از آنها سزاوارتريم » ! و حتى پا را فراتر نهاده و با درشتى به على گفتند : « اگر به آنها جواب مثبت ندهى و به‌حكومت قرآن ! تن در ندهى ، تو را به آنان تسليم كنيم و خود كنار بكشيم » ! ! . م\r\n","page_name":" 330 ","page_number":330},
  {"content":"\r\n\r\nصف درآمدند و به آنها فرمود : « تيراندازى نكنيد ، با نيزه و شمشير مزنيد ، تا مسئوليت به عهده شما نباشد » و با آنان نجنگيد تا آن‌كه سه نفر از ياران على را با تير زده و از پا در آوردند . و على براى اين واقعه ، خداوند را سه‌بار شاهد گرفت !\r\nو چه بسيار كه امام در مقابل كسانى كه به جنگ وى آمده بودند ، با سر برهنه و بدون سلاح رفت ، و در حالى كه آنان خود را در آهن پوشانيده و به آن پناه برده بودند ، با كمال دوستى و مهربانى با آنان به‌مذاكره پرداخت ، و نيكى را به‌ياد آنها آورد و در مقابل لجاجت و سرسختى و درشت‌گويى آنان ، با بيانى ناشى از دل پرمهر و عاطفه و دوستى با آنها سخن گفت . تا آن‌جا كه گويى او در برابر دشمنان كه به‌خاطر زره‌ها و سپرهايى كه پوشيده بودند ، مانند سياهى و ظلمت شب به‌چشم مىآمدند با زرهى از احترام عميقش به انسان وسپرى از ايمانش به‌عدالت همه‌جانبه و سنگرى از اعتمادش به‌وجدان انسانى ، پيش مىرفت و از توجهش به ستم‌ديدگان و جانب‌دارى از حق و صلح دوستى ، هزار سپر مقابل خود مىگرفت . او مىگفت : « از آزار هر كس كه در امان باشى ، به برادرى با او بكوش » . و او همان كسى است كه از عدالت و دشمنى به‌شدت نفرت دارد ، براى آن‌كه دشمنى و مجادله ، اخلاق فرد را از بين مىبرند و طوفان‌وار بر شخصيت جامعه مىوزند و هر دو نفاق و اختلاف ايجاد مىكنند : « از مجادله و دشمنى بپرهيزيد ، زيرا كه دل را بيمار سازند و نفاق و اختلاف ، بر روى آن دو مىرويد » !\r\nو چه بسيار شد كه على با همين وضع به نزد دشمنان رفت تا نشان دهد كه از جنگ بيزار بوده و به‌شدت و عميقاً ميل دارد مشكلات با دوستى و برادرى حل شود ، و اين قاعده را كه خود براى چنين موقعيتى وضع كرده بود ، تحقق بخشد : « با دشمن خويش نيكى كن كه شيرين‌ترين پيروزىهاست » و سپس حقيقتى را تحكيم بخشد كه ارزش آن را جز انسان واقعى درك نمىكند ، و آن اين‌كه : ماهيت جنگ ، شرّ و بدى است و آن خيرى را كه پيروزمند از اين راه به دست آورد ، ارزشى ندارد ، چون از راه شر و بدى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبه‌دست آمده است : « چه سود آن خيرى را كه از راه شر آيد ! و چه ارزش غنا و گشايشى را كه از فقر و سختى حاصل شود ؟ » و او به هر وسيله‌اى كه باشد اين شر را دفع مىكند و آسايش و رفاه را ، بدون سختى مىخواهد ، تا آن‌جا كه اگر دشمنانش جز جنگ ظالمانه و خون وى و خون بقيه ياران شايسته‌اش چيزى را نخواهند ، او از نو صداى خود را به‌گوش آنان مىرساند . ولى اگر بر جنگ اصرار ورزند و جنگ يك ضرورت اجتماعى و انسانى گردد ، باز صبر مىكند كه آنان نبرد را شروع كنند ، و اگر آغاز نمايند آن‌گاه با آنها بجنگد و در اين‌صورت ، بر مرگ وارد شود و بيم و هراسى به‌خود راه ندهد و مردان را از جاى كنده و قهرمانان را بر زمين بكوبد .\r\nو در واقع اين جنگ ، دفاع شرافت‌مندانه از عدالتى بود كه مىخواستند آن را به ظلم و ستم مبدل سازند ، و پشتيبانى از عزت و احترام در شرف زوال انسان بود و هوادارى از آن آزادى بود كه قصد داشتند به بردگى تغييرش دهند و دفاع از انسانى بود كه على مىخواست عزيز باشد و آنها مىخواستند ذليل و زبون بماند تا هر جوانمردى را به‌غل و زنجير گران‌بار بكشانند .\r\nاين جنگ ، دفاع از ضرورت‌هاى اجتماعى و خواست‌هاى انسانى بود كه سكوت و خاموشى در قبال آن جز كفر و نابودى و سقوط ، چيز ديگرى نبود . امام على در مورد جنگش با معاويه مىگويد :\r\nمن زير و بم اين مسئله را بررسى كرده و پشت و روى آن را نگريستم ، و ديدم كه براى من راهى جز نبرد با كفر وجود ندارد .\r\nو ببينيد كه على بن ابىطالب ، بخش اول واقعهء جمل را چگونه به‌طور اجمال بيان مىكند :\r\nطلحه و زبير نخستين كسانى بودند كه با من بيعت نمودند ، ولى سپس بدون علت اين بيعت را شكستند و به‌سوى ام‌المؤمنين در بصره رفتند - تا او را تحريك كنند - و من به ميان مهاجرين و انصار رفتم و دعوتشان كردم كه به‌سوى بيعت خود برگردند\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nولى آنها نپذيرفتند و در اين امر پافشارى كردم و با خوش‌رفتارى با آنها ملاقات نمودم .\r\nو على ، آن‌گاه كه در راه كوفه بود ، فرزندش حسن و پسر عمويش ابن عباس و عمار بن ياسر و قيس بن سعد بن عباده را به‌سوى آن دو فرستاد ، تا شايد فتنه و آشوب را بخوابانند ولى باز آن‌دو قبول نكردند . على در اين باره مىگويد :\r\nمن به‌سوى آنان رفتم تا در پشت بصره فرود آمدم و در خيرخواهى جاى عذر و بهانه‌اى باقى نگذاشتم و از شروع جنگ خوددارى نمودم و به آنان تذكر دادم به بيعت خود برگردند ولى آنان نپذيرفته و جز جنگ را نخواستند و من خداوند را بر ضد آنان به‌كمك طلبيدم ، گروهى كشته شدند و بقيه تسليم گشته و از من خواستند به آنچه قبل از شروع جنگ آنان را به آن مىخواندم ، عمل كنم ، و من صلح و آرامش را پذيرفتم و شمشير را كنار گذاشتم و عبدالله بن عباس را براى رسيدگى به‌كارشان گماشتم و زفربن قيس را به‌سوى آنان فرستادم . از او دربارهء ما و آنان بپرسيد !\r\nو على آن‌گاه كه در سايهء شجاعت بىنظير و ايمان عميق خويش پيروز مىگردد ، به‌همان اندازه ناراحت است كه طرف مغلوب و شكست‌خورده ناراحت مىشود . . .\r\nوى سپس اندوهناك گشته و گريه مىكند و چنان محزون و غمناك مىشود كه سابقه نداشت . اين به‌جان خودم سوگند ، تأثر و اندوه قلب بزرگى است كه فرزندان خود را به‌شدت دوست مىدارد و از ظلم و ستم كاملًا بيزار و متنفر است . و متأسفانه مردم ، همان فرزندان ستم‌كار او هستند و او در بين مهر بر فرزندان و دوست نداشتن ظلم و ستم ، گويى كه در آتشى سوزنده مىگدازد و مىسوزد !\r\nدر نزد امام ، چيزى زشت‌تر از اين وجود نداشت كه خونى به ناحق ريخته شود و اگر اطمينان نداشت كه فرمانداران و كارگزارانش در صورت جنگ ، از بناحق ريختن خون‌ها بپرهيزند ، و از خونريزى مگر به‌خاطر حق و عدالت دور باشند ، دستورهاى مكرر و مؤكدى بر آنان صادر مىكرد كه از خون‌ريزى بپرهيزند ، و علاوه بر اين ، او در\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاين مسئله بينش ژرف‌تر و بزرگ‌ترى داشت و به موازات مراعات جنبه عاطفى و انسانى محض موضوع ، جنبه سياسى و بين‌المللى آن را نيز در نظر داشت . خون‌ريزى از نظر امام ، موجب زوال قدرت و نفوذ است و بالخصوص اگر عمدى بوده و بدون دليل و عذر منطقى باشد ، مفهوم حكومت ملى و قانونى را از بين مىبرد . امام به يكى از فرماندارانش چنين پيام فرستاد :\r\nقدرت و حكومت خود را با ريختن خون بىگناهان ، استوار مساز كه اين كار موجب ضعف و سستى بنيان حكومت گردد و بلكه آن را از بين برده و به‌دست كس ديگرى مىسپرد و البته در قتل عمد ، عذر تو نه در پيشگاه خداوند و نه در نزد من ، پذيرفته نخواهد شد .\r\nاجازه بدهيد در اين زمينه موضوع شگفت‌انگيزى را بيان كنم : چه كسى غير از على بن ابىطالب را ديده يا شناخته‌ايم كه پيشواى ملتى باشد و به فرمانداران خود دستور دهد آن كسى را در ارتش به‌كار بگمارند كه آزار و شكنجه مردم و كشتار و جنگ را دوست نمىدارد و پوزش پذير و باگذشت و مهربان و پاك‌دل بوده و به زور و درشتى متوسل نمىگردد ؟ ! شما را به‌خدا ، به او گوش كنيد كه به فرماندارش در مصر چه مىگويد :\r\nو كسى از سپاهيان را بر كار بگمار كه بردبارتر و پاكدل‌تر باشد ، دير خشمگين گردد و زود پوزش بپذيرد ، بر بينوايان مهربان باشد و بر زورمندان سخت بگيرد و از هيچ زورگويى نهراسد و از جاى تكان نخورد . . . .\r\nبدين ترتيب ، امام على صلح را دوست مىدارد و به آن امر مىكند و از جنگ بيزار بوده و از آن نهى مىنمايد و به آن روى نمىآورد ، مگر آن‌كه جنگ به‌سراغ او آيد و اصرار ورزد و مهربانى و نيكى در جلوگيرى از آن كارگر نشود .\r\nاو اگر مىجنگيد ، سعى مىنمود تعداد تلفات زياد نشود و به‌خاك افتادگان پيكار ، فراوان نباشند ، و تا آن‌جا كه مىتوانست ، مىبخشيد و عفو مىنمود ، و چه بسيار كه\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nامكان انتقام مىيافت ، ولى عفو مىكرد . و سپس براى غالب و مغلوب - هر دو - دل‌سوزى مىنمود و او اگر از جانب دشمن به‌صلح خوانده مىشد ، با خشنودى و گشاده‌رويى آن را مىپذيرفت و شادباش مىگفت : « زيرا كه در صلح آسودگى براى سربازان و راحتى از غم و اندوه براى مردم ، و امنيت براى كشور وجود دارد » . و او ، اوامر و دستورهاى فراوانى به فرمانداران و سرداران سپاهش مىفرستاد و به‌آنها سفارش مىكرد كه همگى اين راه و روش را پيش بگيرند ، و اين به موازات سفارش‌ها و توصيه‌هاى وى در اين زمينه بود كه احمقانه نجنگند و مانند سرداران و جنگ‌جويان دوران قديم شمشير را به‌سرعت و به‌آسانى و سادگى بيرون نكشند و به‌كار نبرند . و در اين باره مىگويد : « دست‌ها و شمشيرهاى خود را به هوادارى زبان‌هايتان به‌حركت در نياوريد » و باز مىفرمايد : « من كسى را به‌خاطر سوءظن كيفر نمىدهم » و : « من با دشمن نمىجنگم تا بر او اتمام حجت كرده باشم ، اگر توبه كرد و برگشت ، از او مىپذيريم و اگر فقط تصميم به جنگ بر ضد ما داشته باشد ، خداوند را به‌كمك طلبيم و نبرد كنيم » .\r\nو ما به‌زودى ، درباره برخوردهاى على بن ابىطالب با دشمنان تجاوزكارش به تفصيل سخن خواهيم گفت .\r\n* * * براى تحكيم پايه‌هاى صلح بين افراد و ملت‌ها و به‌خاطر ابراز نفرت از جنگ ، انسان بايد در قبال انسان ديگر به‌عهد و پيمان خود وفادار باشد . و البته فرقى ندارد كه اين پيمان ، بين پيروان يك مذهب ، يا مذاهب گوناگون باشد و يا در بين فرزندان يك ملت و يا گروهى با ديگران منعقد گردد و يا ميان دو دوست ، يا دوست و دشمن ، يا صلح‌جو و جنگ‌جو برپا شود . و در هر صورت ، بر پيمان بايد وفادار بود . از نظر على بن ابىطالب و در حكومت وى ، مذهب ، مليت ، حالت صلح يا جنگ ، نمىتوانند مانع وفادارى به‌عهد و پيمان گردند . و اين براى آن است كه وفادارى به پيمان - چنان‌كه\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nگذشت - موجبِ تحكيم اركان صلح مىشود و صلح باعث امنيت كشورها و آسايش ملت‌ها مىگردد ، و خدمت به جامعه‌اى است كه با قوانين و عهد و پيمان‌ها پيوند دارد .\r\nو علاوه بر اينها ، اين امتيازِ خوراك وجدان انسانى است كه امام مىكوشد تا آن‌جا كه امكان دارد ، بلندى و اوج يابد ، و بدين‌ترتيب ، « صلح » عامل نزديكى و دوستى بين افراد و گروه‌ها و قبيله‌ها و ملت‌هاى گوناگون خواهد بود و در هر شكلى كه جلوه‌گر شود ، مظهرى از مظاهر صدق و راستى و احترام شخصيت انسانيت در طرفين امضاكنندهء پيمان ، به‌طور يك‌سان خواهد شد . و علاوه بر اين ، اعتماد و اطمينان طرفين ، هميشه با وفادارى به پيمان همراه است و اگر هر دو طرف به همديگر اعتماد يافتند ، هر كدام امكان خواهد يافت كه با الهام از آن آزادى كه احساس مىكند ، كار كند و در چهارچوب همين اعتماد ، هر دو به پيشروى بپردازند . و به همين دليل ، مسئلهء وفا به عهدوپيمان ، در حكومت و خلافت على بن ابىطالب يك قانون تخلف‌ناپذير است و على بر آن كسى كه عهد و پيمان مىبندد ، لازم و ضرورى مىداند كه با جان و روح خود در راه حفظ آن بكوشد و سرانجام يا به آن وفادار بماند و يا در راه آن از بين برود .\r\nعلى بن ابىطالب به‌همان اندازه كه از دروغ و دروغ‌گويى بيزار و ناراحت است ، از عهدشكنى نيز نفرت دارد . در خطبه‌اى مىفرمايد :\r\nوفاى به عهد با راستى توأم است و من سپرى نگهدارنده‌تر از آن نمىشناسم و هر كس كه بداند سرانجام چيست ، نيرنگ به‌كار نبرد . ما در روزگارى هستيم كه اكثريت مردم ، فريب و نيرنگ را زيركى و هوشيارى پندارند و نادانان آن را حُسن تدبير خوانند . اينها چه سودى مىبرند ؟ خداوند آنان را نابود سازد و البته شخص باهوش و نكته‌بين ، راه نيرنگ و حيله را مىداند ولى امر و نهى خداوند مانع از آن است كه آن را به‌مرحله اجرا درآورد . و با اين‌كه نيرنگ را مىبيند و مىداند و قدرت دارد كه آن را انجام دهد ، ولى خود را آلوده نمىسازد ، ولى آن كس كه در بند دين نيست ، از هر فرصتى براى مكر و نيرنگ استفاده مىكند .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو در نامه‌اى كه به فرماندارش در مصر نوشت ، مىگويد :\r\nاگر بين خود و دشمنت پيمانى بستى و يا چيزى را در قبال او بر عهده گرفتى ، بر پيمان خود وفادار باش و تعهد خود را با امانت كامل مراعات كن و تا پاى جان در اين راه استقامت بنما و بر عهد و پيمان خود خيانت مكن و دشمن خود را هرگز فريب مده .\r\nولى او به اين توصيه صريح ، در مورد اين‌كه انسان نبايد حتى دشمن خود را گول بزند ، اكتفا نمىكند ، بلكه با قاطعيت به فرماندارانش دستور مىدهد كه پيمان مبهم و غيرروشن - كه مىتوان آن را بر خلاف واقع تأويل و تفسير كرد - نبندند ، تا راهى براى فريب دشمن و گول‌زدن هم پيمان و يا فرار از عهد ، و يا نقض آن وجود نداشته باشد .\r\nاو با آن‌گروه كه ممكن است چنين كنند ، با قاطعيت تمام مىگويد :\r\nپيمان مبهم و قابل تفسير منعقد مساز و پس از برقرارى و استوار نمودن عهد و پيمان ، گفتار دوپهلو به‌كار مبر .\r\nعلى بن ابىطالب هيچ موضوعى را پيشنهاد نمىكرد و به اجراى هيچ يك از افكار خود امر نمىنمود ، مگر آن‌كه خود با تاروپود وجودش با آن موضوع آشنايى داشته و در تمام مراحل زندگى ، آن فكر را به‌مرحله اجرا درآورده بود . و اگر وفاى به‌عهد و پيمان اعتقاد و هدف وى بود ، هيچ يك از مشكلات و موانع ، به‌هر اندازه كه سخت و غيرقابل تحمل هم كه بود ، نمىتوانست بين او و اين مسئله جدايى بيفكند . و از همين‌جا بود آنچه در جنگ جمل - در نتيجه نيرنگ مشهور حكميت - به‌وقوع پيوست . بدين‌ترتيب كه داستان اين نيرنگ كم‌كم بر همه مردم روشن شد تا آن‌كه « محمد بن جريش » به نزد على آمد و گفت : « يا اميرالمؤمنين ! آيا راهى براى برگشت از اين نامه نيست ؟ به‌خدا سوگند كه مىترسم اين موجب ذلت و خوارى گردد » مراد او از « نامه » عهدنامهء « حكميت » بود و على آن را به اين شرط امضا نموده بود كه نيرنگ و حيله‌اى در كار نباشد ! ولى على به‌او فرمود : « آيا پس از آن‌كه عهدنامه‌اى نوشته‌ايم آن\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nرا نقض كنيم ؟ اين كار صحيح نيست » . وانگهى اين على است كه مىگويد : « بر پيمان‌هاى خود وفادار بمانيد » و « ذمه من در گرو آن چيزى است كه مىگويم » !\r\n* * * بدين ترتيب بر ما روشن مىشود كه صلح‌خواهى على ، در نتيجه دور و نهايى خود ، نمودارى از عدالت ، آزادى و مساواتى است كه آنها را براى همه مردم طلب مىكرد . و بلكه نمودارى از كار و كوشش جامع‌الاطراف در راه انسانيت است . كار و كوششى كه مىخواهد شامل همهء ميدان‌هايى گردد كه انسانيت در آن رشد و تكامل مىيابد ، و از آن چيزهايى است كه على در روح و جانش آن را پرورده و در قانونش آن را اظهار و آشكار ساخته است .\r\nعلى در اين دعوت آتشين به دوستى ، فرزندان بشر را با ساير پدران بزرگ و پيشين انسانيت ، برابر مىداند ! دعوت على چقدر به عاطفهء انسانى محمد شباهت دارد كه اين جمله آن را نشان مىدهد : « بندگان خدا ! با همديگر برادر باشيد » و با همين فكر بزرگ نيز شباهت دارد كه پيامبر آن را در پاسخ كسى كه پرسيد : « بهترين اعمال كدام است ؟ » بيان داشت و فرمود : « بهترين كارها ، بذل صلح ، بر جهان است » .\r\nو بانگ على ، در هدف و خواست خود چه شباهت زيادى به‌صداى اشعيا دارد ، در آن هنگام كه وضع مردم را - اگر با همديگر از در صلح و آشتى درآيند - تصوير مىكند و در آن هنگام كه اطمينان مىدهد اين وضع اجتماعى ، سرانجام ، در فرداى دور يا نزديك ، حتماً تحقق خارجى خواهد يافت ، و اين سخن بزرگ را مىگويد :\r\nاسيران آزاد شوند و كسانى كه در ظلمت و تاريكى به‌سر مىبرند ، به‌روشنايى رسند و راه‌ها بر روى آنان گشوده شود و آزادانه از دشت و دمن بهره‌مند شوند . و در خشكى و بيابان راهى به‌وجود آيد و در صحراى سوزان نهرها و در زمين خشك چشمه‌هاى آب پديد آيد !\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمردم خانه‌هايى مىسازند كه خود در آن مىنشينند ، و درخت‌هاى انگور غرس مىكنند و خود از ميوه آن مىخورند ، خانه نمىسازند كه ديگرى بنشيند و درخت نمىكارند كه ديگرى ميوه آن را بخورد !\r\nاز شمشيرهايشان سكه‌ها مىزنند ، و نيزه‌هايشان تبديل به داس‌ها مىگردد ، گرگ با گوسفند و بره ساكن شود و پلنگ با بز در يك‌جا شوند ، و هيچ ملتى بر روى ملت ديگر شمشير نكشد و از آن پس ، راه و روش نبرد را فرا نگيرند . « 1 »\r\n\r\n\r\n","description":"","footnote":"\r\n( 1 ) . دورنمايى از مدينه فاضله‌اى است كه پس از اشعيا و عيسى مسيح ، اسلام نيز وعده آن را پس از قيام مصلح جهانى داده است و در اخبار ما ، مطالب بسيارى در اين زمينه و در چگونگى زندگى و جامعه در اين دوران ، آمده است . به‌اخبار مربوط به آخرالزمان مراجعه شود . م\r\n","page_name":" 339 ","page_number":339},
  {"content":"\r\n\r\n\r\nنه ستمگر ، نه ستم‌كش\r\nمردم خوار و زبون ، پيش من عزيزند تا حق آنها را بستانم و مردم عزيز و نيرومند در نزد من خوار و زبونند تا حق را از آنها بازپس گيرم .\r\nامام على\r\nبه‌همان اندازه كه انسان زيبايى را دوست دارد ، از زشتى متنفر است و به‌همان مقدار كه عدالت را مىخواهد از جور و ستم فرار مىكند ؛ و به آن اندازه كه به‌گرمى هستى كشيده مىشود ، از سردى عدم مىترسد . و گام‌هاى وى او را از پستى و بلندى زمين‌ها و بيابان‌ها و كوه‌ها و صخره‌ها نمىگذرانند مگر آن‌كه به‌ديار محبت و جهان دوستىها برسد و البته آن كسى كه از زشتى روى برنگرداند ، زيبايى را هم خوش نخواهد داشت .\r\nروش‌هاى على در مسائل همگانى ، زنجيروار به‌همديگر پيوند داشته و به‌طور ناگسستنى به‌هم پيوسته‌اند . و امتيازهاى على در مديريت ، حكومت ، رهبرى و اخلاق بزرگ ، چنان در همديگر تنيده شده‌اند كه شخصيت بىنظير و يگانه على در شكل يك وحدتِ به‌هم پيوسته و جداناپذير از آنها تشكيل يافته است . آرى او يگانه است ! و آن‌گاه انقلاب وى بر ضداحتكار و استثمار ، در واقع انقلابى بر ضد ستم و ظلم و ستم‌كاران تبهكار است . و آن‌گاه سخت‌گيرى او بر ثروتمندان و زورمندان و گروه بىعرضگان جاه‌طلب كه ثروت و نيروى خود را در راه آزار و شكنجه مردم به‌كار\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمىبرند ، در حقيقت خود ، سخت‌گيرى بر شكل‌ها و رنگ‌هاى گوناگون استبداد است .\r\nرغبت و ميل عميق وى به دست‌گيرى و مراعات عادلانه از بينوايان - كه آنها نيز بشر آفريده شده‌اند و فقط در جامعه درهم ريخته و نابسامان ، ناچيز پنداشته مىشوند - و اصرار وى به آزادى كسانى كه به بردگى كشانده شده‌اند ، در حالى كه خداوند آنها را هم آزاد آفريده است و ذلت و پستى آنان موجب پستى و زبونى خود انسانيت مىگردد ، اين رغبت و ميل و اصرار ، خواستار سخت‌گيرى و فشار بر كسانى است كه مردم را خوار و زبون ساخته‌اند .\r\nاگر در آنچه كه ما تا به‌حال خوانديم ، ديديم كه يارى و كمك امام به نيازمندان كمك و يارى به ستمديدگان است و اگر در آنچه كه ما تاكنون ديديم ، فهميديم كه خشم امام بر دشمنان جامعه و انسانيت و آنهايى كه از هدايت وجدان به‌دورند ، خشم بر ستم‌كاران است ، اين نبايد باعث شود ما از منطق و روش صريح و روشن على بن ابىطالب درباره ستم و ستم‌كاران صرف‌نظر كنيم ، زيرا دربارهء ظلم و ستم ، نص صريحى وجود دارد كه شامل همه شكل‌هاى آن از قبيل احتكار ، استثمار ، هتك حرمت و پست‌شمردن مردم مىگردد و به كوچك‌ترين زواياى اين نواقص ، خواه آشكار باشد يا پنهان ، اشاره مىنمايد . و در هر صورت ، ظلم و ستم ، از كلماتى است كه در هر خطبه و وصيت و عهدنامه امام ، سخنى درباره آنها يافت مىشود . و انقلاب وى نيز روح و مفهوم آن را مورد حمله قرار مىدهد و زبان و بيان او هم به‌شدت آن را كوبيده و به آن لعنت مىفرستد .\r\nو از همين‌جا ضرورى به‌نظر آمد فصل جداگانه‌اى دربارهء روش و موقف على با ستم و ستمگران و تجاوزكاران تبهكار و مفسد بياوريم كه على بن ابىطالب به‌خاطر حفظ همگان از غضب و غارت و ستم آنان ، در وجدان خود و با زبان و قانون و شمشيرش ، در پيكار با آنها سستى نورزيد .\r\nمبارزه با ظلم و ستم ، در تاريخ انسانيت از بدوِ خلقت ، همواره وجود داشته\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاست و فقط شكل و وضع آن گوناگون شده است . كسانى كه بار سنگين اين نبرد را در دوران حكومت‌ها و گروه‌هاى ستم‌كار و تجاوزكار ، به‌دوش گرفته‌اند ، به همان اندازه بر تاريخ انسانيت افتخار بخشيده‌اند كه ظلم و ستم اين تبهكاران ، آن را ننگين و آلوده ساخته است . . . و اين رزمندگان ، هم‌چنان به‌تدريج به ميدان آمده و يكديگر را يارى نمودند و روح مبارزه را زنده ساخته و به يكديگر سپرده‌اند . . .\r\nدر ميان انسان‌هاى بزرگ كسانى بودند كه سراسر زندگى آنان در اين نبرد پىگير سپرى شد .\r\nتاريخ مسيح در واقع انقلابى بود بر ضد استعمارگران روم و استثمارچيان داخلى ، زمامداران و آريستوكرات‌ها - اشراف - و بندگان بت‌ها و بت‌پرستىهاى اجتماعى و تاريخ محمد هم در واقع دنباله همان تاريخ مسيح در ايجاد انقلابى بود كه تندبادى سخت به‌وجود آورد و به نسيم آرام تبديل نگشت ، مگر در آن هنگام كه داد ستم‌ديدگان را گرفت و حقشان را به‌خودشان بازپس داد .\r\nآنچه دربارهء مسيح و محمد گفته مىشود ، از جهتى دربارهء سقراط ، گاليله ، ولتر ، تولستوى ، پوشكين ، گوركى ، روسو ، جرج برناردشاو و گاندى و بزرگان ديگر تاريخ انسانى نيز گفته مىشود ! « 1 »\r\n\r\n\r\n","description":"","footnote":"\r\n( 1 ) . بسيار جاى تعجب است كه مؤلف افرادى را كه در بالا نام‌برده با پيامبرانى نظير عيسىمسيح و محمد صلى الله عليه و آله مورد مقايسه قرار مىدهد ، در صورتى كه حتى با صرف‌نظر از مقام شامخ آسمانى پيامبرى اين دو بزرگوار ، از نقطه‌نظر تأثير اجتماعى ، شخصيت تاريخى و جهانى ، و تحولاتى كه در جوامع بشرى به‌وجود آوردند ، به‌هيچ‌وجه با آن افراد قابل مقايسه نيستند .\r\nدرست است كه تولستوى ، پوشكين ، گوركى ، برناردشاو ، گاليله و ديگران دانشمندان و نويسندگان و مردان نابغه‌اى بودند ، ولى كدام يك از آنان توانستند تحولاتى عميق و اجتماعى و جهانى مانند محمد صلى الله عليه و آله به‌وجود بياورند ؟ . . . همه مىدانيم كه هم‌اكنون صدها ميليون نفر در سراسر روى زمين ، از تعليمات و دستورهاى اصيل اسلامى بهره‌مند هستند و آنها را سرمشق زندگى عملى خود قرار داده‌اند ، در صورتى كه از تولستوى و گاليله و غيره ، فقط نامى در تاريخ باقى مانده و بس ! . . . بنابراين بىانصافى است كه ما شخصيت‌هاى بىنظيرى مانند عيسى و محمد و على را ، با افرادى در يك رديف قرار دهيم كه نظاير آنها ، در هر كشورى و در هر زمانى فراوان يافت مىشوند ! . . . اعترافات خود برناردشاو درباره محمد صلى الله عليه و آله و اسلام بسيار جالب و ارزنده است . براى اطلاع از عقايد وى نسبت به قرآن ، محمد و اسلام به كتاب ما : اسلام ، دين آينده جهان ، چاپ چهارم ، مراجعه شود . م\r\n","page_name":" 342 ","page_number":342},
  {"content":"\r\n\r\nو همان‌طور كه ظلم و ستم ممكن است جزء ذات بعضى افراد شود و انجام آن آسان گردد ، بدان‌سان كه نفس كشيدن و خوردن و پوشيدن لباس آسان است ! - چنان‌كه در زندگى نرون و چنگيزخان و مماليك « 1 » سبك‌سر و احمق و پادشاهان عثمانى و رجال انگيزيسيون يا « محكمه مقدس » تفتيش عقايد ، در اروپا و در قرون وسطى ، مىبينيم و يا در زندگى كسرىها و قيصرها و فراعنه مصر و زمامداران تبهكار و بىعرضه ديگر جهان و يا در روش حجاج بن يوسف و زياد بن ابيه و عبيدالله بن زياد و مسلم بن عقبه و افرادى از اين قماش آن را مشاهده مىكنيم - همين‌طور ممكن است كه تقبيح ستم و دشمن داشتن ظلم ، در نزد گروه ديگرى به شكل جزئى از اجزاى ذات درآمده باشد كه آن‌گاه اين موضوع در آنان چيزى چون تاروپود وجود و شريان زندگىشان مىگردد !\r\nبدين‌ترتيب ، بدون هيچ تلاش و زحمتى مىتوانم علت پايدارى گروه نخستين را در آن همه ستمگرىهاى زشت و فضاحت‌بار بيان كنم ؛ چه آن ستم‌كاران در آنچه انجام مىدادند ، ديگر به دنبال سودى نبودند ، بلكه كارى انجام مىدادند كه خميرهء ذات آنها بود و از سرچشمه آن صادر مىشد ! . . . تا آن‌جا كه يكى از آنان به‌نام حجاج بن يوسف با چند تن از ياران خود بر سر سفره غذا نشسته بود . او به يكى از نگهبانانش مىگويد : « نگهبان ! گردنش را بزن » و اشاره به پيرمرد بدبخت و بينوايى كرد كه لرزان در گوشه‌اى ايستاده ، و هيچ‌گونه گناهى را هم مرتكب نگشته بود ! و سپس به‌خوردن\r\n\r\n\r\n","description":"","footnote":"\r\n( 1 ) . مماليك گروهى از بردگان ترك بودند كه سلاطين مصر آنها را خريدند كه در جرگه سربازان خود درآورند . و ازميان آنان مردانى قيام كرده و حكومت را به‌دست گرفتند و دو سلسله بحرىها و برجىها را به‌وجود آورده و مدت‌هاى طولانى بر مصر و شام و غيره سلطنت كردند . م\r\n","page_name":" 343 ","page_number":343},
  {"content":"\r\n\r\nغذا ادامه مىدهد ، گويى كه هيچ اتفاقى رخ نداده است « 1 » . او اين كار را به‌همان سادگى انجام مىدهد كه غلام خود را صدا كرده و به او بگويد : غلام ! براى ما آب خنك بياور ! و همين‌طور نرون ، روم را به‌آتش مىكشد و خود باده مىنوشد و به شعر و آواز و صداى دايره گوش مىدهد !\r\nو به همين ترتيب ، پايدارى گروه ديگر را در مبارزه با ظلم و استبداد مىتوان توجيه و تفسير كرد كه بدون مبارزه ، ادامهء زندگى برايشان دشوار بود ؛ تا آن‌جا كه سقراط جام شوكران را چون دارويى سرمىكشد ، تا پايدارى خود را در اين راه ثابت كند . و هم‌چنين ولتر با نيرومندترين فرد اروپا در زمان خود مىجنگد و گويا كه او خودبه‌خود به‌سوى اين كار رفته است . چنان‌كه تشنه به‌سوى آب و گرسنه به‌سراغ نان مىرود و هم‌چنين ياران حسين بن على در كنار وى مىايستند در حالى كه او تنها در برابر نيروهاى بنىاميه كه بر ضد شخص او بسيج شده بودند ايستاده و آماده نبرد بود و به او مىگويند : « ما با تو مىميريم » !\r\nپرچمدار و پيشرو اين گروه بزرگ از فرزندان بشريت ، على بن ابىطالب بود و چنان‌كه خود مىگويد ، رسالتش اين بود كه حقى را برپا دارد و باطلى را از بين ببرد ، و برنامهء حكومتش نيز همين بود ، ولى دنيا در قبال اين برنامه و اصول ، از حقيقت بسى به‌دور بود و ستم‌كاران دوران وى هم از لحاظ عده فزون‌تر و از لحاظ قدرت بيشتر بودند .\r\n\r\nنه ستمگر و نه ستم‌كش !\r\nاين بود اراده و خواست على بن ابىطالب ، ولى زمان او ، اين را نمىپذيرفت و در\r\n\r\n\r\n","description":"","footnote":"\r\n( 1 ) . در جنگ داخلى لبنان ، مسيحيان فالانژيست در پشت‌بام آپارتمان‌ها موضع گرفته و هر جنبنده‌اى را كه در خيابان‌مىديدند ، با يك تير ، به‌قتل مىرسانيدند و براى اين كار ، از رهبران خود جايزه مىگرفتند ! . . . اين وحشىگرى در هيچ كجاى دنيا سابقه نداشت و با منطق هيچ جنگى هم سازگار نبود . . . م\r\n","page_name":" 344 ","page_number":344},
  {"content":"\r\n\r\nراه اين هدف ، حتى خود ستم‌ديدگان نيز با وى همراهى نمىكردند ، زيرا وجود آنان را هراس و وحشتى ديرين فرا گرفته بود و در نتيجه چنان بار آمده بودند كه از مبارزه بر ضد ستم‌كاران مىترسيدند و يا از جهل و نادانى رشوه‌اى مىگرفتند و ساكت مىشدند ، مگر گروه اندك و انگشت‌شمارى كه خدايشان قلبى بزرگ عنايت كرده بود .\r\nولى بايد ديد آيا على در آن‌جا كه مردم بر ضد وى جمع شده و به صف زورمندان پيوسته بودند ، سست و ناتوان مىگردد ؟ آيا اين قهرمان تنها و غم‌زده در سرزمين اندوه و غصه و در ميان جانوران درنده ، ضعيف و بىتوان مىشود ؟ و از مرگ مىترسد ؟ در حالى كه همه فرزندان آدم و حوا همواره از مرگ در هراسند و هرگز آن را دوست ندارند ! .\r\nآيا او سست و ضعيف گردد ، در حالى كه « ستم‌كار بر تجاوز خود مىافزايد » و متنفذين بىتوجه به نداى وجدان ، كرسىها و مناصب مملكتى را مىفروشند و كشور را غارت مىكنند ، خودنمايان هر روز به شكلى درمىآيند و عدالت را نابود مىسازند و فساد به‌بار مىآورند ؟\r\nآيا او سست و ناتوان گردد ، در حالى كه يارانش آن چنان بودند كه خود گويد :\r\nهر كس آنان را به‌يارى دعوت كرد ، عزت نيافت و آن‌كس كه برايشان سخت گرفت آسودگى و آرامش نديد ، و هر كه به‌وسيلهء اينها پيروز گشت . پيروزىاش بىارج بود .\r\nآنها كر بودند اما گوش داشتند ، لال بودند ولى زبان داشتند ، نه در جنگ آزادگان راستگو بودند و نه در موقع سختى برادران مورد اعتماد ! . . .\r\nبدون ترديد انسان در چنين شرايطى سست و ناتوان مىگردد ، ولى اگر اين انسان ، على بن ابىطالب نباشد ! عشق عميقى كه على نسبت به مردم دارد ، او را وادار مىسازد با ستم‌كاران و بدخواهان توده سازش نكند ولو اين‌كه بهاى آن ، جان و زندگى وى باشد . و به‌جان خودم سوگند ! - آن كس كه خيال مىكند از شرايط مهر و عاطفه آن است كه بر ضد ستم‌كاران انقلابى به‌پا نشود و يا مىگويد كه از علايم و آثار علاقه و دوستى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمردم ، تسليم بدون عصيان و طرد قهر انقلابى ، در قبال تجاوزكاران است ، يا دروغ مىگويد و يا از حقيقت مسئله آگاه نيست . پس بدون شك و ترديد ، مهر و عاطفه انسانى ، اگر وجود داشته باشد ، تو را وادار مىسازد بر ضد ستم‌كار به‌پا خيزى تا انسان‌هايى را كه دوست مىدارى ، از قيد و بند رها سازى ، و همين عاطفه و مهر و دوستى ، در بعضى اوقات ، تو را مجبور به اعمال زور مىنمايد .\r\nانسان به‌همان اندازه كه زيبايى را دوست دارد ، از زشتى متنفر است و به‌همان مقدارى كه خواستار عدالت است ، از جور و ستم فرار مىكند ، و به آن اندازه كه از گرمى هستى و وجود به نشاط مىآيد ، از سردى عدم مىترسد و مىلرزد ، و گام‌هاى وى ، او را از پستى و بلندى زمين‌ها و بيابان‌ها و كوه‌ها و صخره‌ها نمىگذرانند ، مگر آن‌كه به‌ديار محبت و جهان دوستىها برسد . و البته آن كسى كه از زشتى دورى نكند ، به زيبايى روى نخواهد كرد .\r\n* * * اينك ، دليل ديگرى براى اتحاد و پيوند ذاتى و اصيل مهر و عاطفه با عصيان و زور ، در نهاد امام على و به‌خاطر بر طرف ساختن هرگونه ظلم و ستمى :\r\n« سوده » دختر عمارة همدانى نقل كرده كه به‌نزد على آمد ، تا از مردى كه متصدى جمع ماليات از طرف على بود ، شكايت كند . على با كمال نرمش و مهر از او پرسيد : آيا كارى دارى ؟ سوده شكايت خود را مطرح ساخت و على تا آن را شنيد ، گريه كرد و سپس گفت :\r\nخداوندا ! من به آنان دستور ستم بر مردم و ترك حق تو را نداده‌ام و سپس ورقه‌اى از جيب خود درآورد و در آن چنين نوشت : . . . پيمانه و ترازوى خود را درست كنيد و كم‌فروشى و تقلب ننماييد و در زمين فساد برپا نسازيد . چون اين نامه من به‌دست تو رسيد ، آنچه را كه در تحت اختيار دارى ، حفظ كن تا كسى بيايد كه آن را از تو تحويل بگيرد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nببينيد كه مهر و عاطفه وى نسبت به يك زن ستم‌ديده تا به كجا مىرسد كه او را به‌گريه مىاندازد ، و سپس همين عاطفه ، به قدرتى تبديل مىشود كه با لحن قاطع و كوبنده‌اى متوجه مأمور جمع ماليات مىگردد كه ستم كرده است و آن‌گاه به سرعت به او دستور مىدهد و او را از ظلم نهى مىكند ، و از كار بر كنار مىسازد .\r\nتا در روى زمين ظلمى بود و يا بزرگى به كوچكى زور مىگفت ، باز على بود كه شمشير برمىكشيد . على در مبارزه با ظلم خستگىناپذير بود ، قلب بزرگش - كه سرشار از مهر و عاطفه بود - وى را در اين راه رهنمون مىگشت .\r\nعلى ، همواره ايمان قاطع به اين نكته داشت : « بايد امام و پيشوايى باشد كه به‌وسيلهء او حق ضعيف از نيرومند و داد مظلوم از ستم‌كار گرفته شود و افراد نيكوكار آسايش يابند و از شر ستم‌كار آسوده گردند » و : « خداوند به مردم پناه داده كه به آنها ستم نشود » و بنابراين ، چرا و به چه دليل ستم‌كاران بر مردم ستم كنند ؟ و « حكمرانان به‌وسيلهء ظلم ، آزمايش شوند » پس اگر ظلم كنند ، دوران حكومتشان پايان يابد ، براى آن‌كه : « اگر به ستم‌كار مهلت داده شود ، انتقام از وى هرگز فراموش نمىشود ، و خداوند بر سر راهش ، در كمين اوست » و در اين وقت است كه : « روز عدالت بر ظالم ، سخت‌تر از روز ستم بر مظلوم است » و از دستورهاى هميشگى على بن ابىطالب بود : « بايد بر ظالم سخت بگيريد » و « جلو ستمگر احمق را بگيريد » !\r\nآرى ! در قلب امام عاطفه انسانى به آن مقدار بود كه ضامن پايدارى وى در نبرد به‌خاطر حق و بر ضد باطل ، مىشد . او هنگامى كه بر پيكارى تصميم مىگرفت ، مىگفت : « . . . به‌خاطر آن‌كه سرزمين‌ها را اصلاح و آباد كنيم و بندگان مظلوم خدا ، آسايش يابند » و آن‌گاه كه به جنگ نزديك مىشد ، مىفرمود : « به‌خدا سوگند ! داد مظلوم را از ستم‌كار بستانم و دماغ ظالم را به‌خاك بمالم ، و اگر چه او را خوش نيايد ، او را به‌سوى سرچشمه حق و عدالت بكشانم » و يا اين جمله را بر زبان مىآورد : « بايد از ستم باز ايستاد و داد مردم را داد و از تباهى و فساد در روى زمين پرهيز كرد » و او در\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nقلب نبرد سهمگين ، وقتى ديد يارانش اندك و دشمنانش بسيارند بر وضع خود و مردم نگريست و گفت : « من سست و ناتوان نگشتم و ترسى به‌خود راه ندادم . من باطل را تا آن اندازه از هم مىدرم كه حق را از درونش بيرون بياورم ! » از جنگ بر ضد ظلم خوددارى نمىكرد ولو آن‌كه شهادت خود را در مقابل ديدگانش مجسم مىيافت و اگر همهء قوم عرب بر ضد وى جمع مىشدند و مردم سراسر زمين هم آنها را يارى و پشتيبانى مىكردند و پستىها و بلندىهاى دره‌ها و بيابان‌ها را پر مىساختند ، او هرگز ترس و هراسى به‌خود راه نمىداد .\r\nعلى بن ابىطالب تا آن پايه به‌خود اعتماد و اطمينان و به‌درستى و عدالت كارهايش به آن اندازه ايمان داشت كه مىگفت : « مردم خوار و زبون در نزد من عزيزند ، تا حق‌شان را بستانم و مردم عزيز ، در پيش من خوار و زبونند تا حق را از آنان باز پس بگيرم » و « به‌خداوند سوگند ، باكى ندارم كه من به‌سوى مرگ بروم يا مرگ به‌سراغ من بيايد » .\r\nپس از جنگ‌هاى بسيار على با ستم‌كاران هنوز صداى ظلم آنها خاموش نشده بود و على گفت : « گروهى از ستم‌كاران باقى مانده‌اند كه اگر زنده ماندم و خداوند يارى كرد بر آنان نيز پيروز شوم و آنان را از بين ببرم ، و از هم بپاشم » .\r\nدر بينش و مذهب على ، دانشمندان و علما ، رهبران تودهء مردمند و از همين‌جاست كه آنان مسئوليت‌هاى بزرگ و سنگينى به‌عهده دارند كه مهم‌ترين آنها مقاومت در برابر ستم‌كار و يارى بر مظلوم است . مىگويد : « خداوند از علما پيمان گرفته كه بر سيرى ستم‌كار و گرسنگى ستم‌ديده راضى نشوند و به آن تن در ندهند » ! « 1 »\r\nو براى آن‌كه در جرگهء گروه ستم‌كاران و يا كسانى نباشند كه بر ظلم و ظالم كمك مىكنند و يا بر آن راضى مىشوند ، على گناهان مردم را به چند درجه تقسيم كرد كه\r\n\r\n\r\n","description":"","footnote":"\r\n( 1 ) . وقد اخذاللّه على العلماء ان لايقارّوا على كظّة ظالم و لاسغب مظلوم ! .\r\n","page_name":" 348 ","page_number":348},
  {"content":"\r\n\r\nممكن است بعضى از آنها بخشيده شود ، ولى ظلم و ستم را استثنا كرد و فرمود : « . . . اما گناهى كه بخشيده نشود ، ظلم‌كردن بعضى از مردم بر ديگران است » و در هر صورت او چنين عقيده دارد : « ظلم بر بينوايان ، زشت‌ترين ستم‌هاست » .\r\n* * * على بن ابىطالب بر طرف ساختن هرگونه ظلم و ستم را به هر رنگ و شكلى كه باشد - به خصوص رفع ظلم مادى از توده را - اين چنين در سرلوحه دستور و برنامه خود در ميان مردم قرار داد . و با زبان و شمشيرش ، با ستم‌كاران جنگيد و آن را يك وظيفه قاطع خود دانست و هم‌چنان در فكر مبارزه با ديگر ستم‌كاران بود كه با عظمت و بزرگى تمام به شهادت رسيد ، و اگر ناگوارىهاى روزگار او را نمىربود و دنيا به او فرصت بيشترى مىداد ، او همه چيزها را اصلاح و دگرگون مىساخت .\r\n. . . و اين جلوه و نمودارى از على بن ابىطالب است .\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n\r\nدستور امام دربارهء : وظايف زمامدارى\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n\r\nدستور امام به فرمانداران\r\nاز انحصارطلبى در هر چيزى كه همهء مردم در آن سهيم‌اند ، بپرهيز !\r\nعلى\r\nپس از آن‌كه روش و ديدگاه امام على در قبال جامعه و اوضاع آن روشن گرديد و ديديم كه اسلوب كار او در راه تحكيم پيوندهاى اجتماعى فقط بر پايهء عدالت استوار است ، ارائهء قسمت‌هايى از نامه او را كه به‌هنگام انتصاب مالك اشتر نخعى به فرماندارى مصر و اطراف آن ، نوشته است ، از مفصل‌ترين عهدنامه‌ها و جالب‌ترين و جامع‌ترين آنهاست مفيد به‌نظر مىرسد .\r\nبا اين‌كه ما در اين كتاب به پاره‌اى از نامه‌ها و فرمان‌هاى گوناگون امام استناد جسته‌ايم كه حقوق فرد و جامعه در همه آنها بيان شده است ، ولى نامهء على به مالك اشتر در نوع خود بىنظير است ، زيرا اين نامه جامع‌ترين فرمان‌ها و عهدنامه‌هاى امام ، در بيان افكار وى در چگونگى ساختن جامعه است . در اين نامهء ارزشمند ، دستور كامل على درباره زمامدارى آمده است و البته در نامه و دستورهاى ديگر امام ، مواد و قوانين ديگرى نيز وجود دارد كه ما به‌موقع خود از آنها در اين كتاب استفاده كرده و نقل خواهيم نمود .\r\nخوانندگان محترم ، با مطالعهء اين نامه به آگاهى جديدى از عقل و انديشه و نهاد يك\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nانسان كه آن را درباره چگونگى پيوند مردم به همبستگى اجتماعى و بشرى ، براساس خير و نيكى به‌ارمغان داده است ، دست مىيابند .\r\nاينك قسمت‌هايى از نامهء امام ، به مالك اشتر : « 1 »\r\n* * * اين فرمانى است كه از بندهء خداى ، على اميرالمؤمنين ، به مالك پسر حارث نخعى ، معروف به اشتر « 2 » كه به موجب آن ، به فرماندارى سرزمين مصر بپردازد و خراج آن ديار بستاند و با دشمنانش پيكار كند و كار مردم آن را سامان دهد و به آبادانى و عمران شهرها و روستاهاى آن بپردازد . ما پيش از هر چيز ، پسر حارث را به پرهيزكارى و اطاعت خداوند متعال امر مىدهيم كه هرگز در انجام اوامر الهى كوتاهى نكند ، چرا كه سعادت هر دو جهان به رضاى خداوندى بسته است ، آن چنان كه بىخشنودى خداوند ، هيچ طاعتى پسنديده و مقبول نخواهد بود و بايد از احكام اسلامى ، با تمام وسايلى كه در اختيار دارد ، پشتيبانى به‌عمل آورد تا در قبال آن ، به‌يارى و نصرت\r\n\r\n\r\n","description":"","footnote":"\r\n( 1 ) . مؤلف در اين بخش فقط قسمت‌هايى از فرمان امام را - كه هنگام اعزام مالك به مصر ، به‌مثابه‌ى برنامه كار وى نوشتند - نقل نموده بود ، ولى ما ترجيح داديم كه ترجمه كامل آن فرمان را براى مزيد استفاده خوانندگان محترم ، در اين‌جا بياوريم . در ترجمه اين فرمان ، از ترجمه‌هاى فارسى نهج‌البلاغه به‌ويژه ترجمهء كامل فرمان به وسيلهء دوست دانشمندم جناب آقاى علىاصغر فقيهى ، استفاده شده است . م\r\n( 2 ) . مالك پسر حارث نخعى بود . در يكى از پيكارها تيرى بر گوشه چشمش اصابت كرد و از آن اثرى بر جاى ماند وبدين جهت او را مالك اشتر ناميدند .\r\nمالك اشتر در تاريخ سرداران اسلام يادگارهايى برجسته دارد و مىتوان گفت فتوحات اسلام در شام و آسياى صغير مرهون فعاليت و فداكارى او بوده است . مالك از صميمىترين و فداكارترين ياران اميرالمؤمنين على عليه السلام بود و در همه كار او را يارى مىنمود . آن‌گاه كه لشكر شام براى تصرف مصر بدان ديار شتافت و « محمد بن ابىبكر » والى جوان سال آن‌جا شكست خورد ، اميرالمؤمنين « مالك » را به فرماندارى مصر برگزيد و او را با دستورات كامل بدان سوى فرستاد . اما هنوز به مصر نرسيده بود كه به تحريك معاويه مسموم گرديد و درگذشت . مالك در خدمت اميرالمؤمنين مقامى ارجمند و عزيز داشت ، بدان سان كه پس از مرگش اشك‌ريزان مىفرمود : « مالك براى من چنان بود كه من براى رسول خدا بودم » و باز مىفرمود : « كيست كه چون مالك تواند بود ؟ او بازوى من بود كه در مرز كشور مصر از دوشم بيفتاد و در خاك نهان شد . » م\r\n","page_name":" 354 ","page_number":354},
  {"content":"\r\n\r\nپروردگار اميدوار باشد .\r\nحاكم و والى بايد ديد هوس و خواهش‌هاى نفسانى را ، هم‌چون پرهيزكاران پيوسته به زنجير زهد و عبادت مقهور سازد ، زيرا هواى نفس آتش فروزانى است كه اگر دمى انسان را غفلت زده يابد ، ناگهان شعله‌ور شده و خرمن هستى و سعادت او را نابود كند .\r\nمالك ! تو در سرزمينى مىخواهى حكومت كنى كه در تاريخ طولانى خود زمامداران و حكومت‌هاى دادگر و ستمگر ، فراوان ديده و آن چنان كه تو در كار واليان پيش از خود مىنگرى ، مردم نيز با دقت تمام ، رفتار تو را زير نظر دارند و از كار و كوشش تو غافل نيستند . پس مواظب باش آنچه تو درباره پيشينيان مىگويى ، مردم درباره تو نگويند .\r\nخداوند آگاه و شنواست و گفتار بندگان خويش را مىشنود و به داد ستم‌ديدگان مىرسد و بندهء پرهيزكار ناگزير بايد سخت بيدار باشد تا زبان كسان به دشنام و تقبيح او آلوده نگردد . راستى براى روزگار سختى چه ذخيره‌اى بهتر از نيكوكارى مىتوانى اندوخت ؟ و چه پس‌اندازى براى حكام و فرمانداران بهتر و پرارج‌تر از عدل و داد تواند بود ؟ پس بر خشم و شهوت خويش چيره باش و از آنچه بر تو حلال نيست ، سخت بپرهيز !\r\nآيا مىدانى نفس پرهيزكار كدام است ؟ آن‌كه در تمام حوادث زندگى بر هوس‌هاى خود پيروز گردد و در داورى بىطرف و منصف و بر توده مردم مهربان باشد و با چشمى پرعاطفه و سينه‌اى لبريز از محبت بر آنان بنگرد .\r\nزنهار ! كه در جامهء شبانى ، گرگى خون‌خوار باشى و در درون پنجه‌هاى نرم ، چنگال‌هاى جانفرسا پنهان دارى ؟ آيا هيچ مىدانى كه مردم بر دو گروهند : يا برادر دينى تو هستند و يا انسان‌هايى كه در آفرينش با تو يك‌سانند و هم‌چنان‌كه تو را در زندگى لغزش‌هايى است ، آنان نيز بدون لغزش نخواهند بود . پس بايد به آن ديده در\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nآنان بنگرى كه مىخواهى خداوند بر تو بنگرد .\r\nتو در مصر حكومت مىكنى و من سرپرست تو هستم . ولى پروردگار بىهمتا بر همه ما حكومت دارد و حاكم توانا و مطلق جهان هستى اوست . او كه ما را امام و فرماندارى براى بندگان خود قرار مىدهد آزمايش هم مىكند تا چگونه اين وظيفه خطير را به‌پايان مىرسانيم ؟ تو با هر كس كه نبرد كنى با خداى نتوانى جنگيد . او توانا و مقتدر است ، نه هيچ‌كس از دست انتقامش تواند گريخت و نه از لطف و مرحمتش بىنياز تواند بود .\r\nاى مالك ! لغزش هر لغزش‌كارى را كه بخشيدى ، پشيمان مباش و هر كه را به كيفر رسانيدى ، شادى مكن ، هر چه ميدان را فراخ مىبينى جولان مده و هر چه از دست توانايت برآيد ، شتاب منما . هر آن امرى كه از ما فوق مىشنوى ، با امر خداوندى بسنج ، چنانچه خداوند تو را از آن عمل نهى مىكند ، زنهار كه فرمان خالق را در راه هوس مخلوق قربانى كنى !\r\nو اگر چنين نباشى ، آيينه قلبت زنگ‌آلود و تاريك مىشود و روح ديندارى و تقواى تو سست مىگردد و از خداى به‌دور مىافتى ، هر چند با بندهء گناه‌كار نزديك باشى .\r\nفرمانروايى در سرزمين فراعنه و اين‌كه كشور مصر را به‌زير فرمان‌خواهى آورد و سپاه بيكران اسلام را در صحراى آفريقا سان خواهى ديد ، نكند كه تو را نخوت آورد ! و هر قدر كه خود را فعال و قادر مىبينى به‌ياد داشته باش كه خداوند از تو فعال‌تر و قادرتر است . هر چه مصر را وسيع و باشكوه مىيابى ، چشمى به‌كشور وسيع‌تر و باشكوه‌تر ايزد متعال بگشا و در همه حال به‌ياد خدا باش ! ياد خدا خاطر را روشن كند و چراغ خرد را برافروزد و اشتعال هوس و غضب را فرو نشاند . كبريا و بزرگى ويژه خداوندگار است ، زنهار تو به‌مناعت و تكبر در همانندگان خويش كه روزى چند زيردست تو هستند ، بنگرى و خود را از پايه بندگى فراتر پنداشته ، خيال خدايى در\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nخاطر بپرورى ؟ ! آگاه باش كه آفريدگار توانا ، سركشان خودخواه را زود درهم شكند و گردن فرازى را سخت كيفر دهد .\r\nانصاف و عدل سرلوحه برنامه حكومت است . تو كه با خاندانت به مصر مىروى و ممكن است برخى از مصريان را بيشتر از ديگران دوست بدارى ، هرگز در قضاوت و داورى اين‌گونه تعلقات را مراعات مكن . و اگر چنين نكنى و همگان را با نظر مساوى ننگرى بر بندگان خداى ظلم كرده‌اى و خداوند توانا را به‌دشمنى خويش برانگيخته‌اى . آرى هر كس ستم كند ، دشمن خدا خواهد بود و دشمنى با خداوند ، كار آسانى نيست . واى بر آن‌كس كه آفريدگار هستى به خصومتش برخيزد ! چه زود كه دست حق بر زمينش زند و عاقبتش را در دو جهان تباه سازد .\r\nخداى خود را غافل مپندار كه او هميشه در كمين ستم‌كاران است . دعاى ستم‌ديدگان را به‌دقت گوش كن كه خداوند كوچك‌ترين مظلمه را از بزرگ‌ترين كس صرف‌نظر نفرمايد . مىدانى نيكوترين صفت براى زمامدار چيست ؟ آن كه همواره در راه زندگى ميانه‌رو و معتدل باشد و عدلش مانند ابر رحمت سراسر كشور را در برگيرد و با جديت تمام بكوشد كه زيردستانش را راضى و خشنود سازد و البته از خشم ملت بترس كه نمونه‌اى از خشم خداوند قهّار است .\r\nهمواره خواست مقربان و نزديكان را فداى مصلحت عموم كن ، زيرا خواص هر چه از تو برنجند ، هرگز با رنجش توده قابل مقايسه نيست . چاپلوسان ثناگو را از خود به‌دور دار ، زيرا آنان هميشه طالب نعمت و آسايشند و در روز سختى چه آسان تو را به‌چنگ بلا سپرده و خود به گرد ديگرى حلقه زنند . آن‌كه به‌هنگام نعمت و آسايش پهلوى توست و هنگام بلا مزاحم تو ، آن‌كه عدالت و انصاف تو را دوست ندارد و نامت را به‌مبالغه و گزاف ياد كند ، آن‌كه در برابر نعمت سپاس نگذارد و در ميدان پيكار سست و هراسان باشد ، چنين كسى هر اندازه با تو نزديك باشد ، دشمن جان تو و بلاى حكومت توست . او را از خود به‌دور كن چنانچه خدايش از فضيلت انسانيت به‌دور\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nكرده است . با همهء وسايلى كه در اختيار دارى و با تمام قدرتى كه در جان توست ، به‌جلب رضايت عموم و خرسندىِ توده بكوش ، زيرا اكثريت نگهبان مملكت و حصار كشور است . هميشه با مردم باش ، با شادى آنها شاد شو و در اندوه‌شان شركت كن !\r\nاز آن زيردست بپرهيز كه ديگران را در محضر تو به‌زشتى ياد كند و در عيب‌جويى مردم زبان بگرداند . البته مردم به‌دور از عيب نيستند ، ولى حق توست كه همچون پدرى مهربان ، بر عيوب فرزندان خود پرده بكشى و به شرم‌سارى آنها رضايت ندهى .\r\nهرگز در اسرار پوشيده مردم و در آنچه مربوط به مصالح كشور نيست ، كنجكاوى مكن و بر كشف راز مردم حريص مباش ، زيرا وظيفه تو حفظ قوانين اجتماع و انتظام مسائل معاشرت در ميان ملت است تا آن حدود كه آشكارا باشد .\r\nتو كه از خداوند رازپوش انتظار دارى پرده از اسرارت فرو نيندازد ، پرده از اسرار مردم فرو نينداز ! دستى به‌سوى دل‌شكسته‌گان دراز كن و آن غمكده‌هاى ويران را عمران‌نما و مرمت كن . در دل‌هاى شكسته كه از فروغ نشاط و اميد فرح تهى و خاموش است ، جمال ابديت جلوه مىكند . آرى قلب شكسته عرش خداست . پس هر آن كس كه آن سراچه ويران را تعمير كند ، كعبهء مقدس را آبادان ساخته است . گره از كار مردم بگشا و اختلافات توده را با احتياطى هر چه تمام‌تر - كه شايسته احترام حق عمومى است - فيصله ببخش !\r\nاى مالك اكنون كه پاى بر مسند فرماندارى گذاشته‌اى ، خواه و ناخواه بايد اغراض شخصى و هدف‌هاى خصوصى را ترك گويى . آن پست‌فطرتان كه در گرد فرماندار جديد به سعايت و سخن‌چينى حلقه مىزنند ، مىخواهند قدرت حكومت را وسيله اجراى هدف‌هاى شخصى خود نمايند . در اين موقع وظيفه حكمران آن است كه فتنه‌انگيزان را از خود به‌دور دارد و در دعاوى توده با منتهاى دقت و بازجويى داورى كند . به‌هوش باش كه سخن‌چين ، به‌ظاهر خود را اصلاح‌طلب و حكيم جلوه مىدهد .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nهرگز نصيحت اين گروه را به‌گوش مگير !\r\nتو را سفارش مىكنم كه از نيت خيرانديشان و عناصر صالح استفاده كنى . با بخيل مشورت مكن ، زيرا او پيوسته از گدايى دم زده و تو را از رادمردى و گشاده‌دلى باز دارد .\r\nترسو وجبان را در مجلس شوراى خويش راه مده كه اين عنصر ضعيف هم خود مىترسد و هم كوشش مىكند تا پايهء تصميم و اراده اصحاب مشورت را سست و ناچيز نمايد . با آزمندان همنشين مباش كه اين جماعت همواره سخن از سود شخصى كنند و تو را به ظلم و ستم در راه كسب مال و ذخيره زر ، تشويق نمايند . افراد بخيل و ترسو و آزمند بر عظمت قدرت خدا اتكا ندارند و از پروردگار خويش همواره بدگمان و آشفته خاطرند .\r\nبخل و ترس و حرص نهادهايى است گوناگون ، ولى سرچشمه همهء بدگمانىها به خداوند است .\r\nبدترين وزير تو ، كسى است كه قبل از تو ، و در دوران حكومت اشرار ، وزارت آنان را به‌عهده داشته و در گناهان و تبهكارىهاى آنان شريك بوده است . هرگز خود را با پذيرفتن اينان آلوده نسازى كه يار گناه‌كارانند و برادر ستم‌كاران .\r\nتو مىتوانى از ميان خردمندان قوم وزيرانى كارآزموده و لايق انتخاب كنى كه دامن‌شان از خون شهيدان بىگناه پاك است و دست پرهيزكار و پاك‌شان به مال مستمندان دراز نشده است . همين افراد با تقوا و خيرانديش ، در امر مشورت از بدكاران دورهء پيش ، شايسته‌ترند زيرا نه خون يتيمان خورده‌اند و نه خونابه از ديدهء بيوه‌زنان بيفشانده‌اند . بايد ياران تو از آن كسانى تشكيل شوند كه نه ستم كرده‌اند و نه ستمگر را به‌دست و زبان كمك و يارى داده‌اند .\r\nآرى اينها - همين اصحاب عصمت روح و عفت نفس - زيان تو را روا ندارند و آزار كس نخواهند ، تو را در مسائل كشوردارى نيكو كمك كنند و با تو در همه حال يار و برادر باشند . با تو صميمى و دل‌سوز شوند و در پنهان با دشمنان تو\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nپيمان الفت و دوستى نبندند ، در ميان وزيران ، آن كس را از همه محترم‌تر بدان كه در حق‌گويى از همه بىپرواتر و شجاع‌تر باشد و فرمان خدا و مصالح عموم را بر تملق و چاپلوسى ترجيح دهد . بىپرده پيش رود و خيره‌سر را از آن پرتگاه خطرناك و مهلكه مهيب رهايى بخشد . يعنى از كردار ناشايست كشوردار كه با تيره‌بختى كشور و سقوط دولت همراه هست ، مردانه جلوگيرى كند و هوا و هوس تو را در نظر نگيرد .\r\nتا مىتوانى با پرهيزكاران بپيوند و در معاشرت عناصر صالح ، پايهء دولت خويش استوار كن ، ولى در عين حال فراموش مكن كه آنها هم بشرند و از غرايز پست و وسوسهء درون به‌دور نيستند ، يعنى در همان حال كه همنشينان دانشمند و باتقواى خود را مىنوازى ، بيدار باش تا چشم طمع به دين تو نگشايند و از مقامت سوءاستفاده نكنند . علاوه بر اين ، بايد دانست كه افراط در مهربانى ، مردم را مغرور مىكند و به كبر و نخوت سوق مىدهد تا آنها را تباه سازد .\r\nمبادا كه در حكومت تو ، خادم و خائن يك‌سان باشند ، زيرا خادمى كه در ازاى خدمت خود مزد و مرحمت نبيند ، دلسرد و بىقيد گردد و خائنى كه جزاى خيانت خود را به‌حد كمال نيابد ، كردار زشت خويش را با جرئت بيشترى تكرار كند . و بدان كه بهترين والى آن‌كس است كه نسبت به زيردستان خويش صميمى و يك‌دل باشد و آزار آنها نخواهد و به‌كارهاى پرمشقت وادارشان نكند . با زيردستان خوى برادرى پيش گيرد تا از آنها برادرانه همت و كمك بيند . تو آن‌گاه كه به‌روى آنان باب راستى و صفا بگشايى ، درهاى حقيقت و دوستى به روى تو بگشايند و چون تو را با خود خالص بينند جز خلوص تلافى نكنند .\r\nآن قوانين و سنت‌هاى نيكويى را كه گذشتگان اين امت به آنها عمل نموده و به‌وسيله آنها دوستىها به‌وجود آمده و در سايهء آنها ملت اصلاح يافته است ، پايمال نكن و از بين مبر و سنت و روش جديدى را كه به‌گوشه‌اى از اين سنت‌ها لطمه‌اى\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nوارد سازد ، به‌وجود نياور كه در اين صورت پاداش نيك از آن كسى خواهد بود كه آن را به‌وجود آورد و بدبختى و محروميت نصيب تو خواهد گشت كه آن را نقض كرده و پايمال ساخته‌اى .\r\nتا مىتوانى با دانشمندان و علماى پاكدامن معاشر باش و از حكمت حكماى كشور خويش به‌حد كافى استفاده كن . كه دانشمندان و ارباب حكمت تو را در تحكيم مبانى مملكت يارى كنند و با نيروى فضيلت و كمال ، اختلافات مردم را رفع و پريشانىها را از ميان ببرند و از پيشينيان سخن گويند ، معايب آنها را آشكار و فضايل آنها را تقرير نمايند و اين باعث اصلاح امور سرزمين تو و موجب پايدارى آنچه كه مردم پيش از تو به آن متكى بوده‌اند ، مىگردد .\r\nبدان كه افراد جامعه از گروه‌هاى گوناگونى تشكيل يافته‌اند كه از همديگر بىنياز نيستند و با يكديگر اصلاح يابند . گروهى سرباز و سپاهى هستند ، عده‌اى دبيران و نويسندگان امور و جمعى قاضيان عادل و عده‌اى كارمندان حق و عدالت و گروهى جزيه‌دهندگان و خراج پردازان - از اهل ذمه و مسلمانان - و جمعى بازرگانان و پيشه‌ورانند و گروهى فروماندگانى تهىدست و نيازمند . و هر كدام از اينها را حق و بهره‌اى است .\r\nخداوند براى همهء اين گروه‌ها حدود و مقرراتى وضع فرمود همگان را از بركت قانون مساوات برخوردار كرد و احكام پروردگار هميشه در پيشگاه ما محترم و رفتار پسنديدهء پيشواى عظيم‌الشأن ما حضرت محمد بن عبدالله صلى الله عليه و آله تا به دامنهء محشر ، سرمشق امت اسلام است .\r\n* * * سپاهيان ، به فرمان خدا ، براى مردم به‌منزلهء قلعه‌هاى استوارى هستند . و نيز موجب آراستگى فرمانروايان و باعث عزت دين و وسيلهء ايمنى مردمند . آسودگى و پابرجايى توده تنها به‌وجود سپاهيان است . اما سپاهيان نيازمند به اموالى هستند كه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nخداوند از خراج براى آنان تعيين فرموده است . از اين اموال ، وسايل جهاد با دشمن را فراهم مىنمايند و در ديگر احتياجات خود به‌كار مىبرند . پايدارى دو صنف : سپاهى و متصدى وصول خراج ، به قاضيان و عاملان و دبيران است كه قاضيان ، معاملات و عقود مورد احتياج مردم را به‌استوارى به‌سامان رسانند ، و عاملان تأمين منافع نمايند ( يعنى حفظ امنيت ميان مردم بنمايند و خراج را وصول كنند ) ، و نويسندگان و دبيران آنچه را مربوط به عامه مردم است ، يا اختصاص به‌خود والى دارد ، بنويسند و در اين امر مورد اعتماد والى باشند .\r\nپايدارى همهء اين صنوف به‌وجود بازرگانان و صنعت‌گران است كه اين طبقه گرد يكديگر برآيند و براى سودبردن خود بازارها تشكيل دهند . و نيز احتياجات مردم را به آن اندازه كه از ديگران ساخته نيست ، برآورند . اما افراد بىنوا و حاجت‌مند : بايد به آنان مساعدت و يارى كنى . خداوند درباره هر يك از اينان دستورى داده و به‌عهده والى است كه حق هر كدام را ، به آن مقدار كه نياز دارد ادا نمايد . تنها با سعى و كوشش و استعانت از خداوند است كه والى مىتواند وظيفه خود را به‌حق و شايستگى انجام دهد . . . جان خود را به پيروى از حق استوار نمايد و در راه حق چه بر او آسان بگذرد چه دشوار باشد ، شكيبايى را پيشه سازد .\r\nفرماندهى سپاه را به‌كسى ده كه به‌نظر تو ، بيش از ديگران مطيع اوامر خداوند و رسول و امام بوده و نسبت به اجراى آن دل‌سوزتر باشد . كسى كه پاكدامن‌تر و بردبارتر از سايرين است ، زود خشمگين نمىشود ، و اگر مقصر پوزش خواست مىپذيرد و آرامش خاطر پيدا مىكند . نسبت به ضعيفان مهربان و از زورگويان دورى مىگزيند .\r\nسختى كار ، او را برنيانگيزد و سست عنصرى ، او را از كار باز ندارد . با همهء اينها داراى تبارى بلند و خاندانى شريف و سابقه‌اى نيكو بوده و بزرگوار ، دلير و بخشنده باشد كه دارندگان اين خصال مجموعه‌اى از جوان‌مردى و نيكوكارى هستند . وقتى\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nچنين كسانى را برگزيدى ، چون پدرى مهربان به امور آنان رسيدگى كن و آنچه در تقويت و تأمين ما يحتاج آنان مصرف مىكنى ، به‌نظرت بزرگ نيايد و نيز هيچ توجهى را نسبت به ايشان كوچك مدان ، هر قدر هم ناچيز باشد ، زيرا همين‌هاست كه باعث مىشود سپاهيان ، خيرخواه تو باشند و دربارهء تو گمان نيك پيدا كنند . هيچ‌گاه به‌اتكاى اين‌كه كارهاى مهم آنان را انجام داده‌اى ، از انجام كارهاى كوچك غفلت مورز ! هر يك به‌جاى خود براى ايشان ضرورت دارد ، به‌لطف‌هاى كوچك تو نيازمندند همان‌طور كه از لطف‌هاى مهم و بزرگ تو بىنياز نيستند .\r\nاز ميان فرماندهان ، آن را برگزين و به‌خود نزديك گردان كه به افراد سپاه به يك چشم نگاه كند ، و يارى و احسان او نسبت به ايشان يكنواخت باشد . به‌اندازه‌اى به آنان نيكى و بخشش كند كه كفاف احتياجات خود و خانواده‌شان را بدهد و با فكرى آشفته و ناراحت با دشمن روبه‌رو نگردند و آسوده‌خاطر و يك‌دل به‌جهاد بپردازند . اگر تو نسبت به آنان مهربان باشى ، ترديدى نيست كه دل‌هاى آنان نسبت به تو مهربان خواهد شد .\r\nبيشترين مايهء سرافرازى و چشم‌روشنى واليان ، اين است كه در همه جا عدالت حكمفرما باشد و مردم مهر خود را نسبت به والى آشكار سازند . و اين مهر و علاقه در صورتى بروز مىكند كه در سينهء آنان كينه والى نهان نباشد . هم‌چنين خيرخواهى مردم وقتى ثابت مىگردد كه دور والى را بگيرند و او را از گزند محافظت نمايند ، نه اين‌كه فرمانروايى او را بر خود سنگين شمارند ، و آرزو كنند هر چه زودتر سپرى گردد !\r\nبنابراين ، آرزوهايشان را برآورده ساز و پيوسته آنان را بستاى ، كارهاى بزرگ و رنج‌هايى كه هر كس متحمل شده در نظر داشته باش و مقابل ديگران بازگو كن ، زيرا اين امر دلاوران را به شوق مىآورد و آنان را كه خوددارى مىكنند ، به‌كار و كوشش تحريك و تحريص مىنمايد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nهر كس را كه رنجى متحمل شده است ، در نظر بگير . رنج كسى را به‌غير او نسبت مده و همان مقدار كه زحمت كشيده و در راه تو فعاليت كرده ، قدر بدان ، نه اين‌كه مقدارى از رنج او را نديده بگيرى . هرگاه مردى عالىمقام و داراى تبارى بلند ، رنج كمى متحمل شد ، علو مقام او باعث نشود كار كوچك وى را بزرگ جلوه دهى .\r\nهم‌چنين اگر مرد گمنامى كار بزرگ و ارزنده‌اى انجام داد ، گمنامى او سبب كوچك شمردن كار او نگردد .\r\nهرگاه گرفتار مشكلاتى شدى كه تو را رنج مىدهد يا امرى بر تو مشتبه شد ، به‌خدا و رسول رجوع كن ، چه خداوند درباره قومى كه خواستار راهنمايى آنان بوده فرموده است : « يا ايّهاالذين آمنوا اطيعو الله و اطيعوا الرسول و اولى الامر منكم فان تنازعتم فى شىء فردّوه الى الله و الرسول « 1 » » ( اى كسانى كه ايمان به‌خدا آورده‌ايد ، خدا و رسول و متصدى امر خود را فرمان بريد ، سپس اگر در امرى ميان‌تان نزاع و اختلاف افتاد ، آن را به خدا و رسول واگذار كنيد . ) واگذارى به خدا توجه به آيات محكم و صريح قرآن و واگذارى به‌رسول ، توجه به سنن و احاديث پيغمبر صلى الله عليه و آله است . احاديثى كه همه در آن متفقند و در نسبت آنها به آن حضرت اختلافى نيست .\r\n* * * براى قضاوت و داورى در ميان مردم ، كسى را انتخاب كن كه به عقيدهء تو ، بهترين آنان است . كسى كه مشقات او را در تنگنا قرار ندهد و طرفين دعوى باعث ناراحتى وى نشوند . اگر لغزشى كرد زود متوجه شود ، نه اين‌كه مدتى به اشتباه خود ادامه دهد و چون حق را شناخت براى او فرق نكند و ناراحت نشود . هيچ‌گاه به جهت درستى و علو همت ، متوجه دون همتى و طمع‌ورزى نگردد . در هر كار تعمق و غور كند و به‌توجه سطحى اكتفا ننمايد . در امور شبهه‌ناك باز ايستد تا حقيقت بر او كشف گردد .\r\n\r\n\r\n","description":"","footnote":"\r\n( 1 ) . آيه 58 از سوره 4 ( نساء ) طبق نوشته تفاسير و تصريح روايات شيعه مراد از « اولىالامر » هر حاكمى نيست ، بلكه‌مقصود از آن فقط ائمه اطهار - پيشوايان معصوم - است . . . براى توضيح كافى به تفاسير معتبر مراجعه شود . م\r\n","page_name":" 364 ","page_number":364},
  {"content":"\r\n\r\nدرخواستن دليل از طرفين اصرار ورزد و از مراجعه به طرفين دعوى هيچ‌گاه دلتنگ و خسته نشود . در كشف حقيقت بسيار شكيبا باشد و به محض اين‌كه حق آشكار شد ، حكم قطعى بدهد و دعوى را به‌پايان رساند . چاپلوسى در وى اثر نكند و او را خفيف نسازد و هر قدر ( اصحاب غرض ) وى را تشويق نمايند ، زير بار نرود و به‌سوى آنان كشيده نشود .\r\nبديهى است كه چنين كسانى با اين صفات به‌ندرت يافته مىشوند . اما اگر كسى را با اين شرايط و خصال به‌شغل قضاء گماردى ، مرتب كار او را زير نظر بگير و بازرسى كن ، و به‌اندازه‌اى به‌او حقوق بده كه همهء نيازمندىهايش را بر طرف سازد و از مردم بىنياز گردد . قدر و مقام وى را آن‌قدر بالا ببر كه ديگر نزديكان تو به‌خود حق ندهند تا از او نزد تو سخن‌چينى كنند و وى مطمئن باشد كه هيچ‌گاه غافل‌گير نمىشود ، و كسى قدرت بدگويى از او را ندارد .\r\nدر اين امور به‌طور دقيق و عميق نظر كن ، زيرا كه پيش از تو ، حكومت در پنجه اشرار بود كه هوا و هوس خويش را در آن به‌كار مىبردند و مىخواستند آن را وسيله دنياطلبى خود قرار دهند .\r\n* * * پس از قاضيان ، در كار عاملان و كارمندان خود تأمل كن و آنان را بيازماى سپس به‌كارشان بگمار ، و در اين امر ميل و توجه شخصى ، استبداد و خودخواهى ، سفارش و توصيهء دوستانت را اعمال مكن ، زيرا انتخاب عامل از روى ميل و خودخواهى ، مجموعه‌اى از ستم‌ها و خيانت‌هاست .\r\nاز ميان كارمندان ، آن را برگزين كه داراى تجربه ، و متصف به شرم و منسوب به‌خاندان‌هاى شريف و در اسلام داراى سوابقى نيك باشد . اينان اخلاق‌شان نيكوتر ، شرافت‌شان بيشتر و توجه‌شان از روى عزت نفس و بدون طمع‌ورزى است . سپس حقوق كافى به آنان بپرداز ، چه اين امر ايشان را قادر مىسازد كه وضع خود را اصلاح\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nكنند و هيچ‌گاه به‌فكر برداشت از اموالى كه در اختيارشان هست برنيايند . و نيز جواب قاطعى است در مقابل آنان ، هرگاه به مخالفت با تو برخيزند يا در امانت خيانت كنند .\r\nبعد از آن ، با دقت ، كارهاى ايشان را رسيدگى كن و بازرسان مخفى كه به‌تو راستگو و وفادار باشند ، براى بررسى اعمال آنان بفرست ، چه اين بازرسى نهانى ، ايشان را به‌امانت‌دارى و مدارا با مردم سوق مىدهد . مراقب ياران و كاركنان خود باش ، هرگاه يكى از آنان مرتكب خيانتى شد و گزارش‌هاى متعدد بازرسان مخفى اين خيانت را تأييد كرد ، همين براى تو كافى است و احتياج به شاهد ديگرى ندارى . او را به كيفر اعمالش برسان و به اندازه خيانتى كه كرده ، مجازاتش كن ! مقام او را خوار و خيانتش را برملادار ، و ننگ كار زشت را چون قلاده‌اى به‌گردنش بيفكن .\r\nامر خراج را آن طور رسيدگى كن كه اهل خراج و دهقانان را به‌صلاح آرد ، زيرا با درست شدن و مرتب‌شدن امر خراج و خراج‌گزار ، كار ساير مردم اصلاح پذيرد و سامان يافتن كار ديگران ، بستگى به اصلاح كار خراج دارد . چه همه مردم وابسته به خراج و كسانى هستند كه ماليات مىپردازند .\r\nبايد توجه تو به آبادانى اراضى ، بيشتر از توجه تو به دريافت ماليات باشد ، زيرا با آبادبودن زمين مىتوان خراج مطالبه كرد ، و هر كس از زمين غيرآباد خراج طلب كند ، كشور را ويران و بندگان خدا را نابود مىسازد ، و فرمانروايى او به‌زودى سپرى مىشود . هرگاه خراج‌گزاران از سنگينى خراج ناليدند ، يا از پيدايش آفات زمينى و آسمانى و قطع آب يا نيامدن باران و يا افتادن سيل در زراعت يا كم‌آبى شكايت كردند ، به‌اندازه‌اى كه كارشان اصلاح شود ، به آنان تخفيف بده و از خراج‌شان كم كن و البته اين تخفيف به‌نظر تو سنگين نيايد ، زيرا آن ذخيره‌اى است كه به تو برمىگردد . چه بدين‌وسيله شهرها آباد مىشود و اين خود موجب آراستگى فرمانروايى والى مىگردد . از اين گذشته ، توجه آنان را نسبت به خود جلب مىكنى ، و از مشاهدهء آثار دادگرى خود شادمان مىشوى ، و مىتوانى بين آسايش و نيرويى كه به آنان بخشيدى ، اعتماد كنى . و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبه آنچه از عدالت‌خواهى و مداراى خود ، ايشان را برخوردار كردى ، تكيه داشته باشى ، چه بسا پيش‌آمدهاى ناگوار و دشوارى بشود كه رعايا پشتيبان تو باشند . زيرا دل و جان آنان از تو خشنود است ، و با طيب نفس و جان و دل آن را تحمل مىنمايند و آن‌گاه كه زمين آباد گردد ، اين تخفيف جبران مىگردد . ويرانى زمين ، از خوارى و مسكينى مردم آن است . و زبونى مردم ، معلول طمع‌ورزى واليان و توجه آنان به جمع مال و انباشتن كيسه است ، و اين‌كه فرمانروايى خود را موقتى مىدانند ( و مىخواهند در اين مدت كوتاه تا مىتوانند جيب خود را پر كنند ) از سرنوشت گذشتگان هم عبرت نمىگيرند .\r\n* * * در وضع دبيران و نويسندگان خود دقت كن ، بهترين ايشان را به‌كارهاى خود بگمار ! نامه‌هاى سرى و اسرار جنگى را به نويسنده‌اى واگذار كن كه خصال نيكو در او بيشتر از ديگران باشد . كسى كه هرگاه به او نيكى كردى و مقامش را بالا بردى خود را گم نكند ، و غرور مقام باعث نشود كه در حضور ديگران با سخن تو مخالفت بنمايد ، و نيز غفلت و عدم اطاعت او موجب نشود نامه‌هاى كارمندان را كه به‌نام تو مىرسد به‌موقع به‌تو عرضه ندارد ، يا در پاسخ نامه‌هايى كه بايد به‌طور شايسته از طرف تو بدهد ، كوتاهى كند . نويسنده‌اى كه اگر از طرف تو و به نفع تو پيمانى بست و عقدى استوار كرد ، سست و كم‌مايه نباشد ، و هرگاه پيمانى به زيان تو بود بتواند آن را فسخ نمايد و از بين ببرد .\r\nكاتبان را نبايد تنها از روى حسن ظن و آرامش خاطر و اعتماد خود برگزينى . چه بسا كسانى كه به‌انواع مختلف تظاهر به‌حسن خدمت مىكنند و امر را بر والى مشتبه مىسازند ، در حالى كه نه خيرخواهند ، نه امين مىباشند . بايد آنان را بيازمايى و سابقه خدمتشان را در نظر بگيرى - خدمتى كه به واليان صالح پيش از تو كرده‌اند - سپس از ميان ايشان كسى را برگزينى كه عامه مردم به‌او حسن نظر دارند و تأثير نيكى در ميان\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمردم گذاشته باشند ، كسى كه به امانت‌دارى و درستى شناخته شده است . اگر چنين كردى ، معلوم است كه مطيع خدا و رسول و امامت هست .\r\nدر رأس هر يك از كارهاى خود ، يكى از آنان را بگمار ، تا مغلوب كارهاى بزرگ نشود و بسيارى كارها ، باعث پريشانى او نگردد و هر نقصى كه در نويسندگانت باشد و تو نديده بگيرى ، آن نقص به‌گردن تو خواهد بود .\r\nسفارش بازرگانان و صنعت‌گران را بنما و به عمّال خود دستور ده كه به‌آنان نيكى كنند ، خواه افراد اين صنف در يك جا مقيم باشند ، و اموال خود را براى تجارت و دادوستد به‌شهرهاى ديگر بفرستند و خواه خود به‌كسب اشتغال داشته و با دست خود احتياجات مردم را برآورند . اينان منشأ و سبب سودهايى هستند كه به مردم و كشور مىرسد ، و همين‌ها هستند كه منفعت را از نقاط دوردست ، از خشكى و دريا ، كوه و بيابان - يا جاهايى كه مردم نمىتوانند در آن گرد آيند و جرئت رفتن به آن را ندارند - به‌سوى تو جلب مىكنند .\r\nاين بازرگانان و صنعت‌گران مردمى آرام و صلح‌جو هستند كه هيچ‌گاه خطر نافرمانى و ايجاد فتنه در ايشان نيست . امور اين طبقه را چه در مركز فرمانروايى خود ، و چه در شهرهاى اطراف ، به‌دقت رسيدگى كن و به آنان توجه داشته باش !\r\nبا همه صفات نيكى كه دربارهء بازرگانان گفته شد ، بسيارى از ايشان در دادوستد سخت‌گير ( و تنگ‌نظر ) هم‌چنين بخيل‌اند ، و نيز احتياجات و مواد خوراكى مردم را احتكار « 1 » مىنمايند ؛ در خريد و فروش زورگو هستند كه اين اعمال براى عامه مردم زيان‌آور ، و براى واليان عيب بزرگى است . پس به‌شدت از احتكار جلوگيرى كن ، چه\r\n\r\n\r\n","description":"","footnote":"\r\n( 1 ) . احتكار آنست كه كسى مواد خوراكى مورد احتياج مردم را جمع و نگهدارى كند ، تا در بازار كمياب شود و مردم‌ناچار گردند با قيمت گران‌تر بخرند . احتكار در غيرمواد خوراكى نيز صدق مىكند . . . م\r\n","page_name":" 368 ","page_number":368},
  {"content":"\r\n\r\nرسول خدا صلى الله عليه و آله هم احتكار را منع فرمود . خريد و فروش بايد آسان و از روى عدالت انجام گيرد . قيمت اجناس بايد طورى باشد كه به فروشنده و خريدار زيانى وارد نيايد ، و هرگاه پس از اين‌كه از احتكار نهى كردى ، كسى مرتكب آن شد ، او را عقوبت كن و به كيفر عملش برسان ، ولى در مجازاتش زياده‌روى مكن .\r\nخدا را در نظر داشته باش و در رعايت حال گروه بينوايان ، از خدا بترس ، آنها بيچارگان و مسكينان و نيازمندان و كسانىاند كه در شدت فقر به‌سر مىبرند و گرفتار بيمارىهاى گوناگون هستند . در اين گروه افرادى يافته مىشوند كه از ديگران درخواست يارى مىنمايند . افراد ديگرى هم وجود دارند كه با وجود شدت احتياج ، زبان سؤال ندارند . تو بايد حق هر يك را آن طور كه خدا خواسته نگهدارى و به آنها برسانى ، براى افراد اين طبقه ، قسمتى از بيت‌المال و قسمتى ديگر از محصولات زمين‌هايى كه متعلق به مسلمانان است اختصاص ده و اين امر را در تمام نواحى و شهرها رعايت كن ، زيرا همان حقى كه افراد نزديك به‌تو يا ساكن در مقر فرمانروايى والى دارند ، افراد دوردست و دور از تو نيز دارند .\r\nتفاوتى نيست ، تو موظفى حق هر يك را رعايت كنى ، خواه دور باشد ، خواه نزديك . زنهار كه غرور فرمانروايى باعث شود كه از اين طبقه غفلت نمايى . اگر امور مهم را استوارسازى ولى به امور جزئى توجهى نكنى ، از تو پذيرفته نخواهد شد .\r\nهيچ‌گاه اهتمام و توجه خويش را از اين طبقه بر مگردان و چهرهء خود را از روى خودپسندى ، از آنان برمتاب . در طبقهء بىنوا كسانى هستند كه چون در چشم‌ها كوچكند و اطرافيان تو به‌نظر حقارت به آنان نگاه مىكنند ، به‌تو دسترسى ندارند ، اينان را فراموش مكن و به‌وضعشان برس . به اين ترتيب كه از افراد مورد اعتماد خود كسى را كه از خدا بترسد و متصف به‌فروتنى و تواضع باشد ، به‌كار ايشان اختصاص ده ، تا وضع و حال‌شان را به‌تو گزارش دهد . سپس طورى با آنان رفتار كن و دستور ده كه در روز حساب ، خدا عذر تو را بپذيرد . اين طبقه ، بيشتر از ديگر طبقات ، نيازمند\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nرسيدگى و عدالت و انصافند . در اداى حق هر يك ، آن‌گونه باش كه عذرت در درگاه حق مقبول باشد .\r\nبه‌وضع يتيمان و سالخوردگان توجه كن ! آنها راهى در زندگى ندارند ، و اهل گدايى هم نيستند . رعايت اين حقوق بر واليان ، سنگين و سخت است . اما گاه باشد كه انجام اين وظايف را خداوند بر افرادى سبك و آسان مىكند . كسانى كه از او طلب عافيت كردند و خود را شكيبا ساختند ، و به دوستى وعده حق دربارهء خودشان اعتماد نمودند .\r\nقسمتى از اوقات خود را به حاجت‌مندان اختصاص ده كه خود شخصاً به‌كار آنان برسى . اين امر را در يك مجلس عمومى كه همه بتوانند به آن وارد شوند ، به‌انجام رسان . در اين مجلس براى خاطر خدايى كه تو را خلق كرده ، با مردم فروتن باش ، نگهبانان و سپاهيان را از خود دور كن ، تا هر كسى سخنى دارد بدون ترس و لكنت زبان با تو بگويد . من از پيغمبر خدا صلى الله عليه و آله چندين‌بار شنيدم كه مىفرمود : مردمى كه در ميان آنان ، ضعيف نتواند بدون واهمه و گرفتگى زبان ، حقش را از قوى بگيرد ، هرگز روى پاكى و رستگارى را نخواهد ديد . « 1 »\r\nدر اين مجلس ، بايد تندخويى و درماندگى ارباب رجوع را تحمل كنى . خسته نشوى و سنگدلى و خودخواهى را از خود دورنمايى ، تا خداوند رحمت همه جانبهء خود را برتو بفرستد و پاداش فرمانبرى تو را بدهد .\r\nآنچه عطا مىكنى با گشاده‌رويى باشد ، و اگر امكان بر آوردن حاجت نيست ، با لطف و مهربانى عذر بخواه .\r\n\r\n\r\n","description":"","footnote":"\r\n( 1 ) . لن تقدّس امة لايؤخذ للضعيف فيها حقّه من القوى غيرمتتعتع .\r\nتتعتع ( مصدر باب تفعل ) آن است كه : كسى از سخن گفتن عاجز ماند و زبانش به لكنت افتد . مقصود اين است كه : وضع مجلس و شكوه و تشريفات آن طورى نباشد كه ستمديدگان مرعوب گردند ، و از سخن‌گفتن باز مانند . . . م\r\n","page_name":" 370 ","page_number":370},
  {"content":"\r\n\r\nكارهايى است كه ناچار خود بايد انجام دهى ، از جمله : نامه‌ها و دستورها به بخشداران اطراف كه نويسندگانت از نوشتن آنها عاجزند . ديگر جواب مقتضىدادن به درخواست‌هاى مردم در همان روزى كه درخواست را دريافت كرده‌اى ، چه بر همكاران تو دشوار است كه همان روز جواب دهند . در هر روز كار همان روز را انجام ده ، چه كارهاى هر روز به‌همان روز تعلق دارد .\r\nبهترين اوقات خود را به انجام وظايف خويش نسبت به خداوند اختصاص ده .\r\nگرچه ، هرگاه نيت انسان درست باشد و باعث به صلاح آمدن كار مردم بشود ، تمام اوقات به‌خدا تعلق دارد . ( هر وقتى كه با نيت خير ، در راه آسايش خلق خدا قدمى در آن برداشته شود ، اختصاص به‌خدا دارد و عبادت محسوب مىشود ) .\r\nبايد فرايض را كه خاص خداوند است ، در ساعاتى انجام دهى كه به خداوند و دين خود اختصاص داده‌اى . بنابراين در شب و روز فريضه‌هاى خدا را به‌جاى آور . و آنچه را به قصد قربت انجام مىدهى ، كامل و بدون خدشه و دور از عيب و ريا باشد . هر قدر هم جسم و بدنت در اين راه در رنج و زحمت قرار گيرد ، تحمل كن !\r\nچون براى نماز جماعت مىايستى حد وسط را نگاهدار ، نه آن قدر طول بده كه مردمان از نماز جماعت برمند ، و نه آن قدر شتاب كن كه به اركان نماز لطمه‌اى وارد آيد . ممكن است در بين مردمى كه به تو اقتدا كرده‌اند ، افراد بيمار و ناتوان باشند ، يا كسانى كه كار فورى دارند . هنگامى كه پيغمبر صلى الله عليه و آله مرا به يمن مىفرستاد ، از آن حضرت پرسيدم : نماز ( جماعت ) با آنان چگونه بخوانم ؟ فرمود ضعيف‌ترين ايشان را در نظر بگير ، و مانند او نماز بخوان و به‌مؤمنان مهربان باش .\r\nزنهار كه ميان خود و مردم پرده بكشى و مدتى طولانى خود را از آنان نهان كنى ! چه ، نهان بودن والى از مردم ، نوعى سخت‌گيرى است و نيز باعث كم‌اطلاعى او از كارها خواهد بود . واليان چون در پرده باشند ، از بيرون بىاطلاع مىمانند ، و در نتيجه ، امور بزرگ در نظرشان كوچك ، و امور كوچك بزرگ مىشود . خوب ، زشت و زشت ،\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nخوب جلوه مىكند و حق و باطل مخلوط مىگردد . والى ، يك انسان معمولى است كه نمىداند مردم چه چيزهايى را از او نهان كرده‌اند . حق نيز نشانه‌هاى آشكارى ندارد كه بتوان آن را از باطل تشخيص داد ( بلكه با آزمايش و دورانديشى مىتوان به آن پى برد ) .\r\nتو از دو حال خارج نيستى : يا عادت به‌بذل و بخشش دارى كه در اين صورت دليل ندارد كه در راه اداى حق مردم يا عمل جوانمردانه خود رو نهان كنى . يا به محروم‌كردن مردم و خوددارى از احسان عادت كرده‌اى ؛ در اين‌صورت نيز در پرده‌بودن معنا ندارد ، زيرا مردم در نتيجهء روبه‌رو شدن با تو ، به اخلاقت پى مىبرند و از برآمدن حاجت‌شان نااميد مىگردند ، و به‌زودى از تو دور مىشوند . گذشته از اينها ، بيشتر مراجعات مردم به‌تو در امورى است كه هزينه‌اى براى تو ندارد ، از قبيل اين‌كه : شكايت از ستمگرى مىكنند ، يا درخواست انصاف در معامله‌اى را مىنمايند .\r\nدر دستگاه والى كسانى هستند كه به او نزديكند يا خويشاوند وى هستند ، و به اين جهت مستبد و خودخواهند . دست تعدى به‌طرف مردم دراز مىكنند و در دادوستد بىانصافى مىنمايند . تو بايد موجبات ستمگرىها را از ميان ببرى ، از ايشان مؤاخذه كنى و دست‌شان را از تصرف در شئون مردم كوتاه نمايى .\r\nهيچ‌گاه زمينى را تيول خويشان و نزديكان خود مساز و نبايد هيچ‌يك از آنان به‌طمع افتد كه تو زمين و مزرعه‌اى را به‌ملكيت آنها درآورى ، و بدين‌سبب به املاك مجاور تعدى كند و جلو آب آن را بگيرد . يا كارى كه بايد با همسايگان به‌طور مشترك انجام دهد ، يا خرجى كه بايد ميان همه تقسيم شود ، به آنان تحميل كند كه خوشى و سود اين عمل را او ببرد ، و زيان و عيب آن در دنيا و آخرت بر تو برسد .\r\nحق را با هركس هست ، چه دور و چه نزديك رعايت كن ! و هر جا كه مربوط به\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nخويشاوندان و نزديكانت است صبر را پيشه خودساز ، و در جايى كه رعايت حق بر تو سنگين است عاقبت آن را كه بسيار پسنديده است ، بجوى و در نظر بگير .\r\nهرگاه مردم گمان كردند كه تو در موردى ظلم كرده‌اى ، عذر خود را آشكارا به آنان بگو ، و بدين‌وسيله گمان بد ايشان را از خود بگردان . اين امر ، هم تمرين عدالت‌خواهى تو ، هم ارفاق و مهربانى بر مردم و يك نوع بيان عذرى است كه نتيجهء آن اقامهء حق است كه مورد علاقه و هدف تو است .\r\nهرگاه دشمن دست آشتى به‌سوى تو دراز كرد ، چنانچه خشنودى خدا را در آن مىبينى ، بپذير . اين صلح ، موجب آسايش سپاهيان و آرامش خاطر تو و مردم و امنيت شهرهاست . اما به‌هوش باش كه دشمن پس از آشتى نيرنگ نزند . چه بسا كه دشمن خود را به انسان نزديك مىكند تا وى را غافل‌گير نمايد ، در اين مورد احتياط را از دست مده ، و حسن ظن را به‌كلى از خود دور ساز .\r\nاگر ميان خود و دشمن پيمانى بستى يا چيزى به‌عهده گرفتى ، به عهد و پيمان خود وفادار باش ، و به اين وسيله آن را حفظ نما و با امانت دارى ، ذمه خود را رعايت بكن و حتى جان را در گرو حفظ عهد و پيمان خود قرار ده . از ميان فريضه‌هاى خداوندى هيچ چيز مانند بزرگداشت وفاى به عهد مورد توجه مردم نيست ، و با اختلافى كه در آراء و انديشه‌هاى ايشان وجود دارد ، همه در اين امر توافق دارند . موضوع توجه به اهميت وفاى به‌عهد ، اختصاص به مسلمانان ندارد ، مشركين نيز به آن توجه داشتند و بر خود انجام آن را لازم مىدانستند ، زيرا نتايج شوم عهدشكنى را آزموده بودند . « 1 » بنابراين در آنچه به ذمه‌دارى نيرنگ و حيله به‌كار مبر و در آنچه به‌عهده گرفته‌اى خيانت روامدار و با دشمن خود نيز خدعه به‌كار مبر ، زيرا تنها جاهلان و بدبختان هستند كه جرئت نافرمانى خدا را دارند . خداوند عهد و پيمان خود را به‌منزلهء حريم\r\n\r\n\r\n","description":"","footnote":"\r\n( 1 ) . وقتى كه مشركين خود را مقيد به وفاى عهد بدانند ، معلوم است كه مسلمانان بايد بيشتر مقيد به آن باشند .\r\n","page_name":" 373 ","page_number":373},
  {"content":"\r\n\r\nامنى ميان مردم قرار داده كه به‌طور تساوى از آن برخوردار گردند . اين رحمتى است از او نسبت به بندگانش كه در سايه آن به‌كارهاى خود بپردازند . پس نبايد فساد و خدعه و فريبى در كار باشد .\r\nپيمانى كه با دشمن مىبندى قابل تأويل نباشد كه بتوان آن را به‌معناى ديگرى برگردانيد و هرگاه پس از استوار ساختن پيمان ، دشمن به‌سخن قابل توجيهى متوسل شد و خواست بر خلاف نظر تو آن را معنا كند ، نپذير . هم‌چنين اگر در پيمانى كه بسته‌اى خود را در تنگنا ديدى و فسخ آن را بر خود لازم دانستى ، باز هم براى رهايى خود به‌جمله‌هاى قابل توجيه متوسل مشو . اگر در اين مضيقه‌اى كه اميد گشايش در آن دارى و منتظر پايان نيك آن هستى ، شكيبا باشى بهتر از اين است كه متوسل به خدعه‌اى شوى كه از عاقبت بد آن بيمناك مانى ، و مورد بازخواست خداوند قرار گيرى ، و نتوانى از خدا بخواهى كه تو را از اين بازخواست معاف دارد .\r\nزنهار كه خونى را كه خداوند ريختن آن را حرام كرده ، بريزى . هيچ چيز مانند ريختن خون ناحق ، باعث دشمنى خدا و از ميان رفتن نعمت و سپرىشدن مدت فرمانروايى نمىشود . در روز حساب ، نخستين چيزى كه از طرف خداوند مورد پرسش قرار مىگيرد ، خون‌هاى بىگناهان است . هيچ‌گاه درصدد برميا كه با خون بىگناهان ، فرمانروايى خود را استوار سازى . اين امر ، نه فقط حكم‌روايى تو را تقويت نمىكند ، بلكه موجب ضعف و سستى آن مىگردد و باشد كه باعث زوال و انتقال آن به ديگرى بشود .\r\nاگر به‌طور عمد انسانى را بكشى ، عذر تو را نه خدا مىپذيرد و نه من . چه در قتل عمد ، قاتل بايد به قصاص برسد . و اگر خطا كردى و بدون قصد كسى را كشتى ، مثل اين‌كه خواستى كسى را با تازيانه يا شمشير يا دست ادب كنى ، اما او درگذشت نبايد نخوت و خودخواهى تو سبب شود كه ديهء مقتول را به اولياى او نپردازى .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nزنهار كه خودپسند باشى و به آنچه از خودپسنديده‌اى اعتماد كنى .\r\nزنهار از اين‌كه دوستدار چاپلوسى باشى و بخواهى مردم تو را بسيار بستايند .\r\nاين موارد ، فرصت‌هاى مناسبى است براى شيطان كه نيكى نيكوكاران را از بين ببرد .\r\nزنهار كه بر مردم منت‌گذارى و بخواهى خدمت خود را به رخ آنان بكشى ، يا كار خود را از آنچه هست بيشتر بنمايى . يا وعده‌اى به مردم بدهى ولى به آن وعده عمل نكنى . چه منت ، نيكى را از ميان مىبرد . زياد جلوه دادن خوبى ، نور حق را بر طرف مىسازد و خلف وعده موجب دشمنى خدا و مردم مىشود . چنان‌كه خدا فرموده : « دشمنى بزرگى است نزد خدا كه بگوييد آنچه را نمىكنيد . » « 1 » زنهار از شتابزدگى در كارها پيش از آن‌كه وقت آن برسد .\r\nزنهار از سستى در كار ، هنگامى كه امكان انجام آن هست .\r\nزنهار از لجاجت و پافشارى در كارى كه راه صواب از خطا در آن روشن نيست .\r\nزنهار از انجام ندادن كارى كه درست بودن آن واضح است . هر كار را در جاى خود قرار ده ، و در وقت خود آن را به انجام رسان .\r\nزنهار از انحصارطلبى و به‌خود اختصاص دادن آنچه همه در آن شريك‌اند . مبادا در آن امور خود را برگزينى يا از عمل خلافى كه پاره‌اى از عمالت مرتكب مىشوند و همهء مردم مىدانند ، تجاهل كنى . تو مسئول اين عمل هستى و به‌زودى پرده‌ها كنار مىرود و داد مظلوم را از تو مىگيرند .\r\nدر هنگام غضب خوددار باش ؛ هم‌چنين مواظب تندخويى و دست‌افكنى و تيزى\r\n\r\n\r\n","description":"","footnote":"\r\n( 1 ) . « كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ » ( صف ، آيه 3 ) .\r\n","page_name":" 375 ","page_number":375},
  {"content":"\r\n\r\nزبانت باش . اگر بخواهى از اين خطرات محفوظ بمانى ، در موقع خشم ، سخن تندى بر زبان جارى مكن و خاموش بمان . هم‌چنين در اين مواقع ، سطوت خود را به تأخير انداز ، تا غضب آرام گيرد و اختيارت را در دست گيرى . اين خوى هنگامى در تو استوار مىشود كه روز بازگشت به‌خدا را يادآورى و از اين يادآورى ، بسيار انديشناك شوى .\r\nتو بايد روش پيشينيان خود را به‌ياد آورى و ببينى كه چگونه از روى عدالت حكم مىكردندو چه رسم پسنديده‌اى داشتند ؟ هم‌چنين متذكر دستور و سخن پيغمبر صلى الله عليه و آله يا فرايضى كه خداوند در قرآن قرار داده باشى ، و آنچه را از طرز كار ما ديده‌اى سرمشق خود قرار دهى .\r\nدر آنچه به تو سفارش كرده‌ام در اين عهدنامه ، و وثيقه محكمى كه براى خود در آن گرفته‌ام ، بكوش تا در گرداب پيروى از هواى نفس غرق نشوى !\r\n* * * از خدا مىخواهم كه با رحمت وسيع خود و قدرتى كه به‌هر كار و انجام هر نيازى دارد ، مرا و تو را به‌آنچه مورد رضاى اوست موفق بدارد ، تا در مقابل اعمال خود و عذرمان نزد او و خلقش روشن و پذيرفته باشد .\r\nمردم نام ما را به نيكى برند و اثر نيكى از ما در شهرها باقى بماند . نعمتش را بر ما تمام و كامل كند و كرامت و لطفش را چند برابر سازد . و عاقبت ما را با سعادت و شهادت قرين سازد كه بازگشت همه ما به‌سوى خداست . درود و سلام بسيار بر پيغمبر و خاندان پاك او باد . » والسلام\r\n* * * ما به‌زودى بعضى از اوامر و وصاياى على بن ابىطالب را بر اين عهدنامه خواهيم افزود كه امام رهنمود بزرگ خود را درباره « زمامدارى » با آنها تكميل نموده و تحكيم مىبخشد و با گرمى و محبت ما را به‌سوى آن مىبرد و اين در بخش منتخباتى از\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nادبيات و طرز فكر امام ، در جاى خود ، خواهد آمد و اكنون بايد به بحث‌هايى بپردازيم كه شامل مفاهيم انسانيت ، از نظر همه متفكران قرون و امام على ، مىشود . و هم‌چنين مقايسه‌اى كنيم ميان مبادى و اصول انقلاب بزرگ فرانسه و بين مبادى و اصولى كه انقلاب على بن ابىطالب آنها را از خود به يادگار گذاشته است !\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nاعلاميه جهانى حقوق بشر\r\nدر برنامه و دستور على چيزهايى خواهيد يافت كه برتر و بالاتر است .\r\nعلىبن ابىطالب هرجا كه قدم نهاد و در هر مقامى كه سخن گفت و هردم كه برق شمشيرش همراه پرتو خورشيد درخشيدن گرفت ، پرده‌هاى استبداد را دريده ، شكل‌هاى گوناگون استثمار و خودپرستى را از بين برد ، اساس ظلم و ستم را برافكند و زمين را هموار ساخت تا بتوان آسان بر آن گام نهاد ! . . .\r\nبا مطالبى كه ما بيان كرديم ، بىشك در نزد خواننده محترم تصوير روشن و آشكارى از حقوقى كه علىبن ابىطالب براى انسان قائل بود و آن را بدون هيچ‌گونه ابهام و پرده‌پوشى و پيچيدگى بيان مىداشت ، ترسيم شد . ما با تلخيص آن مطالب در اين فصل ، خواننده را از بررسى و توضيح مجدد بىنياز مىسازيم .\r\nولى براى آن‌كه ارزش والايى را كه نظريات علىبن ابىطالب در زمينه اين حقوق دارد بيان كنيم و براى آن‌كه عظمت و يگانگى على را در اصول و قانونش ، به شكل روشن‌تر و كامل‌ترى نشان دهيم ، به‌نظر ما چنين آمد كه مهم‌ترين مواردى را كه در « اعلاميه جهانى حقوق بشر » آمده است ، در اين كتاب نقل كنيم تا اگر فرق اساسى بين\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمكتب امام على و اين اعلاميهء جهانى ، دربارهء اين حقوق همگانى وجود دارد ، خود خوانندگان آن را ببينند و علت و چگونگى آن را دريابند .\r\nولى اگر صحيح باشد كه در اين زمينه سخن كوتاهى بگوييم ، بايد اشاره كنيم كه واقعاً بسيار مشكل و دشوار است كه از نظر حقيقت و روح مسئله ، انسان اختلافى بين مكتب و اصول امام على و اعلاميهء جهانى حقوق بشر پيدا كند .\r\nالبته وجود اختلاف در عبارات و جزئيات ، با درنظرداشتن اختلاف زمان‌ها اجتناب‌ناپذير است ، ولى از نظر پايه و اساس ، به‌نظر ما هيچ اصل اساسى در اعلاميهء حقوق بشر كه مجمع عمومى سازمان ملل متحد منتشر ساخته ، وجود ندارد كه نظير وهمانند آن را در دستور و اصول علىبن ابىطالب نيابيم . . . و افزون براين ، در دستور و برنامه على ، چيزهايى خواهيم يافت كه بىشك برتر و بالاتر از مواد اعلاميهء جهانى حقوق بشر است .\r\n* * * ولى اگر فرق اساسى در ميان اين دو قانون جهانى باشد ، در مورد پايه‌گذاران اين دو اعلاميهء جهانى است كه به نظر ما در چهار نقطه خلاصه مىشود :\r\n1 . نخستين فرق آن است كه اعلاميهء جهانى حقوق بشر را هزاران نفر از متفكران منسوب به اكثريت يا همه دولت‌هاى جهان تهيه كرده و به‌وجود آورده‌اند ، در صورتى كه مواد و اصول قانون اساسى علوى را ، بزرگ‌مرد واحدى به‌نام علىبن ابىطالب پديد آورده است .\r\n2 . تفاوت دوم در آن است كه علىبن ابىطالب بيشتر از ده قرن ، بر بنيادگذاران اعلاميهء حقوق بشر پيشى دارد .\r\n3 . فرق سوم در آن است كه پديدآورندگان اعلاميهء حقوق بشر ، يا به‌عبارت صحيح‌تر : گردآورندگان مواد و اصول آن ، سراسر دنيا را درباره كارى كه كردند يا مىخواستند بكنند . با لاف و گزاف و خودستايى پر ساختند و تا آن‌جا در خودستايى\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nو زياده‌گويى پيش رفتند كه وجدان و ذوق سليم انسانى از آن نفرت مىيابد ، زيرا آنان با مظاهر غرور و خودپسندىهايشان ، مردم را خسته نموده و به ستوه آوردند و هزار و يك منت و هزار و يك بار گران بر دوش مردم و ملت‌ها نهادند ، در حالى كه علىبن ابىطالب بر توده‌ها و خداى جهانيان تواضع و فروتنى كرد و هرگز فزونى و برترى نخواست و بزرگى نجست ، بلكه از خداوند و از توده مردم اميد داشت كه از كرده و ناكرده‌اش درگذرند و او را ببخشند .\r\n4 . چهارمين و مهم‌ترين فرق‌ها در آن است كه : دولت‌هايى كه بيشترين و بزرگ‌ترين سهم را در پيدايش اعلاميهء حقوق بشر داشتند و يا آن را به رسميت شناختند ، همان‌هايى هستند كه حقوق انسان را از او سلب مىكنند و در هر گوشه و كنارى ، سربازان خود را براى نابودى اين اعلاميه و از بين‌بردن اين حقوق گسيل مىدارند ، در صورتىكه علىبن ابىطالب هرجا كه قدم نهاد و در هر مقامى كه سخن گفت و هردم كه برق شمشيرش همراه پرتو خورشيد درخشيدن گرفت ، پرده‌هاى استبداد را پاره كرد و شكل‌ها و رنگ‌هاى گوناگون استثمار و خودپرستى را از بين برد و اساس ظلم و ستم را برافكند و زمين را هموار ساخت تا بتوان ، به آسانى در آن گام نهاد و سپس در راه دفاع از حقوق افراد و توده‌ها ، در راه نگهبانى حقوق و آزادىهاى انسان ، شهيد از دنيا رفت و مىدانيم كه پيش از شهادت نيز بارها در راه اهداف خويش جانبازى نموده بود .\r\nاكنون مهم‌ترين مواد اعلاميهء حقوق بشر را براى شما نقل مىكنيم : « 1 »\r\n\r\n\r\n","description":"","footnote":"\r\n( 1 ) . مؤلف محترم ، مهم‌ترين مواد اين اعلاميه را از كتاب تاريخ اعلان حقوق الانسان تأليف نويسنده فرانسوى « آلبيرباييه » تعريف دكتر محمد مندور كه از طرف « اتحاديه دول عربى » منتشر شده است نقل كرده بود ، ولى ما براى آن‌كه اطلاعات خوانندگان محترم درباره اعلاميه جهانى حقوق بشر - كه در دهم دسامبر 1948 ميلادى توسط مجمع عمومى سازمان ملل تصويب و اعلام شد - كامل‌تر گردد ، همه مواد آن اعلاميه را ، با مقدمه‌اى كه از طرف سازمان ملل متحد بر آن نوشته شده است ، در اين‌جا مىآوريم تا درضمن مطالعه آن ، عظمت اصول بزرگ و جهانى اسلام را به‌طور كامل دريابيد و البته ما از نظر بينش اسلامى ، درباره بعضى از مواد اعلاميه حقوق بشر نظراتى داريم كه شايد در فرصت مناسب و امكانات بهتر به توضيح و نشر آن اقدام نماييم . . . م\r\n","page_name":" 380 ","page_number":380},
  {"content":"\r\n\r\n\r\nمقدمه\r\nاز آن‌جا كه شناسايى حيثيت ذاتى كليه اعضاى خانواده بشرى و حقوق يك‌سان و انتقال‌ناپذير آنان ، اساس آزادى و عدالت و صلح را در جهان تشكيل مىدهد .\r\nاز آن‌جا كه عدم شناسايى و تحقيق حقوق بشرى منتهى به اعمال وحشيانه‌اى گرديده است كه روح بشريت را به عصيان واداشته و ظهور دنيايى كه در آن افراد بشر در بيان و عقيده آزاد و از ترس و فقر فارغ باشند ، به‌عنوان بالاترين آمال بشر اعلام شده است .\r\nاز آن‌جا كه اساساً حقوق انسانى را بايد با اجراى قانون حمايت كرد ، تا بشر به‌عنوان آخرين علاج به قيام بر ضد ظلم و فشار مجبور نگردد .\r\nاز آن‌جا كه اساساً لازم است توسعه روابط دوستانهء بين ملل را مورد تشويق قرار داد .\r\nاز آن‌جا كه مردم ملل متحد ايمان خود را به حقوق اساسى بشر و مقام و ارزش فرد انسانى و تساوى حقوق مجدداً در منشور اعلام كرده‌اند و تصميم راسخ گرفته‌اند كه به پيشرفت اجتماعى كمك كنند و در محيطى آزادتر وضع و زندگى بهترى به‌وجود آورند .\r\nاز آن‌جا كه دول عضو متعهد شده‌اند احترام جهانى و رعايت واقعى حقوق بشر و آزادىهاى اساسى را با همكارى سازمان ملل تأمين كنند .\r\nاز آن‌جا كه حسن تفاهم مشتركى نسبت به اين حقوق و آزادىها براى اجراى كامل اين تعهد ، كمال اهميت را دارد ، مجمع عمومى اين اعلاميهء جهانى حقوق بشر را آرمان مشتركى براى تمام مردم و كليه ملل اعلام مىكند ، تا جميع افراد و همه اركان اجتماع اين اعلاميه را دائماً مدنظر داشته باشند و مجاهدت كنند كه به‌وسيله تعليم و تربيت ، احترام اين حقوق و آزادىها توسعه يابد و با تدابير تدريجى ملى و\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبين‌المللى ، شناسايى و اجراى واقعى وحياتى آنها ، چه در ميان خود ملل عضو ، و چه در بين مردم كشورهايى كه در قلمرو آنها مىباشند ، تأمين گردد .\r\n* * * ماده اول : تمام افراد بشر آزاد به‌دنيا مىآيند و از لحاظ حيثيت و حقوق با هم برابرند ، همه داراى عقل و وجدان هستند و بايد نسبت به يكديگر با روح برادرى رفتار كنند .\r\nماده دوم : 1 . هركس مىتواند بدون هيچ‌گونه تمايز به ويژه از حيث نژاد ، رنگ ، جنس ، زبان ، مذهب ، عقيده سياسى ، يا هر عقيده ديگر و هم‌چنين مليت ، وضع اجتماعى ، فقر و ثروت « 1 » ، ولادت يا هر موقعيت ديگر ، از تمام حقوق و كليه آزادىهايى كه در اعلاميهء حاضر ذكر شده است ، بهره‌مند گردد .\r\n2 . به‌علاوه هيچ تبعيضى مبنى بر وضع سياسى ، ادارى و قضايى يا بين‌المللى كشور يا سرزمينى كه شخص به آن تعلق دارد خواه اين كشور مستقل ، تحت قيوميت يا غير خودمختار بوده يا حاكميت آن به شكلى محدود شده باشد ، وجود نخواهد داشت .\r\nماده سوم : هركس حق زندگى ، آزادى و امنيت شخصى دارد .\r\nماده چهارم : هيچ‌كس را نمىتوان در بردگى نگه داشت و دادوستد بردگان ، به هرشكلى كه باشد ممنوع است .\r\nماده پنجم : احدى را نمىتوان تحت شكنجه يا مجازات يا رفتارى قرار داد كه موهن ، ظالمانه و يا بر خلاف انسانيت و شئون بشرى باشد .\r\nماده ششم : هركس حق دارد كه شخصيت حقوقى او ، در همه‌جا ، به‌عنوان يك انسان در مقابل قانون شناخته شود .\r\n\r\n\r\n","description":"","footnote":"\r\n( 1 ) . البته على بن ابىطالب « ضرورت » و « لزوم » فقر در جامعه را به رسميت نمىشناسد .\r\n","page_name":" 382 ","page_number":382},
  {"content":"\r\n\r\nماده هفتم : همه در برابر قانون مساوى هستند و حق دارند بدون تبعيض و بالسويه از حمايت قانون برخوردار شوند . و همه حق دارند در مقابل هر تبعيضى كه ناقض اعلاميه حاضر باشد و بر ضد هر تحريكى كه براى چنين تبعيضى به‌عمل آيد ، به‌طور تساوى از حمايت قانون بهره‌مند شوند .\r\nماده هشتم : در برابر اعمالى كه حقوق اساسى فرد را مورد تجاوز قرار بدهد و آن حقوق به‌وسيله قانون اساسى يا قانون ديگرى براى او شناخته شده باشد ، هركس حق رجوع مؤثر به محاكم و دادگاه‌هاى ملى صالحه دارد .\r\nماده نهم : احدى را نمىتوان خودسرانه توقيف ، حبس يا تبعيد كرد .\r\nماده دهم : هركس با مساوات كامل حق دارد كه دعوايش به‌وسيله دادگاه مستقل و بىطرفى ، منصفانه و علناً رسيدگى بشود و چنين دادگاهى درباره حقوق و الزامات او يا هر اتهام جزيى كه به او نسبت داده شده باشد اتخاذ تصميم بنمايد .\r\nماده يازدهم : 1 . هركس كه به بزهكارى متهم شده باشد ، بىگناه محسوب خواهد شد تا وقتى كه در جريان يك دعواى عمومى كه در آن كليه تضمين‌هاى لازم براى دفاع او تأمين شده باشد ، تقصير او قانوناً محرز گردد .\r\n2 . هيچ‌كس براى انجام يا عدم انجام عملى كه در موقع ارتكاب آن عمل ، به‌موجب حقوق ملى يا بين‌المللى جرم شناخته نمىشده است محكوم نخواهد شد ، به همين طريق هيچ مجازاتى شديدتر از آنچه كه در موقع ارتكاب جرم بدان تعلق مىگرفت ، دربارهء احدى اعمال نخواهد شد .\r\nماده دوازدهم : احدى در زندگى خصوصى ، امور خانوادگى ، اقامتگاه يا مكاتبات خود ، نبايد مورد مداخله‌هاى خودسرانه واقع شود و شرافت و اسم و رسمش نبايد مورد تعدى قرار گيرد . هركس حق دارد كه در مقابل اين‌گونه مداخلات و حملات ، مورد حمايت قانون قرار گيرد .\r\nماده سيزدهم : 1 . هركس حق دارد كه در داخل هر كشورى آزادانه عبور و مرور كند\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nو محل اقامت خود را انتخاب نمايد .\r\n2 . هركس حق دارد هر كشورى و از جمله كشور خود را ترك كند ، يا به كشور خود بازگردد .\r\nماده چهاردهم : 1 . هركس حق دارد در برابر تعقيب ، شكنجه و آزار ، پناهگاهى جست‌وجو كند و در كشورهاى ديگر پناه اختيار كند .\r\n2 . در موردى كه تعقيب واقعاً مبتنى به جرم عمومى و غيرسياسى يا رفتارهاى مخالف با اصول و مقاصد ملل متحد باشد ، نمىتوان از اين حق استفاده نمود .\r\nماده پانزدهم : 1 . هركس حق دارد كه داراى تابعيت باشد .\r\n2 . احدى را نمىتوان خودسرانه از تابعيت خود يا از حق تغيير تابعيت محروم كرد .\r\nماده شانزدهم : 1 . هر زن و مرد بالغى حق دارند بدون هيچ‌گونه محدوديت از نظر نژاد ، مليت و تابعيت با همديگر زناشويى كنند و تشكيل خانواده دهند .\r\n2 . ازدواج بايد با رضايت كامل و آزادانهء زن و مرد واقع شود .\r\n3 . خانواده ركن طبيعى و اساسى اجتماع است و حق دارد از حمايت جامعه بهره‌مند شود .\r\nماده هفدهم : 1 . هر شخص منفرداً يا به‌طور اجتماع ، حق مالكيت دارد .\r\n2 . احدى را نمىتوان خودسرانه از حق مالكيت محروم نمود .\r\nماده هيجدهم : هركس حق دارد كه از آزادى فكر ، وجدان و مذهب بهره‌مند شود .\r\nاين حق متضمن اظهارعقيده و ايمان است و نيز شامل تعليمات مذهبى و اجراى مراسم دينى است . هركس مىتواند از اين حقوق منفرداً يا مجتمعاً ، به‌طور خصوصى يا به‌طور عمومى برخوردار باشد .\r\nماده نوزدهم : هركس حق آزادى عقيده و بيان دارد و حق مزبور شامل آن است كه از داشتن عقايد خود بيم و اضطرابى نداشته باشد و در كسب اطلاعات و افكار و در\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nاخذ و انتشار آن به تمام وسايل ممكن و بدون ملاحظات مرزى ، آزاد باشد .\r\nماده بيستم : 1 . هركس حق دارد آزادانه مجامع و جمعيت‌هاى مسالمت‌آميز تشكيل دهد .\r\n2 . هيچ‌كس را نمىتوان مجبور به شركت در اجتماعى كرد .\r\nماده بيست و يكم : 1 . هركس حق دارد در ادارهء امور عمومى كشور خود ، خواه مستقيماً و خواه به وساطت نمايندگانى كه آزادانه انتخاب شده باشند ، شركت جويد .\r\n2 . هركس حق دارد با تساوى شرايط ، به مشاغل عمومى كشور خود نايل آيد .\r\n3 . اساس و منشأ قدرت حكومت ، ارادهء مردم است . اين اراده بايد به‌وسيله انتخاباتى ابراز گردد كه از روى صداقت و به‌طور ادوارى صورت پذيرد ؛ انتخابات بايد عمومى و با رعايت مساوات باشد و با رأى مخفى يا به طريقه‌اى نظير آن انجام گيرد كه آزادى رأى را تأمين نمايد .\r\nماده بيست و دوم : هركس به‌عنوان عضو اجتماع ، حق امنيت اجتماعى دارد و مجاز است به‌وسيلهء مساعى ملى و همكارى بين‌المللى حقوق اقتصادى و اجتماعى و فرهنگى خود را كه لازمه مقام و نمونه آزادانه شخصيت اوست ، با رعايت تشكيلات و منابع هر كشور به‌دست آورد .\r\nماده بيست و سوم : 1 . هركس حق دارد كار كند ، كار خود را آزادانه انتخاب نمايد ، شرايط منصفانه و رضايت‌بخشى براى كار خواستار باشد و درمقابل بيكارى مورد حمايت قرار گيرد .\r\n2 . همه حق دارند بدون هيچ تبعيضى ، در مقابل كار مساوى ، اجرت مساوى دريافت دارند .\r\n3 . هركسى كه كار مىكند بايد مزد منصفانه و رضايت‌بخشى دريافت نمايد كه زندگى او و خانواده‌اش را موافق شئون انسانى تأمين كند و آن را در صورت لزوم با هر نوع وسايل ديگر اجتماعى تكميل نمايد .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n4 . هركس حق دارد براى دفاع از منافع خود ، با ديگران اتحاديه تشكيل دهد و در اتحاديه‌ها نيز شركت كند .\r\nماده بيست و چهارم : هركس حق استراحت و فراغت و تفريح دارد و به‌خصوص به محدوديت معقول ساعات كار و مرخصىهاى ادوارى با اخذ حقوق ذيحق است .\r\nماده بيست و پنجم : 1 . هركس حق دارد سطح زندگى و سلامتى و رفاه خود و خانواده‌اش را از حيث خوراك و مسكن و مراقبت‌هاى طبى و خدمات لازم اجتماعى تأمين كند و هم‌چنين حق دارد كه در مواقع بيكارى ، بيمارى ، نقص اعضاء ، بيوگى ، پيرى يا در تمام موارد ديگرى كه به علل خارج از اراده انسان وسايل امرار معاش وى از دست رفته باشد ، از شرايط آبرومندانهء زندگى برخوردار شود .\r\n2 . مادران و كودكان حق دارند از كمك و مراقبت مخصوصى بهره‌مند شوند ، كودكان چه درنتيجهء ازدواج و چه بدون ازدواج به‌دنيا آمده باشند ، بايد از حمايت اجتماعى مساوى برخوردار شوند .\r\nماده بيست و ششم : 1 . هركس حق دارد از آموزش و پرورش بهره‌مند شود .\r\nآموزش و پرورش لااقل تا حدودى كه مربوط به تعليمات ابتدايى است ، بايد مجانى باشد ( آموزش ابتدايى اجبارى است ) . آموزش عالى بايد با شرايط تساوى كامل به روى همه باز باشد ، تا همه بنا به استعداد خود بتوانند از آن بهره‌مند گردند .\r\n2 . آموزش و پرورش بايد به‌نحوى هدايت شود كه شخصيت انسانى هركس را به حد اكمل رشد آن برساند و احترام حقوق و آزادىهاى بشر را تقويت كند . آموزش و پرورش بايد حسن تفاهم ، گذشت و احترام به عقايد مخالف و دوستى بين تمام ملل و جمعيت‌هاى نژادى يا مذهبى و هم‌چنين توسعه فعاليت‌هاى ملل متحد را در راه حفظ صلح تسهيل نمايد .\r\n3 . پدر و مادر در انتخاب نوع آموزش و پرورش فرزندان خود نسبت به ديگران اولويت دارند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nماده بيست و هفتم : 1 . هركس حق دارد آزادانه در زندگى فرهنگى اجتماع شركت كند ، از فنون و هنرها متمتع گردد و در پيشرفت علمى و فوايد آن سهيم باشد .\r\n2 . هركس حق دارد از حمايت منافع معنوى و مادى آثار علمى ، فرهنگى يا هنرى خود برخوردار شود .\r\nماده بيست و هشتم : هركس حق دارد برقرارى نظمى را بخواهد كه از لحاظ اجتماعى و بين‌المللى ، حقوق و آزادىهايى را كه در اين اعلاميه ذكر گرديده است ، تأمين كند و آنها را به مورد عمل بگذارد .\r\nماده بيست و نهم : 1 . هركس در مقابل آن جامعه‌اى وظيفه دارد كه رشد آزاد و كامل شخصيت او را ميسر سازد .\r\n2 . هركس در اجراى حقوق و استفاده از آزادىهاى خود فقط تابع محدوديت‌هايى است كه به‌وسيله قانون ، منحصراً به منظور تأمين شناسايى و مراعات حقوق و آزادىهاى ديگران و براى رعايت مقتضيات صحيح اخلاقى دمكراتيك ، وضع گرديده است .\r\n3 . اين حقوق و آزادىها در هيچ موردى نمىتواند بر خلاف مقاصد و اصول ملل متحد اجرا گردد .\r\nماده سىام : هيچ‌يك از مقررات اعلاميه حاضر ، نبايد طورى تفسير شود كه متضمن حقى براى دولتى يا جمعيتى يا فردى باشد كه به‌موجب آن بتوانند هريك از حقوق و آزادىهاى مندرج در اين اعلاميه را از بين ببرند و يا در آن راه ، فعاليتى بكنند .\r\n* * * چنين بود مجموعه كامل مواد اعلاميه مجمع عمومى سازمان ملل متحد كه درباره حقوق و آزادىهاى انسان اعلان شده است . حقوق و آزادىهايى كه دولت‌هاى بزرگ و عضو سازمان ملل متحد ، به بهانه نگهدارى آنها و كوشش در راه آنها ، هم‌چنان آنها را\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nلگدمال مىسازند و مواد آن را ، در زير پرده حمايت و اجراى آن ، پيوسته نقض مىنمايند ! « 1 »\r\n\r\n\r\n","description":"","footnote":"\r\n( 1 ) . در موقع ترجمه اين كتاب ، نمونهء بارز اين پايمال‌كردن حقوق انسانى از طرف امضاكنندگان اعلاميه حقوق بشر ، فاجعه كنگو بود . . . پنج‌سال پيش « لومومبا » رهبر ملى خلق زجرديده كنگو را در زير سرنيزه‌هاى سربازان سازمان ملل ، دزديدند و او را به‌دست عامل و مزدور سياه و رذلى به‌نام « چومبه » سپردند تا قطعه‌قطعه‌اش كند و صدايش را براى هميشه خاموش سازد . . .\r\nلومومبا به‌خاطر ادامهء استثمار مردم كنگو از طرف امپرياليست‌هاى غربى و سهامداران تراست‌هاى بزرگ اردوگاه سرمايه‌دارى كشته شد ، اما هواداران او ، در مركز مسلمان‌نشين كنگو ، يعنى استانلى ويل دور هم جمع شده و به مبارزه آشتىناپذير خود عليه استعمار و نئوكليناليسم ادامه دادند . . .\r\nولى طولى نكشيد كه نيروهاى امپرياليسم بلژيك - امريكا در يورش وحشيانه‌اى استانلى ويل را فتح كردند و متجاوز از پنج هزار انسان سياه‌پوست را قتل‌عام نمودند ، و نام آن را دفاع از آزادى ! نهادند . « مايك » فرمانده مزدوران سفيدپوست كه در قتل‌عام‌هاى كنگو شركت داشت در يادداشت‌هاى خود - كه اخيراً در روزنامهء كيهان ترجمه و منتشر شد - مىنويسد : « ما به كوچك و بزرگ رحم نمىكرديم ، زيرا احتمال مىرفت كه هركدام از آنها عضو نهضت آزادىبخش ملى كنگو باشد . . . ما حداقل پنج هزار نفر از آنان را به قتل رسانيديم تا توانستيم اسيران سفيدپوست را نجات ! دهيم . در اين جريان ، كشيشان وابسته به ميسيون‌هاى مذهبى مسيحى ، به‌علت آشنايى با وضع محل ، ما را راهبرى مىكردند ! . . . »\r\nبعد از كنگو ، بايد نامى هم از رودزيا ، آنگولا ، موزامبيك و فلسطين خونين ببريم . . . فلسطين اكنون در زير چكمه‌هاى رهزنان خارجى مىنالد و مردم بىپناه و بىدفاع آن ، به‌خاطر سود جنگ‌افروزان متجاوز و فروش كالاى سهامداران كارخانه‌هاى اسلحه‌سازى امپرياليست‌ها ، گروه‌گروه كشته مىشوند . . .\r\nالبته اين خصلت ذاتى امپرياليسم و خواست نظام اجتماعى سرمايه‌دارى جنايت‌بار غربى و شرقى است . ولى آنچه كه شرم‌آورتر و ننگين‌تر است ، آن است كه كسى تجاوزكاران و آدم‌كشانى را كه مثلًا وحشيانه در ويتنام مىجنگيدند ، « سربازان مسيح » بنامد !\r\nروزنامهء پرچم خاورميانه چاپ آبادان شماره 616 مورخ دىماه 45 مىنويسد : « كاردينال اسپلمن رهبر كليساى كاتوليك آمريكا از عمليات آمريكا در ويتنام پشتيبانى كرد . وى سربازانى را كه - بر ضد مردم - مىجنگند « سربازان مسيح » خواند . . . ولى يكى از مشاوران پاپ گفت : نمىتوان اين جنگ را مقدس ناميد . . . » !\r\nآرى ! چنين است نمونه‌اى از اقدامات آزادىخواهانه دولت‌هايى كه براى دفاع از اعلاميه حقوق بشر ! به‌پا خاسته‌اند . ولى با ملاحظه وضع مردم آفريقا ، آسيا و آمريكاى لاتين ، بايد با مؤلف همصدا شد و گفت : اينها سربازان خود را براى نابودى حقوق و آزادىهاى انسانى ، به گوشه و كنار جهان مىفرستند ! اينها ژاندارم‌هاى بين‌المللى هستند كه هدفى جز حفظ منافع اردوگاه سرمايه‌دارى ندارند و آنچه در منطق اينها مفهومى ندارد ، حقوق انسان و آزادىهاى قانونى افراد بشرى است و ترور شخصيت‌هاى ملى و اسلامى در جهان سوم خود گواه گويايى بر جنايات اين ژاندارم‌هاى آدم‌كش و وحشى است . . . م\r\n","page_name":" 388 ","page_number":388},
  {"content":"\r\n\r\nمن فكر مىكنم خوانندگان محترم متوجه شده باشند كه بين اصول اين اعلاميه و مبادى اعلاميهء حقوق بشر فرانسه ، تا چه حدودى پيوند و نزديكى وجود دارد و باز معتقدم خوانندگان محترم متوجه شده‌اند كه بين اصول اين اعلاميه و اعلاميهء حقوق بشر فرانسه ، تا چه حدودى پيوند و نزديكى وجود دارد و هم‌چنين در اين اعلاميه و مبادى اعلاميهء حقوق بشر فرانسه ، تا چه حدودى پيوند و نزديكى وجود دارد و هم‌چنين دريافته باشند كه ميان اين اصول و اصول قانون اساسى علىبن ابىطالب ، چه پيوند و ارتباط اساسى ديده مىشود .\r\nعلاوه بر اين ، بايد توجه داشت كه اصول و دستور امام على دربارهء جامعه انسانى در چهارچوبى از مهر و عاطفه انسانى ژرف قرار دارد كه اعلاميه جهانى حقوق بشر مجمع عمومى سازمان ملل متحد فاقد آن است .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nپيوند زندگى\r\nهمانا من در ميان شما همانند چراغى در تاريكى هستم كه هر كس به آن وارد شود ، از نور آن استفاده مىكند .\r\nهر ظرفى با گذاشتن چيزى در درون آن پر مىشود ، مگر ظرف علم كه گشاد مىگردد .\r\nخداوند به اندازه‌اى كه بر دانشمندان ، آموزش به ديگران را لازم شمرده است ، بر نادانان ، فراگيرى را الزام نكرده است .\r\nفرزندان خود را با اخلاق خود همگام نسازيد ، زيرا آنها براى زمانى غير از زمان شما ، خلق شده‌اند .\r\nهر آنچه را كه براى خود مىپسندى ، براى ديگران نيز بخواه و هر آنچه را كه براى خود نمىپسندى ، براى ديگران نيز نخواه .\r\nبرادرت را با نيكى كردن به او مجازات كن و احسان او را با پاداش نيكو پاسخ بگو !\r\nهمانا شايسته است كه پرهيزگاران به گناه‌كاران محبت كنند .\r\nهمان‌گونه كه ديديم ، امام على همانطور كه از سويى در واخوردگىهاى اجتماعى با ستمديدگان همدردى مىكرد ، از سويى ديگر در شورش و قيام آنها عليه ستمگران نيز سهيم مىشد . همانند همهء مردم براى خود حقوقى قايل بود . با گرسنه و تشنه و\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبىبهره‌گان در سختىها و ناملايمات ، همدردى مىكرد تا پرچمى شايسته عدالت پديد آيد و برافراشته شود . نحوهء عمل‌كرد ايشان در رفع محروميت‌ها از افراد و گروه‌هاى ستم‌ديده ، موارد فراوانى را به ما مىآموزد . هم‌چنين مقررات حكومت‌دارى او كه داراى جايگاه والايى در بين ديگر قوانين نگاشته شده توسط انديشمندان بزرگ شرق و غرب است .\r\nچنان‌كه اشاره شد ، استعدادها و دانش‌هاى امام در عرصه‌هاى مختلف : ادبى ، فلسفى و فكرى در مقايسه با همه آنچه گروه‌ها و نحله‌هاى عرب ، طى قرن‌ها در اين زمينه‌ها به آن دست يافتند ، همچون نسبت سبب به نتيجه و چشمه به رود است . بارها نيز به توانايى شگفت‌انگيز و منحصر به فرد امام در كشف عواطف ، و خواسته‌ها و خصوصيات مردم - / همه مردم - / و بيان و تصوير شگفت اين امور اشاره شد .\r\nو البته استعدادهاى امام در همه عرصه‌ها با همديگر ، هماهنگى و همكارى داشتند و در هر گستره انديشه‌اى و فكرى ، نوآورى كرده و نتايجى غنى به‌بار مىنشاندند و به اين ترتيب مجموعه و دامنه شناخت بشرى را تكميل مىكردند . تمامى سخنان و اصول و قواعدى كه از امام باقى ماند و علوم عربى و فقهى ، اجتماعى بر آن استوار شدند ، نوآورىها و ابتكارات سازنده اى پديد آوردند .\r\nاين مجموعه بزرگ تنها با به تصوير كشيدن طبيعت‌ها و اخلاق و خصوصيت‌هاى مردم ، به‌گونه‌اى متفاوت از آنچه در دانش‌هاى عمومى صورت مىپذيرفت ، به‌پايان مىرسيد ؛ هم‌چنين با برنامه‌ريزىهايى كه زمان با تمام پيشرفت‌ها و تغييراتش مطابق آن راه بپيمايد . . . سپس با هدايت درست و شايستهء عقل و وجدان با توجه به باورهاى ثابتى كه در طبيعت و ذات فرد و جامعه وجود دارد و مسائلى كه با گذر زمان تغيير مىيابند . امام به‌طور دقيق همين‌گونه عمل كرد و با امثال و حِكمت‌هايى زيبا و نيك كه تنها امثال و حكمت‌هاى پيامبر - / و همانندهاى او - / با آن هماوردى مىكرد ، به مردم روى آورد .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبرخى از اين امثال و حكمت‌ها ، تنها عقل و برخى تنها وجدان را مخاطب قرار داده‌اند ؛ اما خطاب بيشتر آنها به عقل و وجدان با هم است . آن دسته از حكمت‌ها و داستان‌هايى كه روى سخن با عقل دارند ، با نهايت دقت هدف‌گيرى شده‌اند و نتيجه ذهن انديشمند و عقل خلاقى است كه خير و شرّ روزگار را به چشم ديده و تجربه‌هايى اندوخته است كه پرده از حقايق برمىدارد و آنها را نمايان مىسازد .\r\nحكمت‌ها و داستان‌هاى امام چنان با حقايق در ارتباط هستند ؛ كه گويا بر اساس قواعد دقيق هندسى بنا شده‌اند و به سبب تعابير زيبايى كه در آنها به‌كار رفته است ، در زيباترين چارچوب فنى و هنرى ممكن جلوه يافته‌اند . به‌همين خاطر است كه امثال و حكمت‌هاى امام از لحاظ معنايى و معمارى زبانى جزو شاهكارهاى ادبيات كلاسيك عربى به‌شمار مىروند . اين سخن بر تمام آنچه فرزند ابوطالب پديد آورده و در نهج‌البلاغه گرد آمده است ، صدق مىكند .\r\nامام على در شيوه بيان حكم خود ، اختيار مردم را سلب نمىكند و آنان را به خود مىگذارد ، تا هرگونه كه صلاح مىدانند ، عمل كنند و روى همين اصل است كه در ساختار بيانى اين گونه از حكمت‌ها ، شكل دستور يافت نمىشود . حكمت‌ها ، بيشتر در قالب خبرى و تهى از گونه‌هاى دستورى - چه امر و چه نهى - ساخته شده‌اند . اين حكمت‌ها ويژگى و ذات دوست و دشمن ، نيكوكار و بدكردار ، عاقل و احمق ، بخشنده و بخيل ، راستگو و دورو ، ستم‌ديده و ستم‌كار ، نيازمند و مرفه ، صاحب حق و ناحق را متبلور ساخته‌اند ؛ همچين معنا و مفهوم اخلاق نيكو و سالم و اخلاق زشت و ناسالم ، اوضاع و احوال نادان و دانا ، ساكت و سخنگو ، سبك‌سر و بردبار ، ويژگىهاى آزمند و قانع ، چگونگى و احوال دشوارىها و راحتىها و تغييرات و بالا و پايين‌هاى زندگى ، و اثرگذارى آنها در اخلاق و كردار مردم و ديگر مواردى كه شمارش و دسته‌بندى آنها در قالب فصل و بخش ناممكن است ، همه اينها بر پايه واقعيت استوار شده‌اند و عقل سليم بدون تاثيرپذيرى از شرايط زمان و مكان مىتواند از آنها\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nقواعدى را استنباط كند . بخشى از اين حكمت‌ها در فصل‌هاى آينده خواهند آمد و هم‌اكنون به آن دسته از امثال و حكمت‌هايى پرداخته مىشود كه‌روى سخن با وجدان و ضمير دارند و يا عقل و وجدان را باهم مخاطب قرار مىدهند .\r\nاشتباه و نادرست بودن اين تصور كه نظام‌ها و قانون‌گذارىهاى بشرى به تنهايى نيازهاى جامعه و سلامت انسان را تضمين مىكنند ، بديهى به‌نظر مىرسد ؛ چرا كه به سرانجام رساندن آنها ، همچون ايجاد و ابداع آنها ، تنها از عهده عقلى دانا و ذاتى پرهيزكار و وجدانى زلال برمىآيد . آنچه در جهان امروزى جريان دارد ، مطابق با قواعد و چارچوب‌هاى معينى ، به اخلاق و باورهاى مجريان قانون‌ها و نظام‌هاى دنيايى مرتبط مىشود و به همان ميزان به وجدان گروهى وابسته است كه اين نظام‌ها و قوانين را تاليف و تدوين و نتيجه ناشى از آن را توجيه كرده‌اند . علاوه بر اين ، بايد پذيرفت نظام‌هاى اجتماعى نوين ، آزادى فراوانى به مجريان و حاكمان خود بخشيده‌اند كه هر زمان بخواهند از آنها سرپيچى كنند . در اين زمينه تفاوت شگرفى ميان آنها و نظام‌هاى گذشته وجود دارد . اين امر به سبب ويژگىهاى ذاتى اين نظام‌ها و اختياراتى كه در اجراى آنها مدنظر گرفته شده ، پديد آمده است ؛ ليكن نظام‌ها و قوانين گذشته ، از اخلاق مجريان آنها كه بر اجرا و پياده‌سازى چارچوب‌هاى آن نظارت داشتند ، بيشتر اثر مىپذيرفتند و به‌همين سبب از موضوع بحث ما در اين‌جا خارج هستند .\r\nهرچند كه نظام‌ها و قوانين سالمى يافت مىشوند كه شايسته ابراز توجه از سوى مردم هستند و مىتوانند مردم را در مسيرى قرار دهند كه منافع‌شان در آن است ؛ اما جلب توجه مردم و واداشتن آنها به مسيرى كه منفعت‌شان در آن است ، تا زمانى كه عمل با رضايت باطنى آن را همراهى نكند ، از ارزش انسانى برخوردار نخواهد بود .\r\nبر اين عقيده‌ايم كه هر عملى كه انسان به آن دست يازد اگر از جوشش وجدان و رايحه خوش نفس و اراده بخشش بدون اكراه و اجبار بىبهره باشد ، از حرارت انسانى تهى\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاست و گران‌تر و بزرگ‌تر از آن است كه ساخته بشر خوانده شود . نظام‌ها و قانون‌ها در ايجاد رابطه‌هاى انسانى تنها تا جايى موفق خواهند بود كه عقل و وجدان را همراه خود داشته باشند و آنها را به خير و نيكى قانع سازند . هم‌چنين هم‌آهنگى و انسجام كامل ميان عرضه فرصت‌هاى شغلى مفيد و اراده كار در يك جا فراهم آورد تا تضمينى براى فرد و سپس جامعه بوده و پيشرفت در مسير تمدن صورت پذيرد .\r\nهر آنچه در اين مجال درباره افراد و گروه‌هاى عادى گفته شد ، در تاريخ انديشمندان و قانون‌گذاران و دانشمندان و مخترعان و ديگر نخبگان نيز وجود داشته است . اگر نگاهى به تاريخ و زندگى افرادى انداخته شود كه خدمتى براى انسانيت و تمدن انسانى انجام داده‌اند ، مشخص خواهد شد كه عقل تنها معيارى نبوده كه آنان را به راه درست رهنمون شده است . عقل ابزارى خشك و بىروح است و تنها توانايى بررسى و فهم اعداد و ارقام ، و صورت‌ها و حالت‌هاى مشخص و چارچوب‌دار را دارد .\r\nبنابراين ، عقل توانايى تشخيص راه راست را دارد ، ولى انگيزه لازم براى پيمودن آن و تحمل سختىها و ناملايمات آن را ايجاد نمىكند . وجدان سالم و عواطف توفنده ، انگيزه و دافعه لازم به‌شمار مىآيند . به‌عنوان مثال چه چيز مىتوانست ماركونى « 1 » را به عزلت و انزوايى هولناك‌و ملال‌آور وادارد و او را از زيبايىهاى زندگى به افسردگى تنهايى بكشاند ، به جز وجدانى بانشاط كه او را بر خدمت رساندن به مردم و تمدن انسانى ترغيب مىكرد و عواطفى كه وجدان سالم و با نشاط او را گرما و حرارت مىبخشيد . آنچه در مورد ماركونى گفته مىشود در مورد پاستور « 2 » ،\r\n\r\n\r\n","description":"","footnote":"\r\n( 1 ) . گوليلمو ماركونى ( 25 آوريل 1873 - / 20 ژوئيه 1937 ) مهندس برق ايتاليايى و دريافت‌كننده جايزه نوبل بود كه‌سيستم بىسيم تلگرافى يا همان راديو را اختراع كرد . ( مترجم )\r\n( 2 ) . لويى پاستور ، از شيمىدانان و زيست‌شناسان مشهور فرانسوى كه اشتهار وى مديون شناخت نقش باكترىها دربروز بيمارى و كشف واكس ضد هارى مىباشد .\r\n","page_name":" 394 ","page_number":394},
  {"content":"\r\n\r\nگاليله « 1 » ، گاندى « 2 » ، بتهوون « 3 » و ديگر عناصر چرخه انسانى كامل نيز صادق است .\r\nنمونه‌هاى مثبتى كه در تاييد اين حقيقت بيان شد ، موارد ديگرى را نيز مطرح مىسازد كه عدم همراهى عقل و وجدان در مورد آنها به ويرانى و مرگ انجاميده است .\r\nآدولف هيتلر و ماكياول ، مولف كتاب ننگين « شهريار » ، و حجاج بن يوسف ثقفى ، و چنگيز خان ، و اسكندر مقدونى ، و برخى از دانشمندان هسته‌اى كه موافق آزمايش‌هاى هسته‌اى بر روى انسانها هستند ؛ آيا همه اين افراد از عقل و ادراكى گسترده و بسيار فراتر از ديگران برخوردار نبودند ؟ با اين حال ، آيا چيزى جز كشتار و ويرانى و تعدى به كرامت انسان‌ها و ارزش‌هاى تمدنى و ميراث تلاش‌هاى بشرى به‌بار آوردند ؟ عقل‌هاى آنان از همراهى وجدانى سالم و عاطفه‌اى با كرامت بىبهره بود و زمانى كه نه وجدانى باشد و نه عاطفه‌اى ، سودى از عقل و ادراك برنمىخيزد كه برعكس ، بيم گزند و آسيب‌رسانى آن بيشتر است .\r\nاين مقال را مجال آن نيست كه سخن در باب اختلاف قوا و نيروهاى انسانى چون عاطفه و وجدان و عقل را تفصيل بدهد ؛ چه بدون شك اين نيروها با يكديگر همكارى داشته و به هم واكنش نشان مىدهند ، تنها اين مسئله مهم است كه مراد از عقل شناخته شود . معناى عقل در اين‌جا ، نيرو و استعدادى است كه مسائل را درك مىكند ، به گونه‌اى كه ميان سبب و نتيجه ارتباط برقرار ساخته و علت را به معلول پيوند مىدهد و در گستره‌اى از اعداد و ارقام و در چارچوبى مشخص راه مىپيمايد كه به‌طور طبيعى كمتر از شرايط عمومى زندگى انسانى تاثير مىپذيرد .\r\n\r\n\r\n","description":"","footnote":"\r\n( 1 ) . گاليله ، دانشمند معروف كه به‌جرم كشف كروى بودن زمين و چرخش آن به‌دور خورشيد از طرف كليسا محاكمه و محكوم به اعدام و مجبور به انكار كشف خود گرديد .\r\n( 2 ) . مهانداس كارامچاند گاندى ( 2 اكتبر 1869 - / 30 ژانويه 1948 ) ( 10 مهر 9 - / 1248 - / بهمن 1326 ) رهبر سياسى و معنوى هندىها بود كه ملت هند را در راه آزادى از استعمار امپراتورى بريتانيا رهبرى كرد .\r\n( 3 ) . لدويگ وان بتهوون ( 16 دسامبر 1770 - / 26 مارس 1827 ) يكى از موسيقىدانان برجسته آلمانى بود كه بيشتر زندگى خود را در وين سپرى كرد . م\r\n","page_name":" 395 ","page_number":395},
  {"content":"\r\n\r\nبر اين اساس ، لازم است در اين زمينه توضيحى داده شود .\r\nپس ذهن و عقل خلاق و نوآور ، بايد از همراهى وجدان و عاطفه در وجود انسان بهره‌مند باشد تا به مسيرى نيك رهنمون شود . اين مسئله تنها در مورد قانون‌گذار نيست ، بلكه افرادى را نيز شامل مىشود كه قانون براى آنها وضع شده است ؛ افرادى كه از آنها خواسته شده تا به نظامى نيك وارد شوند يا به قوانينى احترام بگذراند ، اين افراد نيز بايد به درجه‌اى از خرسندى و رضايت وجدانى در كنار پذيرش عقلى صرف رسيده باشند تا انگيزه لازم براى پيمودن مسير تهذيب كامل انسانى پديد آيد و چاره‌اى جز اين نيست كه با فضايل اخلاقى كه نظام‌ها و قوانين را با حصارهايى بلند و استوار احاطه كرده‌اند ، خو بگيرد .\r\nبه‌همين دليل ، امام على تلاش مىكرد عواطف نيك را در افراد تحريك كرده و وجدان‌هاى سالمى كه گرد و غبار روزگار بر آنها نشسته ، بيدار سازد و آنها را به چالش انداخته و به نگاه‌داشت آن ترغيب نمايد . امام على در تمام سفارش‌ها ، خطبه‌ها ، عهدنامه‌ها و سخنان خود ، وجدان‌ها را مورد توجه قرار داد ؛ چرا كه ايشان به اين نكته توجه داشت كه پالايش اخلاقى ، يكى از بخش‌هاى سرپرستى نظامى عادلانه و حرارت‌بخشى به رفتارهاى انسان‌هاست .\r\nهم‌چنين فراموش نكرد كه اين تهذيب و پالايش از آن جهت كه بخشى از ارزش‌هاى انسانى به‌شمار مىرود ، به تنهايى مطلوب است ؛ همان‌گونه كه براى حمايت از عدالت اجتماعى و راه و رسم‌هاى آن مهم به‌شمار مىآيد ؛ چرا كه كنترلى براى گرايش‌ها و تمايلات انسانى به‌شمار مىرود . استعداد و توانايى شگفت‌انگيز امام نيز در اين مسير او را يارى داد و به واسطه آن به درون افراد و گروه‌ها نفوذ كرد و اميال و خواهش‌هاى آنها را دريافت ، و طبيعت و اخلاقشان را شناخت و نيك و بد آن را درك كرد . سپس در پرتو اطمينان عميق به وجدان انسانى كه آن را خطاب قرار داده بود ، امر و نهى كرد ، به تصوير كشيد و دگرگون ساخت .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nاطمينان و اعتماد فرزند ابوطالب به وجدان و ذات انسانى ، مانند اطمينان بزرگانى بود كه از عقل روشن‌بين و قلب لبريز از حرارت انسانى بهره‌مند بودند ؛ قلبى كه به سبب عشقى ژرف و بىانتها مىتپيد .\r\nاعتماد وى به وجدان چونان اعتماد مسيح ، محمد ، سقراط ، بتهوون ، روسو « 1 » ، گوركى « 2 » ، پاستور و گاندى و ديگر بزرگان و انديشمندانى بود كه قلب‌شان دريچه‌هاى نورى غير قابل مقايسه با ديگر نورها براى آنان گشوده بود . بر اساس همين اطمينان و اعتماد بود كه امام على امثال و حكمت‌هاى خود را بيان كرد و همين است كه افكار و ارشادهاى او را در خطاب با وجدان ، به هم‌ديگر گره مىزند .\r\nامام على از وجود جنبه‌هاى نيكى و خير در درون مردم خاطر جمع بود ، هرچند كه مردم بدىها و مصيبت‌هاى فراوانى براى او به‌بار آورده بودند ؛ با اين حال بذرهاى اطمينان را در قلب‌هاى همگان پاشيد . او مىدانست كه در ميان مردم گروهى بر حق و گروهى بر باطل هستند ؛ گروهى راست مىگويند و ديگرانى دروغ . . . اما بهتر آن است كه انسان ديده خود را بر نقاط نيك و روشن بگشايد . باشد كه همين نقاط ، رشد يابد و مجالى براى شر و بدى باقى نگذارد . هيچ بعيد نيست كه آموزش و ارايه نمونه‌هايى روشن و نيك ، بهتر و سودمندتر باشد . چه بسيار مواردى كه امام به ضرورت اعتماد به وجدان انسانى سفارش نمود . يك بار فرمود : « چون كسى به تو گمان نيك برد ، خوش‌بينى او را تصديق كن . » « 3 » و در جايى ديگر گفت : « شايسته نيست به سخنى كه از\r\n\r\n\r\n","description":"","footnote":"\r\n( 1 ) . ژان ژاك روسو ( 1712 - / 1778 ) متفكر سوئيسى ، در سده هيجدهم و اوج روشن‌گرى اروپا مىزيست . انديشه‌هاى او در زمينه‌هاى سياسى ، ادبى و تربيتى ، تأثير بزرگى بر معاصران گذاشت . نقش فكرى او كه سال‌ها در پاريس عمر سپرى كرد ، به‌عنوان يكى از راه‌گشايان آرمان‌هاى انقلاب كبير فرانسه قابل انكار نيست .\r\n( 2 ) . ماكسيم گوركى ، داستان‌نويس ، نمايش‌نامه‌نويس ، مقاله‌نويس و انقلابى روس و از بنيان‌گذاران سبك رئاليسم سوسياليستى بود . م\r\n( 3 ) . نهج‌البلاغه ، حكمت 248 .\r\n","page_name":" 397 ","page_number":397},
  {"content":"\r\n\r\nدهان كسى خارج مىشود ، گمان بد ببرى ، اگر مىتوان براى آن برداشت نيكويى يافت . » « 1 » پژوهش‌گرانى كه در زمينه شخصيت امام على مطالعه كرده‌اند ، به اشتباه گمان برده‌اند كه امام على گاه مردم را به شدت مىآزرد و ملامت مىكرد . آنها نسبت به اين عقيدهء خود ، به سخنانى از او احتجاج كرده‌اند كه در آنها انسان‌هاى عصر خويش را با سختى و درشتى مورد تهاجم قرار داده است . اما آنچه كه ما در مطالعات خود به آن رسيديم ، خلاف اين سخن را نشان مىدهد :\r\nگفته شد كه امام على هيچ گاه اعتماد و اطمينانش به انسان را از دست نداد ؛ هرچند در برخى شرايط به افرادى خاص اطمينان نكرد . هر كس كه با تاب و تحمل امام بر درشتىهاى مردم آشنا بوده ، و پايدارى شگفت وى در تحمل سختىهاى ناشى از نقض عهد و خيانت و تبه‌كارى بسيارى از دوستان و دشمنانش را بشناسد و در مقابل ، از رفتار به نهايت دوستانه و محبت‌آميز امام با آنان باخبر باشد ؛ چنين فردى حتماً از خوش‌بينى فراوان امام به حقيقت و فطرت انسانى خبر دارد ؛ فطرتى كه جامعه در مواردى آن را به بيراهه مىكشاند .\r\nدرست است كه از امام سخنانى در مذمت و نكوهش خيانت‌كنندگان و پيمان‌شكنان و ستمگران وجود دارد ، اما در تمام اين موارد ، اقرار و تصديق ضمنى امام به امكان تغيير و اصلاح انسان - هر چند مدت زمان زيادى در گمراهى بوده باشد - يافت مىشود . انسان خوش‌بين ، همان‌گونه كه بدكار را بازمىدارد ، به نيكوكار نيز پاداش مىدهد ؛ به اميد آن‌كه كژىهاى اخلاقى و عقيدتى راست گردند . اگر امام چنين اميدى نداشت ، امكان نداشت به درشتىهاى روزگار كه بدكاران بر او روا داشتند ، تاب بياورد . او همانى بود كه در برابر سختىها و مشقت‌ها بردبارى نشان مىداد و دربارهء\r\n\r\n\r\n","description":"","footnote":"\r\n( 1 ) . همان ، حكمت 360 .\r\n","page_name":" 398 ","page_number":398},
  {"content":"\r\n\r\nدنيا و اهل آن مىگفت :\r\nهمانا دنياپرستان چونان سگ‌هاى درنده ، عوعوكنان ، براى دريدن صيد درشتابند ، برخى به برخى ديگر هجوم مىآورند ، و نيرومندشان ، ناتوان را مىخورد ، و بزرگ‌ترها كوچك‌ترها را . « 1 » امام اين گونه سخن مىگفت ، چرا كه رنج و زخم بىشمار از خيانت پيمان‌شكنان و نامردى تبه‌كاران ديده بود . در حقيقت امام با اين گونه توبيخ‌هاى دردآور ، كسانى را ترجيح مىداد كه تبهكار و خيانت پيشه نبودند و چونان سگ پارس نكرده ، مانند حيوانات وحشى درنده‌خو نبودند . . . نيرومندى نبودند كه ناتوان را بخورد يا بزرگ‌ترى كه به كوچك‌تر قهر بگيرد . اين گونه سخن مىگفت و سپس به جنگ درّندگان وحشى و نيرومندهاى ستم‌كار و بزرگ‌ترهاى بيدادگر مىرفت . درست مانند پزشكى كه با گذشت از سلامتى جان و روح خود ، به نبرد با ميكرب‌ها مىرود ؛ با اين تفاوت كه امام زندگى خود را فدا كرد ، تا شايد نجات و رستگارى - / بر همگان - / پديد آيد .\r\nبنابراين ، امام على همانى است كه زندگى را بزرگ مىشمارد و والاترين موجودى است كه خداوند آفريده است . به انسان‌ها احترام مىگذارد : زيباترين نمونه‌ها در اين زندگى ، اطمينانى عميق به وجدان انسانى داشت . نسبت به انسان‌ها خوش‌بين بود و آنان را چنان كه مىبايست ، آزاده مىخواست .\r\nاگر اين اعتماد و خوش‌بينى به مردم نبود ، رفتار امام با مردم متفاوت مىبود و هيچ گاه نمىگفت : « شايسته نيست به سخنى كه از دهان كسى خارج مىشود ، گمان بد ببرى ، اگر مىتوان براى آن برداشت نيكويى يافت . » هم‌چنين در سفارش‌هايش ، وجدان فردى و گروهى مردم را مورد خطاب قرار نمىداد . سخنان امام مانند\r\n\r\n\r\n","description":"","footnote":"\r\n( 1 ) . نهج‌البلاغه ، نامه 31 .\r\n","page_name":" 399 ","page_number":399},
  {"content":"\r\n\r\nسفارش‌هاى پيامبران ، معنايى عميق و هدفى و الا داشت و از حرارت عاطفى لبريز بود . امام مىخواست كه سفارش‌هايش چونان دژى استوار نگهدارنده اخلاق عمومى و عواطف انسانى باشد و كردارهاى سودمند بر پايهء نقاط مثبت عقل و وجدان گردآيند .\r\nبر اساس همين اعتماد به وجدان انسانى و تقويت و تحكيم كارهاى نيك و باارزش است كه در پايان هر حساب و عتابى ، ديده‌بانى از خودشان بر نفس‌ها و چشمانى بينا بر اعضا و جوارح‌شان برمىشمرد و مىفرمود :\r\nاى بندگان خدا بدانيد كه از درون شما نگهبانانى بر شما گماشته‌اند و ديدبان‌هايى از پيكرتان برگزيده و نگهبانان راست‌گويى كه اعمان شما را حفظ مىكنند و شماره نفس‌هاى شما را مىشمارند . « 1 » بر پايهء همين اطمينان به جوهره و وجدان انسانى و بزرگداشت زندگى و زندگان است كه انسان‌هاى عصر خويش را به اين مهم توجه مىداد و آگاه مىساخت كه زندگى درخورِ آزادى است و هيچ بندى را برنمىتابد و ماندن در گاهواره ديروز بر قامت آن شايسته نيست . پس بر آنان است كه چنگ در غل و زنجير آن نهنند كه در اين صورت زندگى به كام آنان ناگوار آيد و رو به نابودى بگذارد .\r\nزندگى زيبا ، همراه باكرامت و آزادى است و از قوانين و سنن خاص خود برخوردار است و نه آن‌گونه كه بدخواهان مىپسندند . همواره در حال پوست انداختن و پيشرفت است و هرگز نوسازى و پيشرفت را به چيز ديگرى ترجيح نمىدهد .\r\nايمان و اطمينان او در زندگى بىنظير بود . به شدت اعتقاد داشت كه زندگان با همراهى كردن با قوانين زندگى ، توانايى اصلاح و تغيير خود را با همراهى كردن با\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 157 .\r\n","page_name":" 400 ","page_number":400},
  {"content":"\r\n\r\nقوانين زندگى دارند و با همين اتّكايى كه به زندگى و ايمانى كه به زندگان داشت ، خطاب به مردم دوران خود فرمود : « فرزندان خود را به نمونه‌گيرى از خود وادار نسازيد ؛ چه آنها براى زمانى غير از زمان شما آفريده شده‌اند . »\r\nاگر او نسبت به زيبايىهاى زندگى و توانايى انسان در پيشرفت به‌سوى نيكى ، خوش‌بين نبود ، چنين سخنى را بر زبان نمىراند ؛ چه اين سخن ، خلاصهء دانش و آگاهى او به توسعه و تكامل زندگى است و اين‌كه انسان استعداد و نيروهايى دارد كه با پيشرفت زندگى تغيير مىيابد . هم‌چنين اين سخن چكيده و برگزيده روش تربيتى سالم ، از ديدگاه او را نشان مىدهد .\r\nبراى تكميل و اتمام اين موضوع ، ناگزير بايد اشاره‌اى به ديدگاه عميق امام درمورد گرايش‌ها و تمايلات بشرى براى زيستن همه ، همه انسان‌ها ، در رفاه بيان كرد .\r\nاگر نگاهى به آثار اغلب انديشمندانى كه مشكلات و مسائل مردم را مورد اتهام خود قرار داده‌اند بنماييم ، متوجه خواهيم شد واژهء « سعادت » در همه آثارشان تكرار مىشود و مفاد و مضمون آن ، محور پژوهش‌هايشان بوده و هدفى است كه به‌سوى آن ره مىپيمايند .\r\nامام على ، واژه ديگرى جايگزين آن كرد كه از گستره‌اى وسيع‌تر و معنايى عميق‌تر و افقى دوردست‌تر و منزلتى بالاتر در توصيف ماهيت وطبيعت بشرى برخوردار است . امام به‌جاى واژه سعادت از واژه « خير » « 1 » استفاده نمود و قلب‌ها را به آن توجه داد . آنچه از معناى « سعادت » برمىآيد ، به حيطهء فردى محدود مىشود ؛ در حالىكه واژه « خير » ، به چنين عرصه‌اى منحصر نيست . بر اين اساس ، خير معنايى وسيع‌تر داشته و سعادت را نيز دربرمىگيرد .\r\n\r\n\r\n","description":"","footnote":"\r\n( 1 ) . بهترين معادل واژه خير ، نيكويى و خوبى است . اين واژه بيشتر در معنايى مقابل شر به‌كار مىرود . در بسيارى ازموارد نيز در تركيبى همراه با واژه بركت به‌عنوان معنايى معادل آن به‌كار رفته است . تركيب « خير من » نيز به‌معناى « بهتر از » استفاده شده است . م\r\n","page_name":" 401 ","page_number":401},
  {"content":"\r\n\r\nاضافه بر اين ، برخى از انسان‌ها نيز به‌گونه‌اى دور از شرافت انسانى ، به خوشبختى و سعادت دست مىيابند . گاه نيز سعادت آنها با آزار و اذيت ديگران همراه مىشود و با آن‌كه به اين امر واقف هستند ، با اين حال دست از كار خود نمىشويند و خود را خوشبخت مىپندارند ! اما « خير » متفاوت از سعادت ، بلكه اصل و منشأ آن است . در حقيقت ، خير همان سعادت با شرط سعادت‌مندى همه مردم است و خشنودى و رضايت از ناحيه بدنى ، عقلى و روانى مىباشد . بنابراين ، امام على بسيار از اين واژه در دعوت پرحرارت خويش به‌سوى هر آنچه كه شأن انسانى را بيفزايد ، استفاده مىكرد و بر پايهء همين تفاوت ميان سعادت و خير است كه برنامه و طرح عظيم اخلاقى خود را تكميل مىكند .\r\nدر فصل آينده ، به بخشى از سخنان دلنشين امام اشاره خواهد شد ؛ سخنانى كه باقى و جاودان خواهند ماند تا زمانى كه انسان نيكوكارى وجود داشته باشد . اين سخنان از چشمه جوشان امام ، « نهج البلاغه » اقتباس و گرفته شده و اداى دينى است به شخصيت بزرگوار آن حضرت و جبران كاستىها و ناگفته‌هاى اين بحث درباره فضايل او خواهد بود . اين سخنان ، مجموعه‌اى هستند كه روش و منهجى در اخلاق نيكو ، آمال و آرزوهاى بزرگ و پالايش والاى انسانى را پايه مىنهند .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nپس از امام\r\nپس از من زمانى خواهدرسيد كه هيچ چيز در آن پنهان‌تر از حقيقت و آشكارتر از باطل نيست .\r\nامام على\r\nزمين از آن خدا و من جانشين و خليفه او هستم . پس هر چه از آن برگرفتم ، متعلق به من و هر آنچه را رها ساختم ، برايم مباح بود .\r\nمعاوية بن ابى سفيان\r\nاى مردم ! به درستى كه من خليفهء خداوند بر روى زمين هستم .\r\nابوجعفر منصور\r\nاز همان هنگام كه دست‌هاى پليد بر امام على بن ابوطالب ، نماد عدالت انسانى دراز گشت ؛ همه اين تراژدىهاى انسانى و اجتماعى به وقوع پيوست و در لوح تاريخ عربى رسم شد و قدرت و دولتى براى آن در شرق پديد آمد .\r\nابتدا بايد به سرانجام « جامعهء عربى » پس از به قدرت رسيدن امويان و سپس عباسيان اشاره كرد . هنگامى كه فرمانروايان با رسم خلافت و ولايت امام على بيگانه گشتند ؛ مردم - / مگر در مواردى نادر - / به « ميراث » آنان بدل گشته و مانند كالا و بلكه بىارزش‌تر به ملك آنان درآمدند .\r\nخلافت امام على ، ميان حكومت عثمان و سلطنت معاويه و جانشينانش قرار داشت ؛ عصرى طلايى از اوج‌گيرى و شكوفايى حقيقت و عدالت كه بىمهرى نسبت\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبه حقوق عمومى و تضييع آن در گذشته و زيادى و كاستى ظلم و ستم در دوره‌هاى بعد ، آن را احاطه كرده بود .\r\nپس از آنچه كه دربارهء واليان ، حاكمان ، اعيان و اشراف و فلاكت و بيچارگى مردم در عصر عثمان و مشاورانش بيان شد ، مناسب است دربارهء احوال حاكمان و رعايا در زمان اموى و عباسى نيز مطالبى چند بيان شود . بدين ترتيب حقيقت علوى آشكارتر شده ، مقررات و قوانين امام على درخشش بيشترى مىيابد و فرزند ابوطالب در هر زمينه‌اى ، بزرگ‌مردى آزادانديش و منصف جلوه‌گر مىشود .\r\nهنوز ضربهء ستم‌كارانه و ناجوانمردانهء ابن ملجم پيمان‌شكن ، امام را از پاى درنياورده بود كه معاوية بن ابوسفيان كمر به نابودى مدعيان خلافت بست و از حذف رقيبان بازنايستاد تا اين‌كه مردم و دارايىهايشان را به نام فرزند ناپاكش يزيد ثبت كرد و در راه اين ثبت از هيچ كارى فروگذار نبود . جالب است به يكى از هزاران راهى كه معاويه در بيعت گرفتن اجبارى براى يزيد به آن دست آويخت ، اشاره‌اى شود . اين داستان به وضوح پايه‌هاى خلافت يزيد و بسيارى از امويان حاكم بعدى را روشن مىكند .\r\nمعاويه براى اجتماع نمايندگان شهرهاى مختلف جلسه‌اى تشكيل داد تا آنها را به بيعت با يزيد در زمان حيات خود وادار كند . پس از اين‌كه همگان جمع شدند و معاويه و فرزندش نيز حضور يافتند ، چاپلوسى دورو به نام يزيد بن مقفع سخن آغاز كرد : اين امير مؤمنان است ؛ ( در حالى كه به معاويه اشاره مىكرد . )\r\nسپس افزود : اگر او بميرد ، اين امير است ؛ ( در حالى كه يزيد را نشان مىداد . )\r\nو ادامه داد : پس هر كه سر باز زند ، با اين طرف است ؛ و به شمشيرش اشاره كرد .\r\nآن‌گاه معاويه خطاب به او گفت : بنشين ، همانا تو سرور سخنوران هستى .\r\nاهل حجاز با وجود زر و زور ، از بيعت با يزيد خوددارى كردند .\r\nروايت‌هاى تكان‌دهنده‌اى از برخورد معاويه با آنها در تاريخ نقل شده است . معاويه\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nيك بار آنان را چنين تهديد مىكند : « به خدا سوگند ، اگر از فردى از شما كلمه‌اى مخالفت‌آميز در اين زمينه به من برسد ، در پاسخ كلمه‌اى باز نخواهد گشت ، مگر اين‌كه شمشير از آن پيشى گرفته ، سرش را قطع كند . پس هر فردى مسئول جان خويش است . »\r\nهم‌چنين بر هر حجازى دو نفر را مأمور كرد و به فرمانده گزمه‌هاى خود سپرد كه :\r\n« اگر كسى از اهل حجاز زبان به تصديق يا تكذيب گشود ، سرش را با شمشير بزنند . » و بدين ترتيب ، قدرت به يزيد رسيد . عبدالله بن حنظله در اين زمينه مىگويد : « به خدا سوگند كه بر يزيد قيام نكرديم مگر اين‌كه از باران سنگ در هراس باشيم . » و همين يزيد بود كه حسين‌بن‌على را با سنگ‌دلى به قتل رساند و كعبه را محاصره كرد و آن را با منجنيق هدف قراد داد و جان و مال مردم مدينه را مباح اعلام نمود و مست كرد و خوش گذراند ؛ به پرورش ميمون و سگ همت گماشت و پس از گذراندن عمرى جان سپرد .\r\nبدين ترتيب ، نوبت به ديگر امويان رسيد و آنان به غارت بيت‌المال و بذل و بخشش به همراهان و ملازمان خود - / با مال و زمين - / همت گماشتند . مبانى عدالت علوى ، يا بهتر بگوييم عدالت اسلامى را نابود كرده و نظام ظالمانهء طبقاتى را بنيان نهادند .\r\nگروهى ستمگر و ثروتمند و گروهى نيز ستم‌ديده و تهيدست گشتند . يكى از فرمانروايان اموى دوازده هزار دينار از بيت‌المال را به معبدى بخشيد كه آهنگى مورد پسند او نواخته بود ؛ در حالى كه برخى براى خوردن نانى در بساط نداشتند . نزديك به خلافت سليمان بن عبدالملك ، آن زمان كه مردم آرزوى آزاده‌زيستى داشتند ، در جامعه اسلامى ده‌ها هزار برده و مملوك وجود داشت . شاهد اين مدعا اين‌كه : سليمان خود به تنهايى هفتاد هزار برده و كنيز آزاد كرد .\r\nدر عصر اموى ، تعصب‌هاى خانوادگى ، قبيله‌اى و نژادى به گونه‌اى كه نه اسلام آن را مىپسنديد و نه امام به آن سفارش كرده بود ، رشد و گسترش يافت . قيسىها از\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nيمنىها و عرب از عجم در حقوق و مزايا متفاوت شدند و نورچشمىهاى تن‌پرورى كه مىخوردند و كار نمىكردند ، فراوان گشتند ؛ كسانى كه بدون كار و تلاش و تنها به خاطر مسئوليت‌هايى اسمى ، مزد مىگرفتند و جيب‌هايشان را از اموال عمومى پر مىكردند ؛ مانند وضعيتى كه اكنون در برخى از كشورهاى عربى حاكم است .\r\nدر اين زمينه تاريخ شهادت مىدهد وليد بن عبدالملك تعداد فراوانى بالغ بر بيست هزار نفر از ديوان‌سالاران را از كار بر كنار كرد . ديگر امويان به جز عمر بن عبدالعزيز نيز همان شيوهء معاويه و يزيد را در استيلاى بر سرزمين‌ها با سنگدلى و خشونت دنبال كردند . به عنوان نمونه ، عبدالملك بن مروان حكومتى استبدادى را بنيان نهاد كه در آن ، جان‌ها و آزادىهاى فردى و عمومى ارزشى نداشتند . وى براى رام كردن ساكنان بحرين دستور داد چشمه‌ها و چاه‌هاى آن را با خاك پُر كنند . « 1 » هم‌چنين جنايت‌كار جلادى به نام حجاج بن يوسف را به حكم‌رانى حجاز و عراق گماشت .\r\nامين‌الريحانى دربارهء بنىاميه گفته است : « برقرارى عدالت در ميان رعيت كه اساس حكومت‌دارى است از سوى تخت‌نشين بازتاب مىيابد ؛ و همان‌گونه كه تخت‌نشينان اموى معرفى گشتند ، يكى ناتوان و ديگرى نادان و سومى ستمگر و بقيه دائم‌الخمر و يا عياش بودند ! » « 2 » هم‌چنين نبايد از رفتار زشت امويان در ناسزاگويى به امام على و فرزندانش بر روى منبر مساجد غفلت كرد و اما تنها خليفه عادل اموى ، عمر بن عبدالعزيز پس از آن‌كه در خلافت روشى نيكو و برجسته در پيش گرفت و به رفع ستم‌ها از مردم و كوتاه كردن دست فرمانداران و اعيان و درباريان از تاراج و غارت همت گماشت ، به\r\n\r\n\r\n","description":"","footnote":"\r\n( 1 ) . نك : ملوك‌العرب ، امين‌الريحانى ، ج 2 ، ص 206 ؛ و كتاب النكبات ، همو ، ص 264 و 70 .\r\n( 2 ) . همان .\r\n","page_name":" 406 ","page_number":406},
  {"content":"\r\n\r\nدست نزديكان خود كشته شد .\r\nبدين ترتيب ، امويان ابتدا با نيرنگ و سپس با زور به خلافت مسلط گشته و آن را به سلطنتى براى خود تبديل كردند كه پايه‌هاى آن رنگ و بويى از عدالت نداشت و سرانجام هم به سبب همين ظلم و ستم‌ها سرنگون شدند .\r\nبا سقوط امويان ، دولت عباسىها سر كار آمدند و چنان كردند كه اهل انصاف بر بنىاميه طلبِ آمرزش نمودند . امين‌الريحانى در اين زمينه به طور اختصار مىنويسد :\r\n« عباسيان با خونريزى و كشتار در سوريه و فلسطين و عراق به قدرت رسيدند و اين خونريزىها هرج و مرج و آشوب به پا كرد . آنان در اين كار از ابوعباس سفاح تبعيت مىكردند . »\r\n« معيطر در شام براى خود از مردم بيعت مىگيرد . يمنىها مىپذيرند و چون قيسىها در برابرش مىايستند ، به آنها يورش برده ، خانه‌هايشان را غارت كرده ، به آتش مىكشد . »\r\n« ابن بيهس نيز با معيطر به جنگ برمىخيزد و بر دمشق مسلط مىشود و ساكنان آن را سركوب و گوشمالى ! مىدهد . »\r\n« در حكومت عباسيان آشوب‌ها ادامه يافت و آتش تعصب‌هاى نژادى زبانه مىكشيد و اهالى ناتوان سرزمين‌ها و نه تجاوزگران - / جلادان و ستمگران - / بودند كه در اين بين آسيب مىديدند . آنانى كه ماليات مىپرداختند و به فراخوان جهاد پاسخ مىدادند . » « 1 » سپس درمورد اواخر حكومت عباسىها و همزمان با پيدايش حكومت‌هاى محلى ، مىافزايد :\r\nبينوا مردمانى كه در آن روزگار سياه زيستند . حاكمان در كشتار و ستمگرى و غارت‌گرى و ويرانى با هم ديگر رقابت مىكردند و به هم‌ديگر فخر مىفروختند .\r\n\r\n\r\n","description":"","footnote":"\r\n( 1 ) . النكبات ، ص 71 - 72 .\r\n","page_name":" 407 ","page_number":407},
  {"content":"\r\n\r\n« سه روز را برايتان مباح كرديم تا آن‌كه را دوست مىداريد ، به اسارت بگيريد و آن‌كه به دنيا آوردند ، بكشيد و آنچه جمع كردند ، غارت كنيد و آنچه كاشتند ، بسوزانيد . »\r\n« چه دوران محنت‌بار و هولناكى ! خداوند رحمت كند كسانى را كه در روزگار اباحه‌گرىها زيستند و نيامرزد فرماندهان و سربازانى را كه به اين خشونت‌ها دست يازيدند . موجوداتى كه به شكل انسانى آفريده شده بودند ، ولى در يك لحظه به درّندگانى وحشى تغيير مىيافتند . »\r\n« آيا اين بربرها شايستهء پنجاه صفحه از كتاب تاريخ هستند ؟ به خدا لياقت آنها بيش از يك سطر را هم ندارند تا به صورت كامل معرفى شوند : با يكديگر جنگيدند ، به جان هم افتادند ، سربريدند ، غارت كردند ، گناه كردند و ويران ساختند و به عبارتى ديگر : ناموس و جان و مال همگان را مباح كردند ! » « 1 » اين جملات ، نوشته‌هاى امين‌الريحانى درمورد قتل‌عام‌هايى است كه با آغاز حكومت عباسىها پديد آمد و كشتارهاى وحشيانه‌اى كه به دست دولت‌هاى ددمنش محلى در دوران افول عباسيان شكل گرفت ؛ زمانى كه تنها نامى از حكومت عباسى بر جاى مانده بود .\r\nو اكنون در مورد عصر عباسى به مسائلى ديگراشاره مىشود :\r\nهمان گونه كه گذشت ، پادشاهان اموى پس از رد پذيرش حكومت امام على و دستورات عادلانه‌اش ، حكومت را حق مسلم خود شمردند ، بدون اين‌كه فرد يا گروهى را در آن سهيم بدانند و انحصارگرايى كامل در حكومت‌دارى پايه نهادند كه هيچ حق كوچك يا بزرگى را براى مردم مشروع نمىدانست و چون عباسيان زمام امور مردم را به ارث بردند ، پايه‌هاى حكومت خود را بر اساس همين تصور از\r\n\r\n\r\n","description":"","footnote":"\r\n( 1 ) . همان ، ص 81 - / 82 .\r\n","page_name":" 408 ","page_number":408},
  {"content":"\r\n\r\nحكومت استوار ساختند : سلطان ، سايه خداوند ( ظل‌اللَّه ) بر زمين است و ولايتش بر مردم حقى است كه خداوند به او تفويض كرده و بندهء خدا نمىتواند آن را تغيير داده يا تفسير كند . بر اساس همين قاعده ابوجعفر منصور ، دومين خليفهء عباسى در خطبه خود به مردم مىگويد :\r\nاى مردم ، به درستى كه من سلطان خداوند بر روى زمين هستم . با توفيق و تاييد اوست كه بر شما حكومت مىكنم . نگهبان اموال او هستم و به اراده و مشيت او در آن تصرف مىكنم و با اجازه او از آن مىبخشم . در حقيقت خداوند مرا همچون قفلى بر اموالش قرار داد و هرگاه اراده كند ، مرا باز كرده ، بر شما مىبخشم و روزى مىدهم و هرگاه اراده كند ، مرا قفل مىكند .\r\nديگر پادشاهان عباسى پس از منصور نيز مطابق همين روش عمل كردند و هر كدام‌شان « سلطان خداوند ! بر روى زمين » بودند .\r\nبدين‌ترتيب ، ماهيت دولت عباسيان و امارت‌ها و دولت‌هاى محلى كه به دنبال آن شكل گرفتند ، آشكار شد . خشونت و بىرحمى دو قانون اصلى حكومتى بود و حكومت عطايى از جانب خداوند به دوستانش از بندگان به شمار مىرفت كه با مهربانى و بخشندگى و حكمت به آنها مىبخشيد . لازم است به نتايج اين تصور و خشونت‌هايى كه در دفاع از آن صورت گرفت ، اشاره‌اى شود ؛ به ويژه بخش‌هايى كه در فقر يا رفاه طبقات جامعه تاثير گذاشت .\r\nخزانه‌هاى بغداد ، پايتخت عباسى از ثروت‌هاى زمين پر و سرريز گشت ؛ ليكن اين اموال مانند ديگر امتيازها تنها نصيب خلفا و فرزندان‌شان و وزيران مىشد و يا كسانى كه مورد خشم و غضب قرار نگرفته بودند . . . اما تودهء مردم كه در ميان آنها افراد شايسته ، بااستعداد و پشت‌كار بالا فراوان بودند و افرادى كه تملق‌گويى نكرده و پيشانى به آستان سلطان نساييده ، در فقر و تنگدستى به سر مىبردند . برخى هيچ نداشتند و ديگران به حد كفاف نمىرسيدند . بدين سان دو طبقهء اجتماعى با شكافى\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nعميق شكل گرفت : طبقه مرفهين كه از آسايش افراطى برخوردار بودند و طبقهء تهىدستان كه در كنار مرگ و نيستى به سر مىبردند . در ميان اين دو طبقه نيز گروهى آسيب‌پذير با وضعيتى مناسب قرار داشت ولى همواره بيم آن مىرفت كه در طبقه تهيدستان سقوط كنند .\r\nدارايىهاى دولت خرج قصرهاى خلفا و اميران و خوش‌گذرانىهاى آنان و كاركنان حامى دولت مىشد و اينان در خانه‌هاى خود بىپروا بر چاكران و كنيزان و خواجه‌گان خود بذل و بخشش مىكردند . خلفا و اميران و ديوان‌سالاران ، از حيث رفاه در جامعه عباسى طبقهء اول بودند و پس از آنان بازرگانان قرار داشتند . . . اما مردم عادى در فلاكت و ويرانى و بين مرگ و زندگى به سر مىبردند . بغداد ميان كوخ‌هاى ويران و محقر و قصرهاى عظيم و افراشته را ، با هم ، جمع كرده بود و آسمانش نعمت و نقمت را در كنار هم داشت . يكى از شاعران آن دوران درباره بغداد چنين سروده است :\r\n« بغداد » برازندهء ثروتمند است ؛ نه كسى كه در فقر و تنگدستى شب را به صبح مىرساند .\r\nاگر قارون ، خداوندگار مال و مكنت در آن اقامت گزيند ، دچار نگرانى و دلواپسى خواهد شد .\r\n« بغداد » همانى است كه به ما وعده داده شده ، ليكن براى خورنده با لباس زودگذر است .\r\nحوريان و نوجوانان زيباروى و هر غير انسانى كه مىطلبى ، در آن موجود است . « 1 »\r\n\r\n\r\n","description":"","footnote":"\r\n( 1 ) . تصلح للموسر ، لا لامرى يبيت فى فقر و افلاس\r\nلوحها قارون رب الغنى اصبح ذا هم و وسواس\r\nهى التى نوعد ، لكنها عاجلة للطاعم الكاسى\r\nحور و ولدان و من كل ما تطلبه فيها سوى الناس\r\n","page_name":" 410 ","page_number":410},
  {"content":"\r\n\r\nو يكى از فرزندان نازپرورده و مرفه بغدادى چنين سروده است :\r\nآيا هنگام پيمايش طول و عرض زمين به ديارى برخورده‌اى كه مانند بغداد ، بهشت روى زمين باشد ؟\r\nزندگى در آن باصفا و درختانش سرسبز است و در غير آن نه صفايى وجود دارد و نه طروات و شادابى .\r\nعمرها در آن بلند مىگردد و غذايش گوارا است ؛ به درستى كه غذا در برخى جاهاى زمين گواراتر است . « 1 » به اين‌كه بغداد در عهد عباسى و حتى هميشه ، بهشت روى زمين و دنياى نعمت و آسايش باشد و يا زندگى در آن ، آسان و درختان سرسبز و غذا لذيذ و عمرها بلند باشد ، اعتراضى وارد نيست . در حقيقت انسان هميشه براى آسايش بيشتر و زندگى در بهشتى همراه با حورى و درختان باردار و گل‌هاى زيبا تلاش مىكرده و همه اين نعمت‌ها حق او است ؛ ليكن چگونه مىتوان اين‌گونه زيست ، در حالى كه ميليون‌ها نفر گرسنه و برهنه و آواره‌اند و مىميرند در حالى كه از بغداد و زيبايىهايش بهره‌اى نبرده‌اند ؟ !\r\nزندگى مرفه به ثروتمندان بغدادى ناپسند نبوده ، به شرط اين‌كه « ابوالعتاهيه » از زبان صدهاهزار نفر خطاب به خليفهء عباسى چنين نسراييده باشد :\r\nچه كسى از جانب من به خليفه پندهايى پياپى مىرساند ؟\r\nمن قيمت‌ها و هزينه‌ها را بر رعيت گران و سخت ديدم .\r\nو شغل‌ها را اندك و نيازها و احتياجات را گسترده يافتم .\r\nو ناملايمات روزگار را در رفت و آمد يافتم .\r\n\r\n\r\n","description":"","footnote":"\r\n( 1 ) . اعاينت فى طو من الارض والعرض كبغداد دارا انها جنة الارض\r\nصفاالعيش فى بغداد و اخضر عوده وعيش سواها غير صاف ولاغض\r\nتطول بها الاعمار ان غذاءها مرىء و بعض الارض امرأ من بعض\r\n","page_name":" 411 ","page_number":411},
  {"content":"\r\n\r\nو يتيمان و بيوه‌گان را در خانه‌هايى تهى ديدم .\r\nكه اميدوارانه آهنگ تو مىكنند .\r\nاز سختىهاى زندگى با صداهايى گرفته ، فريادزنان شكايت مىكنند .\r\nاميد به عطاهاى تو دارند تا پس از عمرى سختى ، رنگِ عافيت را ببينند .\r\nزنان بچه‌دارى كه با شكم‌هايى كه به كمر چسبيده است روز و شب مىگذرانند .\r\nچه كسى به فرياد شكم‌هاى گرسنه و بدن‌هاى برهنه مىرسد ؟\r\nاخبار رعيت را به قدر كفايت براى تو بازگو كردم . « 1 » كتاب الاغانى گزارش مشاهدات فردى را از طبقه پايين كه به ديدار خليفه واثق رفته بود ، از زبان خودش نقل كرده است . به ياد داشته باشيم كه اين تنها برخى مشاهدات وى در يكى از قصرهاى واثق است :\r\nخدم و حشم هم‌چنان مشغول رسيدگى به من بودند كه به ساختمانى وارد شدم . بر زمين آن فرش گسترده و ديوارها با پارچه‌اى گل‌دوزىشده و زربافت پوشانده شده بود ؛ سپس به اتاقى وارد شدم كه كف و ديوارهايش چونان محل پيشين بود و واثق در صدر آن بر تختى جواهرنشان نشسته و لباسى زربافت به تن داشت . « فريده » كنيزش در كنار وى نشسته و لباسى مانند او به تن كرده بود و در دامنش عودى قرار داشت و . . . « 2 »\r\n\r\n\r\n","description":"","footnote":"\r\n( 1 )\r\n . من مبلغ عنى الامام نصائحا متوالية * انى ارى الاسعار ، اسعار الرعية غالية\r\nو ارى المكاسب نزرة و ارى الضروره فاشية * و ارى غموم الدهر رائحة تمر و غادية\r\nو ارى اليتامى و الارامل فى البيوت الخالية * من بين راج لم يزل يسمو اليك و راجية\r\nيشكون مجهدة باصوات ضعاف عالية * يرجون رفدك كى يروا مما لقوه العافية\r\nمن مصيبات جوّع تمسى و تصبح طاوية * من للبطون الجائعات و للجسوم العارية \r\nالقيت اخبارا اليك من الرعية شافية\r\n( 2 ) . بغداد تا دوران « صدام » چنين بود . . و اميد آن‌كه پس از اين ، چنان نباشد . م\r\n","page_name":" 412 ","page_number":412},
  {"content":"\r\n\r\nدر اين زمان بود كه اين بيمارى به تمام طبقه مرفه از مقربان و چاكران و چاپلوسان و برخى از تاجران سرايت كرد . اما خوش‌گذرانىها ، عياشىها و لودگىهاى اين گروه در قصرها و كاخ‌ها ، داستان جداگانه‌اى دارد و بدين‌ترتيب بود كه جامعه به دو يا سه طبقه تقسيم شد . وضعيت برده‌دارى را نيز بايد از « بازار بردگان » هر شهر سراغ گرفت .\r\nانسان‌هايى كه با درهم و دينار خريد و فروش مىشدند ، در حالى كه پيامبر و امام به آزادى و ارزش انسان بسيار اهتمام مىورزيدند . در اين ميان خيابان « دارالرقيق » در پايتخت عباسى جايگاه ويژه‌اى ميان بازارهاى برده‌فروشى داشت .\r\nدر غل و زنجير برده‌فروشان ، از هر رنگى تعدادى يافت مىشد . سياه‌پوستان در كاروان‌هايى از جنوب وارد شهرهاى عباسى مىشدند و هر كدام به قيمت دويست درهم به فروش مىرسيدند و سفيدپوستان كه بيشتر از نژاد ترك و اسلو « 1 » بودند از سمرقند - مركز برده سفيد - آورده مىشدند . از ميان كنيزكان نيز گروهى هندى بودند و از قندهار مىآمدند و گروهى كه اندامى باريك ، چشمانى سياه و موهايى بلند داشتند از سند مىآمدند . كنيزكان مدينه « 2 » به طنازى ، دلبرى ، هرزگى و شعر و آواز شهرت داشتند و كنيزكان مكه « 3 » دستانى ظريف و چشمانى خمار داشتند . گروهى نيز از مغرب مىآمدند كه ابوعثمان برده‌فروش دربارهء آنان گفته است :\r\nاگر كنيزى از بربرها سرزمينش را در نه سالگى ترك گويد و سه سال در مدينه و به\r\n\r\n\r\n","description":"","footnote":"\r\n( 1 ) . در متن عربى واژه « صقالبه » جمع « صقلبى » آمده است . اعراب اسلاوها را به اين نام مىخواندند . ( رك : دهخدا ) ؛ م .\r\n( 2 ) . كنيزانى كه در مدينه به دنيا آمده و رشد يافته بودند .\r\n( 3 ) . كنيزانى كه در مكه متولد شده بودند .\r\n","page_name":" 413 ","page_number":413},
  {"content":"\r\n\r\nهمان ميزان در مكه سكنا گزيند ، سپس در شانزده سالگى به عراق رود تا با فرهنگ و دانش آن‌جا پرورش يابد و در سن بيست و پنج سالگى به فروش برسد ؛ جامع نيكى نژاد و طنازى مدنىها و ظرافت مكىها و فرهنگ عراقىها خواهد بود . « 1 » ابوعثمان برده‌فروش كه خدايش بيامرزد ، فراموش كرد قيمت كنيزى با چنين اوصاف را بيان كند . اما كنيزكان حبشى و تركى و اسلو و رومى و ارمنى نيز هركدام به شكلى و با ويژگىهايى خاص خود بودند و اهل فن آن زمان در شمارش آنها بسيار پُرگويى كرده‌اند . « 2 » مردم ، پس از گسست طبقاتى دو يا سه‌گانهء پديدآمده در جامعه عباسى ، ديگر نسبت به سلامت و امنيت جان و مال خود ، حتى يك روز اطمينان نداشتند . جان آدميان تحت اراده سلطان و همواره در معرض نيستى بود و اموال‌شان به گوشهء چشمى نابود مىگشت ، « زيرا بذل و بخشش‌هاى خلفا و اميران و واليان حد و حصرى نداشت و مصادرهء اموال برايشان دشوار نبود . بسيار مىشد كه نغمه‌اى يا بيت شعرى و يا سخنى زيبا و پاسخى نيكو به مذاق‌شان خوش مىآمد و در برابرش مالى فراوان پاداش مىدادند و گاه نيز مورد پسند واقع نمىگشت و در جزايش خونى ريخته و يا مالى مصادره مىشد . »\r\n« عتابّى » اين حالت سلاطين را در عصر خود توصيف كرده است . وى در برابر اين پرسش كه چرا با هنر ادبى خود مجيزگوى سلطان نمىشود ، پاسخ مىدهد : « چنين يافتم كه سلطان بى دليل ، شخصى را ده‌ها هزار مىبخشد و ديگرى را بىدليل از بالاى ديوارى به پايين مىافكند و من نمىدانم كدام يك از اينان خواهم بود . »\r\nنمونه‌اى ديگر هنگامى كه نمايندهء مهدى عباسى نزد « مفضل‌الضبى » آمد و او را به قصر فراخواند ، وحشت‌زده شده و گمان مىبرد از او نزد مهدى بدگويى شده است . به همين سبب ، خود را براى مرگ آماده كرده و دو جامه بر تن مىكند و چون به\r\n\r\n\r\n","description":"","footnote":"\r\n( 1 ) . ضحىالاسلام ، ج 1 ، ص 88 .\r\n( 2 ) . آيا در قرن ما ، « قاچاق انسان » و « برده‌فروشى مدرن » بدتر از دوران‌هاى گذشته ، ادامه ندارد ؟ به گزارش‌هاى سازمان ملل و كميته‌هاى حقوق بشر مراجعه شود . م\r\n","page_name":" 414 ","page_number":414},
  {"content":"\r\n\r\nحضورش مىرسد ، سلام كرده و پاسخ مىشنود . پس از اين‌كه اضطرابش آرام مىگيرد ، مهدى از او مىپرسد ، كدام يك از ابيات عرب فاخرتر است ؟ . . . هم‌چنين در مورد مسائل ديگرى از او سؤال مىكند و مفضل به پرسش‌هايش پاسخى نيكو مىدهد و هنگامى كه مهدى حالش را جويا مىشود ، از بدهكارىاش شكايت مىكند و مهدى دستور مىدهد سى هزار درهم به او بدهند .\r\n« پس از آن‌كه مأمون ، فضل بن سهل را به قتل رساند ، مقام وزارت را به احمد بن ابىخالد پيشنهاد كرد ؛ اما وى پاسخ مىدهد : كسى را نديده كه به وزارت رسيده و سالم مانده باشد . » « 1 » از نتايج شكاف ميان فقير و غنى و يا بهشت و جهنم پديدآمده ، اين بود كه از يك سو عياشى و هرزگى با افزايش ثروت‌ها و كنيزان و رواج شراب‌خوارى گسترش يافت و طبق گفتهء جاحظ ، قمار در بين مرفهين كه اقليتى ناچيز را شكل مىدادند ، رايج شد . آنان همواره مشغول ابتكار روش‌هاى جديدى براى سرگرمى بودند و همين كه از تفريحى زده مىشدند ، به چيزى ديگر روى مىآوردند تا بدانجا كه بنا به گفتهء اصفهانى : « يكى از آنها نزديك بود سرش را به خاطر زيبايى نغمه‌اى به ستون بكوبد » ! و اين‌گونه مىخواست شيوه‌اى جديد در بيان خوشحالى و مسرت خويش بيافريند . از سوى ديگر فقر و نيازمندى در ميان مردم عادى به شدت گسترش يافت . برخى از آنان - / انتحارگونه - / به تفريح‌هاى پست روى آوردند و ديگران زهد ورزيدند و يا به دليل نااميدى و بدبينى با حيات و جامعه بيگانه گشتند . « ابوالعتاهيه » زبان حالِ آنها را چنين بيان مىكند :\r\nقرص نان خشكيده‌اى كه در كُنجى مىخورى\r\nو اتاق تنگى كه در آن آسوده‌خاطر هستى\r\n\r\n\r\n","description":"","footnote":"\r\n( 1 ) . ضحىالاسلام ، ج 1 ، ص 133 - 135 .\r\n","page_name":" 415 ","page_number":415},
  {"content":"\r\n\r\nيا مسجدى در گوشه‌اى به دور از مردم\r\nبهتر از گذراندن ساعت‌ها در سايه‌سار قصرهاى سر به فلك كشيده است .\r\nاين سفارشى است كه اوضاعِ مرا بازگو مىكند .\r\nخوشا به حال كسى كه گوش كند كه به جانم سوگند اين كفايت مىكند .\r\nگوش بسپار به پندهاى شفيقى كه ابوالعتاهيه نام دارد . « 1 » هر دو حالت پيش‌گفته ( شهوت‌رانى و عياشى تا حد مرگ و محروميت و پرهيز از همه چيز ) انحرافى از مسير مستقيم طبيعت به شمار مىروند و نتيجهء فساد حكومت‌دارى عباسى و از آسيب‌هاى نظام طبقاتى بودند .\r\n* * * اين تنها بخشى از اوضاع عمومى در دوران آغازين سلطنت عباسى اول است ، اما در عصر پايانى عباسيان ، بايد از شكاف اجتماعى عميق‌ترى سخن گفت و از رفاه و خوش‌گذرانىهاى مسخره مرفهين و فلاكت و تلاش‌هاى محنت‌بار مردم عادى و مرزهاى مشخص و آشكارى كه ميان طبقات كشيده شده بود . ثروت در نزد گروه اول انباشته شده و گروه دوم را فقر فراگرفته بود . انسان‌ها يا در رفاه افراطى به سر مىبردند و يا در فلاكت افراطى . . . و ناز و نعمت در برابر نياز شديد به نان و لباس قرار داشت .\r\nالبته غوطه‌وران در آسايش و رفاه بسيار اندك بودند و فرو نشستگان در تنگدستى و فلاكت و بدبختى بسيار فراوان ، و مال و جان هيچ كس از دست نزديكان سلطان در\r\n\r\n\r\n","description":"","footnote":"\r\n( 1 )\r\n . رغيف خبز يا بى * تاكله فى زاوية\r\nو غرفة ضيقة * نفسك فيها خالية\r\nاو مسجد بمعزل * عن الورى فى ناحية\r\nخير من الساعات فى * فىء القصور العالية\r\nطوبى لمن يسمعها * تلك لعمرى كافية\r\nفاسمع لنصح مشفق * يدعى ابا العتاهية \r\n","page_name":" 416 ","page_number":416},
  {"content":"\r\n\r\nامان نبود ؛ حتى ثروتمندان نيز گاه مورد غضب اطرافيان سلطان قرار مىگرفتند و اموالشان مصادره شده و گردن‌هايشان از دم تيغ مىگذشت . حكومت متوكل آغاز اين دورانى بود كه بهشت در كنار جهنم قرار گرفت .\r\nفرزندان متمولين ، ديگر تمام پرده‌ها را دريدند و در بىبند و بارى و هرزگى چنان تاختند كه نمونه‌اى در دوران سابق نداشت . نوشيدند و همه را به بازى گرفتند و عياشى كردند و مجالس لهو و لعب در قصرها به پا كردند و در جنجال‌آفرينى و عربده‌كشى سنگ تمام گذاشتند و همان‌گونه كه ابوحيان توحيدى مولف « الامتاع و المؤانسة » روايت كرده است ، هر كدام به گونه‌اى لودگى كرده ، از شدت طرب و مستى ، جامه دريده ، سر به زمين كوبيده ، خيره نگريسته ، يا استغاثه كرده و « لا حول » گفته ، يا پاىكوبان گام برداشته و يا سيل‌آسا اشك ريختند . « 1 » جمعيت كنيزكان در اين دوره چنان افزايش يافت كه تعدادشان سر به فلك گذاشت . متوكل عباسى خود به تنهايى چند هزار كنيز داشت . در توصيف متوكل همين بس كه بر عالمان ، انديشمندان و آزادگان سخت گرفت و قبر امام حسين عليه السلام را ويران كرده و سپس آب را بر آن جارى ساخت و سفيهان و دلقكان را به مجلس خود راه داد تا امام على را به ريشخند بگيرند . تعداد كنيزكان برخى ديگر از خلفاى عباسى به چند ده هزار نفر هم مىرسيد . البته خواجه‌گان كه در قصرها براى خلفا و ثروتمندان كار مىكردند و از زنان حرمسرا محافظت مىنمودند را نيز نبايد فراموش كرد . تعداد اين اشخاص به ويژه در دوره حكومت امين افزايش يافت و مقتدر يازده هزار خدمت‌كار خنثى ! داشت . هم‌چنين بر تعداد غلامان خوش‌رو در مجامع بىبند و بار ثروتمندان افزوده شد و اين از آشكارترين نشانه‌هاى فساد اخلاقى آن دوره بود كه\r\n\r\n\r\n","description":"","footnote":"\r\n( 1 ) . در عصر ما ، « عدى » و « قصى » دو فرزند ناجوانمرد « صدام » جنايت‌كار ، نمونه بارز و تام و كامل اين نوع موجودات دوپا ، به نام انسان ! ، بودند كه فيلم‌هاى منتشر شده از آنان ، پس از سقوط سلطنت بعثىها ، شاهد آن است . . . . م\r\n","page_name":" 417 ","page_number":417},
  {"content":"\r\n\r\nمنجر به تقسيم مردم به دو طبقه و سپس موجب سوءاستفاده انسانى از انسان ديگر گشت ؛ بر خلاف آنچه پيامبر و امام على بدان سفارش كرده بودند .\r\nبار ديگر ، به مظاهر رفاه و فقر افراطى پديد آمده در عصر عباسى گريزى كوتاه مىزنيم . اختلاف فقير و غنى در جامعه‌اى كه بيشتر افراد آن را تهيدستان تشكيل مىدادند ، تنها بر اساس قاعده‌اى پديد مىآمد كه امام على در سخنان تابناك خود به آن اشاره كرده بود : « نعمت فراوانى نيافتم ، مگر اين‌كه در كنارش حقى ضايع شده بود . »\r\nكاخ‌ها از حيث ساختمان و مصالح به كار رفته در آن ، ثروت‌هايى هنگفت و متراكم بودند . متوكل قصرهايى ساخت كه كسى را توان توصيف وسعت و عظمتش نبود . در يكى از قصرهايش بركه‌اى براى آب‌تنى كنيزكان قصر درست كرده بود كه چنان از حيث وسعت و باغ‌ها و اتاق‌هاى اطراف و تنوع رنگ بىنظير بود كه بحترى شاعر گمان برد ، « جنيان » آن را ساخته باشند . وى در توصيف اين بركه چنين سروده است :\r\nگويا جنيان سليمان آن را پديد آورده و در ريزه‌كارىهاى آن دقت به خرج داده‌اند .\r\nاگر بلقيس از كنار آن بگذرد ، خواهد گفت : « اين صرح سليمان است » به سبب شباهت و همانندى با آن .\r\nاگر ستارگان شب‌هنگام بر كناره‌هاى آن ظاهر شوند ، گمان مىبرى آسمانى در آن فرود آمده است .\r\nماهيان حبس شده در آن به انتهايش نمىرسند ، چرا كه بين آغاز و انجام آن فاصله بسيار است . « 1 »\r\n\r\n\r\n","description":"","footnote":"\r\n( 1 ) . بلقيس ، ملكهء سبا در زمان سليمان حكيم مىزيست . وى از يمن به محضرش شرفياب شد تا از حكمتش بهره گيرد . روايات عربى چنين نقل مىكنند كه سليمان جنيان را به اطاعت خود مسخر كرده و آنان را امر نمود تا قصرى ( صرح ) براى استقبال از او بسازند . جنيان قصرى از بلور سبز بنا نهادند و آجرهاى بلورين بزرگى كه در داخل آن تصاويرى از ماهيان و موجودات دريايى قرار داشت ، در ساخت آن به كار بردند . هنگامى كه بلقيس وارد قصر شد ، پنداشت نهر آبى است و لباس‌هاى خود را جمع نمود . در اين شعر ، بركه متوكل بر زيبايى و دقت ساختن به صرح سليمان تشبيه شده است . ( منتقيات ادباء العرب ، پطرس بستانى )\r\n","page_name":" 418 ","page_number":418},
  {"content":"\r\n\r\nياقوت حموى در كتاب معجم‌البلدان نوشته است :\r\nهيچ يك از خلفا همچون متوكل عمارت‌هايى باشكوه در سامرا بنا نكردند . وى براى يكى از قصرهايش كه به عروس شهرت داشت ، سى ميليون درهم هزينه كرد و ده ميليون درهم براى ساخت هر يك از قصرهاى جعفرى ، غريب و شيدان و پنج ميليون درهم نيز براى بناى هر يك از قصرهاى مليح و صبح خرج كرد . هم‌چنين ده ميليون درهم هزينه ساخت قصر بستان الايتاخيه شد . « 1 » ياقوت حموى پس از بيان تعداد قصرهايى كه به دست متوكل ساخته شد ، به انديشمندان و عالمان دربند و ستم‌ديده در عصر متوكل مىپردازد و در انتها مىنويسد : « ارزش تمام قصرهاى متوكل به دويست و نود ميليون درهم مىرسيد . » على بن الجهم در وصف يكى از قصرهاى متوكل به نام جعفرى كه چشم‌ها را خيره ، به تفرج و سياحت وامىداشت ، چنين سراييده است : « 2 » شگفتىها و نوآيين‌هايى كه نه فارس‌ها در طول عمر خود ديده‌اند و نه روميان .\r\nصحن‌هايى كه اگر چشم‌ها به تماشايش روشن شوند ، در آن به سير و سفر مىپردازند .\r\nو گنبدى ملوكانه ، گويا كه ستارگان با اسرار و رموزشان بر آن روشنى مىبخشند . « 3 » ابن المعتز - ديگر خليفهء عباسى - قصرى به نام « كامل » بنا مىكند و سقفش را با طلا\r\n\r\n\r\n","description":"","footnote":"\r\n( 1 ) . به فيلم‌هاى پخش شده درباره قصرهاى صدام و نزديكانش ، در بغداد و تكريت و . . . نگاه كنيد تا روشن شود كه آن جنايتكاران ، در قرن ما نيز همكارانى داشته‌اند . . . . م\r\n( 2 ) . رك : ظهر الاسلام ، ج 1 ، ص 99 .\r\n( 3 )\r\n . بدائع لم ترها فارس * و لا الروم فى اطول اعمارها\r\nصحون تسافر فيها العيون * اذا ماتجلت لابصارها\r\nو قبة ملك كان النجوم * تضىء اليها باسرارها \r\n","page_name":" 419 ","page_number":419},
  {"content":"\r\n\r\nمىپوشاند و چنان‌كه بحترى در وصف آن سروده ، درختان قصر تا فاصله‌هاى دور امتداد داشتند و باد صبا در آن نفسى تازه مىكرد :\r\nسقف‌هايش كه از طلاى ناب پوشانده شده ، بر تاريكى مطلق نورافشانى مىكند .\r\nباد صبا در آن نفسى تازه مىكند و درختان باردار و غيرباردار آن ، به همديگر متمايل هستند .\r\nباكره‌گانِ نرم‌اندام ، با زينت و جواهرات و يا بدون آن شبانگاهان در آن به تفرج مىروند . « 1 » قصر « ثريا » از ديگر بناهاى دوره عباسى كه به دستور خليفه معتضد ساخته شد ، در وسعت و آسايش بىهمتا بود . ابن المعتز در ديوان شعر خود ، آن را چنان وصف مىكند كه گويا بناى آن هم به دست « جنيان سليمان » صورت گرفته است .\r\nخطيب بغدادى ، قصر مقتدر را به مناسبت ديدار نماينده روم از آن چنين توصيف مىكند :\r\nمقتدر يازده هزار خدمت‌كار خنثى از نژاد اسلو و رومى و سياه داشت . اين تعداد تنها خواجه‌گان را شامل مىشد و غلامان خوشروى قصر و ديگر خدم و حشم مذكر به چندين هزار مىرسيدند . مقتدر دستور داد تا نماينده روم را در عمارت بگردانند .\r\nگنجينه‌ها و وسايل قصر را برايش به ترتيب به نمايش گذاشتند ، چنان‌كه جهاز عروس را چنين مىكنند . پرده‌ها برافراشته شد و جواهرات دارالخلافه در ظرف‌هايى كه بر روى سطحى پلكانى و پوشيده از حرير سياه قرار داشت ، در معرض ديد او قرار گرفت .\r\nهنگامى كه نماينده روم وارد دارالشجره شد و آن را ديد ، بسيار شگفت‌زده گشت .\r\n\r\n\r\n","description":"","footnote":"\r\n( 1 )\r\n . لبست من الذهب الصقيل سقوفه * نورا يضىء على الظلام الحافل\r\nو تنفست فيه الصبا فتعطفت * اشجاره من حول و حوامل\r\nمشى العذارى الغيد ، رحن عيشة * من بين حالية اليدين و عاطل \r\n","page_name":" 420 ","page_number":420},
  {"content":"\r\n\r\nدرختى ساخته شده از نقره به وزن پانصد هزار درهم و بر روى آن پرندگانى از طلا كه با حركاتى خاص سوت مىكشيدند ، او را بيش از تمام مناظر ديگر قصر متعجب ساخت . سى و هشت هزار پرده در قصر آويخته شده بود كه از پارچه‌هاى ساده و نقش‌دار ارمنى ، واسطى و بهنسايى و ديبقى « 1 » و با نقش و نگارهايى از جام‌هايى گوناگون و حيواناتى چون فيل و اسب و شتر و برخى درندگان دوخته شده بودند .\r\nسپس به بخشى رفتند كه به « خان الخيل » معروف بود و در آن اتاق‌هايى فراوان با ستون‌هايى مرمرين ساخته بودند . در سمت راست اين مكان ، پانصد اسب نگهدارى مىشد كه بر روى هر كدام ، مركّبى از طلا و نقره بدون پوشش قرار داشت و در سمت چپ نيز پانصد اسب كه بر روى هر كدام ، ديباجى گران‌قيمت با روبندى بلند انداخته بودند و افسار هر اسبى را تيماردهنده‌اى با لباسى زيبا در دست داشت .\r\nپس از آن به « دارالوحش » وارد شدند . در آن‌جا از همهء انواع حيوانات وحشى نگهدارى مىشد و گروهى از آنان به انسان‌ها نزديك شده ، آنها را مىبوييدند و از دستان‌شان خوراك مىگرفتند . سپس به محل ديگرى رفتند . در آن‌جا چهار فيل قرار داشت كه آنها را با ديبا و پارچه‌هاى گلدوزىشده ، آراسته و بر روى هر كدام ، هشت نفر از منطقه سند و شعبده‌بازانى كه با آتش بازى مىكردند ، نشسته بودند .\r\nاز آن‌جا به مكان ديگرى رفتند كه صد شير ، پنجاه قلاده در سمت راست و پنجاه قلاده ديگر در سمت چپ آن نگهدارى مىشد . سپس به « جوسق » نوساخت وارد شدند . جوسق ، خانه‌اى بود ساخته شده در ميان باغ‌ها كه در وسط آن بركه‌اى سربى و قلعى بود ، و اطرافش را جوى آبى سربى و زيباتر از نقره جلايافته در برمىگرفت . اين بركه ، سى ذراع طول و بيست ذراع عرض داشت و چهار قايق ظريف با نشتنگاه‌هايى طلايى در آن شناور بود . اطراف بركه بوستانى ايجاد كرده بودند با فضاهايى كه هر\r\n\r\n\r\n","description":"","footnote":"\r\n( 1 ) . بهنسا و ديبق دو شهر در مصر . . . كه به پارچه‌هايشان شهرت داشتند . م\r\n","page_name":" 421 ","page_number":421},
  {"content":"\r\n\r\nكدام پنج ذراع طول داشت و در آنها نخل كاشته بودند . تعداد اين نخل‌ها به چهارصد اصله مىرسيد و هر كدام را با ساج « 1 » نقش‌دار از پايين تا مغز درخت ( جمّار ) پوشانده بودند . در سمت راست بركه ، تمثال پانزده اسب‌سوار بر روى اسب قرار داشت و هر كدام لباس‌هايى از ديبا و غير آن بر تن و نيزه‌اى در حال شكار در دست داشتند و در خطى واحد در نبرد بودند ؛ به گونه‌اى كه بيننده تصور مىكرد ، همديگر را دنبال مىكنند و در سمت چپ نيز چنين بود .\r\nپس از بازديد از بيست و سه قصر ، به « صحن التسعينى » وارد شدند . در آن‌جا غلامان فوشنگى « 2 » خوشرويى ، با سلاح كامل ايستاده بودند و پس از گذر از ميان آنان ، به محضر مقتدر وارد شدند . مقتدر در « تاج » « 3 » بر ساحل دجله نشسته ، جامه‌هايى از ديبق گلدوزىشده و زربافت بر تن داشت و تختش از آبنوس « 4 » و پوشيده از ديبق زربافت بود . در جانب راست تخت ، نه رشته از جواهرات فاخر و گرانبها به شكل تسبيح آويخته شده بود كه درخشندگى آنها بر روشنايى روز چيره مىگشت . در جانب چپ نيز نُه رشته ديگر آويخته شده بود . « 5 » خلفاى عباسى در تجمل‌گرايى و بذل و بخشش يكى پس از ديگرى از همديگر پيشى گرفته و هر كدام در تجمل‌گرايى چند مرحله از سلف خود جلوتر رفتند تا نوبت به مهتدى رسيد . وى بر خلاف گذشتگان خود ، زهد پيشه كرد ولى همچون خليفه اموى عمر بن عبدالعزيز توسط خاندانش به قتل رسيد .\r\n\r\n\r\n","description":"","footnote":"\r\n( 1 ) . چادر سبز يا سياه‌رنگ را ساج گويند . م\r\n( 2 ) . در عبارت عربى « الغلمان الحجرية » آمده است كه ظاهراً غلامان فوشنگى مراد است . فوشنگ نام شهرى قديمىدر هفت فرسخى هرات مىباشد . ( رجوع شود به دهخدا ، ذيل واژه‌هاى حجرى و فوشنجى ) . م\r\n( 3 ) . مجلسى بود چون رواق در دارالخلافه بغداد ، واقع بر ستون‌هايى مرمرى و داراى پنج طاق و بر ساحل دجله واقع‌مىشد . ( رجوع شود به معجم‌البلدان ) . م\r\n( 4 ) . چوبى سياه رنگ و سخت و سنگين و گرانبها از درختى به همين نام . م\r\n( 5 ) . همان ، ص 100 - 102 .\r\n","page_name":" 422 ","page_number":422},
  {"content":"\r\n\r\nوزيران عباسى ، در راحت‌طلبى و تجمل‌گرايى كمتر از خود خلفا نبودند . فتح بن خاقان ، وزير متوكل قصرهايى ساخت كه ايوان‌هاى آن سر به آسمان مىكشيد . بحترى در اين باره گفته است :\r\nايوان‌هايش كه در آسمان است ، همچون دسته‌اى كبوترِ سفيد مىنمايد كه در هوا شناورند . « 1 » ابن مقله در قصر خود ، گونه‌هاى مختلفى از پرندگان و حيوانات را نگهدارى مىكرد ، به گونه‌اى كه خزانهء حكومتى از پرداخت هزينه‌هاى آنان عاجز مانده بود و اموال و املاك ابن فرات وزير از حد شمارش خارج بود . « وى با قاشق‌هايى بلورين غذا مىخورد و از هر قاشق تنها براى يك لقمه استفاده مىكرد . به همين سبب بيش از سى قاشق بر سفره‌اش مىگذاشتند ! »\r\nمهلبّى وزير علاقه وافرى به گل‌ها داشت . شخصى كه به ديدارش رفته بود ، در اين زمينه نقل مىكند : « هزار دينار گل در سه روز براى مهلّبى خريدارى شد . وى مجالس خود را با آنها فرش كرد ؛ بخشى را نيز در بركه بزرگ خانه‌اش افكند كه فواره‌هاى شگفت‌انگيزش گل‌ها را بر سر حاضران مىافشاند . مهلبّى پس از آن‌كه از گل‌ها خسته شد ، آنها را به ديگران واگذاشت . » « 2 » پاپوش مادر مقتدر از پارچه ديبقى ضخيمى بود كه به صورت كفش بريده و با عنبر و مشك مذاب اندود مىشد و سپس سرد مىگشت . ميان هر طبقه از پارچه نيز لايه‌اى از اين مواد معطر قرار مىدادند . سلطان‌بانو از اين پاپوش تنها به مدت ده روز استفاده مىكرد و پس از آن : پاره مىشد . انبارداران و يا ديگران ، آنها را جمع و از آنها عنبر و مشك استخراج مىكردند . « 3 »\r\n\r\n\r\n","description":"","footnote":"\r\n( 1 )\r\n . و من شرفات فى السماء كانها * قوادم بيضان الحمام المحلق \r\n( 2 ) . ضحىالاسلام ، ج 1 ، به نقل از ياقوت .\r\n( 3 ) . همان ، به نقل از نشوار المحاضرة .\r\n","page_name":" 423 ","page_number":423},
  {"content":"\r\n\r\nواليان و ديوان‌سالاران نيز كمتر از خلفا و وزيران در تجمل‌گرايى و ثروت‌اندوزى نبودند . آن‌قدر طلا و نقره ، انواع جواهرات ، ياقوت و درّ و الماس و بلور ، سلاح‌ها و عطرهاى گوناگون ، پارچه‌ها و جام‌هاى گران‌قيمت ، خانه و قصر ، و اسب‌هاى اصيل از والى جندىشاپور ، شوش و ماذريا « 1 » ، على بن احمد راضى به جاى ماند كه با تقسيم آنها ميان مردم ، فقر و فلاكت ريشه‌كن مىگشت . هم‌چنين غلامان خوش‌رو و خواجه‌گان و خدمت‌كاران سياه و سفيدپوست وى ، خود لشكرى بودند كه مىتوانستند شهرى مستحكم را فتح كنند .\r\nاين نمونه بر ثروت واليان كفايت مىكند و در مرحله بعد از واليان ، تاجران ثروتمند و سوداگران قرار داشتند .\r\nالبته جان مردم هم بازيچه‌اى در دستان اين ستمگران و بسته به سخنى يا گوشه چشمى از چوب‌داران خليفه يا وزيران و واليان بود و تنها با دورى از خشم و غضب طبقهء حاكم مىشد به امنيت و سلامت دست يافت .\r\n* * * اين تنها يك روى سكه است . روى ديگر آن را فقر و فلاكت و مرگ در برمىگرفت . نظام مالياتى نيز بر مشكلات مردم افزوده بود . خلفا و وزيران و واليان ، گاه حق جمع‌آورى خراج و ديگر ماليات‌ها را به صورت قراردادى به افرادى خاص واگذار مىكردند ؛ همان‌گونه كه در زمان تركى السعيد در سرزمين فلاكت‌بار ما صورت مىگرفت . آن گروه نيز چنان بر مردم سخت مىگرفتند تا چند برابر آنچه را پرداخته بودند ، به دست آورند .\r\nنظام قضاوت و دادگسترى نيز با اعمال نفوذ حاكمان و شيوع رشوه‌خوارى ،\r\n\r\n\r\n","description":"","footnote":"\r\n( 1 ) . در متن عربى كلمه « ماذريا » آمده است ؛ ليكن در بررسىها چنين منطقه‌اى يافت نشد . احتمالًا « ماذرايا » مراداست . ماذرايا شهرى بالاى واسط مقابل رود سابس مىباشد كه اكنون ويران شده است ( نك : معجم‌البلدان ) . م\r\n","page_name":" 424 ","page_number":424},
  {"content":"\r\n\r\nپوسيده شده بود . « 1 » فقر و نادارى چنان گسترش يافت كه بايد مرگ تهنيت گفته مىشد ، نه تعزيت ! ابن لنكك بصرى اين وضعيت را چنين سروده است :\r\nدر روزگارى از عجايب زندگى مىكنيم كه اگر آنها را در خواب مىديديم ، به وحشت مىافتاديم .\r\nمرگ در اين روزگار به سبب بيچارگى مردم ، تهنيت و تبريك است . « 2 » سپس براى مردم صبر ايوب مىطلبد و به آنها گريه و نالهء يعقوب سر مىدهد :\r\nبه خدا سوگند كه در روزگار بىانصافى به سر مىبريم ؛ پس از خدا صبر ايوب مىطلبيم .\r\nزمين از نيكىها تهى شده است ؛ پس نالهء يعقوب بر آن سركن . « 3 » دانشمندان و انديشمندان فرهيخته نيز يا در فقر و نادارى فراوان به سر مىبردند ، يا اين‌كه دست از آبروى خويش شسته و به خدمت طاغوتيان درمىآمدند . امام على فرزندانش ، حسن و حسين را به معاشرت و بزرگداشت فرزانگان و شنيدن سخنانشان و استفاده از آن سفارش كرده و كارگزاران و واليان خود را به نزديكى جستن به آنان و طلب مشورت از آنها در تمام زمينه‌ها فراخوانده بود ؛ چرا كه عالمان نور امت هستند و علم ، نگهبان‌شان و نگهبان مردم است . هم‌چنين دربارهءشان گفته بود كه : آنان استوارند تا زمانىكه روزگار پابرجاست .\r\nابوحيان توحيدى كه دانشى فراوان انباشته و كتاب‌هاى گرانسنگى تاليف كرده بود ، در كتاب الامتاع و المؤانسه نوشته‌است : « ناگزير به دين فروشى و بىمروتى و\r\n\r\n\r\n","description":"","footnote":"\r\n( 1 ) . ضحىالاسلام ، ج 1 ، ص 120 .\r\n( 2 )\r\n . نحن من الدهر فى اعاجيب * لو رايناه فى المنام فز عنا\r\nيصبح الناس فيه من سوء حال * حق من مات منهم ان يهنا \r\n( 3 )\r\n . نحن واللَّه فى زمان غشوم * فنسأل اللَّه صبر ايوب\r\nاقفرت الارض من محاسنها * فابك عليها بكاء يعقوب \r\n","page_name":" 425 ","page_number":425},
  {"content":"\r\n\r\nرياكارى و نفاق گشتم . به كارهايى دست آويختم كه نگارش آن بر هيچ آزاده‌اى سزاوار نيست . » وى در آخر عمر ، خسته از شرايط و روزگار و حكومت خويش ، اقدام به سوزاندن كتاب‌هاى خود مىكند . ابوعلى قالى نيز ، به فروش كتاب‌هايش ناچار مىشود كه بسيار برايش ارزشمند بودند . وى در اين باره سروده است :\r\nآنها را پس بيست سال انس و الفت فروختم و اكنون شور و اشتياقم به آنها بسيار است .\r\nهيچ فكر نمىكردم كه روزى آنها را خواهم فروخت ، هرچند بدهكارىهايم مرا تا ابد در زندان نگه مىداشت .\r\nليكن آنها را فروختم به خاطر گرسنگى و فقر و كودكانى خردسال كه مژگانِ آنها بارانى مىشود « 1 » .\r\nخطيب تبريزى نسخه‌اى چند مجلدى از كتاب ازهرى به نام التهذيب فى اللغه داشت و مايل بود دربارهء محتواى آن تحقيق كند و از عالمى لغوى پرس و جو كند . چون ابوالعلاء معرى را به وى معرفى كردند ، كتاب را در توبره‌اى نهاد و از تبريز قصد معرةالنعمان « 2 » كرد . از آن‌جا كه پولى نداشت مركبى اجاره كند ، تمام مسير را با پاى پياده پيمود و عرق از پشتش به توبره نفوذ كرد و به كتاب آسيب رساند . « 3 » ابيات زير از سروده‌هاى وى است :\r\nاگر شخصى روزى از سفر خسته شود ، من از ماندن درمانده شده‌ام .\r\nمدتى را در عراق به سر برديم ، در كنار مردمانى لئيم كه به لئيمان ديگرى\r\n\r\n\r\n","description":"","footnote":"\r\n( 1 )\r\n . انست بها عشرين حولا و بعتها * فقد طال وجدى بعدها و حنينى\r\nو ما كان ظنى اننى سابيها * و لو خلدتنى فى السجون ديونى\r\nو لكن لجوع و افتقار و صبية * صغار عليهم تستهل جفونى \r\n( 2 ) . شهر بزرگ و مشهورى است از اعمال حمص بين حلب و حمادة ( به نقل از دهخدا ) . م\r\n( 3 ) . ص 119 .\r\n","page_name":" 426 ","page_number":426},
  {"content":"\r\n\r\nوابسته‌اند . « 1 » زمان به بيهودگى گذشت و اهانت‌ها به مردمان آزاده و عادى افزايش يافت .\r\nابن لنكك چنين سروده است :\r\nاى روزگارى كه آزادگان را به ذلت و زبونى انداخته‌اى ؛\r\nمن تو را روزگار نمىپندارم ، همانا تو يك بيمارى كهنه هستى .\r\nچگونه از تو توقع نيكى داشته باشيم در حالى كه بزرگى در نزد تو پستى است .\r\nآنچه از تو مىبينيم ، ديوانگى است يا لودگى ؟ « 2 » افزايش فساد اخلاقى در جاى جاى بلاد اسلامى و بسيار بيشتر از عصر آغازين عباسى ، افراط در تجمل‌گرايى ، تنوع‌طلبى در سرگرمىها و بىبند و بارى و انحطاط روحى در كاخ‌هاى ثروتمندان ، از عواقب پيدايش شكاف طبقاتى بود . هم‌چنين اين نظام طبقاتى باعث افزايش خشونت و كينه و دروغ‌گويى و نيرنگ‌بازى و كلاه‌بردارى در كوخ‌هاى تهيدستان گشت . گشترش فقر به ترويج زهد و رياضت‌كشى و هم‌چنين تصوف بدون ميل و رغبت اصلى و تنها در نتيجه ناتوانى و شكست و نااميدى پديدآمده منجر شد ؛ سپس حقه‌بازى و خيال‌پردازى عموميت يافت و مردم پس از اين‌كه از اسباب حقيقى و طبيعى كسب معاش نااميد گشتند ، دست به دامان شغل‌هاى كاذب و تردستى و كلاه‌بردارى شدند .\r\nشكاف طبقاتى پس از روزگار عباسيان بسيار عميق‌تر و بزرگ‌تر گرديد و فساد در\r\n\r\n\r\n","description":"","footnote":"\r\n( 1 ) . فمن يسام من الافسار يوما / فانى قد سئمت من المقام\r\nاقمنا بالعراق على رجال / لئام ينتمون الى لئام\r\n( 2 ) . يا زمانا البس الاحرار / ذلا و مهانة\r\nلست عندى به زمان / انما انت زمانة\r\nكيف نرجو منك خيرا / و العلا فيك مهانة\r\nاجنون ما نراه / منك يبدو ام مجانة\r\n","page_name":" 427 ","page_number":427},
  {"content":"\r\n\r\nاخلاق فردى و اجتماعى بيش از پيش گسترش يافت .\r\n« هيچ فقيرى گرسنه نماند مگر اين‌كه ثروتمندى از طرف آن كامياب گشت ؛ و هيچ نعمت فروانى نيافتم مگر اين‌كه در كنارش حقى ضايع شده بود . » امام على ، سال‌ها پيش اين گونه فرموده بود .\r\nاز همان هنگام كه دست‌هاى پليد بر امام على بن ابوطالب ، نماد عدالت انسانى دراز گشت ؛ همهء اين تراژدىهاى انسانى و اجتماعى به وقوع پيوست و در لوح تاريخ عربى رسم شد و براى آن در شرق قدرت و دولتى پديد آمد .\r\n* * * . . . ولى مردم چگونه براى امام على دسيسه چيدند و چگونه دستان پليد به او دراز گرديد ؟\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nتوطئه در دنياى اسلام\r\nبا نظرى كوتاه به عناصر عام تاريخ ، و بررسى تاريخ سياسى و اجتماعى ، خواهيد ديد كه مبارزه براى قدرت ، سرچشمهء بسيارى از نيرنگ‌ها و توطئه‌ها بوده است .\r\nاز روزگارى كه جامعه‌ها و دولت‌ها تشكيل شده‌اند ، هيچ چيزى مانند تمايل به كسب قدرت و سلطه ، انسان را به توطئه وادار نكرده و در اين نكته ، در ميان افراد ، جمعيت‌ها ، دولت‌ها ، احزاب و قبيله‌ها در نمونه‌هاى مختلف فرقى وجود نداشته است ؛ ملت‌هايى فداى مبارزهء شديد رياست‌طلبى گرديده‌اند و در سايهء طمع رياست‌طلبان در خون غلطيده‌اند . اين مبارزه گاه به‌جايى رسيده كه حتى يك ملت ، از قتل‌عام دسته‌جمعى وحشتناكى كه حرص قدرت‌طلبى به‌وجود آورده ، بر كنار نمانده است . . .\r\nالبته توطئه‌ها و نبردهاى سلطه‌طلبى ، در ميان جوامع پيشين بيشتر بوده است ، زيرا عوامل قدرت‌طلبى تا آن‌جا نيرومند بوده كه مقاومت در برابر آنها را دشوار مىنموده است ، و هر كس كه اندك اميدى براى كسب سلطه داشته حاضر بوده حتى جان خود را در راه رسيدن به آن از دست بدهد !\r\nچه آن‌كه زمامدارى در جوامع كهن به ويژه جوامعى كه با روش‌هاى استبدادى اداره مىشدند ، عبارت بود از بهره‌ورى از هرگونه نعمت و رفاه ، حكومت مطلقه ، قدرت نامحدود ، انتظار اطاعت كوركورانه ، و انحصارطلبى در منافع مادى كه فقط\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nافراد انگشت‌شمار به حساب هزارها و ميليون‌ها انسان ، از آنها بهره‌مند مىشدند .\r\nزمامداران آن دوران ، در انجام هر عملى آزاد بودند و مسئوليتى در برابر هيچ‌كس نداشتند و گاه مقام‌شان تا آن‌جا بالا مىرفت كه « قدّيس » شمرده مىشدند ! در حالىكه آنها در پستى و رذالت ، كمتر از چهارپايان بوده‌اند . . . در راه وصول به « قدرت » و « حكومت » توطئه‌هاى سياسى صفحات تاريخ را سياه كرده و خون ملت‌ها را روان ساخته است تا آن‌جا كه ما مىتوانيم تاريخ شاهان پيشين را چنين خلاصه كنيم :\r\nآمادگى براى نابود كردن نزديكان مخالف ، تسليم ساختن پادشاهان دور كه در راه و روش‌هاى خود دچار ناتوانى و سستى شده بودند و هم‌چنين سركوب مردمى كه مىخواستند از زير بار ظلم و خودسرى بيرون آيند .\r\nبديهى است تاريخ اين پادشاهان - با وضعى كه اشاره شد - فقط به داستان راهزنان پست‌فطرتى شباهت دارد كه داراى هيچ نوع ارزشى نيستند ، جز به‌همان مقدار كه گرگ‌هاى كثيف در شب‌هاى زمستان ، هنگام حمله به شكارهاى خود واجد آن‌اند !\r\nالبته بايد گفت علاوه بر اينها ، به شهادت تاريخ ، توطئه‌ها و مبارزات سياسى ديگرى هم وجود داشته كه انگيزه‌ها و علل آن به بازگرداندن آزادىهايى كه توطئهء پادشاهان آنها را از بين برده ، و يا به ريشه‌كن كردن انواع ظلم و بيدادگرى باز مىگردد .\r\nتوطئه‌هاى سياسى گاه فقط شرّ و فساد است و گاه به دزدى شباهت دارد . اين نوع توطئه‌هاى سياسى ويژهء آرزومندان قدرت است كه هدفى غير از غرق‌شدن در نعمت زمامدارى ندارند ، هرچند كه وصول به آن ، همراه با نبردهاى خونين و كشتارهاى هولناك باشد . . .\r\nگاه هم توطئه‌هاى سياسى ، براى جامعه مفيد بوده و شباهت تام به عمليات قهرمانى دارد .\r\nاين نوع مبارزه ، ويژهء افرادى است كه مىكوشند تا ريشه اسارت ملت‌ها را نابود سازند و آزادىهايى را كه پايمال شده و ثروت‌هايى را كه غارت گرديده ، به صاحبان\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nواقعى آنها بازگردانند . ريشه اين نوع مبارزات ، خودِ ملت‌ها هستند .\r\nبا اين‌كه در توطئه‌هاى سياسى ، بيشترين موارد متعلق به طاغوت‌هاست ، و از جهت سنگدلى و خونريزى هم ، عملِ آنها دردناك‌تر بوده ولى تاريخ ، چگونگى هر دو نوع مبارزه را ديده و ضبط كرده است .\r\n* * * تاريخ عرب نيز به سان تواريخ ديگر ملت‌ها ، چگونگى توطئه‌هاى سياسى را ضبط نموده است . از همان تاريخى كه جامعه عربى به وجود آمد ، توطئهء سياسى هم شروع شده ، اما بخشى از اين مبارزات ، صورت خشونت‌آميز و هولناكى به‌خود گرفته و گاهى روح انسانى در آن به پايين‌ترين مرحلهء پستى و رذالت رسيده است . . . .\r\nبراى اين‌كه چهره‌اى از چگونگى توطئه‌هاى رسوايى كه در سرزمين‌هاى عربى به‌وجود آمده و هدفى غير از ارضاى هوا و هوس افراد فرومايه نداشته براى شما ترسيم كنيم و براى اين‌كه توجيه درستى از صفتى كه به پادشاهان پيشين نسبت داديم و آنان را دزدان پست‌فطرت خوانديم ، ارائه دهيم ، اين داستان وحشتناك را براى شما نقل مىكنيم ؛ داستانى كه آن را يك پادشاه عرب به‌وجود آورده و تاريخ‌نويسان يونان و رُم قديم و عرب همه آن را نقل كرده‌اند ، تا شاهد گويايى براى يكى از حقايق تاريخى باشد .\r\nدر پايان قرن پنجم ميلادى ( 480 م ) در « نجد » ، خاندان كنده حكومت مىكردند .\r\nامير دولت ، حارث‌بن عمرو - جد امرءالقيس شاعر معروف عرب - بود . قبايل عرب ، از طايفهء مضر و ربيعه براى ابلاغ پيامى پيش حارث آمده و از وى درخواست كردند فرزندان خود را به‌رياست آنان بگمارد ، تا اختلافاتى كه بين آنان وجود دارد ، بر طرف شود . حارث چهار پسر داشت . او حكومت قبايل را در ميان پسران خود تقسيم كرد .\r\nقبيلهء اسد و غطفان ، حُجربن حارث - پدر امرءالقيس - را براى رياست خود برگزيدند ؛ و قبيله « بكر بن وائل » نيز به برادرش « شرجيل » اظهار تمايل نمودند ؛ « معدى كرب »\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nنيز زمامدارى قبايل « قيس و عيلان » را به عهده گرفت و برادر ديگر آنان « سلمه » به حكومت عشاير « تغلب » و « نمربن قاسط » برگزيده شد . بدين ترتيب تمام قبايل عرب نجد از جنوب تا شمال در زير لواى كنده متحد شده بودند و نفوذ اين مملكت تا حدود حيره رسيده بود .\r\nاز اين جريان اندكى نگذشت كه حارث - پدر آنان - درگذشت . از قضاى روزگار ، حارث قبل از مرگش از « حيره » پايتخت سلسله « مناذره لخمى » گريخت ، زيرا پايتخت او به‌تصرف منذر ، معروف به « ابن ماءالسماء » درآمد . منذر براى تفريح و افتخار و شرف بلند خويش مىخواست حارث را به‌قتل رساند !\r\nحارث به سرزمين قبيلهء « كلب » پناهنده شد و نجات يافت و منذر ، اموال و اسبان و شتران او را به يغما برد ، و چهل و هشت تن از بازماندگان پادشاه كنده را كه در ميان آنان دو پسرش به نام‌هاى عمرو و مالك ، عموهاى امرءالقيس شاعر معروف بودند ، به اسارت گرفت .\r\nمنذر اسرا را زمانى كوتاه نگاه داشت و سپس آنان را به قتل رساند و پيكرهايشان را در بيابان‌ها افكند ، تا طعمه درندگان و پرندگان شدند . امرءالقيس قصيده غمناكى در مصيبت آنان سروده است . « 1 » آن‌گاه كه حارث « 2 » درگذشت چهار فرزندش بر مسند خود استوار ماندند . منذر انديشيد تا توطئه‌اى براى كشتن آنان فراهم سازد ، تا هم قلبش را شاد كند و هم انتقامش را بگيرد و هم خودسرى پادشاهان ستمگر را برملا سازد . وى بدين منظور ، در ميان برادران ، فتنه‌انگيزى كرد و براى اختلاف بين اين چهار برادر از تمامى وسايل بهره جست ، و آن‌قدر كوشيد ، تا دو تن از آنان‌را فريفت و به‌جان يكديگر افكند . تا\r\n\r\n\r\n","description":"","footnote":"\r\n( 1 ) . الا يا لهف نفسى بعد قوم / هم كانوا الشفاء فلم يصابوا\r\nاغانى ، ج 9 ، ص 89 ؛ العقد الثنين ، ص 20 ؛ ايام‌العرب ، ص 119 .\r\n( 2 ) . حارث در پى شكارى رفت كه باعث هلاك او گرديد ، كامل ، ج 1 ، ص 232 .\r\n","page_name":" 432 ","page_number":432},
  {"content":"\r\n\r\nآن‌جا كه سلمه حاكم تغلب و برادر او « شرجيل » فرمانرواى بكر ، به نبرد با يكديگر پرداختند و به شكست و قتل شرجيل انجاميد . « 1 » هنگامى كه سلمه آگاه شد برادرش كشته شده ، بسيار بىتابى كرد و پشيمان گشت ، زيرا فهميد منذر مىخواهد تا برادران به‌دست يكديگر كشته شوند ؛ يك دم آرام نداشت و به همين جهت از طايفهء « تغلب » به « بكر » پناه برد . طايفهء « بكر » به او گفتند : ما پس از برادرت ، حاكمى جز تو نداريم .\r\nمنذر هنگامى كه اين مسئله را دريافت ، هوس ننگين شاهانه ، وى را خشمگين ساخت ، و نماينده‌اى نزد طايفهء بكر فرستاد و آنان را به فرمانبرى از خود خواند و هشدار داد بايد كليّه امور خود را به‌دست وى بسپارند .\r\nبديهى بود كه طايفهء بكر از انجام چنين كارى سرباز زند . غرور ، جهالت و نادانى منذر و خودسرى شاهانه در مغز او به غليان آمد و به « شرف پدرش » سوگند خورد كه به‌سوى طايفهء بكر لشكركشى خواهند كرد و اگر بر آنان چيره گردد ، در قلهء كوه « اواره » سرهاى همهء آنان را از تن جدا سازد تا جويى از خون از قلهء كوه سرازير گردد !\r\nمنذر همراه گروه نادانى چون خود ، به‌سوى طايفهء بكر كه به شدّت در فقر ، بيچارگى و فشار زندگى مىكردند ، به راه افتاد . با توطئهء كوچكى كه پىريزى شده بود دو گروه در كوه « اواره » روياروى هم قرار گرفتند . جنگ سختى ميان آنان درگرفت .\r\nهرچند در اين نبرد سخت ، طايفهء بكر دليرى و شهامت بسيارى از خود نشان داد ، اما سرانجام نبرد با شكست اين طايفه پايان پذيرفت ؛ يزيد شرجيل ( فرماندار طايفه بكر ) اسير شد و منذر به قتل او فرمان داد در نتيجه يزيد با عده‌اى از قبيله بكر به قتل رسيدند .\r\nمنذر مردانى را كه از اين قبيله زنده مانده بودند و شمارشان به هزاران تن مىرسيد ،\r\n\r\n\r\n","description":"","footnote":"\r\n( 1 ) . اين جنگ در ايام عرب معروف به « يوم كُلاب اول » است ( ايام‌العرب ، ص 46 ) .\r\n","page_name":" 433 ","page_number":433},
  {"content":"\r\n\r\nو همه از طايفه بكر بودند ، به قتل رسانيد و سرهاى همهء آنان را بر فراز كوه « اوراه » از پيكرهايشان جدا كرد . اما خون‌ها بالاى كوه مىخشكيد و تا دره سرازير نمىشد ، آن‌گونه كه پادشاه قسم خورده بود و آرزوى او بود !\r\nسگ صفتان پست منافق كه گويا قصد تحريك او را داشتند به او گفتند : شاها ! سپاس و تبريك ! اينك اگر تمامى طائفه بكر را كه در روى زمين هستند ، بر روى كوه « اواره » بكشى هرگز خون‌شان به درّه جارى و سرازير نمىگردد ، سزاوار است كه روى آن خون‌ها آب بريزند تا خون‌ها به ته دره برسد !\r\nمنذر به گفتهء درباريان خويش عمل نمود ، و خون از كوه به دره جارى گرديد .\r\nآن‌گاه نگاهى به زنان طايفه كرد كه شمارشان زياد بود و از شدت ناراحتى بىتابى مىكردند و فرياد و ناله‌شان بلند بود . منذر فرمان داد ، زنان را زنده زنده و به تدريج با آتش بسوزانند و بدين‌گونه طومار زندگى گروه فراوانى از قبيلهء بدبخت بكر بسته شد !\r\nدر اين‌جا بايد پرسيد : كار اين پادشاهان بالاخره در تاريخ به‌كجا مىانجامد ؟ و چنين توطئه‌هاى زشت و نقشه‌هاى خائنانه‌اى كه به خاطر حفظ سلطنت و يا براى به‌دست آوردن آن چيده مىشود ، به چه پايه از زشتى و پستى خواهد رسيد ؟ بىشك انگيزهء خودخواهى و هوسرانى است كه چنين توطئه‌هايى رخ مىدهد و پايانى چنين ننگين و دردناك دارد .\r\nآرى ، در تاريخ عرب پيش از اسلام اين نوع توطئه‌ها بسيار رخ داده ، تا آن‌جا كه مىتوان گفت : تمامى تاريخ پادشاهان سلسله‌هاى سبا ، حمير ، غسان و منذر را در بر مىگيرد .\r\nدر آغاز دعوت اسلام ، هم در ميان جامعهء عرب آن روز توطئه‌هاى جاهليت وجود داشت و تا جامعهء عرب از روح اسلام و هدف‌هاى ادبى و اجتماعى اسلام به‌دور بود ، ادامه يافت . در آن روز قريش براى دفاع از قدرت و نفوذ و منافع خود بر ضدّ\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمحمد صلى الله عليه و آله و ياران او اجتماعى تشكيل دادند . هدف آنها از اين اجتماع اين بود كه سازمان‌هاى اجتماعى ، منافع مادى ، آداب و رسوم محلى و عقايد دينى خود را كه در خدمت زورمندان و متنفذين بود و به مستضعفين ستم مىنمود ، و زيردستان را « برده » مىناميد ، حفظ نمايند .\r\nتوطئه‌هاى قريش برضد محمدبن عبدالله صلى الله عليه و آله ، براى عوام‌فريبى و گمراه ساختن مردم ، رنگ دينى به خود گرفت و چنين وانمود كردند كه : مىخواهند براى دفاع از دين خود و پدران‌شان خود را از صاحب دعوت تازه رهايى بخشند ! اما در واقع هدف سياسى معينى داشتند كه در پس آن ، منافع طبقاتى ويژه‌اى نهفته بود . قريش بدين جهت قصد نابودى دعوت محمد صلى الله عليه و آله را داشت كه بناى رهبرى دينى آنها را واژگون مىساخت و قدرت و منافع‌شان را به خطر مىانداخت . از ويژگىهاى حكومت‌هاى آن عصر اين بود كه به مذهب تكيه مىكردند ، و قدرت سياسى و دينى در رهبرى واحد در آميخته بود .\r\nنيرنگ و خشم قريش روزى بيشتر شد كه فهميدند محمد صلى الله عليه و آله پس از هجرت يارانش به مدينه ، تصميم دارد خود نيز به مدينه هجرت كند . اين‌جا بود كه فضاى مكه دگرگون شد و قلب‌هاى قوم سياه‌تر گرديد . طايفهء قريش تا آن‌جا كه توان داشتند رؤساى قبايل را با نيرنگ در « دارالنّدوه » جمع كرده و دربارهء چگونگى مقابله با محمد صلى الله عليه و آله به مشاوره پرداختند و بالاخره تصميم گرفتند به هر قيمتى كه شده او را به‌قتل برسانند .\r\nاجراى اين تصميم به تعداد فراوانى از مردان نيرومند واگذار شد تا هريك ، نماينده قبيله‌اى باشند و دسته‌جمعى او را بكشند . قريش مىخواست با اين نقشه ، مسئوليت خون وى در ميان همه قبايل پراكنده شود و يك فرد و يا يك قبيله مسئول قتل او نباشد و همگى در اين امر شريك باشند ! و بدين طريق خون محمد صلى الله عليه و آله بين همه عرب تقسيم گردد ، تا ياران وى نتوانند از همه قبايل عرب خون‌خواهى او را بنمايند !\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nتاريخ صدر اسلام به ما خبر مىدهد توطئه‌هاى مستمر قريش وقتى كمرنگ شد كه پيامبر توانست راه خود را از ميان انبوه سختىها ، تمسخرها و انتقام‌ها به سوى پيروزى بگشايد و گروهى از نيكان و بسيارى از زحمت‌كشان و مستضعفين دور او گرد آيند . اما توطئه قريش هرگز پايان نيافت و مخالفين وى اسلحه را به زمين نگذاشتند ، تا پيامبر پايهء دعوت جديد را استوار كرده و كينه‌هاى دشمنان را كه در روح‌شان ريشه دوانده بود ، ريشه‌كن ساخت !\r\nسپس در ميان مسلمانان هم توطئه‌ها و مبارزاتى پديد آمد ، ولى با شكلى ديگر .\r\nمبارزهء مسلمانان به تقويت خير و نيكى عليه فساد ، نفاق و حيله‌گرى بود كه مهم‌ترين آنها نبردى بود كه سرانجام به كشته‌شدن « اسود عنسى » منجر شد . داستان آن چنين بود كه پيروزى دعوت اسلام كه در پايهء عدالت ، روشن‌بينى ، و شناخت زمان و افكار مردم بر پا شده بود ، گروهى را به انديشه افكند تا ادعاى پيامبرى كنند . اما اين مدعيان دروغين پيامبرى درك نكرده بودند چشمه‌هايى كه آب زلال و خوش‌گوار رسالت بزرگ محمد صلى الله عليه و آله را سيراب ساخته ، چشمه‌هاى ادعا نبوده كه اين دروغ‌گويان تنها از آن بهره مىبردند ، ولى آنان سلاح ديگرى نداشتند !\r\nدر ميان اين مدعيان دروغين نبوت ، قوىتر و با نفوذتر از همه ، شعبده‌باز ماهرى به نام « اسود عنسى » بود . وى توانست افراد بسيارى را گرد خود جمع كند و آن‌گاه همراه هوادارانش به سوى يمن رود و پس از آن به ديگر نقاط جزيرةالعرب رهسپار شود .\r\nشگفت‌آور نيست كه اسود توانست برخى از مسلمانان يمن را مرتد ساخته و جمعيتى را با نيرنگ به دور خود گرد آورد ، زيرا دين آنان به اين جهت كه پيوند محكمى با پيامبر اسلام و سرچشمه رسالت نداشتند ، ضعيف و آسيب‌پذير بود و علت اصلى آن اين بود كه بين حجاز گهوارهء اسلام و يمن - پايگاه اسود حيله‌گر - بيابان‌هاى خشك و سوزانى فاصله بود .\r\nاز آن جايى كه نيرنگ‌بازان هميشه هواخواهانى دارند ، محمد صلى الله عليه و آله از اين بيم داشت\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nكه اين منافق در سرزمينى كه هنوز فروغ اسلام در آن نفوذ پيدا نكرده ، جاى خود را باز كند . به ويژه هنگامى هراس محمد صلى الله عليه و آله افزايش يافت كه دريافت « اسود عنسى » در يمن حكومتى به‌وجود آورده كه بيم آن مىرفت براى زمامدارى جزيرةالعرب با حكومت مدينه به نبرد برخيزد . به اين دليل محمد صلى الله عليه و آله به نمايندگان خود در يمن نوشت كه هر چه مىتوانند در راه رهايى از شرّ اسود عنسى بكوشند و هر كارى را كه در اين‌باره صلاح دانستند ، خود انجام دهند .\r\nنمايندگان محمد صلى الله عليه و آله در يك اجتماع محرمانه ، به‌خاطر مصون ماندن از خطر و نيروى او ، پيشنهاد كردند اسود را غافل‌گير كنند . در پى همين نقشه ، شبى به منزل او وارد شده و وى را كشتند و بدين‌گونه پيامبرى و حكومت اسود پايان يافت !\r\nپس از محمد صلى الله عليه و آله دوران خلافت خلفاى راشدين آغاز شد كه اولين آنها ابوبكر بود .\r\nالبته غيرممكن بود كه مسلمانان از حقايق اوضاع جزيرةالعرب آگاه نباشند و از كينه‌ها و طمع‌ها و يا هوا و هوس‌هايى كه در سينه‌هاى افراد بانفوذ و صاحبان منافع شخصى وجود داشت ، غفلت ورزند .\r\nبه همين خاطر ، راهى جز اين نبود كه سياست را با دين و زمامدارى را با خلافت توام سازند ، تا امور مسلمانان تنظيم گردد و شعله‌هاى آتش طمع رؤسايى كه در كمين اسلام نشسته و در پى فرصتى بودند تا مقامات و جايگاه‌هاى از كف رفته خود را از نو به‌دست آورند ، خاموش شود .\r\nهنوز محمد صلى الله عليه و آله رحلت نكرده بود كه طمع‌ها و هوس‌هاى زمامداران شكست خورده ، در سينه‌ها آشكار گرديد . آنان به توطئه پرداختند ، تا دينى را كه ظاهراً پذيرفته بودند ، نابود ساخته و مقام و موقعيت سابق را به خود بازگردانند . به همين سبب ، خليفه اول كه به حكومت رسيد ، بخشى از نيروهاى خود را در راه مبارزه با اين مخالفين به‌كار گرفت . مخالفينى كه ظاهراً اسلام آورده بودند ، ولى اكنون به گمراهى پيشين بازگشته بودند ! توطئه برضد اسلام در زمان عمر نيز ادامه داشت ، زيرا در\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nدوران عمر هر روز پيروزى جديدى نصيب مسلمانان مىشد ، و كار پيروزى مسلمانان به آن‌جا كشيد كه پايه‌هاى حكومت اسلامى بر ويرانه‌هاى كاخ‌هاى كسرى و قيصر بنا گرديد ، اما دستى ، با وارد آوردن ضربه‌اى ناجوانمردانه به كار عمر پايان داد .\r\nالبته باوركردنى نيست كه بگوييم : عمر به واسطهء مسائل شخصى كشته شد ، و به خاطر كينهء خصوصى ابولؤلؤ با او به قتل رسيد با اين‌كه اكثر مورخين عرب و خاورشناسان بيگانه معتقدند علت قتل عمر از كينهء شخصى ابولؤلؤ و ماليات دو درهمى وى سرچشمه مىگرفت . ولى ما مىتوانيم در صحتِ اين ادعا و انگيزه‌هاى اين حادثه ترديد كنيم ، زيرا بعيد نيست عمر با يك نقشهء سياسى به قتل رسيده باشد ، و اين نقشه به دست افرادى كه عمر ، دست‌شان را در غارت‌گرى و اختلاس بيت‌المال و يا نفوذ در دستگاه ادارى باز نگذاشته بود ، طرح و اجرا شده باشد . و همان كسانى كه در ژرفاى روحشان هواى رياست و سودجويى ريشه دوانيده بود و از عدم سازش و انعطاف‌ناپذيرى عمر و سركوب شدن افكار و آرزوهايشان به تنگ آمده بودند ، همان‌ها وى را به دست كسى سپردند كه او را به قتل برساند .\r\n« عثمان‌بن عفان » سومين خليفه هم كشته شد ، ولى علل قتل عثمان با علل قتل عمر متفاوت است ، زيرا عثمان گروهى را گرد خود جمع كرده بود كه گمان مىكرد آنها آدم‌هاى خوبى هستند . رهبر اين عده « مروان‌بن حكم » بود . مروان كسى است كه گفتارها و اندرزهاى او به عثمان در بيشتر موارد به زيان شخص عثمان و مسلمانان بود .\r\nبه حكم اطرافيانِ فاسد و آلوده‌اش ، سياست عثمان رنگ سودجويى و مصلحت خانوادگى به خود گرفت . و به همين دليل ، هنوز بر كرسى حكومت تكيه نزده بود كه استانداران ، فرمانداران و بخش‌دارانى را كه عمر انتخاب كرده و اصول عدالت را به آنان تلقين نموده بود ، از كار بر كنار ساخت ، و به‌جاى آنان خويشاوندان خود را گماشت .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nعثمان كه همهء قدرت‌ها را به خانوادهء خود اختصاص داد ، در تدبير امور كشور و ولخرجى اموال ملت بنا به خواسته‌هاى اقوام خود عمل مىنمود . او دست فرمانداران و نمايندگان خود را كه اغلب آنها از اقوامش بودند ، در همهء شهرها باز گذاشت و آنها هم به خودكامگى پرداخته و ملت را تحت فشار قرار دادند . آسايش ملت را سلب كردند و اموال مردم را به سود خود گردآورى كردند . كار فرمانداران عثمان و نمايندگان او به‌جايى رسيد كه در عصر او خلافت نزديك بود رنگ منافع شخصى به‌خود بگيرد . همان منافع شخصى و نامشروعى كه اسلام مخالف آن بود و با ساده‌ترين اصول عدالت اجتماعى هم سازش نداشت .\r\nپس از اندك مدتى ، نمايندگان مردم شهرها براى شكايت از فرمانداران و نمايندگان عثمان به مدينه آمدند ، تا خودسرى و قانون‌شكنى آنان را بازگو كنند ، و انتظار داشتند كه عثمان كمى از انصاف عمر را داشته باشد . . . البته عثمان هم به آنان وعدهء انجام خواسته‌هايشان را مىداد ، اما آنان در يكى از مسافرت‌ها كه رهسپار شهرستان بودند ، نامه‌اى از مروان‌بن حكم به‌دست آوردند كه در آن دستور قتل همهء نمايندگان مردم شهرها به هنگام ورود به شهرشان ، صادر شده بود !\r\nنمايندگان از رفتن به شهرهاى خود منصرف شده و بار ديگر به سوى مدينه پايتخت مسلمانان آمده ، و از عثمان خواستند مروان - همان كسى را كه دستور قتل اين گروه را داده است - به آنان تحويل دهد ؛ اما عثمان به اين كار تن در نداد . نمايندگان هم به خواستهء خود پافشارى كردند ، اما عثمان تقاضاى آنان را نپذيرفت . اين روش ، آتش خشم نمايندگان را شعله‌ور ساخت و عثمان ناچار شد در خانهء خود بماند .\r\nعلىبن ابىطالب عليه السلام نزد عثمان رفت و كوشيد برپايهء اصولى منطقى اختلاف را از بين ببرد ، اما تلاش او سودى نبخشيد ، زيرا عثمان برخواستهء خود پافشارى كرد و روش او به دشمنى و اصرار مردم خشمگين افزود . با گرويدن مردم خشمگين مدينه و شهرهاى ديگر ، انقلابيون تقويت شدند . آنان با ناراحتى و عصبانيت خانهء عثمان را\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمحاصره كردند . كسانى كه داخل خانهء عثمان بودند وقتى خطر را دريافتند ، همگى او را تنها رها كرده و از خانه خارج شدند . حتى نزديكان وى كه از خاندان بنىاميه بودند ، همان‌ها كه عثمان و مسلمانان را به اين بلا گرفتار ساخته بودند - كه چگونگى آن در اين كتاب خواهد آمد - همه او را رها كرده و رفتند . اينها ترجيح دادند مخفيانه به شام رهسپار گردند ، جايى كه فاميلشان معاويه ، فرماندار عثمان بود .\r\nدر خانهء عثمان تنها دو فرزند علىبن‌ابىطالب حسن و حسين باقيمانده بودند كه به اتفاق نگهبانان شخصى عثمان مىكوشيدند تا شايد بتوانند آشوبى را كه عليه عثمان به پا شده بود دفع كنند و از حوادثى كه در كمين او بود ، نجاتش دهند .\r\nمحاصرهء خانهء عثمان چهل روز به طول انجاميد . به تدريج به تعداد محاصره‌گران انقلابى افزوده مىشد و محافظين مخصوص عثمان از او دفاع مىكردند . ولى پايان كار عثمان روشن بود . محاصره هنگامى پايان يافت كه گروهى از انقلابيون از ديوار بالا رفته و به خانه عثمان ريختند و او را كشتند .\r\nبعد از داستان عثمان ، بزرگ‌ترين توطئه در تاريخ عرب ، توطئه عليه امام على بن‌ابىطالب عليه السلام و سپس عليه فرزندان و ياران او كه در راه وى گام برمىداشتند ، بود .\r\nتوطئهء ديگرى نيز بر ضد عمربن عبدالعزيز برپا شد ، همان اموى بزرگى كه در ميان اطرافيان و ملت خود راه حق و عدل را پيمود و بر آن بود كه مردم را چون دانه‌هاى شانه برابر سازد . او فرمان داده بود غارت‌گرىها متوقف گردد و هزينه‌هاى حكومت كاسته شود . از همين‌جا بود كه گروهى از بنىاميه نقشهء قتل او را كشيدند و سرانجام او را كشتند !\r\nاين توطئه‌اى بود كه توطئه‌هاى فراوان ديگرى پديد آورد و باعث شد بين مسلمانان شكاف بزرگى به وجود آيد و عده‌اى از پيروان على تحت شكنجه قرار گيرند و موجبات قتل و تبعيد و آوارگى فرزندان ابوطالب فراهم گردد و اين وضع ، بخش بزرگى از تاريخ را در بر گرفت .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n. . . پيش از اين‌كه توطئه بزرگى را كه بر ضد على به‌وجود آمد ، به بحث بگذاريم ، لازم است حقيقت و ماهيت خاندان اموى را روشن ساخته ، و گردانندگان اين توطئه را بشناسيم ، و به‌طور فشرده روحيهء بنىاميه و بنىهاشم را در اين دوران دور دريابيم تا علل حقيقى و انگيزه‌هاى اصلى اين توطئه خونين و طولانى را كه بين مسلمانان پديد آمد ، روشن سازيم .\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nدو خاندان قريش\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n\r\nدو خاندان قريش\r\nاگر فرزندان « عاص » به سى نفر برسند مال خدا را مال خود ، بندگان خدا را بندهء خود مىكنند .\r\nپيامبر گرامى اسلام صلى الله عليه و آله\r\nاين رشوه‌خواران اگر بر شما چيره شوند ، كينه ، خودپسندى ، قدرت‌طلبى ، ستمگرى و فساد را در زمين ، ظاهر مىسازند .\r\nعلى عليه السلام\r\nچه خوب گفت حضرت محمد صلى الله عليه و آله كه فرمود : نابودى امت من به دست كودكان قريش خواهد بود !\r\nبه راستى واژهء « كودكان » كه بر زبان پيامبر صلى الله عليه و آله جارى شده ، چه تعبير زيبايى است ، زيرا مركز و محل نيرنگ و توطئه‌چينى افرادى را آشكار مىكند كه هرزه‌اى چون يزيد فرزند معاويه در آن خانه جاى دارد .\r\nچه منظرهء شگفت‌انگيزى است . پيامبر به دشمنان خويش مىنگرد ؛ همان دشمنانى كه روزى براى حفظ قدرت خود با او به نبرد برخاستند و روز ديگر به طمع قدرت ، « مسلمان » شدند . آن‌گاه ديده بر افق دوخته و با اندوه و حسرت مىگويد :\r\n« نابودى امت من به دست كودكان قريش خواهد بود . »\r\nپس از آن كه پيامبر صلى الله عليه و آله اوضاع بنىاميه را در زمان خود بررسى كرد ، تك‌تك آنان را شناخت ، افكار و اخلاق‌شان را آزمود تا تمام حالات درونى آنان را بشناسد و سپس با\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nيك نتيجه‌گيرى منطقى به آيندهء آنان پى برد و به درستى دريافت زمانى فرا مىرسد كه ميل شديدى به سودجويى ، قدرت‌طلبى و تحقير و توهين به انسان‌ها را آشكار مىكنند و سرچشمه‌هاى سودجويى شخصى را به چنگ مىآورند . به همين جهت بود كه در ميان عده‌اى از خود اين مردم ، اين سخن روشن‌گر را بيان فرمود : « هنگامى كه فرزندان عاص به سىتن برسند ، مال خدا را مال خود و بندگان خدا را بندهء خود مىكنند ! »\r\nبراى شناخت خاندان و فرزندان 1 يش ، 2 قريش ، تاريخ قريش را از نظر تمايلات و خواسته‌ها بررسى مىكنيم تا آنان را يك به يك بشناسيم .\r\nاختلاف ميان بنىاميه با بنىهاشم و فرزندان ابىطالب ، پيش از آن‌كه با نبرد بر سر قدرت آغاز شود به اختلاف نظر ايشان دربارهء مفهوم « قدرت » و به پيش از پيدايش اسلام باز مىگردد . ريشهء اين اختلاف عميق ميان اين دو گروه به روش تربيت ، خاستگاه ، عملكرد و ديدگاه‌هاى كلى نسبت به حقيقت اشياء باز مىگردد . به همين جهات ، تفاوت بسيارى در موقعيت ، اخلاق و روش كار و تدبير ميان آنان به‌وجود آمد . بنىهاشم و بنىاميه در جاهليت در كنار يكديگر قدرت داشتند ، با اين تفاوت كه سهم بنىهاشم رياست دينى بر مردم دوران جاهليّت بود و بنىاميه زمامدارى سياسى و اقتصادى و رياست ادارى را بر عهده داشتند .\r\nهمهء مورخان عرب و غيرعرب در اين نكته هم‌رأى هستند كه رياست دينى بنىهاشم همچون كاهنانى كه رهبرى بت‌پرستان قديم را داشتند ، نبود ؛ كسانى كه كهانت را وسيله‌اى براى فريب دادن ساده‌لوحان و بهره‌بردارى از ايمان آنان قرار مىدادند ، به گونه‌اى كه موجب جمع مال و بسط نفوذ و رهبرىهاى سودجويانه مىگرديد . بلكه برعكس ، آنها مؤمن به خداىكعبه و حلال و حرام او بودند . آنان معتقد به اخلاقى بودند كه عنصر جوان‌مردى در آن چشم‌گير بود . ايمان بنىهاشم ، راستين بود و خدعه و نيرنگى در آن راه نداشت ؛ مثلًا عبدالمطلب هاشمى - جدّ\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nپيامبر صلى الله عليه و آله و على عليه السلام - عهد بست تا يكى از فرزندان خود را در راه خداى كعبه كه به او ايمان داشت قربانى كند . او مىخواست با اين كار به پيمانى كه با خداى خود بسته بود وفا نمايد و به همين سبب نذر كرده بود : اگر خدا ده پسر به او عنايت فرمايد يكى از آنان را در كعبه قربانى نمايد . عبدالمطلب هنگامى از اين كار منصرف شد كه فال‌گيرى به او گفت : خداى كعبه از كشتن پسرش راضى نيست .\r\nبنىهاشم در اعتقاد اخلاقى خود صادق بودند و چكيدهء آن يارى مظلوم ، پناه دادن به بىپناه و دفاع از ستم‌ديدگان و مستمندان بود . آنان بانى تشكيل پيمان مشهورى بودند كه همراه با گروهى از قريش - به جز بنىاميه - آن را امضا كرده بودند .\r\nدر اين پيمان آمده بود : « بايد در كنار مظلوم بود تا حقش را بازستاند و بايد در امور زندگى با يكديگر همكارى و برادرى نمود ؛ بايد روياروى قدرتمندان بايستند تا به بيچارگان ستم نكنند و بايد از ستمگرى ساكنين شهر نسبت به افراد غريب جلوگيرى نمود . »\r\nانگيزهء تشكيل اين پيمان آن بود كه : مردى از قريش ، جنسى را از فرد غريبى خريده بود . قرار بود پولش را پس از مدتى بپردازد . اما آن مرد قريشى با اتكاى بر قدرت و خاندان و شهرش از يك سو و غربت و فقر و گمنامى آن مرد غريب از سوى ديگر ، از پرداخت پول او خوددارى كرد .\r\nفرياد عدالت‌خواهانه بنىهاشم براى يارى مرد غريب و ستم‌ديده و مجازات مرد قريشىِ متجاوز برخاست و بدين‌گونه پيمان فوق را بين خود منعقد ساختند . بنىاميه به علت مخالفت با اين پيمان ، به نبرد با آن برخاستند .\r\nشايد رهبرى دينى كه ميراث بنىهاشم در عصر جاهليت بود ، با طبيعت و اخلاق نمونه آنان سازگارى داشت . اين اخلاق و سرشت در نهاد اين خانواده ريشه دوانيده بود و از رفتار پدران به انديشه پسران مىرسيد و با آن رشد مىيافت . اين‌گونه اخلاق\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبه تدريج رشد كرد و استوار گرديد ، تا محمد صلى الله عليه و آله به رسالت برانگيخته شد كه تجسم طبيعى خاندان بنىهاشم بود ؛ همان‌گونه كه پس از پيامبر صلى الله عليه و آله ، علىبن ابىطالب عليه السلام چنين بود .\r\nبا نگاهى به تاريخ يك نسل ، دو نسل و يا پنج نسل بعد از ظهور اسلام ، تعجب خواهيد كرد كه خاندان هاشمى - كه ما ايشان را پس از مرگ پيامبر صلى الله عليه و آله به فرزندان ابىطالب منحصر مىكنيم - همگى از نظر جوان‌مردى ، شجاعت ، صراحت ، راست‌گويى ، وفادارى و هم‌آهنگى قلب و زبان ، تصويرهاى گويايى از پدران‌شان هستند .\r\nاگر اصالت خانوادگى و شخصيت توانمند انسانى اين خاندان نبود ، افرادش در برهه‌هاى مختلفى كه سودجويى ، خودخواهى ، چاپلوسى و سقوط اخلاقى رواج داشت ، نمىتوانستند اخلاق نمونه و شايستگى خود را حفظ كنند ، چرا كه راه سقوط و پستى اخلاق در آن دوران هموارتر و آماده‌تر از راه تكامل و پايدارى بود .\r\nولى خاندان بنىاميه درست نقطهء مقابل بنىهاشم بودند . آنان در دوران جاهليت قدرت سياسى داشته و بازرگان بودند . تجارت يا رهبرى سياسى در آن عصر چيزى بيش از تلاش براى كسب ثروت ، قدرت و يا مقام و خلاصه كردن همه اينها در يك فرد و يا افراد يك خانواده نبود .\r\nروشن است راه‌هايى كه اين‌گونه كسان براى رسيدن به اهداف خود بايد بپيمايند ، چيزى جز ظلم ، احتكار ، سودجويى ، حقه‌بازى ، رباخوارى ، دلال‌بازى ، تقلّب و ايجاد بازار سياه نباشد . بنىاميه اين‌گونه كارها را از اين جهت برگزيده بودند كه با سرشت‌شان هم‌آهنگ بود ، چنان كه بنىهاشم هم راهى را برگزيدند كه با اخلاق‌شان سازگارى داشت .\r\nبنىاميه چگونه مىتوانستند اين روش را انتخاب نكنند ، در حالى كه سال‌هاى\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nطولانى با آن زندگى كرده و براساس اصول ، معيارها و روش‌هاى آن تربيت شده بودند ؛ روش‌هايى مانند فريب در معامله و حيله‌ورزى در رسيدن به اهداف . آنان به غريب مظلوم كمك نمىكردند ، زيرا يارى به مظلوم كارى بود كه با روش سودجويانه و نيرنگ در معاملهء ايشان سازگار نبود .\r\nاميه ، بزرگ خاندان ايشان ، مانع اخلاقىاى - آن‌چنان كه براى بنىهاشم بود - حتى براى نمايش دادن زنان نداشت كه اين كار او نيز از نيرنگ و سوداگرى خالى نبود .\r\nهنگامى كه عبدالمطلب هاشمى جدّ على عليه السلام ، و حرب بن اميه جد معاويه براى داورى نزد « نفيل بن عدى » رفتند ، نفيل به نفع عبدالمطلب داورى كرد و به او احترام نمود . سپس جمله‌اى به حرب گفت كه واقعيت بنىهاشم و بنىاميه را در عصر جاهليت به روشنى بيان مىكند . او گفت :\r\n« پدر تو زناكار است و پدر او پاكدامنى است كه فيل سواران را از كعبه بيرون راند . »\r\nنفيل به داستان عبدالمطلب اشاره مىكرد كه ابرهه را - كه با لشكريان فيل سوارش به خانه خدا حمله كرده بودند - راند . از سوى ديگر اميه ، پدر حرب و سرسلسله بنىاميه را به زناكارى توصيف مىكند . تعرض اميه به زنان نشان مىدهد حيله‌گرى و دلال‌بازى در وجود او نهفته بود . از جمله نقل مىكنند : او يك بار به طور ناشايستى متعرض يكى از زنان « بنى زهره » شد كه مردان بنى زهره با شمشير به او حمله كردند ، ولى شمشيرشان به خطا رفت . داستان‌هاى عجيب ديگرى نيز دراين‌باره از او نقل شده است .\r\nهنگامى كه پيامبر هاشمى صلى الله عليه و آله دعوت اسلام را اعلام كرد ، ابوسفيان فرزند حرب اموى رهبر دشمنان و زمامدار قريش ، عليه وى به پا خاست . او سركردهء توطئه‌ها و « قهرمان » شيوه‌هاى شكنجه عليه ياران دعوت تازه بود !\r\nاگر مخالفت ابوسفيان با محمد صلى الله عليه و آله براساس اعتقادات دينى و يا دفاع از رسوم اخلاقى و معنوى مشخصى استوار بود ، براى كارهاى خود توجيهى داشت ، زيرا\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nايمان و اعتقاد راستين هر معتقدى - هرچند كه عقيده‌اش بىارزش باشد و سنن اخلاقى و خصلت‌هاى روحىاى كه از آن حمايت مىكند بهايى نداشته باشد - باز توجيهى براى خود وى دارد . ولى در قلب و زبان ابوسفيان چنين نبود . مسئله در نظر ابوسفيان اين بود : دريافت زمامدارى موروثى بنىاميه كه بر پايه‌هاى حقير بازرگانى ، زورمدارى ، سودطلبى و بردگى بيچارگان تكيه داشت و از سوى پيامبر جديد به زوال تهديد مىشد .\r\nابوسفيان بنابر خصلت سودجويانه‌اش كه در مقايسه با اخلاق بنىهاشم بايد آن را « غريزه بنىاميه » بناميم ، دعوت اسلام را ، حتى پس از آن كه ظاهراً مسلمان شد ، به مثابهء انتقال قدرت از بنىاميه به بنىهاشم مىديد ، بىآن‌كه در وجودش چيزى از سيره پيامبر صلى الله عليه و آله ، استقامت و ايثار يارانش و يا رسالت آن حضرت باشد و يا كوچك‌ترين شعاعى از نور ارزش‌هاى انسانى به روحش تابيده باشد . در فتح مكه ، وقتى كه گروهى از سربازان اسلام را در اطراف و پيش روى محمد صلى الله عليه و آله ديد ، نگاهى به عباس عموى پيامبر صلى الله عليه و آله نمود و گفت : « به خدا سوگند اى ابوالفضل ! اكنون زمامدارى فرزند برادرت گسترش زيادى يافته است . . . »\r\nهنگامى كه ابوسفيان اين مطلب را ادا مىكرد ، هيچ كدام از آن ارزش‌هايى كه بنىهاشم به خوبى درك كرده و در راه آن تلاش كرده و جان مىسپردند به ذهنش نمىگذشت . اسلام آوردن براى خاندان ابوسفيان پس از فتح مكه سخت دشوار بود ، زيرا در نظر او و همسرش هند - دختر « عتبه » - به معناى تسليم مغلوب بود . روزى ابوسفيان در مسجد با حيرت به پيامبر مىنگريست و با خود مىگفت : كاش مىدانستم محمد صلى الله عليه و آله با چه چيزى بر من پيروز شد ! پيامبر صلى الله عليه و آله به سوى او آمد و دست خود را بر شانه ابوسفيان زد و فرمود : « بالله غلبتك يا اباسفيان ! » به يارى خدا بر تو پيروز شدم ، اى ابوسفيان !\r\nگرچه پيامبر صلى الله عليه و آله به خاطر روح بزرگوارى كه داشت با ابوسفيان مهربانى مىكرد ،\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nولى مسلمانان از توجه و همنشينى با او خوددارى مىكردند . به گونه‌اى كه ابوسفيان به پيامبر صلى الله عليه و آله متوسل شد و از آن حضرت خواست تا فرزندش معاويه را از كاتبان وحى قرار دهد ، شايد مردم به اين وسيله به او توجهى كنند !\r\nپس از رحلت رسول خدا صلى الله عليه و آله ، در ميان بزرگان مهاجر و انصار اختلاف افتاد كه با چه كسى بيعت كنند ؟ ابوسفيان خرسند گرديد و پنداشت اين اختلاف راهى براى قدرت‌يابى دوباره اوست و مىتواند قدرت بنىاميه را دوباره و از راه اسلام به چنگ آورد .\r\nبه همين جهت وى به افروختن آتش نزاع پرداخت . به اين اميد كه اختلاف ، به كشتار بينجامد و راه براى دخالت او بازگردد .\r\nگفت‌وگويى كه بين او و على عليه السلام واقع شد ، از واقعيت اين دو پرده بر مىدارد و حقيقت اموىها و هاشمىها را روشن مىكند . پس از اين‌كه مردم با ابوبكر بيعت كردند ، ابوسفيان به نزد على عليه السلام و عمويش عباس رفت و به تحريك آنان عليه ابوبكر پرداخت و توانايىهاى قابل عرضه خود را برشمرد و به آنها گفت :\r\nاى على ! و اى عباس چرا بايد رهبرى از آنِ ذليل‌ترين و كم‌ارزش‌ترين قبيله قريش ( يعنى قبيلهء ابوبكر ) باشد ؟ ! به خدا سوگند ، اگر بخواهم ، زمين را از مردان جنگى و اسب پر مىكنم و خلافت را از او مىستانم !\r\nابوسفيان از ياد برده بود كه با علىبن ابىطالب عليه السلام سخن مىگويد ؛ مردى كه دنيا را با يك سخن حق وامىگذارد و به او پوشيده نبود كه ابوسفيان از اين كه خلافت به دست بنىهاشم نرسيده خشمگين نيست كه اگر قدرت از آن بنىهاشم مىشد ابوسفيان يا از شدت خشم خود را مىكشت و يا اين كه با هم‌فكران خود ، همه را بر ضد بنىهاشم مىشوراند .\r\nعلى عليه السلام به آرامى ، اطمينان و ايمان به ابوسفيان نگريست و فرمود : « به خدا قسم ! من نمىخواهم بر ضد او سپاهى فراهم كنى و اگر ما ابوبكر را لايق اين امر نمىديديم ،\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nنمىگذاشتيم حكومت به او برسد . » « 1 » و سرزنش‌كنان اضافه كرد : « اى ابوسفيان ! مؤمنان يكديگر را نصيحت مىكنند . اما منافقان مردمى حيله‌گرند و به يكديگر خيانت مىكنند . اگرچه خانه‌ها و بدن‌هايشان نسبت به يكديگر نزديك باشد ! »\r\nعلى عليه السلام چهره ابوسفيان و يارانش را اين گونه ترسيم كرد : ابوسفيان از آن‌گونه زمين‌داران اشرافى بود كه خود و طبقهء خويش را بالاتر از ديگر مردم مىدانند . خود را آقا و ديگران را بنده مىپندارند .\r\nابوسفيان كه از اين دريچه به اسلام نگاه مىكرد ، گمان مىبرد اسلام جنبشى سودجويانه است كه اصول انقلاب خود را به عنوان وسيله‌اى براى بهره‌كشى به كار گرفته و روحاً با سازمان سوداگرانه اجتماع بت‌پرستى در زمان خود اختلافى ندارد و رسالت محمد صلى الله عليه و آله كه مردم را به آن مىخواند ، در نظر ابوسفيان همچون بت‌هايى بود كه در جاهليت بر مردم تحميل مىشد تا بزرگان و اشراف و طبقات فرادست را پيروى كنند . تنها فرق بت‌پرستى و اسلام در نظر او در نتيجهء آنها بود . به نظر او اصول اسلام از اين جهت برتر بود كه از طريق آن ، مردم را بهتر مىتوان به خدمت زمامداران واداشت و اگر اسلام در خدمت اشراف نباشد و نفوذ آن طبقه برقرار نباشد ، منافع آنان از بين مىرود و بدين جهت بايد آن را به منافع سودبخش بزرگان و زمامداران و طبقه اشراف تبديل كرد . « 2 » هنگامى كه خلافت به عثمان‌بن عفان اموى رسيد ، ابوسفيان احساس كرد بخشى\r\n\r\n\r\n","description":"","footnote":"\r\n( 1 ) . اين مطلب را برخى از مورخان اهل سنت نقل كرده‌اند و بسيارى از محققان در صحت آن ترديد كرده‌اند . زيرا مسلم است على عليه السلام و هوادارانش به خلافت ابوبكر اعتراض نموده و اجتماعاتى برپا كردند ، ولى پاسخ شنيدند كه صلاح مسلمانان در همين بود . تاريخ يعقوبى ، ج 2 ، ص 103 - 106 ؛ تاريخ الفداء ج 1 ، ص 156 - 166 ؛ مروج الذهب ، ج 2 ، ص 307 و شرح نهج‌البلاغه ابن ابىالحديد ، ج 1 ، ص 17 - 134 . م\r\n( 2 ) . خليف مخزوم ، صدرالدين شرف‌الدين ، ص 156 .\r\n","page_name":" 452 ","page_number":452},
  {"content":"\r\n\r\nاز عظمت و شكوه خاندانش نمودار گشته و مىرود كه از نو استوار شود . در اين هنگام كينهء خون‌هايى كه ريخته شده بود در ابوسفيان شعله‌ور شد و وى را به كنار قبر حمزه - عموى پيامبر صلى الله عليه و آله و علىبن ابىطالب عليه السلام - كشاند . ابوسفيان با پاى خود به قبر حمزه مىزد و مىگفت : « برخيز ، اكنون آن حكومتى كه تو براى برپايى آن با ما نبرد كردى ، به ما رسيده است » . ابوسفيان اين جمله را با خشونت جاهلانه‌اى ابراز مىكرد كه نمايانگر نهايت خشم و حرص وى بر انتقام‌جويى است . « 1 » در دوران خلافت ابوبكر و عمر اولين و دومين خليفه از خلفاى راشدين ، طايفه بنىاميه نمىتوانستند كينه‌هاى پيشين خود را بنمايانند . آنها انتظار زمامدارى را مىكشيدند كه در فرصتى مناسب « خلافت » را به « سلطنت » تبديل كند . اين ساده‌لوحانه است كه بگوييم : بنىاميه به خلافت اسلامى و برترىهاى آن بر سلطنت ايمان داشتند . اسلام بنىاميه همواره سطحى بود و آن را از روى كراهت و بىميلى پذيرفته بودند ؛ تعصب جاهلىشان پيوسته آنان را به گذشته مىكشاند . ظهور پيامبرى از ميان خاندان بنىهاشم ، از عواملى بود كه كينه‌هاى ديرينه آنان را بر مىانگيخت . اما ابوبكر و عمر چنان غافل نبودند كه فرصتى را به دست طمع‌كاران و پوچ‌انگاران بدهند . بنىاميه با اندوه تمام سكوت اختيار كردند ولى براى بازگرداندن شكوه از دست رفته ، در پى فرصت بودند !\r\nعلىرغم ميل خليفهء پير ( عثمان ) ، خلافت او اولين فرصت را به خاندان بنىاميه داد تا آرزوهاى خود را تحقّق بخشند . هنوز عثمان به خلافت نرسيده بود كه « جمعيت » ، پيرامونش گرد آمدند و او را از هرگونه تماس مستقيمى با مردم دور كردند و مردم را از رساندن شكايت‌هاىشان به او بازداشتند .\r\nبنىاميه ، دربارى كاملًا اموى به‌وجود آوردند كه در رأس آن مروان‌بن حكم قرار\r\n\r\n\r\n","description":"","footnote":"\r\n( 1 ) . همان ، ص 152 .\r\n","page_name":" 453 ","page_number":453},
  {"content":"\r\n\r\nداشت . او نخستين كسى بود كه كينه مسلمانان را عليه مسلمانان و كينه‌هاى ملت را عليه خليفه برانگيخت . مروان اولين كسى بود كه اين اعتقاد خود را كه سلطنت بهتر از خلافت است و اين سلطنت ملك بنى اميه و از دارايىهاى آنان است در عمل نشان داد . بدين‌گونه عثمان را واداشت تا استانداران و فرمانداران سابق را عزل كند و به جاى آنان ، كارگزاران و هواخواهان بنىاميه را بگمارد . او دولت جديد را به طور يك‌پارچه اموى كرد . هيچ كس از منافع دولت ، اموال و پست‌هاى دولتى آن بهره‌اى نداشت ، مگر كسانى كه در درجه اول از خاندان بنىاميه باشند و در درجه دوم از حزب آنان به شمار مىروند !\r\nپيدا بود كه « اين باران از آغاز . . . دريا بود ! »\r\nدر فصل‌هاى آينده جناياتى كه از نهاد شخصى چون مروان‌بن حكم سرچشمه گرفت و ميزان علاقه او به قدرت و حكومت گرچه بر سر كشتگان باشد ، روشن مىگردد . تا آن‌جا كه روزى كه به فرماندار يزيد در مدينه با اصرار پيشنهاد كرد كه گردن حسين بن على عليه السلام را بزند ، تا از دست او رها شود و هنگامى كه نماينده يزيد سرباز زد ، او را سخت سرزنش كرد .\r\nمروان بن حكم همچون اجداد دوران جاهلىاش قدرت‌طلب بود . وى دوست مىداشت اگر زمامدارى به او نرسد ، حداقل يكى از ياران ، برادران و يا فرزندان خاندان اموى به قدرت دست يابند . روش مروان در به دست آوردن قدرت ( از نظر معيار انسانى نه مقياس يك سوداگر ) نمايانگر روحيهء زشت او بود كه حتى حكومت هم نمىتوانست به آن شرف و ارزش ببخشد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nياران دو گروه\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\n\r\nياران دو گروه\r\nبه خدا سوگند اگر با ما با سلاح‌هايشان بجنگند و ما را تا نخلستان‌هاى « هجر » برانند ، اطمينان داريم كه ما بر حقيم و آنها بر باطل‌اند !\r\nعماربن ياسر\r\nهمراه تو جان مىدهيم .\r\nياران حسين عليه السلام\r\nدر ازاى يارى به ما چه مىدهى ؟\r\nياران يزيد بن معاويه\r\nاز ويژگىها و امتيازهاى ياران و خاندان ابىطالب و روشن‌ترين صفت جامع آنان خيرخواهىشان است . اين صفت ، انسان را بلندطبع مىكند و مفهوم زندگى را با مفهوم نبرد در راه ستمديدگان و حمايت از عقيده و جانبازى در راه حق پيوند مىزند .\r\nاگر تعداد اين دسته اندك است باكى نيست ، زيرا هميشه خيرخواهان اندك‌اند ، اما نتيجه رنج‌هايشان بسيار بزرگ است ! بسا كه تعداد اندك نفرات بهترين دليل عظمت هدف و برترى نتيجه است . گاهى يك فرد ، توان كارهاى مهمى را دارد كه هزاران نفر توان و طاقت انجام آن را ندارند ؛ اين آن چيزى است كه ياران با استقامت خاندان ابىطالب به اثبات رساندند .\r\nمعاويه مىخواست با همان شيوه‌هايى كه ياران خود را مىفريفت ، دوستداران على را نيز بفريبد ؛ يعنى از راه مال و نفوذ ، تشويق‌شان مىكرد در دشنام به على عليه السلام و\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nفرزندانش با وى همراه شوند ، اما دوستان على عليه السلام از اين كار امتناع كرده و سر برتافتند .\r\nمعاويه آنان را به شديدترين مجازات‌ها و شكنجه‌ها تهديد مىكرد و مىافزود اگر دشنام ندهيد شكنجه‌ها افزايش مىيابد . ولى ياران على عليه السلام با وجود اين تهديدها تن به اين كار ندادند . روزى معاويه نشسته بود و گروهى از سرشناسان نزد او بودند . در ميان آنها « احنف بن قيس » بزرگ بنى تميم هم حضور داشت . در اين هنگام يكى از مردم شام وارد شد و به سخنرانى پرداخت و پايان سخنش ، طبق عادت شاميان در آن روز و مطابق ميل معاويه و اطرافيانش ، لعن به على عليه السلام بود . اما همهء مردم سرها را به زير افكندند .\r\nاحنف به سخن درآمد و گفت : اى معاويه ، اگر اين سخنران مىدانست كه رضايت تو در لعن به پيغمبران است ، آنها را هم دشنام مىداد . از خدا بترس و على عليه السلام را رها كن ، به خدا سوگند تا آن‌جا كه مىدانيم على در حالى به ديدار خدا شتافت كه اخلاقش ستوده و پاكيزه و شريف بود . در زندگى خود امتحان خويش را پس داد و رنج‌هاى فراوانى را تحمل كرد .\r\nمعاويه گفت : اى احنف ! چشم‌هايت را از روى خشم مىبندى و بر خلاف آنچه ديدى ، سخن مىگويى . به خدا سوگند بايد بالاى منبر به روى و از روى ميل و يا اكراه ، على عليه السلام را لعن كنى !\r\nاحنف گفت : اگر مرا واگذارى بهتر است ، ولى اگر مرا مجبور به اين كار كنى ، به خدا سوگند لب‌هاى من حركت نخواهد كرد !\r\nمعاويه گفت : برخيز و بالاى منبر رو !\r\nاحنف گفت : به خدا سوگند اگر بالاى منبر رفتم ، در گفتار و رفتار از روى انصاف عمل خواهم كرد .\r\nمعاويه گفت : اگر بالاى منبر به روى ، از روى انصاف چه مىگويى ؟\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nاحنف گفت : حمد و ثناى خدا را مىگويم ، بر پيامبر او درود مىفرستم ، آن‌گاه مىگويم : اى مردم ! معاويه به من فرمان داده على عليه السلام را لعن كنم . شما آگاه باشيد كه على و معاويه با يكديگر اختلاف داشتند و به جنگ با يكديگر پرداختند و هريك ادعا مىكردند كه به حقش تجاوز و ستم شده است . دعا مىكنم ، شما هم آمين بگوييد ، خدا شما را رحمت كند . و آن‌گاه مىگويم : خدايا لعنت تو و فرشتگان و پيامبران و فرستادگان و جميع آفريدگانت بر هريك از اين دو كه بر ديگرى ستم كرد و بر هريك از دو گروه كه بر ديگرى ستم نموده‌اند . خدايا ! اين دعا را بپذير !\r\nمعاويه گفت : در اين صورت اى ابوبحر تو را بخشيديم .\r\nمعاويه ، ياران على را تحت فشار قرار مىداد ، تا دست از مهر او بشويند . پيروان على عليه السلام هم در مقابل فشار معاويه طاقت نياورده و به او و فرزندانش بد مىگفتند . چرا كه على عليه السلام در زير خاك بود ، اما معاويه زمامدارى ستمگر بود كه به انجام هركارى توانا بود .\r\nتاريخ با نفرت فراوان يادآور مىشود : معاويه « حجربن عدى كندى » و دوستانش را به اين جهت كشت كه مخالف سبّ و دشنام به على عليه السلام و فرزندانش بر روى منبرها بودند . ياران على عليه السلام در پيروى از احساسات والاى انسانى - كه بذر آن در روانشان افشانده شده بود - پا برجا بودند و فرقى هم ميان مرد و زن و بزرگ و كوچك آنها نبود .\r\nگويند : هنگامى كه معاويه در يكى از سالها عازم مكه گرديد ، از احوال يكى از زنان « بنى كنانه » به نام « دارميه » جويا شد . گفتند سالم است . معاويه او را احضار كرد و به او گفت : آيا مىدانى تو را براى چه احضار كردم ؟ من تو را احضار كردم تا دريابم چرا على عليه السلام را دوست مىدارى و با من دشمنى ؟ با او دوستى مىكنى و با من دشمنى روا مىدارى ؟\r\nاو گفت : آيا ممكن است مرا از پاسخ معاف بدارى ؟\r\nمعاويه پاسخ داد : نه از تو نمىگذرم .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nدارميه گفت : اكنون كه مرا معاف نمىدارى پس بدان كه من على عليه السلام را به خاطر عدالتش در ميان مردم و تقسيم مساوى بيت‌المال دوست مىدارم و تو را نيز به اين جهت دشمن مىدارم كه با كسى به مقابله برخاستى كه از تو بهتر و براى حكومت سزاوارتر بود . من على عليه السلام را به اين جهت دوست مىدارم كه مستمندان را دوست مىداشت و تو را از آن رو دشمن مىدارم كه جنايت مىكنى ، در ميان مسلمين اختلاف و تفرقه مىافكنى ، در قضاوت ستم مىكنى و از روى هوا و هوس حكومت مىنمايى .\r\nمعاويه گفت : پس به همين جهت شكمت باد كرده است ؟ ! ( چون دارميه چاق بود ) .\r\nدارميه گفت : اى مرد ! مرا با هند اشتباه گرفته‌اى كه در ميان زنان عرب به چاقى ضرب‌المثل بود .\r\nمعاويه پرسيد : آيا هيچ‌گاه على عليه السلام را ديده‌اى ؟\r\nدارميه پاسخ داد : آرى ، به خدا قسم او را ديدم .\r\nمعاويه سؤال كرد : او را چگونه يافتى ؟\r\nپاسخ داد : به خدا سوگند ، او را در حالى ديدم كه حكومتى كه تو را به خود مشغول ساخته و گمراهت نموده ، او را مشغول نساخته و گمراه نكرده بود . نعمت دنيا كه تو را سرگرم ساخته ، او را سرگرم نساخته بود .\r\nمعاويه پرسيد : آيا گفتارى از او شنيدى ؟\r\nدارميه پاسخ داد : آرى ، به خدا سوگند ، سخن او قلب را جلا مىداد و از كورى و گمراهى مىرهاند آن چنان كه روغن ، فلز زنگ‌زده را جلا مىدهد .\r\nمعاويه گفت : راست مىگويى . آيا حاجتى دارى ؟\r\nدارميه پرسيد : اگر بگويم ، بر مىآورى ؟\r\nمعاويه گفت : اگر اين حاجت تو را برآورم ، آيا در دل تو جايى همانند على عليه السلام باز مىكنم ؟ !\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nدارميه جواب داد : سبحان‌الله ! مىخواهى بر على عليه السلام برترى بجويى ؟ غيرممكن است . مقامى پست‌تر از او هم پيدا نخواهى كرد .\r\nمعاويه حاجت زن را برآورد و گفت : به خدا سوگند اگر على عليه السلام زنده بود چيزى از اين شترها به تو نمىداد .\r\nزن گفت : آرى به خدا سوگند ، از مال تمام مسلمانان حتى ذرّهء پشمى هم به كسى نمىبخشيد .\r\nهنگامى كه معاويه در پايتختش دمشق حكومت مىكرد ، 1 ىبن حاتم طائى ، 2 عدى بن حاتم طايى بر معاويه وارد شد .\r\nمعاويه به عدى گفت : فرزندانت را چه كردى ؟\r\nعدى گفت : در كنار علىبن ابىطالب عليه السلام كشته شدند .\r\nمعاويه گفت : على عليه السلام در حق تو بىانصافى كرد ، فرزندانت را به كشتن داد و اولاد خودش را زنده نگه‌داشت !\r\nعدى پاسخ داد : على عليه السلام دربارهء توهم بىانصافى كرده ، زيرا او كشته شده و تو باقى مانده‌اى !\r\nمعاويه گفت : آگاه باش ! هنوز قطره‌اى از خون عثمان باقى مانده كه با ريختن خون يكى از بزرگان يمن جبران مىشود . ( مقصود معاويه تهديد عدى فرزند حاتم طائى بود . )\r\nعدى گفت : به خدا سوگند اى معاويه ، قلب‌هايمان كه با تو دشمن بود ، هنوز در سينه‌هايمان است . و شمشيرهايى كه با آن با تو جنگيديم ، هنوز در نيام كمرهايمان است . اگر ذرّه‌اى به ما ستم نمودى و نيرنگ زدى ، چندين برابر آن به تو برخواهد گشت . و افزود : به خدا سوگند اگر گردن ما را قطع كنند ، بر ايمان آسان‌تر از شنيدن سخن ناراحت كننده‌اى دربارهء علىبن ابىطالب عليه السلام است . اى معاويه ، شمشير را به دست سازندهء آن بده !\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nمعاويه گفت : اين سخنان ، حكمت است ، آن را بنويسيد ( و ساكت ماند ) !\r\nمعاويه عازم حج گرديد . هنگامى كه به مدينه رسيد ، سعدبن ابىوقاص را به همراهى خود فراخواند . سعد هم دعوت او را پذيرفت . وقتى اعمال حج به پايان رسيد به اتفاق يكديگر وارد « دارالندوه » شده و به گفت‌وگويى طولانى پرداختند ، معاويه مىخواست بفهمد اين مرد تا كجا در مقابل على عليه السلام با او همراه است ، زيرا معاويه از پذيرفته شدن دعوتش و همراهى سعد با او تا مكه مغرور شده بود . به همين جهت به على دشنام داد و با زبانى چرب و نرم به سعد گفت : چرا درباره ابوتراب ( علىبن ابىطالب عليه السلام ) بد نمىگويى و به او دشنام نمىدهى ؟\r\nآثار خشم از شنيدن اين سخن در چهره سعد آشكار شد و با نهايت عصبانيت گفت : مرا روى فرش خود مىنشانى و به على عليه السلام بد مىگويى ؟ ! به خدا سوگند اگر تنها يكى از صفات على عليه السلام را مىداشتم ، براى من ارزشش بيشتر از تمامى جهان بود . از اين پس ، ديگر وارد خانهء تو نمىشوم !\r\nسعد اين سخن را گفت و از شدت غضب و بىاعتنايى خارج شد .\r\nيكى ديگر از ياران خاندان ابىطالب « عمروبن حمق » است . زيادبن ابيه اين مرد را به علت دوستىاش با على عليه السلام به قتل رسانيد و سر او را براى معاويه فرستاد . اين سر ، نخستين سرى بود كه در تاريخ اسلام به عنوان هديه فرستاده شد ! و همين‌طور همسر عمرو كه سخنى سخت را دربارهء سياست و روش سركوب‌گرانه معاويه به او گفته بود .\r\nو از جملهء ياران على ميثم‌تمّار ، قهرمان شهيد است . او از كسانى بود كه با علىبن ابىطالب عليه السلام زندگى كرده و بزرگى مقام على را درك كرده بود . روايت شده است كه گاهى على عليه السلام در مغازهء خرمافروشى ميثم نزد او بود و هرگاه ميثم براى كارى بيرون مىرفت ، على عليه السلام به جاى او خرما مىفروخت تا ميثم باز گردد .\r\nهنگامى كه علىبن‌ابىطالب عليه السلام و فرزندش حسين عليه السلام به شهادت رسيدند و فضاى حكومت كوفه براى عبيدالله بن زياد جنايت‌كار خالى ماند ، ميثم را تهديد كرد كه : اگر\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nدوستى على عليه السلام را ادامه دهى و دربارهء نيكى و عدالتش سخن بگويى ، كشته مىشوى و اگر با بنىاميه هم‌آهنگ شوى و به آنان يارى كنى ، تشويق مىشوى . اما ميثم اعتنايى به اين مطالب نداشت !\r\nروزى ميثم مشغول سخن بود و ابن زياد او را نمىشناخت اما از سخنورى و منطق و انديشهء محكم و دلايل قوى او تعجب كرد . شخص چاپلوسى به نام عمروبن حريث به ابن زياد گفت : اى امير آيا اين سخنور را مىشناسى ؟\r\nابن زياد گفت : كيست ؟\r\nعمروبن حريث پاسخ داد : اين ميثم‌تمار دروغگوست كه از ياوران علىبن ابىطالب عليه السلام دروغگو است !\r\nابن زياد صاف نشست و به ميثم گفت : چه مىگويد ؟\r\nميثم گفت : دروغ مىگويد ، من راست‌گو هستم و دوست‌دار راستگويان هستم . من ارادتمند علىبن ابىطالب عليه السلام اميرالمؤمنين حقيقى هستم !\r\nابن زياد بر آشفت و گفت : بايد از على عليه السلام بيزارى جسته و بدىهاى او را برشمارى . بايد نسبت به عثمان اظهار دوستى كنى و خوبىهاى او را برشمارى و گرنه دست و پايت را قطع مىكنم و به دارت مىآويزم .\r\nعكس‌العمل ميثم در مقابل سخن ابن زياد ، اين بود كه به ستايش على عليه السلام پرداخت و به ياد او گريست و دادگرى و بزرگوارى و عشق بزرگ و صادقش را نسبت به مردم به ياد آورد . آن‌گاه به ابن‌زياد و بنىاميه حمله كرد و سخنانى گفت كه آثار خشم عليه ستمگران و ياران‌شان از آن آشكار بود .\r\nابن زياد به سختى عصبانى شد و به او گفت : به خدا سوگند دست و پاى تو را قطع مىكنم ، ولى زبانت را نمىبرم كه مىگفتى ، على گفته است : آن را خواهند بريد تا تو و رهبرت را دروغگو كرده باشم ! سپس فرمان داد دست و پاى ميثم را بريده و او را بيرون بردند تا به دارش آويزند . اما ميثم با فرياد بلند مىگفت : اى مردم ! هر كس\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nمىخواهد حديثى از علىبن ابىطالب عليه السلام بشنود ، نزد من آيد ! گروهى از مردم پيش او آمدند و ميثم هم برايشان از علىبن ابىطالب سخن گفت .\r\nهنگامى كه ميثم مشغول سخنرانى بود ، عمروبن حريث پست به سوى منزل خود مىرفت . پرسيد : اين جمعيت براى چه گرد آمده‌اند ؟ به او گفتند : ميثم تمار از علىبن ابىطالب عليه السلام سخن مىگويد .\r\nعمروبن حريث با شتاب خود را به ابن‌زياد رساند و گفت : خدا به امير خير دهد ، عجله كن ! كسى را بفرست كه زبان او را ببرد ، زيرا مىترسم در دل‌هاى اهل كوفه آتشى برافروزد و عليه تو قيام كنند !\r\nعبيدالله به مأمورينش گفت : برويد و زبان او را ببريد ! مأمورين پيش ميثم آمدند و گفتند : زبانت را بيرون بياور ، امير فرمان داده آن را قطع كنيم !\r\nميثم گفت : مگر اين زنازاده نمىگفت كه من و مولايم علىبن ابىطالب عليه السلام را تكذيب خواهد كرد . اين زبان من ، آن را قطع كنيد !\r\nميثم اندكى بعد درگذشت و پستى ابن‌زياد به آن‌جا رسيد كه دستور داد پس از مردن و قطع زبان و بريدن دست و پايش ، او را به دار آويزند تا مردم از سرنوشت او عبرت گيرند .\r\nاز جمله كسانى كه در راه حق شهيد شد و به نبرد با دنياطلبان پرداخت ، « رشيد هجرى » يكى از ياران علىبن ابىطالب عليه السلام بود . داستان او با ميثم تمار تفاوت زيادى ندارد . ابن زياد او را هم به بيزارى از علىبن ابىطالب عليه السلام خواند ولى رشيد نپذيرفت .\r\nابن زياد گفت : چگونه مىخواهى كشته شوى ؟ ! سپس دستور داد دست و پاى او را بريدند !\r\nآرى با شناخت ياران على عليه السلام و مفهوم پيروى آنان ، در مىيابيم آنان على عليه السلام را با كمال ميل و علاقه دوست مىداشتند و براى يارى خود مزدى نمىطلبيدند . پاداش آنان اين بود كه برحق باشند و در راه آن جان بسپارند . روش‌شان نسبت به على عليه السلام\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمانند رفتار مسلمانان صدر اسلام ، از مهاجر و انصار نسبت به محمدبن عبدالله صلى الله عليه و آله بود . تجسّم واقعى دوستى علىبن ابىطالب ، عماربن ياسر است . وى قبل از آن‌كه در نبرد صفيّن با بنىاميه و يارانشان - كه لشكر انبوهى بودند - روبه‌رو گردد گفت : « به خدا سوگند ، اگر با سلاح‌هايشان با ما بجنگند و ما را تا نخلستان‌هاى « هجر » برانند ، اطمينان داريم كه ما برحقيّم و آنان بر باطل‌اند ! »\r\nياران حسين عليه السلام با ياران پدرش در اهداف و آرمان‌ها تفاوتى نداشتند . و حسين عليه السلام در آخرين شب زندگى خود در كربلا ، در حالى كه در انتظار شهادت بود به ياران اندكش گفت : برويد ! براى چه خود را به كشتن مىدهيد ؟ ! حسين عليه السلام به آنان گفت در سايهء تاريكى شب رهسپار گردند تا كسى آنها را نبيند ؛ زيرا امكان داشت كه از حركت در روز شرم كنند و يا از دشمن بهراسند . حسين عليه السلام با اين گونه رفتار ، بزرگ‌منشى خويش را ثابت كرد . اما ياران حسين عليه السلام از اين كار روى برتافته و گفتند ما هم بايد در كنار تو كشته شويم . گويا همگى از يك روح الهام مىگرفتند و با يك زبان ، سخن مىراندند .\r\nمسلم بن عوسجه اسدى پاسخ داد : « چگونه دست از شما برداريم ، در حالى كه در پيش خداوند هيچ عذرى نداريم ؟ ! به خدا سوگند ، دست از تو برنمىدارم تا نيزهء خود را در سينه‌هايشان بشكنم و تا هنگامى كه دسته شمشير در دستم باقى است ، با آنان نبرد مىكنم و اگر اسلحه‌اى نداشتم ، با سنگ با آنها مىجنگم تا در كنار شما كشته شوم ! »\r\nمسلم به سوگند خود وفادار ماند و با كمال رضايت و اختيار ، در كنار حسين عليه السلام جان سپرد .\r\nحبيب‌بن مظاهر كه در كنار مسلم بن عوسجه جان‌فشانى كرد ، به او مىگويد : « به خدا سوگند ، اگر يقين نداشتم كه به زودى به همراه تو كشته مىشوم ، دوست مىداشتم وصيت‌هاى خود را به من بگويى ، تا خواسته‌هايت را به انجام برسانم . »\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nاما مسلم‌بن عوسجه ، آخرين كلمات خود را خطاب به حبيب چنين گفت : « خدا رحمتت كند ، به تو وصيت مىكنم در كنار اين مرد جان بدهى » و با دست اشاره به حسين عليه السلام كرد .\r\nحربن يزيد رياحى كه از مقايسهء پليدى يزيد و يارانش با ايمان و ايثار و جانبازى حسين و پيروانش بيدار شده بود ، در يك لحظه به تمام جاه و جلال دنيا پشت كرد .\r\nداستان اين است : حربن يزيد رياحى از جمله سردارانى بود كه بنىاميه به آنها وعده‌ها داده بود كه اگر در جنگ با حسين عليه السلام شركت كنند و او و يارانش را به قتل رسانند ، سود بسيار نصيبشان خواهد شد .\r\nعبيدالله بن زياد ، فرماندار كوفه هم شخصاً او را مأمور ساخت تا اين جنايت هولناك و فجيع را مرتكب شود . حرّ آهسته آهسته به پايگاه حسين عليه السلام نزديك شد .\r\nآن‌گاه اسب خود را راند و نزديك حسين عليه السلام رسيد و گفت : « من آمده‌ام تا در پيشگاه خداى خود از عمل خويش توبه كنم . مىخواهم جانم را فداى تو كنم ، تا در پيش تو جان بسپارم ! » و سرانجام در ميان دوستان حسين عليه السلام جان داد !\r\nمجموعه اندك ياران حسين عليه السلام كه به صد نفر نمىرسيد در مقابل چهار هزار نفر قرار گرفته بودند . تشنگى و خستگى ، آنان را در فشار قرار داده بود و يكى پس از ديگرى در انتظار مرگ به سر مىبردند ؛ آنان اطمينان كامل به شرافت مرگ و شكوه شهادت داشتند . بالاخره حسين بن على عليه السلام به شهادت رسيد و يزيدبن معاويه و يارانش چيره گشتند !\r\nگرچه امكان زمامدارى فرزندان ابىطالب به پايان رسيد و حقوق‌شان پايمال شد ، اما بيدارى و روح بزرگوار پيروان‌شان به خمودى نگراييد ، بلكه به تدريج بر شادابى تحرّك آنان افزوده شد ؛ مثلًا هنگامى كه خبر قتل حسين عليه السلام در كوفه پيچيد ، فرماندار كوفه عبيداللّه‌بن زياد دستور داد تا مردم را به مسجد جامع فراخوانند . سپس بالاى منبر رفت و به سخنرانى پرداخت و گفت : « حمد خداى را كه حق و اهل آن را پيروز\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nكرد و اميرالمؤمنين يزيدبن معاويه و حزب او پيروز شدند . شكر خداى را كه دروغگو فرزند دروغگو ، حسين‌بن على عليه السلام و يارانش كشته شدند ! »\r\nهنوز گفتار ابن زياد به پايان نرسيده بود كه پيرمردى به نام « عبدالله بن عفيف ازدى » يار على عليه السلام در جنگ جمل و صفين از گوشه مسجد به‌پاخاست و در همان روزى كه فرماندار كوفه احساس نهايت قدرت و عظمت را مىكرد كه بر على و فرزندانش پيروز شده و به خود مىباليد ، بر او فرياد زد : « اى پسر مرجانه ! آيا فرزندان پيامبر را به قتل مىرسانى و روى منبر در جايگاه راست‌گويان مىنشينى ؟ دروغگو تو و پدرت و اربابت و پدرش هستيد ! »\r\nصبحگاه فردا ، پيرمرد در ميدان كوفه به دار آويخته شده بود !\r\nفرزدق شاعر در اوج قدرت بنىاميه ، با سرودهء مشهور خود دربارهء امام زين‌العابدين عليه السلام ، بدون ترس از مرگ ، طوفانى همچون صاعقه بر سر بنىاميه فرود آورد . فرزدق كه امام زين‌العابدين عليه السلام و فرزندان ابىطالب را با قصيدهء خود ستود ، انگيزه‌اى جز علاقه‌مندى و ارادت به آن خاندان نداشت و سود مادّى و پاداشى نمىخواست . داستان از اين قرار است كه : هشام بن عبدالملك اموى ، در زمان پدر خويش به مكه رفت . وى در اطراف خانهء خدا طواف مىكرد ، ولى به علت ازدحام جمعيت و زيادى مردم نتوانست خود را به حجرالاسود برساند و مردم هم چون از بنىاميه نفرت داشتند ، راهى برايش بازنكردند . در همين هنگام امام زين‌العابدين عليه السلام وارد مسجدالحرام شد و به گرد كعبه طواف نمود . هنگامى كه به حجرالاسود رسيد ، صفوف جمعيت براى آن حضرت شكافته شد و مردم به احترام و عظمتش سرها را پايين آوردند و امكان دادند دست حضرت به حجرالاسود برسد !\r\nيكى از مردم شام به هشام بن عبدالملك ، جانشين عبدالملك بن مروان گفت : « اين مرد كيست كه چنين ارج و عظمتى در ميان مردم دارد ؟ »\r\nهشام بن عبدالملك با اين كه آن حضرت را كاملًا مىشناخت ، جرئت نكرد در\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمقابل مردم نامش را بر زبان آورد ، زيرا مىترسيد علاقهء مردم به آن حضرت بيشتر شود .\r\nهشام خود را به نادانى زد و گفت : « او را نمىشناسم ! »\r\nگفتهء هشام بن گوش فرزدق رسيد . بلافاصله گفت : « من او را مىشناسم ! » سپس در جايگاهى بلند ايستاد . آتش روحش شعله كشيد و اشعار جاويدان خود را اين‌گونه آغاز كرد :\r\n هذا الذى تعرف البطحاء و طائة * و البيت يعرفه و الحل و الحرام \r\nاين مرد كسى است كه ريگ‌ها گام‌هاى او را مىشناسند . كعبه او را مىشناسد .\r\nزمين‌هاى داخل و خارج حرم او را مىشناسند . »\r\nهشام بن عبدالملك عصبانى شد و شاعر را در جايى ميان مكه و مدينه زندانى كرد .\r\nفرزدق او را هجو كرد و بدون ترس از پايان كار خود ، بنىاميه را مورد حمله قرار داد .\r\nاز جمله مطالبى كه او دربارهء هشام گفت اين شعر است : « سرى كه بر تن دارد سر بزرگان نيست ، چشمى دارد كه كج است و عيوب آن آشكار است ! »\r\nآنچه دربارهء ياران خاندان ابىطالب عليه السلام در صدر اسلام گفته شد ، گرچه بسيار اندك است ، اما همين مختصر ، تصويرى روشن از حقيقت يارانى است كه جان خود را فدا كرده و به شهادت رسيدند ، ولى ثابت كردند آنان مقياس كرامت انسانى هستند !\r\nاما ياران بنىاميه دو گروه بودند : دسته‌اى مجذوب رشوه و پول شده بودند . اين دسته ، وجدان خود را به بهاى ناچيزى فروختند . دستهء ديگر به تحمّل پستى و حقارت خو گرفته بودند . اين دسته مىخواستند انتقام كمبودهاى ذاتى و خصلتى و عقده‌هاى بىشمار خود را گرفته و پاسخ‌گوى نهادهاى ناپاكى باشند كه در وجودشان ريشه دوانيده بود !\r\nاز جمله كسانى كه رشوه جذب‌شان كرد ، مزدوران ابوسفيان بن حرب‌اند . هر چند مفهوم رشوه در نظر آنها متفاوت بود و نوع رشوه‌هايى كه به رشوه‌گيران پرداخت\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمىشد و يا وعده‌هايى كه مىدادند تفاوت مىكرد . دسته‌اى با بخشش ابوسفيان و يارانش خود را مىفروختند و دسته‌اى ديگر مانند وحشى حبشى قاتل حمزه ، رشوه‌اش آزادى از قيد بندگى بود كه پس از اين آزادى ، حمزةبن عبدالمطلب را به قتل رسانيد . دسته‌اى ديگر به وعدهء منافع دوران جاهليت به بنىاميه كمك مىكردند . اينها كسانى بودند كه وعده پيروزى بر محمد صلى الله عليه و آله و كشته شدن ياران او و برقرارى حكومت بنىاميه ، آنان را فريفته بود ، تا از منافع اين قدرت بهره‌اى ببرند !\r\nاز جمله افراد اين گروه ، عمروبن عاص ، دست راست معاويه است كه در نبرد با علىبن ابيطاب عليه السلام به معاويه كمك رساند . در فصل آينده به تفصيل درباره او بحث خواهيم كرد . و از همين گروه ، لشكريان شام‌اند . اينها را معاويه براى جنگ با على عليه السلام به صفّين فرستاد . تمام هدف اين گروه اين بود كه به كسى كه شكم‌شان را از اموالى كه عمّال بنىاميه به ناحق و از روى ستم از مردم گرفته بودند پر كرده بود ( يعنى معاويه ) كمك كنند . شاميان هم‌چنين به افرادى وعده مىدادند كه : اگر بر على عليه السلام پيروز شويد ، آرزوهايتان برآورده خواهد شد .\r\nاز همين دسته هستند سربازان يزيدبن معاويه كه به آنها رشوه و هديه و يا تأمين جانى مىداد ، زيرا بسيارى از مردم كه به جنگ با خاندان ابىطالب كشيده مىشدند ، مىترسيدند با بنىاميه به مخالفت برخيزند ، زيرا همهء مردم قدرت جانبازى و فداكارى نداشتند .\r\nتاريخ مملو از دنياپرستى و بدعهدى انسان‌هاست . براى نمونه ، هنگامى كه حسين‌بن على عليه السلام از مكه عازم كوفه بود ، از فرزدق كه در راه بود پرسيد : احوال مردم كوفه چگونه است ؟ فرزدق پاسخ داد : قلب‌هاى مردم با شماست ولى شمشيرهاىشان با بنىاميه است !\r\nحسين عليه السلام چنين پرسشى را از مجمع‌بن عبيد عامرى نيز نمود . مجمع گفت :\r\nجوال‌هاى اشراف از رشوه پر شده است و همگى عليه شما متحدند . اما بقيهء مردم\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nقلب‌هايشان با شماست ولى شمشيرهايشان فردا بر روى شما كشيده مىشود !\r\nدستهء دوم ياران بنىاميه ، كسانى بودند كه به‌خاطر ناپاكى ذاتى و نفرتشان از پاكان با فرزندان ابىطالب به نبرد مىپرداختند تا انتقام نقص ذاتى و خصلتى خود را بگيرند و به عقده‌هاى ريشه‌دار روحشان پاسخ بدهند .\r\nاين دسته از جنايت‌كاران ، اگر در حدودى كه طبيعت ميدان مبارزه بود ، به همراه اربابان خود با آل ابىطالب مىجنگيدند ، ممكن بود عذرى برايشان قائل شد و آنان را در گروه اول ، يعنى دنياپرستان جاى داد ، ولى جرم عذرناپذير ايشان اين بود كه در قساوت و سنگ‌دلى از حيوانات درنده نيز بدتر بودند . روح انتقام‌جوى پليد آنان ، لبريز از عقدهء خود كم‌بينى و شهوت‌هاى سركش جنايت‌بار بود . اين جنايت‌پيشگان ، با اجساد كشتگان رفتارى داشتند كه حيوانات درنده نيز اين چنان نمىكنند . پستى آنها به حدى رسيده بود كه حتى از اطفال بىگناه و بيوه‌زنان بىپناه نيز صرف‌نظر نمىكردند !\r\nجلودار اين دژخيمان و يا به تعبير برخى از مورخان « سگ‌هاى حمله‌گر » ، بسر بن ارطاة است . براى خوانندگان سودمند است كه اندكى از سيره و روش اين موجود را بدانند . داستان او نمونه‌اى از اخلاق پستى است كه مورخان اين شرق عقب‌مانده ، طبق عادت‌شان آن را بزرگ مىشمارند . رفتار او به خوبى ، حقيقت ارباب و فرمانده بزرگش معاويه را روشن مىسازد .\r\nنخستين صفحه‌اى را كه بسر بن ارطاة در تاريخ مزدوران بنىاميه سياه كرد ، موقعى بود كه معاويه او را به سركردگى لشكر انبوهى به سوى يمن فرستاد و به او فرمان داد هر كس را كه از على عليه السلام پيروى مىكند خواه فقير باشد يا ثروتمند به قتل برسان ! اين فرمان هنگامى صادر شد كه معاويه ياران خود را براى حمله به همهء جوانب قلمرو علىبن ابىطالب عليه السلام اعزام مىداشت تا مردم را بترسانند و آنان را ناگزير به فرمانبرى از حاكم شام كنند . بسر بن ارطاة ، فرمان معاويه را اجرا كرد . به يمن حمله نمود و بسيارى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nرا به قتل رساند و كمتر كودك شيرخوار و يا پيرمرد ناتوان و يا زن بينوايى بود كه بتواند از دست او جان سالم به در برد .\r\nيكى از نمونه كارهاى پست او كه حيوانات درنده هم از انجام آن شرم دارند ، اين بود كه در راه بازگشت خود از يمن به شام ، به دو كودك تنها برخورد . از آنان پرسيد :\r\nفرزندان چه كسى هستند ؟ پاسخ دادند : دو پسر عبيدالله فرزند ابن عباس عموى پيغمبر صلى الله عليه و آله و على ، فرماندار علىبن ابىطالب بر يمن مىباشند . بُسر پس از اطلاع از هويت اين دو كودك ، شخصاً آنها را به قتل رساند .\r\nاز جمله افتخارات « بُسر » اين بود كه جنايت‌هاى خود را نسبت به پيرمردان ناتوان و كودكان براى معاويه گزارش دهد . از جمله گزارش‌هايى كه به معاويه پس از بازگشت از جنگ داد ، اين بود كه در يك حمله سىهزار نفر را به قتل رسانده و همين تعداد را هم در آتش سوزانده است . دربارهء جنايات و خون‌ريزىهاى فراوان اين دژخيم و جلّاد شعرها سروده‌اند . از جمله ، شعر يزيدبن مفرغ است كه به كشتار و آتش‌زدن‌هاى بىرحمانه او اشاره دارد .\r\n الى حيث سارالمرء بسر بجيشه * فقتل بسرما استطاع ، و حرّقا \r\nانسان به هر سويى برود ، مىبيند بسر با لشكريانش ، تا آن‌جا كه توانسته است كشته و آتش زده است .\r\nبقيه اعمال بسر نيز به همين اندازه پليد و سياه است .\r\nزيادبن ابيه نيز از همين گروه جنايت‌پيشه بود . او در سياست كشتار در عراق ، افسار گسيخته بود و جوّ ترور و وحشت عجيبى به وجود آورد ، زيرا حاكم بصره بود و در كار خود اختيار تام داشت . معاويه پس از اين كه زياد را به برادرى خود درآورد ، براى جذب او نامش را زياد پسر ابىسفيان گذاشت‌و او را حاكم بصره نمود . زياد هنوز وارد بصره نشده بود كه سخنرانى معروف خود « بتراء » را ايراد كرد و پس از آن به محكم ساختن پايه‌هاى حكومت بنىاميه پرداخت . وى مردم را صرفاً از روى گمان\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nو احتمال مىكشت !\r\nبراى مزدوران حكومت‌گر بنىاميه كارى آسان‌تر از دست و پا بريدن مخالفين ، به دار زدن آنها بر درختان نخل ، زندانى نمودن ، غارت اموال ، نابودى خانه‌ها و آواره ساختن آنها و زنده و مرده را به شكنجه كشيدن وجود نداشت . در ميان كارگزاران بنىاميه ، كسى جز حجاج با زياد ابن ابيه قابل مقايسه نيست . براى درك روحيهء زيادبن ابيه نسبت به مردم ، شنيدن چند جمله از سخنرانى « بتراء » او كافى است :\r\n« به خدا سوگند ، ارباب را به جاى نوكر و صاحب‌خانه را به جاى مسافر مىگيرم .\r\nآن كس را كه مىآيد به جاى آن كس كه مىرود مىگيرم ، فرمانبردار را به جاى نافرمان مىگيرم ، سالم را به جاى مريض جلب مىكنم ، تا هر كس به ديگرى مىرسد ، بگويد :\r\nدر فكر خودت باش كه ديگرى نابود شد . تا اين كه كمر شما زير بار اطاعت آيد و سربه راه گرديد . آب و خوراك بر من حرام باد ، اگر بصره را با ويران نمودن و آتش زدن با خاك يك‌سان نسازم . كسى شب هنگام بيرون نيايد ، زيرا هر كس شب بيرون آمد و او را پيش من آوردند او را مىكشم . به خدا سوگند شما بايد كشتهء فراوانى بدهيد . همه بايد مواظب باشند كه از مقتولين من نباشند ! »\r\nدر نخستين روزى كه زياد ، پس از حكومت در بصره وارد كوفه شد ، در جايگاه خود در مسجد كوفه نشست و دست هشتاد نفر از كوفيان را بريد . زياد به وسيلهء خشونت و كشتار و دست و پا بريدن و به دار آويختن ياران علىبن ابىطالب عليه السلام در كوفه به معاويه و عمال او اظهار وفادارى مىكرد . مدائنى مىگويد : « زياد پسر سميه يعنى ( زياد بن ابيه ) براحتى شيعيان را شناسايى مىكرد ، چون در روزگار على عليه السلام خود از آنان بود ، به همين علت شيعيان كوفه را تحت تعقيب قرار داد . و در هر گوشه و كنارى كه آنها را به چنگ مىآورد ، به قتلشان مىرساند ؛ دست و پايشان را بريد ، چشمان‌شان را كور ساخت ، در چوب‌هاى درخت خرما به دارشان آويخت و آنان را از عراق آواره ساخت ، تا آن‌جا كه ديگر شيعهء شناخته شده‌اى در عراق باقى نماند . »\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nبرخورد زياد با حجربن عدى ، در پايان همين فصل خواهد آمد .\r\nاز جملهء اين « سگ‌هاى درنده » ، عبيدالله بن زياد ، جنايت‌كار واقعه كربلا است . او قاتل عمروبن حمق ، ميثم تمار و پيرمرد ناتوان عبدالله بن عفيف ازدى و هزاران نفر ديگر است كه آنها را به همان ترتيبى كه ذكر شد به قتل رسانيد ، زيرا براى او چيزى آسان‌تر از دست و پا بريدن ، به دار كشيدن و گوش و بينى بريدن ، با علت و يا بىعلت نبود .\r\nمسلم بن عقيل دربارهء ابن زياد مىگويد : « از روى خشم ، دشمنى و سوءظن ، خون مردم را به ناحق مىريزد و بعد چنان سرگرم و مشغول بازى مىشود كه گويا هيچ اتفاقى نيفتاده و هيچ كارى نكرده است . »\r\nوحشىگرى اين جلاد خون‌خوار به بدترين صورت‌ها ، روزى آشكار شد كه كشتن حسين عليه السلام را به عهده گرفت و وقاحت و پستى او به بدترين شكل ممكن بعد از كشته شدن حسين عليه السلام به اثبات رسيد .\r\nشمربن ذىالجوشن ، در پستى كمتر از رئيس خود عبيدالله بن زياد نبود . از ويژگىهاى او اين است كه به همه مردمان پاك‌سرشت كينه و دشمنى داشت و روش پست او در انتقام‌جويى ، علتى جز وحشىگرى ذاتى او نداشت ! اين موجود وحشى ، عده‌اى از فرزندان خاندان ابوطالب را با لب تشنه به قتل رساند ، در حالى كه آب در مقابل چشمانشان جارى بود ! او هم‌چنين به سپاه خود دستور داد تا بدن حسين عليه السلام را زيرِ سم اسبان پايمال سازند ، تا به قرارى كه بين او و ابن‌زياد بود كه بدترين جنايات را نسبت به فرزند علىبن ابىطالب عليه السلام انجام دهند ، عمل نمايد . بدين ترتيب اسب‌هاى خود را بر روى بدن امام حسين عليه السلام تازاندند ، تا سينه و پشت امام عليه السلام را - كه لباس‌هايشان از ضربات شمشير دريده بود - لگدكوب كردند . به دستور شمر ، به محض بيرون آمدن كودكى از خيمه‌هاى امام حسين عليه السلام اسب سواران بنىاميه مىدويدند و او را با نيزه و شمشير قطعه قطعه مىكردند .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nدرباره « حصين بن نمير » چه بايد گفت ؟ هنگامى كه عطش حسين عليه السلام در كربلا شدت گرفت و آن موقعى بود كه او را از آب منع كرده بودند ، حضرت به نزديك آب فرات كه در مقابلش بود رفت ، تا تشنگى خود را بر طرف سازد اما حصين بن نمير تيرى به سوى حسين انداخت كه در دهان او جاى گرفت و دهانش را پر از خون كرد .\r\nحصين ايستاده بود و به شيوهء وقيحانهء ستمگران ، اين صحنهء دلخراش را تماشا مىكرد و با صداى بلند مىخنديد و قهقهه مىزد !\r\nاز جمله مزدوران بنىاميه ، عمربن سعدبن ابى وقاص است كه از فرمانده جنايتكار خود ابن زياد در واقعه كربلا پيروى كرد . در صورتى كه مىتوانست از دستورات ابن زياد سربپيچد و نافرمانى كند ! وى زنان و فرزندان خاندان ابىطالب را پس از كشته شدن حسين عليه السلام از قتلگاه عبور داد ، تا بدن‌هاى عريان شهداى خود را بنگرند . عمربن سعد خود نخستين كسى بود كه به سوى فرزندان على عليه السلام تير پرتاب كرد و همهء لشكريان را نيز به اين كارش شاهد گرفت .\r\nپس از فاجعهء خونبار كربلا ، عبيدالله بن زياد ، بازماندگان امام حسين عليه السلام را به سوى پايتخت اعزام داشت . يكى از ياران شامى يزيد ، چشمش به فاطمه دختر امام حسين عليه السلام كه از نظر خلقت و اخلاق ، برگزيده زمان خود بود مىافتد ، و با وقاحت آشكارى به يزيد مىگويد : اين كنيز را به من ببخش !\r\nاز ديگر ياران بنىاميه ، مسلم بن عقبه ، خون‌خوار معروف است كه جنايات بسيار زيادى را مرتكب شد . يزيدبن معاويه او را به فرماندهى لشكرى به سوى حجاز اعزام كرد و اختيار لشكر را در انجام هر نوع جنايت و توحشى به وى سپرد .\r\nمسلم شمشير را در ميان مردم مدينه كشيد و مردم را همچون گوسفند سربريد و آن‌قدر خون ريخت كه پاى رهگذران در خون فرو مىرفت ! سه روز مدينه را براى سربازان خود حلال كرد . زنان مدينه را مورد تجاوز قرار داد ، مردان‌شان را كشت ، زنان را غافل‌گيرانه به قتل رسانيد . استخوان كودكان را در جلو چشم مادران خرد كرد\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nو گردن‌ها را مىزد ، اموال را غارت مىنمود و خانه‌ها راخراب مىكرد و به هر كس از ياران محمد صلى الله عليه و آله از مهاجر و انصار دست يافت به قتل رسانيد !\r\nمجموعهء كشتگان اين سه روز ، هزار و هفتصد تن از مهاجر و انصار و ده هزار تن از ديگر مردم بود . اين غير از هزاران كودك و زنى بود كه كشته شدند . اينك چند جمله از نامهء او كه پس از پايان جنايت دردناكش در مدينه غمبار نگاشته است . در اين نامه ، مسلم به جنايات خود افتخار مىكند . نابكارى او زمانى آشكار مىشود كه اعمال خود را به اراده خداوند نسبت مىدهد :\r\n« به اميرالمؤمنين - كه خداوند او را نگه بدارد - خبر مىدهم : پس از آن كه اميرالمؤمنين در « وادى القرى » از لشكر ديدن كرد ، من از دمشق خارج شدم . مروان بن حكم نيز همراه ما بازگشت . مروان در مقابل دشمن ، براى ما ياورى نيرومند بود . خدا اميرالمؤمنين را گرامى بدارد . دربارهء مقام شايسته مروان‌بن حكم و خوش برخوردى و شجاعتش و حملاتى كه به دشمن اميرالمؤمنين كرد ، گمان نمىكنم به خواست خدا از نظر امام مسلمين و خليفه خدا دور بماند . خداوند لشكريان اميرالمؤمنين را به سلامت بدارد كه به هيچ يك از آنان صدمه‌اى نرسيد . دشمن‌شان در برابر آنها حتى ساعتى مقاومت نكرد ، به‌طورى كه پس از آن‌كه آنان را به هلاكت رسانديم ، نماز ظهر را در مسجد آنها خوانديم . غارت بزرگى كرديم . شمشير در ميان‌شان گذاشتيم و به هر كسى كه برخورد مىكرديم ، او را مىكشتيم و فراريان را تعقيب مىكرديم و مجروحين را به قتل مىرسانديم . مدينه را طبق دستور اميرالمؤمنين - كه هميشه پيروز باد - سه روز غارت كرديم . . . شكر خداى را كه با كشتن مخالفين قديم و منافقين بزرگ ، قلبم تسلى يافت ، زيرا آنان مدت‌ها بود كه سركشى كرده و طغيان نموده بودند ! »\r\nاما رهبر جنايت‌كارانى كه از بنىاميه حمايت مىكردند ، حجاج‌بن يوسف است كه خود را « مرد سرسخت و پيشتاز گردنه‌ها » معرفى كرده بود .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nحجاج به دستور زمامدار اموى ، عبدالملك مروان عازم حجاز شد تا با عبدالله بن زبير و ياران او بجنگد . حجاج مكه را محاصره كرد و عبدالله و يارانش را به محاصره درآورد . كعبه را به منجنيق بست و به آتش كشيد و قسمتى از آن را خراب نمود . پس از چيرگى به دشمنان بنىاميه ، سرهاى بزرگان‌شان را از تن جدا كرد و به دمشق فرستاد .\r\nبدن عبدالله بن زبير را پس از كشتن و سربريدن ، با نهايت قساوت به دار آويخت ، تا روزنه‌اى براى كوه‌هاى آتشفشانى كه از خشونت و سنگدلى و كينه انسان‌ها در دلش شعله‌ور بود بسازد . حجاج به اين ستمگرىها قناعت نكرد ، بلكه بدن عبدالله را روزهاى درازى بر روى چوبهء دار باقى گذاشت . مادر عبدالله كه دختر ابىبكر و پيرزنى ناتوان با چشمانى كم‌سو بود ، نزد حجاج آمد و با دلى غمگين ، در حالى كه به جسد فرزندش كه بر روى چوبه دار بود ، اشاره مىكرد به حجاج گفت : آيا وقت آن نرسيده كه اين سوار پياده شود ؟ !\r\nحجاج عصبانى شد ، رنگش تغيير كرد و با كمال وقاحت و خشونت ، پيرزن ناتوان را بيرون راند و در سرزنش و بدگويى او كوتاهى نكرد .\r\nعبدالملك مروان به پاداش اين افتخارات ! حجاج را حاكم حجاز نمود .\r\nحجاج به خونريزى ، شكنجه ، زندانى كردن و به ذلت كشيدن مردم پرداخت ، به گونه‌اى كه انسان از اين سنگ‌دلى دهشتناك در مقابل رنج انسان‌ها و فاجعه‌هاى بشرى بر خود مىلرزد ! حجاج همان‌گونه كه خود مىگويد مردى « لجباز ، بد دشمن ، كينه‌توز و حسود » بود . وى از انسان‌ها نفرت داشت . حجاج داراى روحى وحشى و حيوانى بود كه دانش از تفسير آن در مىماند .\r\nپس از چندى ، حجاج به فرمان عبدالملك زمامدار عراق شد تا « امنيت و صلح ! » را در آن برقرار سازد . حجاج هنگامى كه به كوفه وارد شد ، بيش از دوازده سرباز به همراه نداشت و قبل از ورودش به اين شهرِ طرفدار على عليه السلام ، يكى از نمايندگان خود را فرستاد تا به مردم خبر دهند كه حجاج وارد كوفه مىشود .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمردم با ترس فراوان به سرعت به مسجد رفته و منتظر آمدن حجاج ماندند . آن روز يكى از روزهاى ماه رمضان بود . هنگامى كه مردم نشسته و از نارضايتى خود به جهت آمدن حجاج ستمگر سخن مىگفتند ، ناگهان حجاج با عمامه خزى بر سر و دستارى كه چهره‌اش را پوشانده بود ، با يك شمشير و كمان وارد مسجد شد و آهسته‌آهسته در حالى كه سكوت در همه جا حكمفرما شده بود به نزديك منبر مسجد رسيد و بالاى آن رفت . سپس گفت : « مردم جمع شوند ! »\r\nمردم كوفه در مسجد گرد آمده و با دقت و سكوت تمام به حجاج نگاه مىكردند .\r\nسكوت حجاج و انتظار مردم به طول انجاميد . مردم آهسته‌آهسته سخنانى مىگفتند كه آثار ناراحتى از آن آشكار بود . كسى ريگى برداشت كه به حجاج بزند ، اما ناگهان حجاج به سخن آمد و ريگ از ترس و وحشت از دست آن شخص به زمين افتاد .\r\nحجاج ناگهان پارچهء روى صورت خود را كنار زد و چشم مردم به او افتاد . بعد گفت :\r\n« من فرزند سختى و پيشتاز گردنه‌هايم . موقعى كه عمامه‌ام را برداشتم مرا خواهيد شناخت . به خدا سوگند ، چشم‌هايى خيره و گردن‌هايى كشيده مىبينم . سرهايى را مىبينم كه مانند ميوه رسيده و هنگام چيدن آنها فرارسيده است و من آمادهء اين كار هستم . گويا مىبينم كه خون‌ها از ميان عمامه‌ها و ريش‌ها مىجوشد !\r\nآگاه باشيد كه اميرالمؤمنين كيسهء تيرهاى خود را روى زمين ريخت و چوب‌هاى آن را بررسى كرد و ديد من در ميان آنها سرسخت‌تر و ديرشكن‌ترم . به همين دليل ، مرا به سوى شما فرستاد و شما را هدف من قرار داد .\r\nاى مردم عراق ، اى معدن ناپاكى و نفاق ، اى مركز اخلاق پست ! به خدا سوگند ، شما را مانند عصا پوست مىكنم و مانند شتران چموش مىزنم . شما مردم ، مانند مردم آن سرزمينى هستيد كه « امن و آرام بود و روزى آن از هر طرف برايش به فراوانى مىرسيد . آن‌گاه آنها منكر نعمت‌هاى خدا شدند و خدا به سزاى اعمالى كه مىكردند ، گرسنگى و ترس را بر آنها مستولى كرد . »\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاى مردم عراق ! اى بندگان طغيان‌گر و فرزندان كنيزان ! من حجاج‌بن يوسفم ! به خدا سوگند ، سوگندى ياد نمىكنم ، مگر اين كه به آن عمل كنم . از هرگونه تجمعى بپرهيزيد ! به خدايى كه روح حجاج به دست اوست ، يا به راه راست مىآييد و يا اين كه بر بدن هريك از شما جاى شمشير باقى مىگذارم . انصاف را بپذيريد و اخلال‌گرى را رها كنيد ، پيش از آن‌كه زنان‌تان را بيوه كنم و فرزندان‌تان را يتيم سازم ! به خدا سوگند اگر تا روز پس از اعزام « مهلب » كسى مخالفت بورزد و همراه او نشود او را مىكشم ، مالش را غارت مىكنم ، و خانه‌اش را ويران مىسازم . »\r\nروش تهديد و ارعاب حجاج را ببينيد ! نقشهء او هنگام ورود به كوفه را بررسى كنيد ! به تهديد به خونريزى ، غارت ، ويرانى خانه‌ها ، و بريدن سرهايى كه هنگام بريدنش رسيده است توجه كنيد ! گويا حجاج از همان لحظه نخست به خون‌هايى مىنگرد كه از ميان عمامه‌ها و ريش‌ها بيرون مىجهد ؟ !\r\nسپس آيا به تحقير مردم و درهم كوبيدن مقاومت روانى اهل عراق توجه كرديد ؟\r\nاو قلبهاى كوفيان را با اين كلمات مىكوبد : « معدن ناپاكى و نفاق ، كژاخلاقى ، بندگان طغيانگر و فرزندان كنيزان . »\r\nشايد سخت‌تر از همه اين بىاعتنايىها ، ذلت و حملات سخت و تلخ به مردم كوفه ، دعوت آنان به پيوستن به سپاه « مهلب بن ابى صفره » باشد . تا مهلب لشكرى از آنها سازمان دهد و براى دفاع از پايه‌هاى حكومت بنىاميه به جنگ برود ، و از آنان دفاع نمايد . . . و هركه از كوفيان از ارتش مهلب كناره‌گيرى مىكرد ، پس از سه روز خونش ريخته مىشد ، مالش غارت مىگرديد و خانه او خراب مىشد !\r\nآرى حجاج اين تهديد را شديدتر از آنچه ابراز كرده بود ، عملى نمود .\r\nستمگرى و فشار حجاج عليه مخالفان روز به روز بيشتر مىشد . مورخان نوشته‌اند : « حجاج پس از عبيدالله بن زياد ، قاتل حسين عليه السلام و ياران او ، به كوفه آمد و ياران على عليه السلام را فقط از روى حدس و گمان و تهمت كشت و كار به جايى رسيده بود\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nكه اگر به كسى بىدين و كافر مىگفتند ، براى او بهتر از آن بود كه بگويند پيرو على عليه السلام است . »\r\nحجاج بر همين اساس شروع به كار كرد . چيزى كه عطش شديد او را به شكنجه و خونريزى و از بين بردن كرامت‌هاى مردم فرونشاند ، وجود نداشت .\r\nحجاجِ طغيانگر در ظرف سه روز مردم كوفه را آمادهء جنگ ساخت ، آن‌گاه همه را بدون استثنا - حتى نوجوانان را - به جنگ اعزام داشت . زنان مىناليدند و فرزندان كوچكشان را كه عازم جنگ بودند به آغوش مىكشيدند و مىگفتند : « پدرم فدايت . » زيرا از سرنوشت فرزند خويش سخت مىترسيدند . مادران آنقدر پيش فرزندان خود آمدند و جمله « پدرم فدايت شود » را گفتند كه اين لشكر به نام « جيش بِابى » ( سپاه پدرم به فدايت ) نام گرفت . در همين هنگامه ، عميربن ضابى حنظلى نزد حجاج آمد و گفت :\r\nخدا امير را حفظ كند . من پيرمردى ضعيفم و اين پسرم جوان‌تر و كارآمدتر از من است !\r\nحجاج گفت : اين فرزند براى ما بهتر از اين پدر است . آن‌گاه پرسيد تو كيستى ؟\r\nپاسخ شنيد : من عميربن ضابى حنظلى هستم .\r\nحجاج پرسيد : تو همان نيستى كه با عثمان جنگيدى ؟\r\nعمير پاسخ داد : چرا همانم !\r\nحجاج گفت : اى دشمن خدا ، چرا با عثمان جنگ كردى ؟\r\nعمير پاسخ داد : عثمان پدرم را كه پيرمردى ضعيف بود زندانى كرد و آنقدر او را در زندان نگه داشت كه از دنيا رفت .\r\nحجاج گفت : مگر تو اين شعر را نگفته‌اى : « تصميم گرفتم ، انجام ندادم ، حيله زدم و اى كاش عثمان را به قتل رسانده بودم ، تا خانواده‌اش برايش گريه مىكردند . » ؟ من فكر مىكنم كشتن تو به صلاح كوفه و بصره باشد ! عذرت معلوم و ضعفت روشن است ، ولى من مىترسم كه با بودن تو ، مردم سركش شوند .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nسپس دستور داد گردن پيرمرد را زدند ، اموالش را غارت كردند و خانه‌اش را ويران نمودند . هنگامى كه اين خبر در كوفه منتشر شد ، مردم سخت ترسيده و همگى با شتاب تمام به سوى لشكرگاه‌ها رهسپار شدند و آن‌قدر در رفتن از يكديگر سبقت مىجستند كه پل فرات ، گنجايش عبور آنان را نداشت و در اثر ازدحام بر آن ، عده زيادى در آب افتادند . آنان از پايگاه‌هاى نظامى به بستگان خود پيام مىفرستادند و مىگفتند : « تا ما در اين‌جا هستيم ، خرجى راه ما را بفرستيد . »\r\nحجاج در كوفه مردى را حاكم كرد كه « هميشه اخمو بود ، زياد مىنشست ، امانت‌دار و از خيانت دور بود » . اسم او عبدالرحمن بن عبيد تميمى بود . حجاج هنگامى كه از وضع كوفه مطمئن شد به بصره رفت ، زيرا مخالفين بنىاميه در بصره قوى بودند .\r\nوى هنگامى كه وارد بصره شد ، همانند ورودش به كوفه سخنرانى كرد و مردم را به سخت‌گيرى و شكنجه تهديد كرد و گفت : اگر تا سه روز ديگر به « مهلب » ملحق نشوند ، مانند مردم كوفه ، جزايشان قتل و غارت خواهد بود .\r\nموقعى كه حجاج از منبر پايين آمد ، پيرمرد ناتوانى به نام « شريك بن عمر ويشكرى » كه چشمش چپ بود و بيمارى فتق هم داشت ، نزد حجاج آمد و گفت : خدا امير را حفظ كند ، من مرض فتق دارم . بشربن مروان ، برادر خليفه و فرماندار بصره قبل از حجاج ، عذر مرا پذيرفته و از جنگ معافم كرده بود .\r\nحجاج گفت : به نظر من تو راست‌گويى . اما لحظه‌اى چند نگذشت كه دستور داد گردن او را زدند . ديگر در بصره كوچك و بزرگ نماند و همگى به سربازان مهلب پيوستند .\r\nحجاج روزى بر سر سفره نشسته بود و با عده‌اى مشغول خوردن غذا بود . يكى از پاسبان‌هاى او ، يكى از پارچه بافان بصره را به همراه آورد و به حجاج گفت : خدا امير را حفظ كند . اين مرد ، نافرمانى مىكند .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nپارچه‌باف كه از ترس و ناراحتى به خود مىلرزيد به حجاج گفت : تو را به خدا قسم مىدهم خون مرا نريزى ، به خدا سوگند من تاكنون از حكومت وامى نگرفته‌ام و در جنگى شركت نكرده‌ام . مرا از پشت دستگاه بافندگى آورده‌اند .\r\nلحظه‌اى نگذشت كه حجاج دستور داد گردن پارچه‌باف را زدند ، در حالى كه صورتش بر روى زمين ، براى سجده بر خاك افتاده بود ! حجاج به خوردن غذا ادامه داد . . . اما همنشينان او از شدت ناراحتى از غذا خوردن صرف‌نظر كردند ، رنگ از رُخشان پريد و چشم‌هايشان خيره گرديده بود . حجاج نگاهى به آنان كرد و با عصبانيّت گفت : « چه شده كه دست‌ها و صورت‌هايتان زرد شده و چشم‌هايتان از كشته شدن يك مرد خيره شده است ؟ شخص نافرمان ، صفاتى دارد كه زيان مىرساند . . . حاكم درباره او اختيار دارد . اگر خواست مىكشد و اگر خواست مىبخشد . »\r\nحجاج بدين منوال بر اين دو شهر حكومت كرد . هنگامى كه انقلاب « ابن جارود » عليه حجاج - كه خود او باعث آن بود - شكست خورد ، اكثر انقلابيون را پس از دست‌گيرى زندانى كرد و سرهاى آنها را از بدن جدا ساخت و پيش مهلب فرستاد ، تا به مردمى كه فكر مخالفت با وى را داشتند ، نشان بدهد تا به ترس و وحشت آنها افزوده شود . حجاج هزاران نفر از مردان كوفه و بصره را آماده ساخت تا بدون كمك سربازان شام با دشمنان بنىاميه به جنگ پرداخته و از شيعيان على عليه السلام انتقام بگيرند و در همه حال ، آنان را در خدمت اغراض خود درآورد .\r\nكار سربازگيرى حجاج به جايى رسيد كه در كوفه و بصره حتى نوجوان نوخطى هم نماند ، زيرا يا آمادهء كشته شدن به دست حجاج بود و يا اين كه از دم شمشير دشمنان حجاج گذشته بود !\r\nخيزش‌هاى مردم عراق عليه حجاج و جنايت‌هايش بسيار بود ، ولى چون به دليل ضعف و پراكندگى شكست مىخوردند . به زودى به شكنجه ، عذاب و كشتار حجاج\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nگرفتار مىشدند ! شمشير حجاج بر روى گروه‌هاى مردم كشيده شده و هزاران هزار انسان را درو مىكرد ! زندان‌هاى عراق از زن و مرد انباشته شده بود كه در اين زندان‌ها با كمال قساوت شكنجه مىشدند و در انتظار بودند كه شمشير حجاج طاغى آنها را به قتل برساند . هر كس از چنگ جاسوسان حجاج نجات مىيافت ، گرسنگى او را مىكشت ! بدين ترتيب عراق انقلابى ، محيط وحشتناكى انباشته از غم و اندوه و ذلت و ناراحتى شده بود .\r\nفضاى عراق پس از پيروزى حجاج بر ابن اشعث در « جنگ زاويه » گرفته‌تر و عبوس‌تر گرديد . او در اين جنگ يازده هزار نفر را كه از روى خدعه و نيرنگ به آنها امان داده بود ، اسير كرد ، اما به امان خود وفا نكرد و همه را به قتل رسانيد . در جنگ « ديرالجماجم » كه تصميم مردم عراق سست شد و گرسنگى به آنان فشار آورد و بيمارى « و با » در ميان آنان شيوع پيدا كرد ، انقلابيون به دست حجاج ياغى گرفتار شدند و به هيچ كدام از آنان رحم نكرد .\r\nبا اين همه كشتار و خونريزى ، « امنيت » برقرار نگرديد و اوضاع كوفه و بصره آرام نشد ، زيرا مردم با دغدغهء فراوان ، دربند بودندو تسليم حجاج هم نشدند .\r\nحجاج به خونريزى خود افزود و نسبت به افراد معدودى هم كه زنده مانده بودند ، هر چه توانست فشار آورد و بر كشتگانش هر روز و هر ساعت ، قربانيان جديدى افزود . حجاج از اين‌كه عراقىها را قبل از قتل به ذلّت بكشاند و تحقير نمايد و روحيه‌شان را درهم بكوبد ، احساس شادى وحشيانه‌اى مىكرد . او آن قدر در تحقير مردم و خونريزى زياده‌روى كرد كه سخن مردم در مساجد يا مجالس و بازار با يكديگر اين بود كه : چه كسى ديروز كشته شده و چه كسى امروز به دار آويخته مىگردد و فلانى چگونه كشته شد و يا اين‌كه قبل از قتل چگونه به او اهانت گرديد !\r\nسخن معروف و مكرر حجاج در شهرهاى عراق اين است : « جلاد . . . گردن او را بزن ! »\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nكار انتقام‌جويى او از ياران على عليه السلام به جايى رسيد كه دستور مىداد هر كس نامش على عليه السلام ، حسين عليه السلام و يا نام يكى از فرزندان ابوطالب است ، كشته شود !\r\nحتى مستمندانى كه هم نام خاندان ابىطالب بودند ، نزد حجاج آمده و از اسم‌هاى خود عذرخواهى مىنمودند . براى نمونه كسى پيش حجاج آمد و گفت : اى امير ، بستگانم به من ستم نموده و نام مرا على عليه السلام گذاشته‌اند . من محتاج و درمانده بوده و به كمك امير محتاج‌ترم !\r\nستمگرى حجاج آن‌چنان بود كه ضرب‌المثل شد و مخصوصاً شيعيان در آماج اين ستمگرىها بودند . آمار كسانى كه حجاج آنها را در دوران زمامدارى خود به قتل رسانده بود ، صد و بيست هزار تن است . در زندان حجاج در موقع مرگش ، پنجاه هزار مرد و سى هزار زن وجودداشت !\r\nخليفهء اموى ، عبدالملك بن مروان موقع مرگ به فرزندان خود گفت : « حجاج را گرامى داريد ، زيرا او بود كه منابر را به تسخير شما و شهرها را تحت نفوذتان درآورد و دشمنانتان را ذليل ساخت ! »\r\nفرزندان عبدالملك هم وصيت او را حفظ كردندو وليدبن عبدالملك پس از مرگ پدرش ، هم‌چنان او را امير عراقين ( كوفه و بصره ) و مشرق قرار داد .\r\n* * * اگر داستان شگفت‌انگيزى را كه بيانگر بسيارى از ويژگىهاى بنىاميه و آل بنىطالب و ياران هر دو خاندان است ، نقل نكنيم ، درواقع اين فصل را ناتمام گذاشته‌ايم . از آن‌جا كه اين داستان ارزش والاى شيعيان و ياران على عليه السلام را منعكس مىسازد ، در تاريخ ، صفحه‌اى سراسر عظمت و بزرگوارى را ترسيم مىكند و از جهت اين كه تصاوير پستى و خيانت بنىاميه را نشان مىدهد ، براى بنىاميه و ياران‌شان ، سراسر ذلت و سرشكستگى است .\r\nخلاصه داستان اين است كه حجربن عدى كندى به هيچ قيمتى از دوستى و عشق\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nعلىبن ابىطالب نمىگذشت . او اوصاف شايستهء آن حضرت را كه عظمت انسان حقيقى را مجسم مىساخت ، ناديده نمىگرفت . چون خلافت به معاويه رسيد ، حجر ناگزير شد به پيروى از افرادى كه مجبور بودند با معاويه بيعت كنند ، با او بيعت كند ؛ ولى اين بيعت او را ناگزير نمىساخت دست از دوستى على عليه السلام برداشته و يا از آن حضرت بيزارى جويد ؛ به ويژه كه حجر مىكوشيد در ميان مردم به روش علىبن ابىطالب عليه السلام عمل نمايد . حجر ، مردى راستگو ، صريح ، آزادمنش ، علاقه‌مند به صلح ، مخالف جنگ و خواهان عدالت اجتماعى - تا آخرين حد آن - بود .\r\nزمامدار در نظر او ، همچون نظر استاد بزرگش علىبن ابىطالب عليه السلام بيش از وسيله‌اى براى خدمت به اجتماع نبود . اگر زمامدار اين چنين بود ، با او همراهى مىكرد ، ولى اگر به جامعه خدمت نمىكرد و در پى فساد و كارهاى ناشايست مىرفت ، شديدترين دشمنىها را با او ابراز مىداشت و بر او به شدت خشمناك مىشد و سخت مىگرفت .\r\nطبيعى بود مردى چون او در مقابل بدگويى بنىاميه از على عليه السلام بر روى منابر تاب نياورده و اعتراض كند و اعتراض خود را علناً اظهار نمايد ، هرچند اين مخالفت به برخورد حاكم با او منجر شود !\r\nنقل شده كه مغيرة بن شعبه پس از شهادت امام حسن عليه السلام ، در كوفه بر بالاى منبر رفت و به على عليه السلام و ياران او بد گفت . ناگهان حجر از جاى برخاست و در مقابل جمعيت به مغيرة پرخاش كرد و از او خواست با مردم از روى انصاف رفتار نموده ، از روى دادگرى حكمرانى نمايد و به جاى بدگويى از على عليه السلام ، حقوق عقب‌ماندهء مردم را پرداخت كند . عده‌اى ديگر از مردم با حجر همراهى كردند و مغيره مجبور شد سخنان خود را قطع نموده و از منبر پايين بيايد . وضع كوفه تا زمانى كه مغيرةبن شعبه زنده بود به همين صورت ماند . پس از مرگ مغيرة ، زيادبن ابيه از طرف معاويه ، فرماندار كوفه شد . زياد و حجر با يكديگر دوست بودند ، اما ماجرايى به‌وجود آمد كه\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nدوستىشان به هم خورد . خلاصه داستان اين است كه يك نفر عرب مسلمان ، يك ذمى را به قتل رسانيد ؛ هنگامى كه براى صدور حكم نزد زياد آمدند ، وى حاضر نشد عرب مسلمان قصاص شود ، بلكه تنها به پرداخت « ديه » اكتفا كرد . بازماندگان مقتول زير بار نرفته ، حاضر نشدند ديه را دريافت كنند و گفتند : ما شنيده‌ايم اسلام بين همه مردم برادرى برقرار كرده و عرب را بر غير عرب برترى نداده است .\r\nحجربن عدى كه مسلمانى راستگو و مؤمن و معتقد به فرمايش‌هاى رسول خدا صلى الله عليه و آله بود كه مىفرمود : « تمام مردم خاندان خدا هستند » و « انسان خواه ناخواه برادر انسان است » و « عرب هيچ‌گونه برترى بر عجم ندارد مگر به پرهيزگارى » و چون حجر ، هم‌چنان به ضرورت اجراى عدالت ايمان داشت كه على عليه السلام در راه آن به شهادت رسيده بود و آن را قانون و خطمشى زندگى خصوصى و اجتماعى خود قرار داده بود ، اين روش قضاوت ( زياد ) را سخت مورد حمله قرارداد و آن قدر ناراحت شد كه نتوانست خود را كنترل كند و گفت : بايد مسلمان و غيرمسلمان در اجراى حكم مساوى باشند ، زيرا هر دو از خانوادهء خدا هستند .\r\nاكثر شيعيان به يارى حجر شتافته و آمادهء انقلاب گرديدند ، تا بتوانند عدالت را به نفع تمامى انسان‌ها و مطابق حقايق اسلام و دستورات پيامبر صلى الله عليه و آله و امام اجرا نمايند .\r\nزياد و ياران او از برپايى اين انقلاب به وحشت افتادند . وى از روى ناچارى دستور داد قاتل را به قصاص برسانند . سپس نامه‌اى به معاويه نوشت و از حجر و همدستانش - كه از ياران على عليه السلام بودند - شكايت كرد . معاويه نوشت : درصدد باش و صبر كن تا بهانه‌اى عليه او و دوستانش پيدا كنى !\r\nداستان حجر و ياران او در مبارزه با زيادبن ابيه و هشدار به او و قطع سخنرانىهايش به طول انجاميد . زياد هم به او اعلام خطر كرده و وى را مىترساند .\r\nاين درگيرىها بالا گرفت ، تا آن كه زياد جمعى از مردم كوفه را نزد حجر فرستاد تا از او بخواهند دست از مخالفت خويش بردارد و راه دوستى را در پيش گيرد .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nاما اين عده رفته و برگشته و به اطلاع زياد رساندند كه در مأموريت خود موفق نشدند . و از اين پس هم موفق نخواهند شد در عقايد حجر و نظريات او ترديدى به وجود آورند . زياد مأمورى فرستاد كه حجر را احضار كند ، اما حجر نپذيرفت . زياد به مأموران خود دستور جلب او را داد . اما ميان مأموران و ياران حجر زد و خوردى در گرفت كه در اين ميان حجر پنهان شد . اين مسئله براى زياد سنگين آمد . دستور داد محمدبن قيس بن اشعث را كه از ياران بزرگ حجر و خوش‌نام قبيلهء « كنده » بود دستگير ساختند . سپس او را در زندان تهديد كرد و به او گفت : اگر حجر را معرفى نكنى تا او را دستگير سازم ، تو را مثله مىكنم .\r\nحجر حاضر نشد با دوستش چنين كنند . از اين رو پس از اين كه از زياد « امان » گرفت و زياد وعده داد كه او را پيش معاويه مىفرستد تا با يكديگر بحث كنند ، تسليم شد . حجر هنوز پيش زيادنيامده ، زندانى گرديد و « زياد » چندين تن از ياران برگزيدهء او را پس از مبارزه و شكنجه دستگير ساخت . سپس از مردم كوفه درخواست كرد كه عليه آنان شهادت بدهند و مردم را براى دادن چنين شهادتى تحت فشار قرار داد .\r\nبعضى شهادت دادند كه حجر و ياران او دوستدار على عليه السلام هستند و جز على عليه السلام را دوست نمىدارند . آنها از عثمان بد مىگويند و معاويه را مذمّت مىكنند ؛ ولى اين شهادت براى زياد كافى نبود .\r\nزياد در پى آن بود كه شهادت‌نامه‌اى به‌دست آورد تا براى شكنجه و عذاب سخت‌تر و سنگين‌تر ، بهانهء بهترى به‌دست آورد . اين بود كه ابوبرده - فرزند ابوموسى اشعرى - شهادت داد كه حجر و يارانش « از فرمان حكومت سرپيچى كرده ، در جامعه تفرقه افكنده ، از خلافت معاويه بيزارى مىجويند و مىخواهند دوباره جنگ را برپا كنند . »\r\nپس از آن كه فرزند ابوموسى اين شهادت‌نامه را نوشت ، زياد از مردم كوفه درخواست كرد كه آن را امضا نمايند . در حدود هفتاد نفر اين شهادت‌نامه را امضا\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nكردند . زياد كه از دروغ و نيرنگ بيمى نداشت ، نام گروهى ديگر را نيز كه حاضر نبودند و شهادت نداده بودند ، به اسامى امضاكنندگان افزود . از جمله افرادى كه نام‌شان افزوده شد ، شريح قاضى بود كه قبلًا دربارهء او سخن رانديم . وقتى او از اين مسئله آگاه شد ، به معاويه خبر داد و خود را از شهادتى كه از جانب او داده بودند ، تبرئه كرد و آن را شهادت دروغ دانست . حتى افزود حجر مردى شايسته و پاك و از بهترين مردم است .\r\nحجر و يارانش نزد معاويه فرستاده شدند و نامهء زياد و شهادت‌نامهء مردم براى او خوانده شد . گروهى به معاويه نصيحت و پيشنهاد كردند كه به زندانى كردن آنها اكتفا كند و ديگران نظر دادند آنها را در روستاهاى شام پراكنده و تبعيد كند و نگذارد به عراق باز گردند . معاويه در اين كار تأمّل كرد و دربارهء آنان نامه‌اى به زياد نوشت و از او نظر خواست كه چه كند ؟ زياد از جمله در پاسخ نوشت : « اگر به عراق نياز دارى ، حجر و يارانش را نزد من نفرست ! »\r\nپس از مدتى كوتاه ، معاويه شخصى را پيش حجر و يارانش فرستاد و به آنها گفت : بايد از على عليه السلام بيزارى بجويند و او را لعنت كنند و به عثمان بن عفّان اظهار ارادت نمايند . هر كس چنين كند ، زنده مىماند و هر كس سرپيچى كند ، كشته مىشود .\r\nآنان به هيچ وجه زير بار بيزارى جُستن از على عليه السلام نرفتند و يكى پس از ديگرى به قتل رسيدند . تاريخ داستان اندوهبار آنان را به تفصيل شرح داده است . در اين داستان ارزش انسان و شرافت وى آشكار مىگردد كه چگونه حتى در آستانهء مرگ دست از انديشه‌اش برنمىدارد . مزدوران معاويه براى هريك از ياران حجر در مقابل چشم خودش به اندازهء پيكر او گورى مىساختند . اگر آنان از على عليه السلام بيزارى نمىجستند كشته شده و درون قبر افكنده مىشدند .\r\nدر روايتى چنين آمده است : دو تن از آنان ، با ديدن اين وضع به وحشت‌افتادند ،\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n« زيراشمشيرهاى كشيده‌شده ، قبرهاىكنده شده‌و كفن‌هاى گسترده » « 1 » آنان را به وحشت افكند . از اين رو خواستند نزد معاويه رفته و درباره على عليه السلام و عثمان موافق نظر معاويه سخن بگويند .\r\nآن دو تن را نزد معاويه بردند و ديگران را كشتند . يكى از آن دو تن ، با زبان از على بيزارى جست اما قلباً دوست‌دار على عليه السلام بود ، اما ديگرى هنگامى كه روياروى معاويه قرار گرفت ، على عليه السلام و ياران او را مدح كرد و از معاويه و ياران وى بدگويى نمود و سخنانى هم دربارهء عثمان گفت كه معاويه تاب شنيدن آن را نداشت .\r\nمعاويه فرمان داد او را پيش زياد بن ابيه بفرستند و كسى را نزد زياد فرستاد و به او دستور داد كه او را به طرز بىسابقه‌اى به قتل برساند . زياد هم دستور داد او را زنده زنده به زير خاك كردند !\r\nهنگامى كه حجربن عدى را براى اعدام مىبردند ، گفت : « خدا بين ما و امت ما حاكم است . عراقىها عليه ما شهادت دادند و شاميان هم ما را به قتل رساندند ! »\r\nبنىاميه نمونه‌هاى بارز پادشاهان در تاريخ و ميل آنان به حكومت فردى و استبدادى و تجسّم ويژگى سودجويى ، احتكار و غارت اموال و به بندگى كشيدن مردم‌اند .\r\nاز سوى ديگر : علىبن ابىطالب عليه السلام و فرزندانش ، نمونه‌هاى روشنى از انديشهء انسانى و كارهاى پسنديده ، حكومت دموكراسى و طلب رفاه براى عموم ملت و جلوگيرى از حيف و ميل رياست‌مداران متنفذ و خوش‌گذران را تجسّم مىبخشند .\r\nروش هر دو دسته در دوستان و ياران‌شان هم اثر گذاشته بود . دنياطلبان و سودجويان متنفّذ به طمع سودجويى مادى و كسب منافع معينى به بنىاميه مىگرويدند و خيل بسيار مردم نيز به دنبال آنان مىرفتند ، زيرا مردم از آن اندازه از\r\n\r\n\r\n","description":"","footnote":"\r\n( 1 ) . سخنان حجر ، هنگام آماده‌سازى قبر او و يارانش .\r\n","page_name":" 488 ","page_number":488},
  {"content":"\r\n\r\nرشد فكرى بهره‌مند نبودند تا بتوانند نفع و ضرر خود را تا آينده‌اى دور دريابند . اگر فكر مىكردند كارى براى آنها سودآور است ، انجام مىدادند ، اگرچه نفع آن كوتاه و نزديك بود . آنان فقدان مردى همچون على عليه السلام را احساس نمىكردند كه با او مخالفت كرده و حقّش را پايمال ساختند . و در مقابل به كنه نيّت دشمنان على نيز پى نمىبردند تا برآنچه كردند به سختى پشيمان شوند و هنگام پشيمانى هم گذشته بود . به تدريج چهرهء روشن عدالت ناب اجتماعى پنهان شد و چهره‌هاى حيله و مكر و ستم و حكومت استبدادى مطلق ظاهر گرديد !\r\nعلاقه‌مندان به علىبن ابىطالب عليه السلام و فرزندانش ، برپايهء فطرت خويش ، به راهِ حق باقى مانده و از زمامداران و مأمورين نادان و افراد پرنفوذشان هرگونه تلخى و ستم ديدند . ستمى هم‌چون ابر تاريك شب‌هاى تيره و سخت و طولانى بر سر آنان سايه افكنده بود و سرانجام همچون استاد بزرگ خود ، علىبن ابىطالب عليه السلام در راه ايجاد عدالت اجتماعى جان سپردند .\r\nدر همان حال كه يارى على عليه السلام و فرزندانش ، روان پيروانش را به افق‌هاى درخشانى از بىآلايشى ، شهامت ، مهربانى ، علاقه‌مندى به حكومت دموكراسى و عدالت اجتماعى مىرساند ، يارى بنىاميه نيز اشراف را به مزبله‌هاى خودپرستى و سودجويى ، سنگدلى و همكارى با استبداد فروكشاند .\r\nاكنون ضرورى است اشاره‌اى - بدون رد كردن آنها - به نظرهاى برخى از نويسندگان عرب دربارهء تاريخ ما و شخصيت‌هاى آن شود ، زيرا در فصلى كه گذشت پاسخ‌هاى فراوانى داده شده است .\r\nمن از ميان اين نويسندگان ، « محمدكردعلى » را انتخاب كرده و نظريهء او را دربارهء بنىاميه و يارانش ، به عنوان نمونهء نظريات اين نويسندگان دربارهء معناى قهرمانى و عظمت ياد مىكنم . محمد كردعلى دربارهء معاويه و جلادانى كه آنان را براى كشتار ، غارت ، ويرانى خانه‌ها ، سربريدن كودكان و آتش زدن زنانشان مىفرستاد ، تا ثروت\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nزيادترى به چنگ آورد و به مزدوران و سربازان خون‌خوارش بدهد كه مقررّىشان با ريختن خون ميليون‌ها نفر افزايش مىيافت و كسانى كه از او و فرزندش يزيد و خويشاوندش مروان و همدستان جنايت‌كارشان حمايت مىكردند و آنانى كه در قتل علىبن ابىطالب عليه السلام و حسين‌بن على عليه السلام و عماربن ياسر و حجربن عدى و ساير برگزيدگان مردم كمك مىنمودند ، مىنويسد :\r\n. . . مهم‌ترين كارى كه معاويه انجام داد اين بود كه ارتش را منظم كرد و بر حقوق‌شان افزود . . . و موفق شد كه بهترين و مناسب‌ترين افراد را براى ادارهء امور استخدام نمايد :\r\nهمچون زياد بن ابيه ، مغيرة بن شعبه ، ضحّاك بن قيس ، مسلم بن عقبه و بسربن ارطاة !\r\nاين نويسنده در كتابش به نام الاسلام و الحضارة العربيّة ( اسلام و تمدن عرب ) خون‌خواران و ستمگران را به عنوان « بزرگ‌ترين و برترين مردان حكومتى » معاويه معرفى مىكند . حق اين بود كه او بيزارى اسلام و تمدن عرب و غيرعرب را از اينان اعلام مىكرد . وى بدون اين‌كه دربارهء اين گفتهء خود بينديشد و بدون اين‌كه ظلم‌هاى تاريخ را به دادگاه قرن بيستم بكشاند و بدون توجه به مطلبى كه در صفحهء بعد مىنويسد ، سخن مىگويد و آن مطلب اين كه :\r\nدر زمان معاويه از يكى از صالحان پرسيدند ، وضع مردم را چگونه يافتى ؟ آن مرد گفت : آنان را در حالى يافتم كه درباره ستم ديدگان رعايت انصاف نمىشد و ستمگران ستمى بىپايان روا مىداشتند .\r\nاما چرا اين نويسنده نفس خود را به حساب كشيده و براى قرن بيستم دادخواهى مىكند و اين عبارت را نمىپذيرد و در مقام اظهار نظر و انتقاد نسبت به گفتهء آن مرد صالح برمىآيد كه مىگويد : « . . . گويا آن انسان نيكوكار انتظار دارد حكومت‌دارى دوران معاويه همانند زمان عمربن خطّاب باشد ، ولى نمىداند كه هر زمانى شيوهء مخصوص و دولت‌مداران مخصوصى دارد ! » بايد بگويم : مردم هم نمىدانند كه بيشتر نويسندگان عصر ما كه دربارهء تمدن بحث مىكنند ، خود متعلّق به زمان‌هاى گذشته‌اند !\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nواقعيت قتل عثمان\r\n\r\n","description":"","footnote":"","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\nواقعيت قتل عثمان\r\nسراسر كشور اسلامى عليه تو شوريده است !\r\nعلى عليه السلام\r\nبه خدا سوگند اين زنجير را به گردن تو مىاندازم تا اين افراد خبيث و ناپاك ( مروان و ابن عامر و ابن ابىسرح ) را از خود دور كنى .\r\nجبله بن عمرو\r\nاگر به فكر جهاد هستيد ، به سوى ما بشتابيد ، زيرا خليفهء شما ، دين محمد صلى الله عليه و آله را تباه نموده است ؛ او را از حكومت خلع كنيد !\r\nمردم مدينه\r\nيازده سال و چند ماه از حكومت عثمان گذشت ؛ مردم از شيوهء زمامدارى او سخت در رنج و عذاب بودند و ناراحتىهاى آنان روز به روز افزايش مىيافت . بروز اين فشارها به شكل انقلاب مهمى رخ نمود . براى مسلمانان سخت و ناگوار بود كه ببينند مفاهيم و معيارهايى كه در زمان پيامبرشان محمد صلى الله عليه و آله و دو خليفهء اول و دوم وجود داشت و مردم آنها را لمس كرده و دوست مىداشتند ، به طور كلى دگرگون شده و به عقب باز گردد . مسلمانان خوگرفته بودند خليفه را حامى و مدافع حقوق خود بيابند .\r\nهرگاه فرمانداران و استانداران به ملت ستم كردند ، داد آنها را بگيرد ؛ اما ناگهان ديدند عثمان پرده‌اى بر مظاهر آن سياست عادلانه افكنده و شالودهء روش و سياست سودجويى خود را ريخته است .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nبراى مردم سخت بود ببينند درباريان و اطرافيان و متنفّذان ، منافع را به خود اختصاص داده و ارزاق مردم را احتكار كرده‌اند . مردم از اين‌كه حقوق عمومى ملت زير پا گذاشته مىشد و به اعتراض جمعيت‌ها و افراد شاكى اعتنايى نمىگرديد ، ناراحت بودند .\r\nمسلمانان از اين‌كه در مقابل چشمان‌شان به گروهى از بزرگان صحابه همانند ابوذر و عمار و ابن‌مسعود اهانت و توهين مىشد ، در رنج بودند .\r\nمسلمانان نمىتوانستند بپذيرند عده‌اى ستمگر بر آنها حكومت كنند ، اما افرادى كه به دادگرىشان اعتماد و اعتقاد داشته و آنها را دوست مىداشتند از كار بر كنار باشند !\r\nمسلمانان پاك سرشت ، بالاتر از همهء اينها ، اين ناراحتى را نيز داشتند كه كارگزاران عثمان به يهود و نصارى ستم مىكردند ، در صورتى كه آنان هم از نظر انسانى برادر بوده و در ميان مردم با تفاهم زندگى مىكردند . « 1 » و از اين‌كه سودطلبى و خودخواهى اجتماع را بيمار كرده و در آن جامعه ، آدم با شرافت كسى بود كه آنها شريف و بزرگش بشمارند ، در رنج بودند .\r\nمردم روز به روز نسبت به عثمان بىپرواتر مىشدند . تا اين‌كه در اواخر حكومت عثمان ، اعتراضاتشان به صورت انقلابى بزرگ عليه او بروز كرد . بىشك علل اين انقلاب در سياست و هدف‌هاى عثمان ريشه داشت . اولين بارى كه به خاطرِ اعمال اين سياست عثمان ، علناً به او اهانت شد ، روزى بود كه از كنار مردى به نام « جبلةبن عمرو ساعدى » كه در ميان طايفه خود بود و زنجيرى در دست داشت ، گذشت . عثمان سلام كرد و مردم هم جواب او را دادند ؛ اما جبله گفت : « چرا جواب سلام مردى را كه اين چنين و آن چنان كرده است مىدهيد ! » سپس رو به عثمان كرد و گفت : « اى عثمان ،\r\n\r\n\r\n","description":"","footnote":"\r\n( 1 ) . التشريع الاسلامى لغير المسلمين ، ص 116 .\r\n","page_name":" 494 ","page_number":494},
  {"content":"\r\n\r\nبه خدا سوگند اين زنجير را به گردنت مىاندازم ، تا اين‌كه اين افراد خبيث و ناپاك ( مروان ، ابن عامر و ابن‌ابى سرح ) را از خود دور كنى ! »\r\nنمونهء ديگر از بىپروايى مردم كه در آخر عصر عثمان به وجود آمد ، داستانى است كه « ابن ابىالحديد » نقل مىكند . او مىنويسد : « روزى خليفه سوم خطبه مىخواند و در دستش عصايى بود كه پيامبر صلى الله عليه و آله و ابوبكر و عمر آن را به دست مىگرفتند و در حال خطبه به آن تكيه مىدادند . شخصى به نام « جهجاه غفارى » آن عصا را از دست عثمان گرفت و با زانوى خود شكست » .\r\nپس از اين‌كه انحراف مروان و ساير درباريان عثمان افزايش يافت ، جسارت مردم نسبت به عثمان به همين ترتيب افزايش مىيافت كه سرآغازى براى انقلاب بود .\r\nطولى نكشيد كه اين بىپروايىِ فردى ، به صورت اعتراضى اجتماعى درآمد . مردم مدينه ، به مردم شهرهاى ديگر مىنوشتند : « اگر مىخواهيد جهاد كنيد ، به سوى ما بشتابيد ، زيرا دين محمد صلى الله عليه و آله به دست خليفهء شما فاسد گرديده است . اين خليفه را از حكومت خلع كنيد ! »\r\nنظر همهء مردم در همه جا از عثمان برگشته بود . هنوز سال 35 هجرى آغاز نشده بود كه مردم شهرها به يكديگر نامه مىنوشتند : بايد از زير بار بنىاميه بيرون آييم و عثمان را از خلافت خلع كنيم و فرمانداران او را عزل نماييم . اين خبر به گوش عثمان رسيد . او نامه‌هايى به شهرها نوشت و كوشيد مردم را راضى كند . سپس عده‌اى از كارگزاران خود را احضار كرده و با آنها در اين مورد مشورت كرد . عده‌اى به او گفتند :\r\nدادگرى كن و راه ابوبكر و عمر را در پيش بگير ! كسانى نيز همچون معاويه سخن گفتند و نظر دادند ؛ اما طرح روشنى به عثمان ارائه ندادند . در ميان كارگزاران عثمان ، افرادى مانند سعيدبن عاص هم بودند كه اصلًا صلاحيت نظر دادن نداشتند ، زيرا فقط مطابق هوا و هوس خود سخن مىگفتند . وى گفت : « اين مسائل ساختگى است و امرى بيش از شايعه‌پردازى نيست . داروى اين بيمارى شمشير است ! »\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nگردهمايى كارگزاران عثمان به پايان رسيد ، اما نظر و يا روشى كه اوضاع را بهتر كند ، اظهار نشد ، زيرا عمّال عثمان به سياست موجود دلبستگى داشتند ؛ سياستى كه منافع بىشمار و درآمدهاى فراوانى را براى آنان به ارمغان مىآورد . به همين جهت آنان نظرى از روى اخلاص نمىدادند . اين مطلب را هم بايد افزود كه عده‌اى از اين كارگزاران ، گاهى مخفيانه و گاهى آشكارا سعى داشتند به گونه‌اى عثمان را نيز از سر راه خود بردارند كه در فصل آينده به تبيين و نماياندن علل آن خواهيم پرداخت .\r\nمروان در كمين كسانى بود كه به عثمان پيشنهادى در خصوص تغيير و تعديل اوضاع مىدادند . و به فرض اين‌كه بعضى از اين افراد هم از روى اخلاص پند مىدادند ، اندرزشان بىثمر بود ، زيرا مروان در دربار نفوذ و حضور ويژه‌اى داشت .\r\nسرانجام انقلاب رخ داد ، در زمانى كه مردم شهرها از سياست و برنامه‌هاى عثمان كه به دست مروان و امثال او طراحى مىشد ، سخت خشمگين بودند . مردم مصر وارد مدينه شدند و از استاندار او در مصر ( عبداللّه بن ابى سرح ) شكايت‌هاى فراوانى به عثمان نمودند .\r\nعثمان شكايت مردم را پذيرفت و از نمايندهء خود بدگويى كرد و به مردم مصر وعده داد كه حق‌شان را بگيرد .\r\nعثمان نامه‌اى به نمايندهء خود در مصر نوشت و او را از برخوردهاى سابقش با مردم مصر منع كرد و او را تهديد كرد كه اگر دستورش را اجرا نكند ، با وى به گونهء ديگرى رفتار خواهد كرد . اين كار بر خلاف ميل مروان بود . به همين جهت مردم مصر را با وضع ناراحت‌كننده‌اى از دارالخلافه راند و كوشيد كه عثمان را از پيمان خود با انقلابيون مصر ، بازداشته و منصرف سازد .\r\nابن ابى سرح هنگامى كه نامه عثمان را خواند ، به سختى خشمگين شد و از اجراى دستور عثمان سرباز زد . او كار را به جايى رسانيد كه يكى از انقلابيونى را كه براى شكايت پيش عثمان رفته بود ، به قتل رساند ، زيرا روابط عبدالله بن ابى سرح با خليفه\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nبه گونه‌اى بود كه قدرت اين نوع نافرمانى و انجام اين گونه كارها را داشت . عثمان برادر رضاعى عبدالله بود و به سبب همين برادرى ، او را حاكم مصر كرده بود .\r\nدر پى اين جريان ، آتش خشم مردم مصر از جنايت عبدالله شعله‌ور گرديد . آنان گروه ديگرى را به مدينه اعزام داشتند كه گفته‌اند اين گروه شامل هزار نفر بود . اين جمعيت ، مدينه را اشغال كرده و وارد مسجد شدند . سخنگوى آنان خطاب به مردم مدينه گفت : « هر كس در خانهء خود بماند و قصد آزار ما را نداشته باشد ، در امان است ! »\r\nسپس رؤساى مصريان نزد صحابهء بزرگ اجتماع كرده و از فشارهاى ابن ابى سرح زبان به شكوه گشودند و از خشونت و سنگدلى وى در كشتن مردى كه تنها گناهش شركت در جمعى براى درخواست عدالت و حق بود ، شكايت كردند .\r\nبعضى از اين صحابه نزد عثمان رفتند و دربارهء درخواست مردم مصر با او سخن گفتند . سپس عدهء زيادى به رهبرى علىبن ابىطالب عليه السلام به خانهء عثمان رفتند و على عليه السلام با منطق حيكمانه و عادلانهء خود چنين گفت :\r\nآنان از تو درخواست كس ديگرى نمودند ، و براى رسيدن به اين هدف خون يك نفر از آنان ريخته شده است . اين شخص را از حكومت مصر عزل كن و بين مردم و نمايندهء خود قضاوت نما و حق مردم مصر را از او بگير .\r\nعثمان تأكيد كرد و اطمينان داد رضايت مردم مصر را جلب كند . سپس به آنها گفت :\r\nيك نفر را انتخاب كنيد كه او را به جاى فرزند ابىسرح ، براى شما حاكم كنم . مردم در اين باره فكر كرده و گفتند : محمدبن ابى بكر را به حكومت مصر منصوب كن . عثمان او را براى حكومت مصر پذيرفت و همراه گروهى از مهاجرين و انصار ، با فرمان حكومت مصر ، به سوى آن منطقه اعزام داشت .\r\nمحمدبن ابىبكر و همراهان او - از مهاجر و انصار - مدينه را ترك كردند و پس از سه روز راه‌پيمايى ، غلام سياه چهره‌اى را ديدند كه سوار بر شتر از بيراهه مىرود .\r\nگويى كه گمشده و يا فرار مىكند . از كار او به شگفت آمدند و از او پرسيدند : غلام\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nچه‌كاره‌اى ؟ !\r\nغلام انگار كه نشنيده باشد ، چيزى نمىگفت . ياران محمد ابن ابى بكر سؤال خود را تكرار كردند .\r\nغلام گفت : من غلام اميرالمؤمنين هستم . مرا به سوى عامل مصر اعزام داشته است .\r\nياران محمد گفتند : عاملِ مصر ، در ميان ماست !\r\nغلام گفت : اين را نمىخواهم .\r\nداستان گفت‌وگوى غلام سياه چهره و اطرافيان محمدبن ابىبكر به او رسيد .\r\nمحمد او را احضار كرد و گفت : غلام چه كسى هستى ؟\r\nگفت : غلام اميرالمؤمنين ! سپس حرف خود را انكار كرد و گفت : نه ، غلام مروان .\r\nسپس حرف‌هاى خود را يكى پس از ديگرى انكار مىكرد ، گاهى خود را غلام عثمان معرفى مىكرد و گاهى غلام مروان ! محمدبن ابىبكر از او پرسيد : پيش چه كسى مىروى ؟\r\n- پيش حاكم مصر .\r\n- براى چه كارى نزد حاكم مصر مىروى ؟\r\n- پيامى دارم .\r\n- نامه‌اى هم دارى ؟\r\n- نه !\r\nمحمدبن ابىبكر فرمان داد او را بازرسى كنند . ياران محمدبن ابىبكر در بازرسى او نامه‌اى را به دست آوردند كه عثمان براى عبدالله بن ابى سرح فرماندار مصر نوشته بود . نامه را به محمدبن ابىبكر دادند . او هم سفران خود را جمع كرد و نامه را در حضور همه خواند . متن نامه اين بود : « موقعى كه محمدبن ابىبكر و فلان و فلان آمدند ، آنها را بكش و حكم نصب آنان را از بين ببر و بر سر كار خود بمان تا دستور\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبعدى من به تو برسد . هر كس كه براى دادخواهى نزد تو آمد او را زندانى كن تا به خواست خدا نظر من به تو برسد ! »\r\nپس از خواندن نامه ، سكوت همه‌جا را فراگرفت و همه در بهت و نگرانى فرو رفتند ! آيا بايد خليفه مسلمين نسبت به مردم ، كارگران ، انصار و مهاجرين و اطرافيانش چنين روشى را اجرا كند ؟ ! آيا كشتن مردمى كه كار خلافى انجام نداده‌اند ، مجاز است ؟ ! آيا زندگى مردمى كه در ميان‌شان افراد نيكوكار و شايسته وجود دارند ، بايد فداى انحراف روح ، اشارهء زبان و گردش قلمى روى كاغذ شود ؟ !\r\nمحمدبن ابىبكر نامه را به امضاى مهاجر و انصارى كه همراهش بودند رساند و گفت همگى به مدينه بازگردند و ياران پيامبر صلى الله عليه و آله را از حقيقت موضوع آگاه سازند .\r\nهنگامى كه به مدينه بازگشتند ، نامهء عثمان را در جمع صحابه كه علىبن ابىطالب عليه السلام هم ميان آنها بود ، خواندند . پس از شنيدن متن نامه همه در غم و اندوه فرو رفتند و از اين حيله‌گرى در حق مردم و اسلام ناراحت شدند .\r\nخبر غلام و نامه در ميان مردم مدينه پخش شد و همه نسبت به عثمان و مروان خشمگين شدند ، زيرا در زمان خلافت ابوبكر و عمر وقوع چنين مسأله‌اى غيرممكن بود . مردم مدينه هنوز روش زمامدارى پيامبر گرامى اسلام صلى الله عليه و آله را فراموش نكرده بودند . به همين جهت ، بر خشم آنان افزوده شد و با يكديگر به گفت‌وگو و مشورت پرداخته و از اوضاع موجود دارالخلافه بد گفتند . حوادث جديد ، بار ديگر ظلم‌هاى گذشته را به ياد مىآورد و خاطرهء دردناك ابوذر غفارى ، عبدالله بن مسعود و ساير صحابهء بزرگ پيامبر صلى الله عليه و آله را زنده مىكرد .\r\nياران پيامبر صلى الله عليه و آله هيئتى به دربار عثمان اعزام داشتند كه عماربن ياسر و سعدبن ابى وقاص نيز در آن حضور داشتند و علىبن ابىطالب عليه السلام رهبرى هيئت را به عهده داشت . آنان وارد منزل عثمان شدند ، درحالى كه نامه به‌دست على عليه السلام بود و غلام و شتر را با خود آورده بودند . على عليه السلام به عثمان گفت : اين غلام توست ؟ پاسخ داد : آرى !\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n- اين شتر تو است ؟\r\n- آرى مال من است !\r\n- اين مهرى كه پاى نامه خورده ، مُهر تو است ؟\r\n- بلى مهر من است !\r\n- آيا اين نامه را تو نوشته‌اى ؟\r\n- نه ! من اين نامه را ننوشته‌ام . به خدا سوگند كه من اين نامه را ننوشته‌ام و دستور نگارش چنين نامه‌اى را نداده‌ام . و اين غلام را هرگز به سوى مصر نفرستاده بودم !\r\nصحابه دانستند عثمان دروغ نمىگويد . در خط نامه دقت كردند ، ديدند بدون شك خط مروان است . مردم از عثمان تقاضا كردند مروان را به آنان تسليم كند تا با او سخن گفته و از او بازجويى نمايند ، تا حقيقت نامه روشن شود . اما عثمان حاضر به پذيرش اين درخواست نشد . با اين‌كه مروان در آن هنگام در دارالخلافه بود ، جرئت گفت‌وگو با مردم را نداشت ، تا خشم مردم را از عثمان كه از او حمايت مىكرد ، برگرداند .\r\nصحابه كه از مروان و عثمان خشمگين بودند ، دارالخلافه را در حالى ترك كردند كه يقين داشتند نوشتن اين نامه تنها كار مشاور خليفه يعنى مروان است . آنان تصميم گرفتند اگر خليفه ، مروان را براى بازجويى تحويل ندهد تا علت اين توطئه روشن شود ، عثمان را مسئول اين كار بشناسند . آنان گفتند اگر عثمان اين نامه را نوشته ، از حكومت مسلمين بركنارش مىكنيم و اگر مروان آن را از زبان عثمان نوشته است ، تكليف او را روشن مىكنيم .\r\nانقلابيون به عثمان اصرار مىكردند بايد مروان را تحويل بدهد تا از او تحقيق نمايند ؛ اما عثمان اين خواسته را نپذيرفت . بنابر آنچه در تاريخ آمده ، حوادث به سرعت در پى يكديگر مىآمد و انقلاب بالا گرفت . علىبن ابىطالب عليه السلام سعى داشت اختلاف انقلابيون و عثمان را بر طرف سازد و از خون‌ريزى جلوگيرى نمايد . از اين رو ، بار ديگر به خانهء عثمان رفت و به او فرمود :\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nبا مردم سخن بگو و به آنان وعدهء اصلاح بده ، تا قلبشان مطمئن و آرام گردد ؛ زيرا شهرها عليه تو بسيج شده‌اند و ممكن است گروهى ديگر از سوى ديگرى بيايند و به من بگويند : يا على عليه السلام با ما همراه شو !\r\nعثمان از خانهء خود خارج شد و به سخنرانى پرداخت و در سخنرانى خود گفت :\r\nمن از كردار خود توبه مىكنم و به مردم وعده داد به خواسته‌هاى آنان عمل كند و مروان و بستگانش را از دربار اخراج نمايد . مردم دل‌شان به حال عثمان سوخت و آن‌چنان گريستند كه اشك‌هايشان از ميان محاسن آنان جارى شد . عثمان هم گريست .\r\nهنگامى كه عثمان از منبر پايين آمد و وارد خانهء خود شد ، مروان و سعد و عده‌اى از بنىاميه را ديد كه گرد آمده بودند . آنان گرچه سخنرانى عثمان را نشنيده بودند ، ولى قصد و مطلب عثمان به گوش‌شان رسيده بود . موقعى كه عثمان نشست ، مروان گفت :\r\nيا اميرالمؤمنين سخن بگويم يا سكوت كنم ؟ عثمان گفت : بگو ! مروان كه گويى توبيخ مىكرد گفت : كار تو جز اين است كه مردم را بر خود جسورسازى ! عثمان كه گويا پشيمان شده بود ، گفت : سخنى گفتم و گذشته باز نمىگردد .\r\nمروان گفت : مردم همچون كوه به در خانه‌ات هجوم آورده‌اند . آنها را تو به سوى خود خواندى ؛ يكى از ستمى كه بر او رفته سخن مىگويد و ديگرى درخواست عزل فرماندار تو را مىكند . اين كارى است كه خودت بر سر حكومتت آوردى . اگر حوصله و صبر داشتى ، به سودت بود .\r\nعثمان گفت : تو برخيز و با مردم حرف بزن ، من خجالت مىكشم با آنها سخن بگويم و آنان را برگردانم .\r\nبدين‌گونه ، مروان آنچه را كه على عليه السلام با درايت حل و فصل نموده بود ، خراب كرد و كار به جايى رسيد كه مروان پيش مردم آمد و در حالى كه مردم از كثرت ازدحام از شانه‌هاى يكديگر بالا مىرفتند ، فرياد زد :\r\n« براى چه اين‌جا جمع شده‌ايد ؟ گويا براى غارت آمده‌ايد ! چهره‌تان زشت باد ! آيا\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمىخواهيد سلطنت‌مان را از دست‌مان بگيريد ؟ ! از ما دور شويد ، به خدا سوگند اگر با ما درافتيد ، شما را به قحطى مىاندازيم و با شما معامله‌اى مىكنيم كه به آن راضى نخواهيد شد . به خانه‌هاى خود بازگرديد . به خدا سوگند ، نمىتوانيد آنچه را كه در دست ماست از ما بگيريد ! »\r\nمردم در حالى كه مأيوس شده بودند بازگشته و به بدگويى و تهديد پرداختند .\r\nبعضى از آنها به خدمت على عليه السلام آمده و جريان را به اطلاع آن حضرت رساندند . عثمان اين بار نيز به سخنان مروان گوش داده و سخنان على عليه السلام را ناديده گرفته بود . از اين جهت على عليه السلام مىتوانست بار ديگر به او نصيحت و خيرانديشى نكند ، اما مهربانى على عليه السلام به خليفهء پير و تمايل آن حضرت به اصلاح و اميد بازگشت عثمان به راه راست ، او را بر آن داشت بار ديگر نصيحت و خيرخواهى خود را به او عرضه دارد .\r\nهنگامى كه عثمان شب هنگام به پيشنهاد زن عاقل خود « نائله » به نزد على آمد ، تا از او پوزش بطلبد و وعدهء بازگشت بدهد ، على عليه السلام به او فرمود : « آيا درست است كه پس از آن‌كه بر منبر رسول خدا صلى الله عليه و آله آن سخن‌ها را گفتى و به مردم وعدهء اصلاح داده ، به خانهء خود رفتى ، مروان بيرون آيد و بر در خانهء تو ، مردم را به باد دشنام بگيرد ؟ » عثمان خود را سرزنش نمود و على عليه السلام بار ديگر به نصيحت او پرداخت و فرمود :\r\nبه خدا سوگند ، من بيش از همه ، اين مردمِ خشمگين را از اطراف تو پراكنده مىسازم ؛ ولى چه كنم كه هرگاه به تو سخنى كه به گمان من براى تو نافع است مىگويم ، مروان چيز ديگرى به تو مىگويد و تو حرف مرا نشنيده مىگيرى و به حرف او عمل مىكنى !\r\nسخن على عليه السلام درست بود . بار ديگر مروان آمد و همهء كارها را به زيان خليفه خراب كرد .\r\nانقلابيون بازگشتند . آنان در پى اجراى وعده‌هايى بودند كه به آنان داده شده بود ؛ اما مروان آنها را منكر شده بود . آنان پيش عثمان آمدند تا مروان را براى بازجويى به\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nآنها تسليم كند . عثمان باز هم در دفاع از مروان پافشارى كرد ، انقلابيون نيز بر درخواست بازجويى مروان و محاكمهء او سرسختى و پافشارى نمودند .\r\nهنگامى كه عثمان به نظرِ خود مبنى بر عدم تسليم مروان پافشارى كرد ، مردم خشمگين ، خانهء عثمان را محاصره كردند و محاصره به طول انجاميد . آب را بر روى عثمان بستند ، تا به خواسته‌هاى مردم تسليم شود ؛ اما عثمان تسليم نگرديد و از بالاى بام سر برآورد و گفت : آيا على عليه السلام در ميان شماست ؟ مردم گفتند : نه ! عثمان دوباره گفت : آيا سعد در ميان شماست ؟ مردم گفتند : نه ! عثمان گفت : آيا كسى هست كه به على عليه السلام خبر بدهد كه به ما آب برساند ؟\r\nهنگامى كه اين خبر به على عليه السلام رسيد ، با شهامت و شجاعت معروفى كه داشت سه مشك آب را در اختيار گروهى از ياران و همراهانش گذاشت و به آنها سفارش كرد حتى به قيمت جان‌شان ، آب را به عثمان برسانند . آنان كه مأمور رساندن آب به عثمان بودند ، با انقلابيون درگير شدند و برخى مجروح شدند ولى سرانجام آب را به عثمان رساندند .\r\nدر اين‌جا بود كه امام على عليه السلام فصل جديدى از شهامت و شجاعت علوى را به فصل‌هاى زندگى خويش افزود ؛ شهامتى كه على عليه السلام را از ثروت‌اندوزى و سودطلبى و ستمگرى به خشم مىآورد و نيز او را قهرمان لطف و مهربانى نسبت به انسان‌ها ، از جمله عثمان مىكند ؛ يعنى كسى كه بنىاميه او را در دام خود گرفتار كرده و راه او را به سوى قلب‌ها بسته‌اند و در سير او به سوى عدل و انصاف مشكلات بسيارى ايجاد كرده‌اند . عثمان در خانه محاصره شده و مردم مىخواهند او را بكشند و از آب محرومش ساخته‌اند !\r\nبه على عليه السلام خبر رسيد آنان مىخواهند خون عثمان را بريزند ! على عليه السلام با شتاب راه افتاد . در پيشاپيش آن حضرت دو فرزندش حسن و حسين عليه السلام ، عبدالله بن عمر و عده‌اى از مهاجرين و انصار و فرزندانشان رهسپار بودند . آنها همگى نزد انقلابيون\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nآمدند و براى مردم سخنرانى كردند و به آنها وعدهء پىگيرى دادند و آنان را پراكنده ساختند . سپس پيش عثمان رفتند تا شايد بتوانند راه حلّى براى اين مشكل پيدا كنند ؛ اما به نتيجه‌اى نرسيدند .\r\nعلى عليه السلام از منزل عثمان خارج شد و براى اقامهء نماز ، رهسپار مسجد جامع شد .\r\nمردم به او گفتند : يا اباالحسن ، جلو بايست تا مردم به شما اقتدا كنند . حضرت فرمود :\r\n« لا اصلّى بكم و الامام محصور ، و لكن اصلّى وحدى » ( در حالى كه پيش‌نماز شما محصور است ، من با شما نماز نمىخوانم . من نماز را به تنهايى مىخوانم . )\r\nعلى عليه السلام سپس از مسجد عازم خانهء خود شد و به فرزندانش حسن و حسين عليه السلام دستور داد به اتفاق عده‌اى از فرزندان صحابهء پيامبر صلى الله عليه و آله كه در قلوب مردم جاى داشتند ، به حفاظت دارالخلافه بروند و به حسن و حسين عليه السلام فرمود : « با شمشير به در خانه عثمان برويد و از آن محافظت كنيد و نگذاريد گزندى به او برسد ! »\r\nانقلابيون قصد نداشتند به عثمان گزندى برسانند ، بلكه مقصودشان در آن هنگام اين بود كه او را به توبه واداشته و به او پيشنهاد كنند از حكومت استعفا كند . دليل اين ادعا ، آن بود كه شخصى به نام « نيازبن عياض » كه از صحابه بود ، پيشاپيش انقلابيون قرار گرفت و با فرياد بلند به عثمان گفت : خودت كناره‌گيرى كن و سالم بمان ! در همين موقع بود كه « كثيربن صلت كندى » ، از اصحاب عثمان كه در داخل خانهء او بود ، تيرى به طرف « نياز » رها كرد و او را كشت . فرياد مصرىها و ديگر انقلابيون بلند شد كه قاتل « نياز » را به ما بسپار .\r\nعثمان گفت : مردى را كه به من كمك كرده به دست شما نمىسپارم . جمعيت به در خانهء عثمان يورش بردند و آتشى آوردند و درِ خانه و اتاقى را كه عثمان در آن بود به آتش كشيدند . آن‌گاه دارالخلافه را سنگباران نمودند ، به طورى كه حسن‌بن على عليه السلام كه بنابر دستور پدرش در آن‌جا بود و جمعيت را متفرق مىساخت و مانع ورود آنها به خانه بود ، زخمى گرديد و سرهاى عده‌اى از ياران على عليه السلام هم شكسته شد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nانقلابيون از بنىهاشم و ياران قريشى آنان ترسيدند كه مبادا اگر به حسن و حسين عليه السلام صدمه‌اى وارد شود ، آنان به مقصود خود نرسند . برخى از آنان گفتند : اگر بنىهاشم بيايند و حسن و حسين عليهما السلام را خون‌آلود ببينند ، ما به هدف خود نمىرسيم ؛ بهتر اين است كه چند نفر از ديوار بالا روند و عثمان را مخفيانه بكشند .\r\nدر پى اين تصميم ، محمدبن ابىبكر و دو تن ديگر ، از خانهء « محمد بن حزم انصارى » بالا رفته و وارد خانهء عثمان شده و او را در كنار نائله همسرش يافتند . ناگهان دو رفيق محمدبن ابىبكر با پيكان‌هاى تيز به او حمله كرده و او را كشتند . هر سه نفر از همان راهى كه آمده بودند ، بازگشتند . نائله فرياد كشيد : اميرالمؤمنين را كشتند ! اين فرياد به گوش حسن و حسين عليهما السلام و ساير فرزندان صحابه رسيد . وقتى وارد خانه شدند ، ديدند خليفه به قتل رسيده است و سپس بر جنازهء وى گريستند .\r\nخبر كشته شدن عثمان كه به على عليه السلام رسيد ، وحشت كرد و فرياد كشيد : شما تا پايان عمر از زيانكارانيد ، مرگ بر شما ! سپس در حالى كه سخت خشمگين بود ، با شتاب به خانهء خليفهء مقتول شتافت . وقتى دو فرزندش حسن و حسين عليهما السلام را ديد فرمود :\r\n« چگونه با وجود شما 1 مان ، 2 عثمان كشته شد ؟ » و سپس به فرزندانش حمله كرد و محمدبن طلحه و عبدالله بن زبير و ساير فرزندان مهاجر و انصار را سرزنش كرد .\r\nطلحه جلو دويد و گفت : « يا اباالحسن چرا به حسن و حسين عليهما السلام حمله مىكنى ! فرياد نكن ! اگر عثمان ، مروان را از خود رانده بود ، كشته نمىشد ! »\r\nآنان كه عثمان را كشتند دو گروه بودند : گروهى كه به خاطر حق قيام كرده و از عثمان مىخواستند از اعمال خود توبه نمايد ، اين گروه شامل مردم حجاز ، مصر ، عراق و ساير شهرها مىشد .\r\nگروه ديگر ، كسانى بودند كه منافع و غنايم ، آنان را فريفته بود . عثمان مطيع اين دسته بود و آنان ، او را پر و بال شكسته و تنها ، در محاصره رها كردند .\r\nدربارهء گروه اول پيش از اين توضيح داده شد ، اما دربارهء گروه دوم ، در فصل\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n« توطئه بزرگ » سخن خواهيم گفت ، زيرا اين گروه و متنفّذين به حيله‌گرى و مكر عليه على عليه السلام و ديگر بزرگان اسلام نيز پرداختند .\r\nاكنون ، نظر و سخن چند تن از نويسندگان معاصر را در خصوص اين انقلاب ، بررسى مىكنيم .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nطوفانى بر گِرد حكومت\r\n\r\n","description":"","footnote":"","page_name":" 507 ","page_number":507},
  {"content":"\r\n . \r\n","description":"","footnote":"","page_name":" 508 ","page_number":508},
  {"content":"\r\n\r\n\r\nطوفانى بر گِرد حكومت\r\nكسى را غير از تو ، يا على ! شايستهء حكومت نمىيابيم و جز تو هم به كسى راضى نيستيم !\r\nانقلابيون\r\nاى كاش هنگامى كه على عليه السلام به حكومت مىرسد ، آسمان و زمين متلاشى گردد .\r\nعايشه\r\nعثمان در ميان شما بود ، او را ذليل ساختيد . چه زمانى اين علم را آموختيد و براى شما اين انديشه روشن گرديد ؟\r\nمنذر بن جارود\r\nتا آن‌جا كه مىدانم تا قبل از بيعت با على عليه السلام ، او متهم به قتل عثمان نبود ، اما پس از بيعت ، او را به قتل عثمان متهم نمودند !\r\nابن سيرين\r\nپس از قتل عثمان چند روز مدينه زمامدارى نداشت و مردم به جست‌وجوى شخصى براى زمامدارى بودند . در ميان مردم بيش از همه ، مصرىها بر خلافت على مصّر بودند ، ولى آن حضرت امتناع مىكرد . از سخنانى كه على در اين بحران خطاب به مردم بيان كرد ، اين است :\r\nمرا رها كنيد و به دنبال ديگرى باشيد . اگر مرا رها كنيد ، من هم ، همچون يكى از شما خواهم بود و شايد من هم زمامدار جديدى را كه برمىگزينيد ، بپذيرم . اگر من وزير\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nشما باشم براى من بهتر است كه زمامدارتان باشم . « 1 » على هم‌چنان به حكومت بىاعتنا بود ، تا روزى مردم اطراف او را گرفتند و همگى يك صدا مىگفتند : « جز تو را براى حكومت نيافته‌ايم و جز تو را هم نمىپذيريم . با تو بيعت مىكنيم ، از تو جدا نمىشويم و پراكنده نمىگرديم » . آن‌گاه اشتر نخعى جلو آمد و دست على را گرفت و با آن حضرت بيعت كرد ؛ مردم ديگر هم با على بيعت كردند و همگى در اين موضوع متفق‌القول بودند : غير از على كسى شايستهء زمامدارى نيست !\r\nهمهء مردم بنا بر فطرت خود ، به نام على شعار مىدادند ، زيرا كسى را به زمامدارى برگزيده بودند كه از نيازهاى آنها آگاه بود و به حقوق‌شان ايمان داشت . نسبت به آنها دل‌سوز بود . دانا ، حكيم و پدرى مهربان بود . مردم خوشحال بودند كه على زمامدارى را پذيرفته است ، زيرا آنها مدت‌ها آرزوى چنين روزى را در دل مىپروردند ؛ زيرا مدت‌ها در دوران تاريك و ظلمانى حكومت اموى ، در سختىها و محروميت‌ها ، زندگى كرده بودند .\r\nعلى خود به زيبايى ، صحنهء بيعت مردم را وصف مىكند :\r\nخرسندى مردم از بيعتشان با من به جايى رسيده بود كه كودكان شادى مىكردند ، سال‌خردگان به سوى من مىخراميدند ، درماندگان نيز افتان و خيزان به طرف من مىآمدند و چهرهء دوشيزگان ، از فرط شتاب آشكار شده بود .\r\nچون روز جمعه فرارسيد على بالاى منبر رفت و كسانى كه روز قبل با آن حضرت بيعت نكرده بودند ، بيعت كردند . نخستين كسى كه بيعت كرد طلحه و نفر دوم زبير بود . اما هر يك پس از بيعت گفتند : « به اجبار با على بيعت كرديم ! »\r\n\r\n\r\n","description":"","footnote":"\r\n( 1 ) . براى آگاهى بيشتر از ديدگاه امام على در خصوص خلافت رجوع كنيد به : جلد اول از مجموعهء پنج جلدى همين كتاب .\r\n","page_name":" 510 ","page_number":510},
  {"content":"\r\n\r\nاين سخن طلحه و زبير به چه معنا بود ؟ آنان نظر اكثريت خاندان قريش و اشراف و صاحبان نفوذ و كسانى را كه طمع در حكومت داشتند ، نسبت به زمامدارى على بيان مىكردند .\r\nاين گروه ، از روى حسادت و به انتقام آرزوهاى نقش برآب شدهء خويش با علىدشمنى مىورزيدند . على بيت‌المال را در غير مورد و غير اهل آن مصرف نمىنمود و هرگز كمكى به اين و آن نمىكرد .\r\nگذشته از اينها ، همهء متنفّذين مخالف ، طمعِ زمامدارى داشتند و در ميان آنها طلحه و زبير بيش از همه رياست‌طلب بودند . على اين سخن را بسيار تكرار مىكرد كه قريش با آن حضرت دشمنى مىكنند و اين مطلب را صريحاً اظهار مىكرد : « مرا چه با قريش ! به خدا سوگند ، هنگامى كه كافر بودند با آنها جنگيدم و اكنون نيز به خاطر فتنه‌اى كه به‌پا كرده‌اند ، بايد با آنها بجنگم همان‌طور كه ديروز دوست‌شان بوده‌ام ، امروز هم دوست‌شان هستم ! »\r\nبيشتر رهبران قريش از على دل‌گير بودند ، بسيارى از افراد طايفهء قريش شمشير دشمنى را عليه او كشيده بودند ، و همان‌گونه كه خود به آن اشاره مىكند و چه بسيار از مخالفين‌شان كه در كمين على نشسته بودند . اما آنها و پيشاپيش همه طلحه و زبير ، گريزى از بيعت با على نداشتند ، زيرا افكار عمومى سرزمين‌هاى عربى و سرزمين‌هاى تازه مسلمان شده و خصوصاً مصر ، با على بود و به جز على كسى را براى حكومت نمىپذيرفت ، زيرا ويژگىها و اخلاق على همان صفات و ويژگىهايى بود كه انقلاب اجتماعى آنها را در شخصيت او مىيافت . انقلاب ، شعار عدالت در تمامى سرزمين‌ها ، مهربانى با تمامى مستمندان ، صرف بيت‌المال به نفع همگان ، عدم انحصار منافع عمومى در چنگ گروهى انگشت‌شمار ، تطبيق حكومت با مفاهيم عدالت را مىداد و كسى سزاوارتر و شايسته‌تر از على ، براى اين خواسته‌ها نبود .\r\nراسخ‌ترين مخالفين على و طمع‌كارترين آنها به حكومت ، طلحه و زبير بودند . اين دو ، ذرّه‌اى از صفات زمامدارى كه هدف انقلاب بود ، برخوردار نبودند . اخلاق طلحه و زبير بيشتر به اخلاق درباريان عثمان شباهت داشت ؛ اخلاق و روشى كه مردم\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمستمند و محروم عليه آن قيام كرده بودند . طلحه و زبير به حكومت ، مال و مقام علاقه‌مند بودند و قبلًا سخن عثمان دربارهء طلحه نقل شد كه گفت : « واى به حال من از دست طلحه ! فلان مبلغ و فلان مبلغ به او طلا دادم و او به فكر قتل من است ! »\r\nمردم دربارهء داوطلبين خلافت مسلمانان اين حقايق را مىدانستند و به همين جهت طرفدار على شده و طلحه و زبير را نيز ناگزير ساختند كه با على بيعت كنند .\r\nعلىدربارهء بيعت طلحه و زبير و قيام آنان عليه خود ، قبل از جنگ جمل مىفرمايد :\r\nلقد دخلا بوجه فاجر و خرجا بوجه غادر ؛\r\nبا چهرهء جنايت‌كاران بيعت كردند و با چهرهء خيانت‌كاران از بيعت خارج شدند !\r\nمنظور على اين بود كه اين دو به هنگام بيعت ، همانند مردم علاقه‌مند به برنامهء اصلاحات او نبودند و در مخالفت‌شان هدفى جز خيانت و مبارزه با مشى اساسى و اصولى على نداشتند !\r\nعلى از نخستين روز حكومت ، نيروى خود را براى اصلاح جامعه بسيج كرد و به اصلاح انحرافات آن پرداخت . على استانداران و كسانى را كه به مردم ستم كرده و از اصول انسانيّتى كه على به آن ايمان داشت خارج شده بودند ، بر كنار كرد . افرادى را كه درآمد ملت را چپاول كرده و ثروت‌هاى مردم را احتكار كرده بودند و در خون ملت طمع نموده بودند ، تحت تعقيب قرار داد . على در تعقيب سياست مفيد خود ، از كسى بيم نداشت و با كسى سازش نمىكرد . از خشم صاحبان نفوذ باكى نداشت و كوچك‌ترين توجهى به آنان نمىكرد !\r\nخلافت على با روزهاى تاريك و سياهى روبه‌رو شد ، زيرا متنفّذين تصميم گرفتند با او دشمنى كنند . سودطلبان هم كه تعدادشان بسيار بود ، به آنها پيوستند . على ناگزير شد كه در آن روزهاى تاريك در دو جبههء گسترده با مخالفين خود بجنگد . على در پى گسترش عدالت و از ميان بردن ظلم در جامعه بود و اين‌كه حكومتى پديد آورد كه بر پايه‌هاى اقتصادى ، اجتماعى و اخلاقى صحيحى پىريزى شده باشد و به انبوه\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nدشمنانش كه شامل متنفّذين سياسى ، نظامى و مالى بود بپردازد . على در هر دو جبهه با همتى بلند مىجنگيد ؛ همتى كه در هيچ ملتى ديده نشده ، صبرى كه مرزى براى آن نمىتوان قائل شد و ايمانى كه طوفان‌ها آن را نمىلرزاند . على تصميم گرفت پرده‌هاى تاريكى را يكى پس از ديگرى كنار بزند و نور خورشيد را بر فراز هر بلندى و پستى به تابش درآورد . ولى على اين راه را چگونه پيمود ؟\r\nهنوز انقلاب اجتماعى مدينه ، على را به رهبرى و رياست خود استوار نساخته بود و او هنوز در راه هموار براى رسيدن به هدف‌هاى پاك گام برنداشته بود كه بنىاميه ، نيروها ، اموال و سلاح‌هايى از مدينه و ديگر شهرها گردآورده و از چشم‌ها پنهان شدند . آنان همگى با اموال ، ياران و اسلحهء خود به مكه شتافتند ، تا به مبارزهء پنهانى با على بپردازند و مردم را عليه آن حضرت تحريك كنند و اگر نياز بود ، راه شام را در پيش گرفته و به معاويه بپيوندند ؟\r\nاگر بنىاميه نيت پاكى داشتند و حاضر بودند در راه مصالح عمومى دست از قدرت‌طلبى بردارند ، احتياجى به اين حيله‌گرى نبود . ولى ميل و هوس قدرت و اميد آنان براى به‌دست آوردن آن ، ايشان را به اين گونه اعمال كشاند .\r\nاموال فراوانى كه در عصر عثمان به‌دست آورده بودند ، آنان را وادار كرد آن را برداشته و از چنگ زمامدار عادل بگريزند تا قدرت نفوذ بيشترى به دست آورند .\r\nعلى از طرح بنىاميه مطلع شد و دانست چرا با مال و اسلحه راه مكه را پيش گرفته‌اند . او براى نجات از شرّ بنى اميه و سركوب كردن شورش آنان در نطفه ، به قريشيان سخت گرفت و نگذاشت كه از مدينه خارج گردند . در آن شرايط دشوار ، چند نفر از صحابه ، از جمله طلحه و زبير نزد او آمده و گفتند : « يا على . ما با تو بيعت كرديم كه حدود اسلام را اجرا كنى ، عدهء زيادى از اين مردم خون اين مرد ( عثمان ) را ريخته‌اند و بايد به كيفر خود برسند ! »\r\nعلى خطاب به آنان فرمود :\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبرادرانم ! من آنچه را شما مىدانيد ، مىدانم ؛ اما با مردمى كه ما را در دست دارند و در اختيار ما نيستند چه كنيم ؟ اين انقلابيون ، با بندگان شما و عرب‌هاى بيابانى همراه بودند و هم‌اكنون در ميان شما هستند و هرقدر بخواهند شما را خشمگين مىكنند . در چنين اوضاع و شرايطى ، آيا امكان اعمال قدرت و نيرو براى كارى كه اراده كرده‌ايد ، مىبينيد ؟ ! آنان گفتند : نه . على فرمود : به خداوند سوگند ، من آن فكرى را كه شما مىكنيد ، نمىكنم ، زيرا اگر مسئله كيفر قاتلين عثمان به ميان آيد ، مردم سه دسته مىشوند : دسته‌اى هم‌رأى شما ، دسته‌اى مخالف شما و دسته‌اى بىطرف مىشوند و منتظر مىمانند تا اوضاع آرام شود و احساسات فروكش كند ، و حقوق حفظ شود . با من از روى صفا رفتار كنيد و در هر چه به شما گفته مىشود ، دقت كنيد !\r\nاين عده آمدند تا در حقانيت خلافت او و وظيفهء مردم ايجاد شك كنند و على هم سخنى گفت كه ترديدشان را بر طرف كرد و با عمل خود شك آنها را به يقين تبديل نمود . آمدند تا على را وادار كنند بر گروهى كه نه در اختيار او نه در اختيار خودشان بود ، حد جارى سازند كه از جملهء آنان بردگان ، موالى و اعراب صحرانشين وابسته به خودشان بودند . اما على دليلى آورد كه آنان اعتراف كردند وى بيش از آنها مىداند و بيش از آنان مىكوشد و بيش از آنچه ديگران توجه دارند ، متوجه است . ولى على آگاه بود ، آنها گمراه بودند چرا كه در جايى كه بايد صبر و بينايى داشته باشند ، عجله و شتاب كردند .\r\nآنان پيش على آمدند تا بگويند نظر و ديدگاه مردم در مورد قتل خليفهء سوم يك‌پارچه است ؛ اما على به فضل دانش خود به آنان فهماند مردم با يكديگر اختلاف دارند و آن‌گونه كه بنىاميه فكر مىكنند ، نيستند .\r\nآنان از روى احساسات و هوا و هوس آمدند ، اما على از روى منطق و دليل با آنها به سخن پرداخت .\r\nآنان مىگفتند : يا على در مقابل آنها بايد جرئت و قساوت نشان داد . و در مقابل ،\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nعلى مىفرمايد : اى برادرانم ! با زبان نرم و مهربانى و محبت فراوان بايد با آنها سخن گفت .\r\nآنها آمدند تا از على ، خون عثمان را مطالبه كنند ، در حالى كه در ميان خودشان افرادى بودند كه به قتل عثمان يارى كردند . على با جوانمردى و عفوى كه از قلبش مىجوشيد و بر زبانش جارى مىشد با آنها سخن گفت .\r\nعلى ، ناگزير شد دوباره نسبت به قريش سخت‌گيرى نمايد ، تا فرصت توطئه نيابند و در اين نظر و تدبير ، محكم كارى و روشن‌بينى به‌كار برد .\r\nعلى كارگزاران عثمان را يكى پس از ديگرى عزل كرد ، زيرا در ميان آنها كسى نبود كه صلاحيت ماندن در كار خود را داشته باشد ؛ زيرا در ستمگرى و بىبند و بارى به اوج رسيده بودند ، تا آن‌جا كه باعث به وجود آمدن انقلاب عليه عثمان شدند . به همين جهت حاضر نشد حتى يك لحظه آنها را در مقام‌هاى خود باقى بگذارد ، چون حق با باطل سازگارى ندارد و ستمگرى با نگهدارى علت آن رفع نمىشود . ابن عباس و عده‌اى ديگر به على نصيحت كردند مأمورين سابق را بر سر كار خود باقى بگذارد ، تا حكومتش مستقر گردد ؛ پس از استقرار ، هر عملى را كه خواست با آنها انجام دهد . اما على از اين‌كه شالودهء دولت خود را بر مصلحت‌هاى سياسى بگذارد ، امتناع كرد و نپذيرفت دستگاه وى با رضايت سودطلبان پا بگيرد ، بلكه به عقل و شمشيرش تكيه كرد و كوشيد كه پرده‌هاى تاريك را يكى پس از ديگرى بر طرف كند .\r\nمنطقهء شام براى على مهم بود و وضع على در برابر معاويه - همان‌گونه كه قبلًا آمد - روشن بود . على در عزل معاويه پافشارى مىكرد و معاويه هم در بيعت نكردن با او اصرار مىورزيد . زيادبن حنظله براى اين‌كه از سرانجام كار على با معاويه آگاه گردد و نظر حضرت را به مردم بگويد ، نزد على آمد . هنوز چند لحظه نگذشته بود كه على به زياد فرمود : زياد ، آماده باش ! زياد گفت : يا اميرالمؤمنين ، براى چه چيز آماده باشم ؟\r\nعلىفرمود : براى حمله به شام ! زياد گفت : مدارا و صبر سزاوارتر است .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nعلى فرمود :\r\nمتى تجمع القلب الذكّى ، و صارعاً دانفاً حميّاً تجتنبك المظالم ؛\r\nوقتى قلب هوشيار ، با شمشير برنده و جوانمردى جمع شد ، ستمگرى را از تو بر طرف مىكند .\r\nعلى سربازان خود را براى جنگ شام و تأديب معاويه مهيا ساخت ؛ اما دسته‌اى از مردم دوست و دسته‌اى دشمن بودند . طلحه و زبير نزد على آمده و گفتند : « يا اميرالمؤمنين ! اجازه بده كه به حج عمره برويم ، اگر تا پايان زيارت در مدينه بودى همراه تو خواهيم شد و اگر حركت كرديد ، در راه به شما مىپيونديم ! »\r\nعلى نگاهى به طلحه و زبير كرد . سپس فرمود : « آرى ، به خدا سوگند قصد عمره نداريد . در پى كار خود برويد ! » طلحه و زبير به مكه رفتند .\r\nبنىاميه به اتفاق طلحه و زبير ، توطئه‌اى عليه على - كه انقلاب اجتماعى او را به خلافت رسانده بود - برچيده و به حيله‌گرى عليه آن حضرت پرداختند . براى جمع‌آورى نيرو عليه على هزينه كردند . كارگزارانى كه على از كار بر كنار ساخته بود به يارى بنىاميه شتافتند و مكه را پايگاه خود قرار دادند و هر چه ثروت و اسلحه داشتند ، به مكه منتقل نمودند .\r\nعايشه دختر ابوبكر و همسر رسول خدا صلى الله عليه و آله ، محرك نيرومندى براى اين درگيرى وحشتناك بود ؛ اختلافى كه از نخستين روز خلافت على آغاز شد و در طول قرون طولانى پايان نيافت . عايشه خبر زمامدارى على را به اين صورت دريافت كرد :\r\nبه يكى از دايىهاى خود از طايفه « بنى ليث » به نام « عبيدبن ابىسلمه » برخورد كرد . از او پرسيد چه خبر تازه‌اى ؟ ! عبيد گفت : مردم با على بيعت كردند . عايشه گفت :\r\n« اگر حكومت براى على مسلم گرديد ، اميدوارم كه آسمان و زمين درهم فرو ريزد . »\r\nعايشه خبر را در خارج از مكه شنيد ، اما بلافاصله وارد مكه شد و گفت : به خدا سوگند عثمان مظلومانه كشته شد . به خدا سوگند ، خون او را مطالبه مىكنم ! عبيد از او\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nپرسيد : تو چرا خون او را مطالبه مىكنى ؟ به خدا سوگند ، اولين كسى كه با عثمان مخالفت كرد ، تو بودى ! مگر تو نبودى كه مىگفتى ، اين پيرمرد نفهم را بكشيد كه كافر شده است ؟ عايشه گفت : آنان عثمان را توبه دادند و سپس او را كشتند . من گفتم ، آنها گفتند ، اما گفتهء آخر من بهتر از گفتهء اول من بود !\r\nطبرى در اين مورد ، اشعار عبيد خطاب به عايشه را نقل كرده كه در اشعار ، قتل عثمان را به گردن عايشه افكنده است : « آغاز از تو ، مخالفت از تو ، و باد و باران مبارزه از تو . تو دستور كشتن خليفه را دادى و به ما گفتى كافر شده است ! اگر ما تو را نسبت به قتل عثمان بىگناه بدانيم ، ولى قاتل او را كسى مىدانيم كه فرمان به آن داده است ، سقف بر سر ما فرود نيامده و خورشيد و ماه ما هم كسوف نكرده است . »\r\nعايشه با شتاب و ناراحتى وارد مكه شد . طلحه نزد عايشه رفت و ماجراى على و مردم و حكومت حضرت را به او گفت و افزود : « مردم با على بيعت كردند و آن‌گاه نزد من آمده و مرا مجبور كردند ! »\r\nعايشه گفت : « چرا على بايد بر گردن ما سوار شود ؟ تا زمانى كه على بر سر قدرت است ، وارد مدينه نمىشوم . »\r\nعايشه از اين تاريخ ، فتنهء طغيان‌گرانهء خود عليه علىبن ابىطالب را آغاز كرد و مردم را براى مطالبهء خون عثمان از على تحريك نمود . هر كه خط مشى عايشه را در اين موضع بررسى نمايد ، مىيابد او تا چه حدى از على كينه به دل داشته است ؛ ولى براى روشن شدن موضع عايشه نسبت به على ، ضرورى است به علل ناراحتى و خشم او - كه سال‌ها در دل داشته - اشاره كنيم .\r\nآن‌گونه كه اكثر مورخان مىنويسند ، ناراحتى عايشه از على به گذشته‌ها باز مىگردد ، به روزى كه عايشه وارد منزل رسول خدا صلى الله عليه و آله شد .\r\nيكى از علل ناراحتىهاى عايشه از ساعتى آشكار شد كه على با فاطمه عليها السلام ازدواج كرد . 1 طمه ، 2 فاطمه عليها السلام دختر خديجه‌اى بود كه قلب پيامبر صلى الله عليه و آله را به خاطر شايستگى و برترى\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nاخلاقىاش پُر كرده بود . خديجه در زندگى ، قلب رسول خدا صلى الله عليه و آله را پر كرده بود و بعد از مرگش نيز عايشه با همهء امتيازاتى كه داشت نتوانست جاى آن بانوى بزرگ را بگيرد . در مجلهء الازهر چنين آمده است :\r\nعايشه داراى اين امتيازهاى بود : همتى بلند داشت ، علاقه‌مند به برترين درجهء بزرگوارى بود ، به مقام بلندى كه در خانه پيامبر صلى الله عليه و آله و در ميان زنان آن حضرت داشت ، قانع نبود ، بلكه مىكوشيد جايگاه صديقهء اولى و محبوبهء برتر يعنى خديجه را در قلب پيامبر صلى الله عليه و آله بگيرد كه هميشه به ياد خديجه بود و از او به نيكى ياد مىكرد . و به خاطر خديجه به دوستان او احترام مىگذاشت . هميشه نام خديجه را به نيكى ياد مىكرد . ولى عايشه بيهوده ، با لطايف الحيل و نقشه‌هاى رنگارنگ و زيركى مىخواست رهبر وفاداران و برگزيدهء پيامبران را قانع سازد كه خدا بهتر از خديجه را به او داده است ! عايشه مىبايست تسليم سازش مىشد و پس از آن‌كه حق روشن گرديده بود ، با آن مجادله نمىكرد و مىبايست بداند ستيزه‌جويى و مبارزه و حسد نسبت به بانوى عاقل و شايسته‌اى همانند خديجه برگزيده و آن كس كه سابقه بيشترى با پيامبر صلى الله عليه و آله داشت ، سودى براى او ندارد ، بلكه نسبت به آن زنى كه او را نديده است ، ستايش پيامبر صلى الله عليه و آله را بيشتر مىكند و نام او را جاويدان مىسازد . « 1 » عايشه مىگفت : « آن اندازه كه من به خديجه احساس حسادت مىكردم ، به هيچ يك از زنان پيامبر صلى الله عليه و آله چنين احساسى را نداشتم . گرچه من خديجه را نديده بودم ، ولى رسول خدا صلى الله عليه و آله از او زياد ياد مىكرد . بسيارى از اوقات ، گوسفندى را سر مىبريد و آن را قطعه‌قطعه مىكرد و براى دوستان خديجه مىفرستاد . بارها به او مىگفتم : گويا در دنيا زنى غير از خديجه نيامده است ؟ ! پيامبر صلى الله عليه و آله مىفرمود : خديجه زن بود و به تمام معنا زن بود . » « 2 »\r\n\r\n\r\n","description":"","footnote":"\r\n( 1 ) . مجلهء الازهر ، ج 2 ، جزء دهم ، 11 مه 1956 ، ص 1063 - 1064 .\r\n( 2 ) . همان ، ص 1060 .\r\n","page_name":" 518 ","page_number":518},
  {"content":"\r\n\r\nعايشه اعتراف مىكند پيامبر صلى الله عليه و آله ، خديجه را برتر از تمامى زنان خود مىدانست . و طبيعى است كه اين حسادت در برخورد او نسبت به فاطمه دختر خديجه و شوهرش على ، پدر دو سبط پيغمبر صلى الله عليه و آله و فرزندزادگان خديجه مؤثر بود .\r\nيكى ديگر از علل ناراحتى عايشه از على ، به داستان « افك » باز مىگردد . در آن قضيه ، على به پيامبر اكرم صلى الله عليه و آله اشاره نمود عايشه را طلاق دهد .\r\nتمايل عايشه به زمامدارى طلحه پس از قتل عثمان هم كاملًا روشن شد و ديديم چگونه منتظر كشته شدن عثمان بوده و در آرزوى حكومت طلحه به سر مىبرد .\r\nعايشه پس از رسيدن به مكه ، نيروى خود را مهيّا ساخت و با موضع‌گيرى خصمانه و آشكار او ، جناح بنىاميه ، طلحه و زبير و طرفداران‌شان نيرومندتر شد . اين نيروها همبستگى خود را براى مخالفت و دشمنى با على اعلام كردند . افراد بنىاميه كه در گوشه و كنار حجاز و جاهاى ديگر پنهان شده بودند ، براى مبارزه با خليفهء جديد به اتحاد مثلّث قريشى پيوسته و با آنها هم صدا گرديدند . آنان اموالى را كه از شهرها و سرزمين‌ها غارت كرده بودند ، در راه توطئه و اخلال‌گرى عليه على به كار گرفته و از هر گوشه و كنارى راه مكه را پيش گرفتند ، تا در تحريك مردم عليه علىبن ابىطالب ، به عايشه يارى رسانند و به بهانه خون‌خواهى عثمان آشوب به پا نمايند .\r\nمعاويه مدت‌ها منتظر چنين فرصتى بود تا على را تضعيف نمايد و با استفاده از خصومت ديگران به آرزوى خويش برسد . هدف هريك از آنان به دست گرفتن قدرت بود . آنان مىخواستند پس از سقوط حكومت على خود به رياست برسند ، اما در مبارزه با على متحد بودند !\r\nلشكرى چندين هزار نفرى گرداگرد عايشه مهيا شد ، اما رهبران‌شان در ميدان نبرد با يكديگر اختلاف پيدا كردند . اگر كسى دقيقاً موضع هريك از اين مخالفين را بررسى كند و هدف آنان را از اين جنگ بجويد ، در مىيابد كه اينان آن‌گونه كه ادعا مىكردند ، براى طلب خون عثمان جمع نشده و يا براى انجام كارى كه به گفتهء آنان ، على آن را\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nاصلاح نكرده و اينها ادعاى آن را داشتند ، قيام ننموده بودند و نه در پى آنچه به آن تظاهر مىكردند و دربارهء آن سخنرانى كرده و مردم را جمع مىكردند ، بودند ؛ بلكه هريك از آنها هدف خاصى داشتند و به مسئله از ديدگاه منافع خود مىنگريستند و در پى گرفتن انتقام آرزوهاى برباد رفته خود از خلافت بودند و يا كينهء شخصى از على داشتند و يا به خاطر از دست رفتن شكوه خانوادگى خويش به مخالفت برخاسته بودند . هدف‌هايى كه تا زمانى كه على بر كرسى حكومت تكيه زده ، نمىتوانستند به آنان دست يابند .\r\nنظر عايشه اين بود كه به صورت دسته‌جمعى به مدينه ، پايتخت خلافت علىحمله كنند و پيش از آن‌كه على فرصتى براى جمع‌آورى سرباز براى مبارزه با لشكر مكه بيابد ، زمامدارى او را به هم ريخته و او را از خلافت بر كنار سازند . برخى گفتند : به شام مىرويم ، اما همهء بنىاميه به اين نظر اعتراض كردند ، زيرا همهء آنان يك هدف داشتند و آن ، دور ساختن خطر از پايگاه‌هايشان بود .\r\nبنىاميه مىدانستند كه سرزمين شام كاملًا تحت فرمان و در يد قدرت معاويه است و به همين جهت بايد سعى كنند شام صحنهء تاخت و تاز اسبان جنگى و سربازان نشود و آن را پناه‌گاهى براى خود نگه‌دارند تا اگر در جنگى كه در پيش است ، از على شكست خوردند ، به آن‌جا پناه ببرند .\r\nبه هر حال ، معاويه سنگ اصلى سلطنت سلسله اموى را در شام به زمين نهاده بود .\r\nبه گمان آنان ، نمىبايد زحمات او را از بين ببرند و بايد على و دشمنان معاويه را كه در حجاز و عراق بودند ، به صحنه‌هاى خونينى كه از مركز و قلب دمشق بر كنار باشد ، بكشانند و نقشه‌ها و حيله‌هاى فرزند ابوسفيان را بر هم نزنند .\r\nاما طلحه و زبير معتقد بودند بايد مدينه و شام را رها كرد و به سوى بصره رفت .\r\nدليل آنها بر اين نظر اين بود كه در بصره و كوفه دوستان و يارانى دارند و اين دو شهر براى انجام اين كار بهترين مكان است . طلحه و زبير واقعيت انگيزه و موضع‌گيرى\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nخود را از اين جنگ آشكار مىسازند ، زيرا اگر اين جنگ به سود مردم بصره و كوفه به پايان مىرسيد ، بىشك رياست از آن طلحه يا زبير مىشد و به دست كسى مىافتاد كه يا در جنگ بيشتر كوشيده و يا ياور بيشترى داشته باشد .\r\nبنى اميه با اين نظر موافقت كرده ، آن را تأييد نمودند و همگى نزد عايشه آمدند و مسئله را چنين مطرح كردند : « اى ام‌المؤمنين ! مدينه را رها كن ، زيرا كسانى كه همراه ما هستند ، حاضر نيستند به آشوب مدينه نزديك شوند . شما با ما عازم بصره شو ، ما به سرزمين آبادى مىرويم كه در مخالفت ما با على همراه خواهند شد . تو همان گونه كه مردم مكه را عليه على تحريك كردى ، مردم بصره را هم تحريك كن و سرِ جاى خودت بنشين ! اگر خدا اوضاع را اصلاح كرد ، ارادهء تو عملى مىشود و اگر اوضاع اصلاح نشد ، ما كوشش خود را كرده و از خلافت دفاع نموده‌ايم و صبر مىكنيم تا خداوند ارادهء خود را عملى كند ! »\r\nبراى قيام عليه على ، بنىاميه ثروت فراوانى هزينه كردند . سخن‌گويى در ميان مردم فرياد مىزد :\r\nام‌المؤمنين ، با طلحه و زبير عازم بصره هستند ، هر كس مىخواهد اسلام را عزيز گرداند ، با پيمان‌شكنان مبارزه كند و خون عثمان را مطالبه نمايد ، به ما بپيوندد ؛ و اگر مركب سوارى و هزينهء سفر ندارد ، هم مركب مىدهيم و هم خرج سفر !\r\nهنگامى كه عايشه تصميم گرفت با سربازان آماده ، عازم بصره شود ، امّ سلمه پيش او آمد و گفت : « تو بودى كه تا ديروز مردم را به قتل عثمان تحريك مىكردى و پست‌ترين سخنان را در مورد او مىگفتى و او را جز « نعثل » ( پير نفهم ) نمىخواندى ! » سپس از عايشه خواست تا به خانهء خود برگردد و از مخالفت با على دست بردارد . اما وقتى كه از بازگرداندن و منصرف ساختن عايشه مأيوس شد ، فرزند خود عمر را نزد علىبن ابىطالب فرستاد و نامه‌اى به اين مضمون به آن حضرت نوشت : « يا اميرالمؤمنين ! اگر نافرمانى خدا ، چيزى كه تو هم نمىپذيرى ، نبود در ركابت عازم\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nجنگ مىشدم . اينك پسرم عمر را كه به خدا سوگند از جانم عزيزتر است ، نزد تو فرستادم كه در ركابت و در كنارت باشد و بجنگد ! »\r\nعايشه كوشيد زنان پيامبر صلى الله عليه و آله را نيز با خود همراه كند و به بصره ببرد ؛ اما همگى از اين كار امتناع ورزيدند . تنها « حفصه » دختر عمر بود كه حاضر شد براى جنگ با علىهمراه عايشه حركت نمايد ، ولى عبدالله‌بن عمر از خواهر خود خواست همانند زنان ديگر پيامبر ، از خانه خارج نشود . حفصه هم به گفته و نظر برادر خود عمل كرد و چنين عذر آورد : « عبدالله از حركت من جلوگيرى كرده است ! »\r\nلشكر زير پرچم عايشه به سوى بصره حركت كرد و در نزديكى خيبر با سعيد بن عاص و مغيرة بن شعبه برخورد كردند و سعيد آن سخنرانى مفصّل را كه قبلًا خوانديم ايراد نمود و همراه با مغيرة بن شعبه نارضايتى خود را از اين قيام اعلام داشت . آن‌گاه سعيد با استفاده از سياست عمومى بنىاميه كه تضعيف نيروى على و مخالفين آن حضرت به نفع خاندان بنىاميه بود ، سعى كرد كه مخالفين را به جان هم بيندازد .\r\nسعيد ، طلحه و زبير را به كنارى كشيد و به آنها گفت : اگر در اين جنگ پيروز شديد ، رياست را به چه كسى مىدهيد ؟ راستش را بگوييد ! طلحه و زبير گفتند :\r\nزمامدارى از آن يكى از ما دو نفر خواهد شد ، هر كدام را كه مردم انتخاب كردند . سعيد گفت : رياست را به فرزندان عثمان بدهيد ، زيرا شما به نام مطالبهء خون او قيام كرده‌ايد .\r\nطلحه و زبير گفتند : پيرمردان مهاجر را رها كنيم و به فرزندان‌شان بدهيم ؟ ! سعيد گفت : من كوشش نمىكنم رياست را از فرزندان عبد مناف بيرون ببرم .\r\nمروان هم كوشيد همچون سعيدابن عاص تخم اختلاف را ميان مخالفين پخش كند و در اين راه دقت و زيركى فراوانى به كار گرفت .\r\nخبر لشكركشى براى مطالبهء خون عثمان ، به گوشِ امام على رسيد . او از اختلاف مسلمانان سخت ناراحت شد و در غم و اندوه فرو رفت ، زيرا در اين صورت انقلاب اصلاحى آن حضرت ، پيش از حركت و رسيدن به هدف و نتيجه به عقب مىافتد .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nچون قيام مردم مكه عليه على فتنهء عظيمى را پايه‌گذارى مىكرد . وقتى خبر شورش مردم مكه به علىرسيد ، بلافاصله مردم مدينه را جمع كرد و چنين فرمود :\r\nخداى عزيز براى ستمگر اين امت عفو و بخشش قرار داده و براى كسى كه به وظايف خود عمل كند و استقامت ورزد ، پيروزى و نجات در نظر گرفته است . هر كس كه طاقت حق را نداشته باشد ، به باطل مىگرايد . آگاه باشيد كه طلحه و زبير و ام‌المؤمنين از زمامدارى من سخت خشمگين شده و مردم را به اصلاح دعوت كرده‌اند ؛ تا زمانى كه ترسى از جمعيت شما نداشته باشم ، صبر مىكنم و اگر آنها دست از كار خود برداشتند ، من هم دست برمىدارم و به آنچه دربارهء آنها شنيده‌ام ، اكتفا مىكنم .\r\nعلى تصميم گرفت قبل از بالا گرفتن فتنه ، آن را سركوب كند . به همين جهت تصميم گرفت قبل از رسيدن مردم مكه به مدينه ، راه‌شان را ببندند و اين كار بهترين راه براى قطع ريشه آشوب و حفظ خون مسلمانان بود . على در پى تصميم خود ، سهل بن حنيف را حاكم مدينه نمود و با سربازان خود كه براى جنگ شام آماده ساخته بود ، عازم مكه شده ، گروه بسيارى از مردم كوفه و بصره به آن حضرت پيوستند .\r\nهنگامى كه سپاه على به بيابان خشك ربذه رسيد ، باخبر شد سربازان اتحاد مثلّث قريش ، مكه را ترك كرده و از سرزمين ربذه گذشته ، به سوى بصره در حركتند .\r\nعلىبراى بررسى امور و اصلاح انگيزه‌هاى ناهمگون لشكر ، توقف كرد و نامهء زير را براى عايشه نوشت :\r\n. . . تو از خانهء خود خارج شده‌اى در حالىكه اين عمل مخالف با دستور خدا و پيامبر است . آيا مطالبهء چيزى را مىكنى كه مربوط به تو نيست و آن گاه گمان مىبرى كه مىخواهى اجتماع را اصلاح كنى ؟ ! به من بگو كه زنان را با فرماندهى لشكر چه رابطه‌اى است ؟ تو گمان مىكنى براى مطالبهء خون عثمان برخاسته‌اى ، در صورتى كه عثمان مردى از بنىاميه بود و تو زنى از طايفه بنىتيم بن مرّه هستى ! به جان خودم\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nسوگند ، آن‌كس كه تو را در بلا افكنده و تو را به گناه بزرگ انداخته ، گناهش از قاتلين عثمان بيشتر است . خشمگين نبودى ، تو را خشمگين ساختند . عصبانى نبودى ، تو را عصبانى كردند ؟ اى عايشه ، از خدا بترس و به خانهء خود بازگرد و پرده را بر خويش بيفكن ، والسلام » .\r\nبدين وسيله على مىخواست عايشه را از قيام و قبول فرماندهى لشكر معذور بدارد و بدين جهت فرمود : « تو را خشمگين كرده‌اند ، تو را تهييج نموده‌اند . »\r\nدر اين‌جا هم روحيه زنانه او مورد توجه قرار گرفته و هم رعايت احترام عايشه شده است . على با اين سخنان راه فرارى براى عايشه قرار داد ، افرادى كه او را تحريك كرده بودند ، متهم ساخت و گناه را به گردن كسانى انداخت كه او را وادار كردند از خانه‌اش خارج شود و گناه اين كار را مهم‌تر از گناه كشتن عثمان دانست . سپس به عايشه نصيحت كرد : از خدا بترس و به خانهء خود بازگرد كه در اين كار امنيت سرزمين‌ها و رضايت مردم تأمين مىگردد . اما عايشه به اندرز على توجهى نكرد ، بلكه هم‌چنان به راه خود ادامه داد و نامه مختصرى كه موضع و نظر او را نسبت به على و دشمنى شخصى وى را آشكار مىكند ، به على نوشت كه حدفاصل جنگ و صلح بود :\r\nاى فرزند ابىطالب ! موضوع ، بالاتر از سرزنش است . من هرگز فرمانبردار تو نخواهم شد ، هر كارى كه مىخواهى انجام بده و هر دستورى كه مىخواهى صادر كن والسلام !\r\nطلحه و زبير هم ، چنين پيامى براى على فرستادند .\r\nهنگامى كه سپاه عايشه به نزديكى بصره رسيد ، فرماندهان شوراى جنگى دربارهء اشغال بصره به گفت‌وگو پرداختند . آنها چون مىدانستند كه تعداد ياران على در بصره كم نيست و تدبير را در اين ديدند كه با آنها مكاتبه كنند تا از ميزان اطاعت‌شان نسبت به علىمطلع شوند . اين شورا تصميم گرفت پيش از ورود به بصره ، رؤساى بصره را\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nعليه على تحريك نمايند . به همين منظور ، طلحه و زبير به قاضى كعب بن سور نامه‌اى به شرح زير نوشتند :\r\nاما بعد ، تو قاضى عمربن خطاب و بزرگ مردم بصره و بزرگ اهل يمن بودى . تو قبلًا از اذيت عثمان به خشم آمدى ، اينك براى قتل او هم خشمگين باش ! والسلام .\r\nقاضى در پاسخ‌نامه طلحه و زبير نوشت :\r\nاگر عثمان ظالمانه كشته شد ، چه ربطى به شما دارد ؟ و اگر مظلومانه به قتل رسيد ، در خون‌خواهى او ديگران بر شما مقدم‌اند و اگر مسئله براى كسانى كه حضور داشتند سخت و دشوار شده ، مسلماً براى كسانى كه غائب بودند ، دشوارتر است !\r\nطلحه و زبير به « منذر بن جارود » نيز چنين نوشتند :\r\nاما بعد ، پدرت در جاهليت رئيس و در اسلام بزرگ بود . تو در هر جهت شبيه به پدرت هستى . عثمان را كسى كشته كه تو از او بهترى و كسى مطالبهء خون او را مىكند كه او از تو بهتر است والسلام .\r\nمنذر در پاسخ‌شان نوشت :\r\nچيزى مرا به اهل خير ملحق نساخته ، مگر اين‌كه از اهل شرّ بهتر باشم . حق امروز عثمان ، از حق ديروزش ناشى شده است . او در ميان شما بود و او را رها كرديد . پس شما كى به اين فكر افتاديد و اين مطلب براى شما آشكار گرديد ؟\r\nعايشه براى زيدبن صوحان نوشت :\r\n« از عايشه دختر ابوبكر ، ام‌المؤمنين ، محبوبهء رسول خدا صلى الله عليه و آله به فرزند برگزيده‌اش زيدبن صوحان ! اما بعد ، وقتى نامه‌ام به دستت رسيد ، نزد ما بيا و ما را در كارمان يارى ده . اگر به ما كمك نمىكنى ، مردم را از علىبرگردان ! »\r\nزيد در جواب نامهء عايشه نوشت :\r\nاز زيدبن صوحان به عايشه دختر ابىبكر ، محبوبهء رسول خدا صلى الله عليه و آله ، اما بعد ، من فرزند مخلص تو هستم ، به شرط اين‌كه دست از اين كار بردارى و به خانه‌ات بازگردى و\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nاگر دست برندارى ، من اولين كسى خواهم بود كه به مبارزهء با تو برخيزم .\r\nدر كتاب العقد الفريد و جمهرة رسائل العرب و 1 ح نهج‌البلاغه ، 2 شرح نهج‌البلاغه ابن ابىالحديد آمده كه متن جواب نامهء زيد چنين بود :\r\nسلام بر تو ! اما بعد ، خدا به تو فرمانى و به ما هم فرمانى داده است . به تو فرمان داده كه در خانه‌ات بنشينى و به ما فرمان داده كه نبرد كنيم ، تا فتنه‌اى نماند . تو فرمان خودت را زير پا گذاشته‌اى و آن وقت به ما نامه نوشته‌اى كه دست از وظيفهء خود برداريم ! پس فرمان تو پيش من قابل اطاعت نيست و نامه‌ات هم قابل پاسخ نيست .\r\nوالسّلام .\r\nبنىاميه براى مبارزه با على روش عايشه ، طلحه و زبير را در پيش نگرفتند كه براى ياران‌شان آشكارا نامه بنويسند ؛ بلكه به هر كسى كه اميدى داشتند ممكن است آنان را عليه امام على يارى كرده و پايه‌هاى خلافت على را متزلزل سازد ، مخفيانه نامه مىنوشتند . اين نامه‌نگارىهاى مخفيانه دلايل روشنى است كه از نظر قضاوت تاريخ و حقيقت ، كارشان را برملا مىسازد .\r\nاگر بنىاميه به گمان خود ، براى مطالبهء خون عثمان عليه على قيام كرده بودند ، پس چرا بر خلاف ساير ياران‌شان به نامه پراكنى پنهانى پرداختند ؟ ! و اگر به يارى اتحاد مثلث قريشى عليه على قيام كردند ، پس چرا حساب خود را جدا كرده و مخفيانه به فعاليت براى خود پرداختند و تنها با كسانى كه اميدوار بودند بنىاميه را كمك كنند ، ارتباط پيدا مىكردند ؟\r\nهنگامى كه فرماندهان لشكر عايشه به آن صورتى كه ديديم ، به مردم بصره نامه نوشتند ، فرزند ابوسفيان هم در دمشق ، در خصوص اوضاع و احوال آنان كه عليه على قيام كرده بودند و نيز كسانى كه در مبارزه با على شركت نكرده‌اند ، دقت مىكرد و براى هر دسته حسابى جداگانه داشت و براى هر يك ، نقشه معينى طرح كرده بود .\r\nمعاويه در ميان اين دو جبهه ، علاقهء مخصوصى به اين داشت كه آشوب‌گران ، قدرت\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nعلى را در هم كوبيده و در نتيجه ، نفوذ معاويه را گسترش دهند ، زيرا معاويه نيرومندترين فرد بنىاميه بود كه مىكوشيد مسير تاريخ عرب را به روش اموى خالص درآورد .\r\nمعاويه به صورتِ پنهانى به تحريك افرادى كه به مخالفت با على قيام نكرده بودند ، پرداخت . معاويه آگاه بود كه عايشه ، طلحه و زبير و سردمداران اين شورش ، اگر به على پيروز شوند ، بلافاصله اختلافات داخلىشان آغاز مىشود ، زيرا او هدف مشترك ايشان را مىدانست و زمامدارى براى بنىاميه كه معاويه در رأس آنها قرار دارد ، آماده مىگردد .\r\nمعاويه در نامهء خود به سعدبن ابى وقّاص نوشت :\r\n« شايسته‌ترين مردم به يارى عثمان ، افراد شوراى عمر هستند كه از طايفهء قريش بودند و حق عثمان را به جا آوردند و عثمان را بر ديگرى مقدم داشتند . طلحه و زبير كه در شورا شريك شما و در اسلام نظير شما بودند ، عثمان را يارى كردند . ام‌ّالمؤمنين هم براى كمك به عثمان شتاب گرفته است ، پس آنچه را كه آنها پسنديده‌اند ، شما ناپسند نشماريد و آنچه را آنها پذيرفته‌اند ، شما ردّ نكنيد !\r\nبه زيركى معاويه و تحريك عواطف سعد - كه يكى از شش عضو شورايى بود كه 1 ر ، 2 عمر آنها را نامزد خلافت كرده بود - بنگريد و باز به حيله‌گرى او در پنهان ساختن هدفش در تحريك مردم عليه على توجه كنيد . ولى سعدبن ابىوقاص كه از زيركى و حيله‌گرى معاويه آگاه بود ، هدف او را مىدانست ، زيرا سعد از طايفهء قريش بود و از اخلاق بنىاميه در جاهليت و اسلام آگاه بود و از هدف‌ها و اميال دور و نزديكشان اطلاع داشت و از روش‌هاى گوناگون سخت و آرامشان و از همراهى و بىاعتنايى براى رسيدن به هدف‌هايشان باخبر بود .\r\nسعد چون اخلاق معاويه را مىدانست ، بيمى نداشت كه بر خلاف انتظار معاويه ، پاسخى به او بدهد كه در آن عظمت و شأن على را ياد كند و احترام بگذارد و او را بر\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nدشمنانش مقدّم بشمارد و صريحاً بگويد كه در وجود على بزرگوارىها و ويژگىهايى است كه نظير آنها در ميان همهء دشمنان و دوستانش وجود ندارد . سعد اين مطالب را براى معاويه نوشت و بر آن افزود كه من مىدانم كه مردم را عليه علىبن ابىطالب تحريك مىكنى تا خودت به خلافت برسى ، اما به خلافت نخواهى رسيد ، زيرا زمامدارى شايسته كسى چون تو نيست و عمربن خطاب هم همين نظر را داشت و براى همين بود كه تو را در رديف اصحاب شوار قرار نداد .\r\nمتن پاسخ سعد به معاويه چنين است :\r\nاما بعد ، عمر افرادى را جزو شورا قرار داد كه آنها را سزاوار خلافت مىدانست و در ميان ما كسى شايسته‌تر است كه ما او را شايسته‌تر بدانيم . على ويژگىهاى ما را داشت ولى ما امتيازهاى او را نداشتيم . اما طلحه و زبير ، اگر در خانه خود مىنشستند ، برايشان بهتر بود . خدا ، ام‌ّالمؤمنين را بيامرزد !\r\nدر اين پاسخ ، هم نظر سعد دربارهء مخالفين على كه دست به فتنه زده بودند ، روشن مىگردد .\r\nاز خلال نامه‌ها و پاسخ‌هايى كه بين اصحاب جمل و مردم بصره و ميان طرفداران و مخالفين سپاه عايشه در بعضى از شهرها ردّ و بدل شده است ، روشن مىگردد مردم آن زمان از جهتى به ريشه‌هاى حقيقى آشوب آگاه بوده‌اند . از سوى ديگر شخصيت امام على را مىشناختند . و نيز جلوه‌هاى علاقه و لطف شديد افراد پاك‌طينتى كه علىبن ابىطالب را دوست داشته و روش شايسته و حرف حق آن حضرت را از جان خريدار بودند ، آشكار مىگردد .\r\nمطلب قابل توجه ديگرى كه براى ما آشكار مىشود اين است كه ياران على از تلاش‌هاى خود در پند و اندرز و نصيحت به آتش‌افروزان جمل احساس خستگى نمىكردند . آنان به اصحاب جمل اندرز مىدادند دست از آشوب برداشته و جان به سلامت برند و كارها را با تدبير شايسته انجام دهند .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nگويا ياران على با قلب و نيّت امام عمل مىكردند و از زبان خود على سخن مىگفتند . على هم بارها چه عملًا و چه در بيانات خود ، اين مطلب را به دوستان خود فهمانده بود كه آشوب‌گرى از اعمال شيطان است و صلح بهتر از جنگ است . گويا دوستان على ، كارهاى خود را قبل و بعد از زمامدارى على ، مطابق آنچه در موضع‌گيرى على حق مىپنداشتند ، انجام مىدادند !\r\nسرانجام اين مردم در حالى كه هنوز على بر حكومت استوار نگرديده بود ، از وى چه مىخواستند ؟ چرا آنان از همان لحظهء نخست خلافت بناى دشمنى شديد را با على گذاشته و مردم را عليه او تحريك كردند ؟ در حالى كه در برابر استدلال و منطق او تاب مقاومت ندارند ، از او چه مىخواهند ؟ و اى كاش منطق را دليل و راهنماى خود قرار مىدادند . مردمى كه خود ، عثمان را به قتل رسانيده‌اند ، چرا به خون‌خواهى وى آمده‌اند ؟\r\nاينها پرسش‌هايى است كه در نامه‌هاى افراد پاك‌طينت خطاب به آشوب‌گران جمل وجود داشت و نيز پرسش‌هايى است كه بر زبان نمايندگان مردم بصره كه نزد جنگ‌جويان جمل مىآمدند ، جارى مىشد ، زيرا سپاه عايشه در خارج از بصره چادر زدند و سيل نامه‌هاى وى و نامه‌هاى طلحه و زبير به سوى مردم آن شهر سرازير شد . تا اين‌كه عثمان بن حنيف كه عامل بصره بود ، ابوالاسود دوئلى و عمران بن حصين را نزد عايشه فرستاد تا علت خروج آنان را بر امام على بپرسند و او را نصيحت كنند كه از كار خود بازگردد .\r\nعثمان بن حنيف چند نفر را هم نزد طلحه و زبير فرستاد و آنها را نصيحت كرد ، اما جنگ‌جويان مثلث قريشى حرف اول خود را تكرار كردند و گفتند مىخواهند به زور وارد بصره شوند . ولى عثمان بن حنيف نپذيرفت و اعلام بسيج عمومى كرد . سپس به همراهى جنگ‌جويان خود ، به سوى محله مِربَد همان جايى كه سربازان عايشه مستقرّ شده بودند ، رهسپار گرديد . دو طرف در مقابل يكديگر قرار گرفتند . طلحه و زبير\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nسخنرانى كردند و سربازان‌شان گفتند : طلحه و زبير راست گفتند ، كار خوبى كردند ، سخن و فرمانشان حق است . سربازانى كه در صف عثمان بن حنيف بودند ، گفتند :\r\nطلحه و زبير خيانت كرده و ياغى شده‌اند ، حرف‌شان پوچ است و فرمان بيهوده دادند ، آنها با على بيعت كرده‌اند و حالا آمده‌اند خلاف آن عمل مىكنند .\r\nطرفين به گفت‌وگو و حمله به يكديگر پرداخته و شروع به ريگ‌اندازى نمودند .\r\nچند لحظه نگذشت كه عايشه براى هر دو دسته سخنرانى كرد و چنين گفت : « مردم عثمان را متّهم مىساختند و از فرماندارانش ايراد گرفتند . به مدينه آمدند تا با ما مشورت كنند . ما تحقيق مىكرديم و ديديم دامن عثمان پاك و از تهمت مبّرا و به وظايف مسلمانى خود وفادار است ؛ اما مخالفين او نافرمان و دروغگو و منافق‌اند .\r\nتعداد مخالفان بر اطرافيان عثمان برترى پيدا كرد و او را خانه‌نشين ساختند . خون و مال او را حلال دانستند و بدون عذر و احترام ، مدينه را از ميان بردند ! »\r\nمردم بصره با نارضايتى سخنان عايشه را قطع كردند . عايشه فرياد زد : « اى مردم ! ساكت باشيد . » وقتى مردم ساكت شدند باز به سخن خود چنين ادامه داد :\r\n« اميرالمؤمنين ، عثمان ، روش خلافت را تغيير داد ؛ اما بلافاصله با توبه كردن گناه خود را شست و در حال توبه ، مظلومانه كشته شد . كشتن عثمان حرام بود ، اما او را همچون شتر ذبح كردند . آگاه باشيد كه قريش به هدف خود رسيد ، با دست او دهانش را خون‌آلود ساختند ، اما با كشتن عثمان همه چيز به قريش نرسيد و آنها به راه صحيحى كشيده نشدند . به خدا سوگند ، قريش آن‌چنان بلاهاى دردناكى خواهد ديد كه خواب‌آلوده را بيدار و نشسته را برپا مىكند . كسانى را بر آنها مسلّط مىگردانند كه به آنها رحم نمىكنند و سخت‌ترين عذاب‌ها را نصيب آنها مىگردانند !\r\nآگاه باشيد كه عثمان مظلومانه كشته شد . خون او را از قاتلينش بطلبيد و وقتى كه بر آنها پيروز شديد ، آنان را بكشيد . سپس كار رياست را به شورايى كه عمر انتخاب كرد ، واگذاريد . ولى بايد افرادى كه دست‌شان به خون عثمان آلوده شده ، در شورا شركت\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nنكنند . . . » و نيز در اين خطبه مىگويد : « شما با علىبن ابىطالب بدون مشورت جماعت و با خشم و زور بيعت كرديد ! »\r\nبدين گونه ، عايشه مردم را به كشتن على تحريك كرد . او بيعت با على را بدون « مشورت مردم » ، و با خشم‌وزور مىداند و مىگويد : على چون در ريختن خون عثمان شريك بوده ، بايد كشته شود . على ابداً نبايد در شوراى جديد خلافت شركت جويد ، زيرا او در قتل عثمان شريك بوده است !\r\nحاضرين ، از گفتار عايشه سخت برآشفتند و به او اعتراض و حمله كردند . در ميان معترضين احنف بن قيس و جارية بن قدامهء سعدى حضور داشتند . جاريه جلو آمد و پس از پايان خطبهء عايشه ، به او گفت : « اى ام‌ّالمؤمنين ، به خدا سوگند كشته شدن عثمان در مقابل بيرون آمدنت از خانه و نشستن بر اين شتر نامبارك و در برابر شمشير قرار گرفتنت ، كم‌اهميت‌تر است ، زيرا خداوند براى تو حجاب و حرمتى قرار داده كه تو با دست خود آن را از بين برده و پردهء حرمتت را دريدى . براى اين‌كه هر كس تو را در جنگ مىبيند ، كشته شدن تو را هم خواهد ديد . اگر با ميل خود پيش ما آمده‌اى ، به خانه‌ات باز گرد و اگر آمدنت از روى اجبار و اكراه باشد ، از مردم كمك بگير و به خانهء خود برگرد ! »\r\nعده‌اى طلحه و زبير را تحت فشار قرار دادند . اختلاف بالا گرفت ؛ اما گفت‌وگوى طولانى سودى نبخشيد و تنها آن سه تن را خشمگين‌تر و نسبت به جنگ ، راغب‌تر ساخت .\r\nعايشه فرماندهى عالى جنگ را در دست گرفت و در پيشاپيش لشكر ، بر شتر نشسته به سمت سپاه على مىرفت . از اين‌رو اين نبرد ، « جنگ جمل » نام گرفت .\r\nعايشه فرمان‌هاى جنگى را صادر مىكرد و فرماندهان ردهء دوم را تعيين مىنمود .\r\nبه اين سو و آن سو به هر جا كه اميد قيام عليه على را داشت ، نامه مىنوشت . نامه‌هايى كه عايشه به اطراف مىنوشت ، با اين عبارات آغاز مىشد :\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n« از عايشه دختر ابوبكر ، ام‌ّالمؤمنين محبوبهء رسول خدا صلى الله عليه و آله به فرزند شايسته خود ، فلان . اما بعد ، هنگامى كه نامه من به دستت مىرسد ، به يارى ما بشتاب و اگر نمىتوانى اين كار را انجام دهى ، مردم را از گرد على پراكنده ساز ! »\r\nعدهء زيادى از مردم دعوت او را پذيرفتند و عدهء بسيارى هم از كمك به او سربرتافتند .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n\r\nبادهاى طوفان‌زا\r\n\r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\n\r\nبادهاى طوفان زا\r\nاين ، همان على است كه با شمشيرش ظلمت‌ها را مىدرد و بر سر دشمنانش صاعقه فرو مىريزد و بادهاى طوفان زا ، آنها را پراكنده مىسازد . او آن چنان مىخروشد كه اشك چشمش به جرقهء آتش تبديل مىشود و مهرش شعله‌اى فروزان مىگردد !\r\nعلى پناه‌گاه نيازمندان در برابر باد و سدّ ناتوانان در برابر سيل و پناه‌گاه ضعيفان در برابر طوفان ويرانگر است و اوست كه در نيم‌روز سوزان همچون شب ، سايهء آرام بخش گرمازدگان است .\r\nاو على بن ابىطالب است ، كسى كه روزگار دربارهء او و شمشيرش مىگويد : شمشيرى همچون ذوالفقار و جوانمردى همچون على نيست .\r\nدير زمانى نگذشت كه معاويه ، با لشكرى متجاوز از صد و بيست هزار نفر از شام رهسپار عراق شد و در سرزمين صفين - نزديك « نهر فرات » فرود آمد ، زيرا اين سرزمين ، وسعت فراوانى داشت و براى جنگ مناسب بود . صفين سرزمينى است كه از « كرانهء فرات » فاصله دارد و زمينى پر آب بوده و داراى درخت و چشمه است .\r\nعلى هم با سربازان خود از كوفه به طرف مدائن و رقّه حركت كرد و قصدش اين\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nبود كه اگر بتواند معاويه را به طور مسالمت‌آميز متنّبه كند . و اگر از راه مسالمت به هدفش دست نيافت ، آن‌گاه از شمشير استفاده كند . وقتى على به صفين رسيد ، عده‌اى از سربازان معاويه را ديد كه نهرهاى آب را تصرف كرده‌اند ، تا مانع از دست‌يابى سربازان على به آب گردند . على كسى را نزد معاويه فرستاد و فرمود : « ما براى آب به اين جا نيامده‌ايم و اگر ما قبل از شما به آب دست يافته بوديم ، شما را از آن باز نمىداشتيم ! »\r\nعمرو بن عاص كوشيد تا معاويه را از بستن آب باز دارد ، به اين دليل كه علىنيرومند است و تا زمانى كه مهار اسبان جنگى در دستش باشد ، تشنه نمىماند .\r\nمعاويه در پاسخ گفت : « به خدا سوگند ، اين پيروزى نخست ماست . اگر اينها از آب بهره ببرند ، خدا از چشمهء پيامبرش به من آب ندهد ، مگر اين كه مبارزه كنند و بر من پيروز شوند . »\r\nكار سربازان معاويه به جايى رسيد كه اين مطلب را صراحتاً به على گفتند :\r\nولاقطرة حتى تموت عطشاً !\r\nما يك قطره آب هم به تو نمىدهيم تا از زتشنگى بميرى .\r\nگرچه على در مكانى قرار گرفته بود كه از نظر جنگى مناسب نبود ، امّا اشتر نخعى را براى نبرد و فتح آبراه اعزام داشت . اشتر هم آنان را از مواضع‌شان بيرون كرد و فرات را تصرف نمود . ابن قتيبه مىگويد : عمرو بن عاص معاويه را سرزنش كرد و گفت : « چه فكر مىكنى ، اگر على نيز همچون تو ، سربازانت را از آب بازداشت ، آيا مىتوانستى همچون آنها بجنگى ؟ اما على شيوهء تو را در پيش نگرفت » .\r\nعده‌اى از ياران على از او خواستند همچون معاويه آنان را از آب منع كند . اما آن مرد بزرگ اين پيشنهاد را نپذيرفت و اجازه داد دشمن او از آب استفاده كند . آنان به علىگفتند : « يا اميرالمؤمنين ، همان‌طورى كه شما را از آب بازداشتند ، شما هم آنها را از آب بازدار و قطره‌اى آب به آنها نده ! آنان را با شمشير عطش بكش و تسليم كن . آن‌گاه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nديگر احتياجى به جنگ نخواهى داشت ! » على به ياران خود فرمود : « نه ، به‌خدا سوگند ، من مانند آنها عمل نمىكنم . راه نهر را براى آنها باز بگذاريد ! »\r\nاگر در سپاه معاويه ، پرتوى از اخلاق شايسته وجود داشت ، با اين پيشامد ، حقيقت على و معاويه را دريافته و مىفهميدند كه هريك از اين دو مرد ، به كدام دسته از انسان‌ها وابسته هستند و اطمينان مىيافتند با كمك به معاويه عليه على در حقيقت با پيامبر گرامى صلى الله عليه و آله نبرد مىكنند !\r\nاما عمرو بن عاص از مدت‌ها پيش تمامى ارزش‌ها و نيكىها را با حكومت مصر معامله كرده بود و گرنه ادامهء همراهى او با معاويه را كه در چشم عمرو بن عاص نسبت به امام بزرگ ، انسان پست و بىارزشى بود ، چگونه مىتوانيم توجيه كنيم ؟ !\r\nمردم شام به طور ناشايسته‌اى به على دشنام مىدادند و اين كار در حضور و با رضايت معاويه بود . حتى بعدها خود معاويه به اين كار فرمان داد . در هر دو صورت حقيقت پست خود را بر ملا ساخت و ارزش انسانى خويش را پايين آورد .\r\nمردم عراق دشنام و بدگويى شاميان را به على شنيدند و خواستند به آنان پاسخ داده و معاملهء به مثل كنند . اين مسئله به گوش على رسيد . او اين كار را عيبى براى سربازان خود شمرد ؛ كارى كه بزرگوارىها را از ميان مىبرد . آن‌گاه على اين سخنرانى را ايراد كرد كه در آن به مردم دستور مىداد با مردم خوش‌رفتارى نمايند و در اين راه تفاوتى بين دوست و دشمن قائل نشوند :\r\nمن دوست نمىدارم كه دشنام دهنده باشيد ، اما اگر رفتارشان را بيان كنيد و احوال‌شان را بازگوييد به راستى نزديك‌تر و بهتر است . شما به جاى بدگويى و دشنام ، بگوييد :\r\nبار خدايا ! خون ما و آنها را حفظ كن و اختلاف بين ما را بر طرف نما . آنها را از گمراهى بيرون آر ، تا آنان كه نادان‌اند حقّ را بشناسند و كسانى كه با حقّ ستيز و دشمنى مىكنند ، دست از ستمگرى بردارند .\r\nعلى براساس شيوهء خود كوشيد ريشه‌هاى جنگ را از ميان بردارد و صلح برقرار\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nسازد ، اما در كار خود موفق نشد . چند روز با مردم شام جوانمردى و مدارا كرد ، اما خرد و وجدانى در آنها نيافت . ياران حضرت كه اجازه جنگيدن نداشتند ، خسته شده و به على اعتراض كردند . حضرت در پاسخ آنها فرمود :\r\nاما دربارهء اين كه مىگوييد : به خاطر ترس از مرگ فرمان جنگ نمىدهم ، به خدا سوگند باكى ندارم كه به آغوش مرگ بروم و يا مرگ نزد من آيد . و اما اين كه مىگوييد : آيا در وضع مردم شام شك دارم ؟ به خدا سوگند ، هيچ روزى جنگ را به تأخير نينداختم ، جز به اميد اين‌كه گروهى به من بپيوندند و به وسيلهء من هدايت و راهنمايى شوند و در روشنايى من زندگى كنند . اين براى من بهتر از اين است كه آنان به خاطر گمراهىشان ، هرچند غرق در گناه باشند ، در جنگ نابود شوند !\r\nهنگامى كه براى على مسلّم شد شاميان دست از گمراهى خود بر نداشته و از اعمال ناپسند خود پشيمان نيستند ، بلكه در كارهاى ناشايسته و زشت خود فرو رفته‌اند و بدون شك جنگ برپا خواهد شد ، به جايى كه صدايش به گوش سپاه خود و سپاه معاويه مىرسيد ، رفت و چنين فرمود :\r\nخدايا ! تو مىدانى كه اگر من مىدانستم رضايت و خرسندى تو در اين است كه نوك شمشير خود را بر شكم بگذارم و روى آن خم شوم تا شمشير از پشت من بيرون آيد ، چنين مىكردم . بار خدايا ! از آنچه به من آموخته‌اى ، مىدانم كه امروز در نظر تو ، چيزى بهتر از جنگ با اين فاسقان وجود ندارد و در صورتى كه مىدانستم بهتر از اين كارى هست ، آن را انجام مىدادم .\r\nسپس فرمود :\r\nبار پروردگارا ! كه اين زمين را براى آسايش مردم و زندگى حشرات و حيوانات آفريده‌اى و مالك زمين و موجودات بىشمار پنهان و آشكارى . پروردگار كوه‌هاى بلندى كه آنها را ميخ‌هاى زمين قرار داده‌اى كه مايهء اطمينان مردم است ؛ اگر ما بر دشمن خود پيروز شديم ما را از ستمگرى بازدار و به‌وسيلهء حقّ ما را حفظ نما و اگر\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nآنها را بر ما پيروز گرداندى ، شهادت را نصيب ما كن و ما را از فتنه حفظ فرما !\r\nچند لحظه قبل از شروع جنگ ، عمرو بن عاص رجزى خواند كه در آن هوش خود را ستود و آن سروده را براى على فرستاد . از جملهء آنها اين شعر بود :\r\nبعد از اين ، ديگر ابوالحسن از ما در امان نخواهد بود . ما كار را چون تابيدن ريسمان مىپيچانيم .\r\nيكى از مردم عراق با شعر زير به عمرو بن عاص پاسخ داد :\r\nزينهار كه على را با جنگ خود بترسانيد ، زيرا او شير و پدر دو بچّه شير و زيرك و بيم‌انگيز است . على شما را همچون آسيا نرم مىكند . اى نادان ! به زودى زيان فراوانى مىبرى . از ناراحتى ، انگشت مىگزى و به دندان مىكوبى .\r\nاكثر قبايل ربيعه كه طرفدار على بودند فريادشان برخاست : « واى به حال شما ، مگر مشتاق بهشت نيستيد ؟ » و حملهء سختى به صفوف لشكر شام نموده و در آنها رخنه كردند و در ميان آنها ايجاد وحشت كردند .\r\nمحرز بن ثور يكى از افراد طايفهء ربيعه اشعار زير را با رجز مىخواند :\r\nمن با لشكر شام مىجنگم ، ولى معاويهء پست را نمىبينم . آتش جهنم او را دربر گرفته و سگ‌هاى هار همنشين او هستند . از همهء رذلان گمراه‌تر ، آن كسى است كه رهبرى او را هدايت نكند .\r\nآنان معتقد بودند طرفدار حق‌اند و حق را يارى مىكنند . سخنگوى اين طايفه مىگويد : « طايفهء ربيعه ، در يارى خليفه در راه حق شتاب كرد ، زيرا حقّ ، مذهب طايفهء ربيعه است . » جنگ بين دو لشكر گسترش يافت . على همچون صاعقه‌اى مرگبار ، بر سر مردم شام مرگ مىباريد . هر شمشيرى كه مىزد ، مضروب خود را به جهنم مىفرستاد . با هر نيزه‌اى كه مىزد ، سرنوشت افراد را تغيير مىداد . هيچ يك از درّندگان آن صحنه ، با آن حضرت روبه‌رو نمىشدند ، مگر اين كه از ترس بگريزند و در حالى كه مرگ را بالاى سر خود مىديدند ، بدن‌هايشان سست مىگرديد و اندام‌شان به لرزه\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nمىافتاد .\r\nعلى به حق سوگند ياد كرده بود طرفداران شيطان را از دم شمشير و نيزه بگذراند .\r\nگويا چشمه شجاعت امام ، در آن روز به تدريج مىشكافت و در يك زمان هم سپر بود و هم زره و هم سلاح . امام با سينه‌اى گشاده ، از شمشيرها و نيزه‌ها استقبال مىكرد و با نور پيشانىاش آن‌چنان صاعقه‌اى عليه ستمگران پديد آورد كه چشم‌ها را برمىگرداند و مهاجمين لشكر شام را مىترساند و افكارشان را پريشان مىساخت .\r\nگويا مىبينم كه سوار بر اسب خاكسترى رنگ شده و به هر جا كه گام مىگذارد ، لشكر دشمن شكافته مىشود و هرجا كه مىايستد ، همچون ستونى از آتش در مقابل دشمن استوار است .\r\nگويا مىبينم كه دست‌هاى على ، ذوالفقار را بالا مىبرد و در هوا مىچرخاند ، تا افق را بشكافد و با نور حق ، نشانه‌ها و علامت‌هايى به وجود آورد .\r\nگويا مىبينم كه فرزند جنگ و برادر امواج مرگ ، شمشيرى نمىزند و نيزه‌اى پرتاب نمىكند و يا حمله‌اى نمىكند ، جز اين كه از هر گوشه و كنارى ، هزاران فرياد بلند مىشود . اين صداها ، از حنجره‌ها و دهن‌هايى بيرون مىآيد كه اين سخنان را تكرار مىكنند :\r\nآگاه باشيد او على بن ابىطالب ، قهرمان نبرد اسلام و ميدان حق و مبارزهء عدالت انسانى است .\r\nآگاه باشيد او على بن ابىطالب است كه با شير هول‌انگيز عربستان « عمرو بن عبدود » جنگيد ، روزى كه بهشت زير سايهء شمشيرها بود و او جز از جهت ايمان ، كودكى بيش نبود .\r\nآگاه باشيد او على بن ابىطالب است كه با دو دستش دروازه‌هاى قلعه‌ها را از جاى مىكند . قهرمانان مىلرزيدند و با شتاب كمك مىطلبيدند . در چنين شرايطى ، دروازه‌ها روى دست او ، سبك‌تر از پرى در بال پرنده بودند .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nآگاه باشيد او على بن ابىطالب است كه اگر تمام مردم روى زمين با او به جنگ برخيزند ، باكى ندارد و نمىهراسد و روانش جز حديث شجاعت به او نمىگويد !\r\nآگاه باشيد او على بن ابىطالب است : نمىهراسد خود به استقبال مرگ رود و يا مرگ به سراغ او آيد .\r\nآگاه باشيد او علىبن ابىطالب است : جنگ براى او آن چنان آسان شد كه هرگز براى ديگران نبود ، زيرا زهد على ، راه جهاد را به روى او گشود ، در صورتى كه زهد براى ديگران فقط به معناى گوشه‌گيرى و شكست بود . محبّت به مستضعفين ، قلعه‌هاى بسته را به روى او گشود و انسان دوستى او ، كاخ‌هاى ستمگران را واژگون ساخت . عشق او به مردم ، او را واداشت تا به اين مبارزهء خطرناك و عميق دست بزند .\r\nآگاه باشيد او على بن ابىطالب است كه با شمشيرش ظلمت‌ها را دريد و بر فرق دشمنانش صاعقه‌ها فرود آورد و طوفان‌هاى وحشتناكى كه دشمنانش را ريشه كن ساخت ، پديد آورد . اين على است كه آن چنان مىخروشد كه وحشت‌ها را از ياد مىبرد ، از چشم‌هايش شعله‌هاى آتش مىجهد و مهربانى قلبش شعله‌اى فروزان شده است !\r\nآگاه باشيد او على بن ابىطالب است كه شمشيرش بر روى ستمگرى فرود نيامد ، جز اين كه شمشير او ، همچون مرد پاكدامنى كه به شخص لاابالى مىخندد ، لبخند بزند .\r\nآگاه باشيد او على بن ابىطالب است كه شمشير او در فضا بالا نمىرود و پايين نمىآيد ، مگر اين كه شكنجه ديده و مظلومى در حجاز يا عراق و سرزمين شام مىگويد : اى شمشير حقّ ! و اى دادخواه ستمديدگان و محرومان ، پدرم به فداى تو باد !\r\nآگاه باشيد او على بن ابىطالب است كه پناه‌گاه فقيران در مقابل طوفان‌هاى بلا و سدّ ضعيفان در مقابل سيل حادثه است . على پايگاه ناتوانان در طوفان ويرانگر و كشنده است و او سايبانى است در ميانهء روز آتشين و سوزان .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nآگاه باشيد او على بن ابىطالب است : هرجا پا بگذارد زمين سرسبز مىشود و باران فرو مىبارد و به عشق روى او ، آب‌ها مىجوشند و از محبّت او امواج دريا مىخروشند .\r\nآگاه باشيد او على بن ابىطالب است كه بر تمامى دل‌ها ، هم قلب‌هاى با صفا و خوب و هم قلب‌هاى بىصفا و گرفته حكومت مىكند .\r\nآگاه باشيد او على بن ابىطالب است كه به زودى روزگار دربارهء او و شمشيرش با گويندگان هم آواز شده ، مىگويد :\r\nلافتى الَّا على لاسيف الَّا ذوالفقار ؛\r\nجوانمردى جز على و شمشيرى جز ذوالفقار نيست .\r\nبدانيد و آگاه باشيد او على بن ابىطالب است ، پس اى آشوب‌گران ! بگريزيد و اگر بمانيد چيزى شما را حفظ نمىكند .\r\n* * * اخبار حتمى و روايات ، اين گونه گزارش مىدهد كه : سربازان شام از سربازان عراق ضربهء سختى خورده و متزلزل گرديدند . هر كس كه با سربازان عراق روبه‌رو گرديد با نيزه از پا درآمد و هر كس كه روبه‌رو نشد ، با شمشير بر زمين افتاد ؛ صفوف سربازان شام پراكنده شده و چراغ‌هايشان خاموش گرديد ، زيرا آنان متجاوز و ستمگر بودند . فرمانده آنها مىخواست مردم گرسنه بخوابند و تشنه را از نوشيدن آب باز مىداشت .\r\nمدت توقف در صفين صد و ده روز بود . در اين مدت نود بار بين دو لشكر جنگ درگرفت كه البته ، شامل فاصلهء طولانى نبرد در صفين است ، اما نبرد اصلى دو هفته و بسيار سنگين بود كه به نام « وقعة الهرير » ناميده‌اند . تعداد كشتگان طرفين در جنگ صفين صد و بيست هزار تن بود . در ميان طرفين جنگ ، برادران و پسر عموهايى بودند كه به نبرد يكديگر آمده و يكديگر را مىكشتند . طايفهء « ازد » دربارهء اين جنگ\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nگفتند : « اين جنگى بود كه ما با دست خود ، دست‌هايمان را مىبريديم و با شمشيرهاى خود ، بال و پر خويش را مىكنديم . »\r\nياران على چهار بار در نبرد به جايگاه معاويه رسيدند و چيزى نمانده بود او را دستگير كنند . وقتى معاويه يقين يافت لشكر او حتماً شكست خواهد خورد ، دست‌هايش سست شد و نتوانست خود را پنهان كند . به همين جهت فكر كرد پوشش حيله‌گرانهء ديگرى را به كار گيرد . معاويه انديشيد بر اسب خود سوار شده و فرار كند .\r\nاز اين رو هنگامى كه على بن ابىطالب مشغول نبرد بود و با هر جمعيتى كه روبه رو مىگرديد پايه‌هايشان را مىلرزاند و سست مىكرد و آنان را فرارى مىداد ، در پى آن برآمد كه از ميان لشكر فرار كند .\r\nمعاويه به ياران خود دستور داد به نبرد ادامه دهند ، شايد شيطان به حيلهء او و عمرو بن عاص كمك كند . نبرد شدت بيشترى يافت و در سه روز آخر كشتار فراوانى واقع گرديد . مورّخان مىنويسند : بلا و كشتارى بزرگ‌تر از بلا و كشتار اين سه روز واقع نشد !\r\nابن قتيبه مىنويسد كه على در دل شب فرمان داد لشكر حركت كند . هنگامى كه صداى شترها به گوش معاويه رسيد ، عمرو بن عاص را احضار كرد و گفت : چه مىبينى ؟ عمرو بن عاص گفت : فكر مىكنم اين مرد فرار مىكند ! چون صبح شد ، ناگهان على و ياران او را در كنار خود ديدند كه با لشكر معاويه درهم شده‌اند . معاويه به عمرو بن عاص گفت : فكر مىكنى فرار مىكند ؟ عمرو بن عاص خنديد و گفت : به خدا سوگند اين از كارهاى على است . در اين هنگام ، معاويه يقين كرد نابود خواهد شد . عمرو بن عاص پيشنهاد كرد قرآن‌ها را بر سر نيزه كنند . آن‌گاه مردم شام فرياد زدند : قرآن در ميان ما و شما داور باشد !\r\nذلّت مردم شام آشكار شد . قرآن‌ها را بر بالاى نيزه‌ها كردند و به سوى كوه بلندى پناه گرفتند و فرياد مىزدند : « اى اباالحسن ، قرآن را رد نكن ، زيرا تو به قرآن از ما\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nاولىترى و از كسى كه قرآن را برداشته ، سزاوارتر هستى . » طراح اين حيله عمرو عاص بود . ياران على به شدت از عمرو عاص متنفّر بودند و همان‌گونه كه يعقوبى توصيف كرده است : او دين خود را در همراهى با على به دنياى خود در همراهى با معاويه فروخت .\r\nعلى حكميت را نپذيرفت ، زيرا از حيله‌گرى و نقشه‌هاى آنان آگاه بود . اما ياران او به شدت با هم اختلاف كردند كه آيا حكميت را با توجه به اين كه براى ترويج قرآن مىجنگند و به آن دعوت شده‌اند ، بپذيرند و يا اين كه آن را ردّ كنند ، به اين دليل اكنون پيروزى آنان حتمى است و شاميان در انديشهء نيرنگ افتاده‌اند ؟\r\nاين دو انديشه در ميان لشكريان على هواخواهانى داشت و هر دو گروه به نظر خود پافشارى مىكردند . اما مصيبت و گرفتارى على از ناحيهء يارانش بيش از دشمنانش بود ، زيرا به گفته حبران خليل جبران : على چون پيامبرى بود براى مردمى ديگر و زمانى ديگر كه حتى نزديك‌ترين افرادش نيز او را درك نكرده بودند .\r\nدر ميان سربازان على هميشه كسانى بودند كه مخالف آن حضرت بودند ، به او خيانت مىكردند و در كارهايش اخلالگرى مىنمودند . چه كسانى كه در دوستى خود زياده‌روى مىكردند و چه كسانى كه از همراهى با آن حضرت ناراضى بودند . از جمله اينها ، اشعث بن قيس بود كه طمع‌هاى بسيار داشت ؛ در سرش انديشه‌هايى ناپاك موج مىزد و چندين بار به حضرت خيانت كرده بود ، ولى خيانت او در صفين آشكارتر بود .\r\nهنگامى كه قرآن‌ها بالا رفت ، اشعث پيش على آمد و گفت : « فكر مىكنم مردم دعوت شاميان را پذيرفته‌اند و خرسندى آنها اين است كه دعوت مردم شام را به داورى قرآن بپذيرند . اگر بخواهى ، نزد معاويه مىروم تا ببينم نظر او چيست ؟ »\r\nاختلاف لشكريان على بالا گرفت . اشعث به بازگشت و حكميت فرا مىخواند و على و يارانش نمىپذيرفتند . كم كم به طرفداران پذيرش حكميت اضافه شد و برخى\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nاز آنان نسبت به على جسارت يافتند و او را با اين سخنان تهديد كردند :\r\nيا على ! اكنون كه تو را به قضاوت قرآن فرا خوانده‌اند ، دعوت آنان را بپذير . اگر قضاوت قرآن را نپذيرى ، ما تو را دست بسته به دشمن تحويل مىدهيم و يا همان كارى را كه با عثمان كرديم ، با تو هم مىكنيم ! به ما پيشنهاد شده است كه به قرآن عمل كنيم ، ما هم پذيرفته‌ايم . به خدا سوگند ، يا بايد حكميت را بپذيرى و يا اين كه ما به وظيفهء خود دربارهء تو عمل مىكنيم .\r\nكار على به نقطهء بسيار حساسى رسيده بود : آيا به شورش در سپاهش راضى شود و يا تسليم نظر چنين كسانى گردد ؟ !\r\nموقعيت على وقتى حساس‌تر شد كه مخالفين به رهبرى اشعث بن قيس به او فشار آوردند كه فرمانده لشكرش ، اشتر نخعى را از جبههء جنگ احضار كند و او را تهديد كردند كه اگر نپذيرفت ، دست از او برمىدارند و يا اين كه به آن حضرت پشت خواهند كرد !\r\nعلى به‌ناگزير ، فرمانده لشكر خود را احضار كرد و نيز ناچار حكميت را پذيرفت .\r\nمعاويه و شاميان ، عمرو بن عاص را به نمايندگى خود برگزيدند . اشعث هم به علىگفت : ما ابوموسى اشعرى را براى نمايندگى تو انتخاب كرده‌ايم !\r\nعلى چون هر دو نفر را مىشناخت ، مىدانست كه عمرو بن عاص ، حيله‌گر و سياست باز است و ابوموسى اشعرى ساده و ناآگاه . بنابراين ، به اشعث فرمود : به ابوموسى اعتماد ندارم ، او با من مخالفت كرد و مردم را از دور و برم پراكنده نمود و گريخت ، تا اين كه پس از يك ماه به او امان دادم . من ابن عباس را براى اين كار برمىگزينم .\r\nاشعث ويارانش گفتند : ماشخص بىطرفى را مىخواهيم كه نظرش نسبت به تو و معاويه يك‌سان باشد ، و به يكى از شما نزديكتر از ديگرى نباشد !\r\nدر اين گفته دليلى وجود دارد بر اين كه آنان در انديشهء خيانت به على بوده‌اند و\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nگويا گويندگان اين مطلب در انديشهء يارى معاويه بوده‌اند .\r\nعلى بر عدم پذيرش ابوموسى براى نمايندگى پافشارى كرد و فرمود : « اشتر نخعى را به جاى او انتخاب مىكنم . ولى اشتر مورد حسادت اشعث بود ، زيرا وفادارى ، كاردانى ، حسن رأى و استقامت و پايدارى اشتر را در جنگ ، ديگران نداشتند . به همين جهت ، در قلب على براى خود مقام و جايگاهى داشت كه اشعث و ديگر ياران او به آن مقام و جايگاه نرسيده بودند . به همين جهت اين نظر على را نيز نپذيرفت و گفت : آيا ما اكنون نيز گرفتار كارهاى اشتر نيستيم ؟ !\r\nياران على ، او را ناراحت كردند و مخالفينش بيشتر شدند و شايد هم طولانى شدن جنگ ، آنها را به توقف آن علاقه‌مند ساخته بود . به اين جهت به كمك اشعث شتافتند و به مخالفت با على پرداختند .\r\nهنگامى كه على بن ابىطالب ديد آنها اصرار مىورزند و ياران وفادارش اندك‌اند ، فرمود : حتماً طرفدار ابوموسى هستيد ؟ گفتند : آرى ! على فرمود : پس هرچه مىخواهيد انجام بدهيد !\r\nدسته‌اى از سپاه على هم كه حكميت را قبول نداشتند و مىگفتند بايد جنگ ادامه يابد ، مخالفت خودشان را به اين كه كسى در كتاب خدا قضاوت كند ، اظهار داشتند .\r\nآنان معتقد بودند : هنگامى كه مطلب آشكار است ، مسئلهء حكميت اشتباه بزرگى است .\r\nآنها شكى نداشتند كه على بر حق است و معاويه و ياران او در گمراهى و باطل به‌سر مىبرند . آنان جنگيده و كشتهء بسيارى داده‌اند و همه به اين كه در يارى على بر حق بوده‌اند ايمان دارند ، پس چرا على در حقّ بودن خود شك مىكند و تن به حكميت مىدهد !\r\nيكى از مخالفين حكميت ، شعارى انتخاب كرد كه به طور خلاصه ، افكار مختلف آنان را در بر داشت . آن شعار اين بود : « لاحكم الا لِلَّه » ؛ قضاوت در انحصار خداست .\r\nاين شعار به سرعت برق ميان سربازان على پخش شد ، و هركه مخالف حكميت بود ،\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nاين شعار را تكرار مىكرد .\r\nاين دسته نه تنها دشمنى خود با على را آشكار كردند ، بلكه از آن حضرت خواستند به اشتباه خود اعتراف كند و حتى از او خواستند چون حكميت را پذيرفته و درنتيجه كافر شده است ، بايد به آن اعتراف كند و از معاهده‌اى كه با معاويه منعقد كرده ، صرف نظر نمايد . با چنين شرايطى حاضرند با او همراه شده و بجنگند و در صورتى كه علىاين شرايط را نپذيرد عليه وى خروج مىكنند .\r\nعلى حاضر نشد با عقيدهء آنان همراه شود ، زيرا چگونه ممكن است مردى كه هميشه به پيمان خود وفادار بوده ، پيمانش را بشكند ؟ و چگونه ممكن است مردى كه تاكنون لحظه‌اى كفر نورزيده و كار خلافى انجام نداده و به هيچ انسانى بدى نكرده است ، اقرار كند كه كافر شده است ؟ ! اگر على همچون معاويه و عمرو بن عاص پيمان شكن بود ، به پيشنهادهاى مخالفين جديد خود ( خوارج ) تسليم شده و دل آنها را به دست مىآورد ، و به كمك آنان به نبرد ادامه مىداد و پيروز مىشد !\r\nدر چنين شرايطى بود كه على دربارهء كار خود و مردم مىانديشيد و در حالى كه قلبش از آتش حسرت مىسوخت ، با بيانى موجز ، چنين گفت :\r\nاى مردمى كه به شما نيرنگ زدند و نيرنگ را پذيرفتيد و حيله‌گرى حيله‌كاران را شناختيد و باز در پيروى از هواى نفس پافشارى نموديد ! در آشوب و اشتباه‌كارى آن قدم برداشتيد و از حقّ آشكار روى برگردانده و از طريق مستقيم منحرف شديد سوگند به آن خدايى كه دانه را مىشكافد و بشر را مىآفريند سوگند ياد مىكنم كه اگر دانش را ازمعدن آن آموخته بوديد و نيكى را از موضعش اندوخته بوديد و راه روشن را انتخاب كرده بوديد و حق را از راه آن رفته بوديد ، راه‌ها براى شما روشن مىشد ، نشانه‌ها برايتان آشكار مىگرديد و هيچ يك نيازمند نمىشديد و به هيچ يك از شما مسلمانان و يا هم پيمانانتان ظلمى روا نمىشد .\r\n* * *\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nنتيجهء حكميت معلوم بود و پس از آن ، خوارج عليه على قيام كردند . على حاضر نشد با آنها بجنگد و مطابق مشى هميشگى خود از در صلح با آنان در آمد . خوارج جمع شده و هم‌پيمان گشتند و گفتند :\r\nاين دو حَكم ( عمرو بن عاص و ابوموسى اشعرى ) مطابق دستور خدا حكم نكردند .\r\nبرادران‌مان ( سربازان على ) با اين كه حاضر به پشتيبانى از آنها و نبرد بوديم ، به قضاوت آن دو نفر تسليم گرديدند و انسان‌ها را در دين خود داور قرار داده و كافر شدند . حمد خداى را كه در ميان اين مردم ما برحق هستيم .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\n\r\nميان درست و نادرست\r\n\r\n","description":"","footnote":"","page_name":" 549 ","page_number":549},
  {"content":"\r\n . \r\n","description":"","footnote":"","page_name":" 550 ","page_number":550},
  {"content":"\r\n\r\n\r\nميان درست و نادرست\r\nكسانى كه اين اعتراضات را به على مىكردند ، كارهاى او را با معيارهايى مىسنجيدند كه در حساب سياست و اصول آنها ، امانت ، راست‌گويى و كارهايى كه با وجدان سازش داشته باشد ، وجود نداشت !\r\nپيش از آن كه داستان خوارج و امام را بيان كنيم ، ضرورى است به دو حادثه‌اى كه در جنگ صفين به وقوع پيوست و به گمان ما بهترين معناى « پيروزى » و بلكه « حقيقت پيروزى » است و نشانه‌هاى آن را به همراه دارد ، اشاره كنيم . اگر دوستداران امام و ارزيابان اعمال آن حضرت نمىگفتند كه امام در اين دو قضيه به مصلحت خود رفتار نكرده و مىتوانست بدون جنگ به نتيجه برسد و يا با جنگى جزئى كار را پايان بخشد و راه ديگرى را در پيش گيرد ، من اين موضوع را عنوان نمىكردم .\r\nنخستين حادثه ، همان ماجراى قطع آب است كه على پس از اين كه شاميان آن حضرت را از آب منع كرده و به او گفتند : « قطره‌اى هم نمىدهيم تا از تشنگى بميرى ! » و پس از اين كه معاويه در هنگام اشغال نهر فرات گفت : « اين نخستين پيروزى است » و سوگند شديدى ياد كرد كه نگذارد دست عراقيان به آب برسد و هنگامى كه على آنها را از آبراه بيرون راند و اجازه داد دشمنانش همچون سربازان خودش از آب\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nاستفاده نمايند .\r\nحادثهء دوم ، چشم‌پوشى و گذشت او از قتل عمرو بن عاص به هنگام جنگ ، پس از دست‌يابى بر او بود . خلاصه اين كه : وقتى على ديد تلفات از هر دو طرف سنگين شده است . بر فراز بلندى رفت و با فرياد رسا گفت : اى معاويه ! معاويه پاسخ امام را داد .\r\nعلىفرمود : چرا مردم كشته شوند ؟ به جنگ من بيا و مردم را رها كن . هر كس كه پيروز شد زمام امور در دست او باشد . عمرو بن عاص به معاويه گفت : اين سخن از روى انصاف است ! معاويه خنديد و گفت : تو هم در حكومت طمع كرده‌اى ! مقصود معاويه اين بود كه اگر به نبرد على برود حتماً كشته مىشود و عمرو بن عاص به آرزوى خلافت مىرسد . عمرو بن عاص گفت : به خدا سوگند ، فكر نمىكنم على دست از تو بردارد ، مگر اين كه مهيّاى نبرد با او گردى . معاويه گفت : به خدا سوگند اين مزاح است ، همگى به جنگ او مىرويم ! مقصود معاويه اين بود كه افراد حاضر نيستند كه تك تك به نبرد او بروند ، بلكه بايد به صورت دسته جمعى به جنگ بروند .\r\nنقل مىكنند : عمرو بن عاص به معاويه گفت : آيا از على مىترسى و مرا در نصيحت به خودت متهم مىكنى ؟ به خدا سوگند ، به جنگ او مىروم ، گر چه هزار بار كشته شوم .\r\nعمرو بن عاص به جنگ على رفت و لحظه‌اى نگذشت كه نيزه بر بدن عمرو بن عاص فرود آمد و او را به زمين افكند و شمشير على همچون شعله آتش ، بالاى سرش درخشيد . اما عمرو بن عاص پيراهن عربى را بالا زد و عورت خود را بر ملا ساخت و بدين‌گونه خود را نجات داد ، زيرا على چهرهء خود را از او برگرداند و از وى دست برداشت تا براساس حيا و جوانمردى خود به عورت عمرو بن عاص چشم نيفكند .\r\nعده‌اى از علاقه‌مندان على و عاشقان پيروزى او مىگويند على در اين دو قضيه به مصلحت خود عمل نكرد . اما اگر حضرت به مخالفين خود اجازهء آب بردن نمىداد ، دو دليل داشت :\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nدليل اول اين كه ، قانون نظامى به او اجازه مىداد و چنين اقتضا مىكرد دشمن را از آب باز دارد ، تا اين كه يا تسليم شود و يا از جنگ دست بردارد و يا كارى انجام دهد كه او را به پيروزى نرساند . معاويه اين مطلب را مىدانست ، از اين جهت ، وقتى بر آب مسلط گرديد ، گفت : « اين نخستين پيروى است . »\r\nدليل دوم - كه قانونى نظامى است - اين بود كه چون على آب را با قوّهء نظامى از دست شاميان گرفت ، و آنان هم قبلًا آب را از آن حضرت منع كرده بودند ، حق داشت با شاميان براساس آيين نظامىشان رفتار كند و به آنها اجازه ندهد به آب دست يابند .\r\nهم‌چنين آن‌گاه كه از عمرو بن عاص ، فرمانده نيرومند و سياست‌مدار مكّار و محرّك گروه خصم صرف‌نظر كرد و او را نكشت ، به مصلحت خود عمل ننمود ، زيرا علىذوالفقار را بر مغز عمرو بن عاص گذاشته و با نيزه شكمش را دريده بود و اگر او را به قتل مىرسانيد ، سه دليل موجه داشت :\r\nدليل اول ، نظامى خالص است و آن اين كه كشته شدن عمرو بن عاص يعنى به لرزه افكندن اركان لشكر معاويه و گشودن راهى گسترده براى نابودى دست راست معاويه و كشته شدن سر دستهء حيله‌گران او و نابودى سخنور متنفّذى در ميان انبوه سپاهيان معاويه .\r\nدليل دوم اين است كه : عمرو بن عاص فرمانده لشكر طغيانگرانى بود كه سرپيچى كرده‌اند و ريختن خون على و يارانش را در نبردى طولانى و خطرناك آرزو داشتند .\r\nدليل سوم اين است كه : علاوه بر همهء اينها عمرو بن عاص ، على را به مبارزه دعوت كرده بود كه به ميدان جنگ بيايد يا عمرو را بكشد و يا كشته شود . اگر عمرو هم‌رزم على بود و قدرت مىيافت كه شمشيرى بر فرق على فرود آورد ، آيا على را رها مىكرد ؟ بنابراين اگر على اين دشمن خطرناك را مىكشت ، سرزنشى نداشت .\r\nاين كه على در اين دو حادثهء جنگى به پيروزى خود لطمه وارد كرد يا نه ؟ گفتهء خبرگان جنگ است و شايد قضاوت‌شان از جهتى درست باشد .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nولى آيا آن على به عنوان يك فرمانده كل ، همان على در تمامى ابعاد است ! آيا ديده‌ايم على داراى شخصيتى دوگانه باشد ؟ آيا هنگامىكه او از ديدگاه انسانى به همهء جهان و موجودات و ارزش‌هاى آن مىنگرد ، باز نظرش محدود مىشود و نتيجهء نزديك را مىبيند و علاقه به پيروزى ، او را وادار مىكند دست از تمامى مسائل جهان شسته و به تمام ارزش‌ها پشت پا بزند ؟ !\r\nعلى در هر حال ، صفات كامل و پايه‌هاى شخصيّت و اصول اخلاقى خود را به همراه داشت . على در نبرد صفين ، همان على در جنگ جمل است و آن على كه به دشمنان خود اجازه مىداد آب بنوشند ، دشمنانى كه خون او را مباح مىدانستند و او را از نوشيدن آب منع مىكردند تا از تشنگى بميرد ، همان على بود كه مىگفت : « برادر خود را با احسانت سرزنش كن و با نيكىات بازگردان » و « بهترين خوبىها به بدى مىكشد . » و « نسبت به دشمن خود ، بزرگوارى را برگزين ، زيرا انتخاب اين راه ، شيرين‌ترين نوع پيروزى است . »\r\nآن على كه عمرو بن عاص را رها كرد و او را نكشت ، همان على است كه قبلًا گفته بود : « آن مجاهدى كه در راه خدا شهيد شود ، پاداشش بيشتر از آن كسى نيست كه با وجود قدرت عفو كند . آدم عفيف و با گذشت ، گويا فرشته‌اى از فرشتگان است » و « سزاوارترين مردم به عفو و گذشت كسانى هستند كه قدرت كيفر دادن بيشترى دارند . »\r\nاو همان على است كه بعدها به مردم دربارهء قاتل خود مىگويد :\r\n« و ان تعفوا اقرب الى التقوى » ؛\r\nاگر او را عفو كنيد به تقوا نزديك‌تر است .\r\nعلى قهرمان اين دو حادثه ، همان مرد بزرگى است كه براى كشتگان دشمن خود در جنگ جمل گريست !\r\n* * *\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nآرى ، مرز شخصيت بزرگ على در آن حدودى نيست كه برخى از دوستانش انديشيده‌اند . شخصيت على در حدود فرماندهى كه تمام وجودش را پيروزى بر دشمن احاطه كرده و حسابى براى ارزش‌هاى انسانى مهم‌تر از پيروزى نگشوده ، نيست . ازا ين رو ، قوانين جنگى و اجتماعى نمىتواند آن را دريابد ، بلكه تنها وجدان‌هاى پاك و اخلاق بزرگ مىتواند آن را هضم كند .\r\nآرى ، حدود شخصيت على برتر از آن است كه او را وادارد انسان‌ها را گرچه دشمنش باشد ، از آب بازدارد . هرچند منع آب باعث پيروزى على و شكست دشمنش باشد و هرچند كه قوانين صلح و جنگ بشر چنين تدبيرى را مجاز بشمارد ، على اين كار را نمىپذيرد ، چون او براى زندگى و زندگان احترامى بالاتر از قوانين وضعى قائل است . مرزهاى شخصيت على والاتر از آن است كه با معيارهاى خشك حساب‌گرانه ارزيابى شود . گرچه براى على آسان بود كه به نالهء عمرو بن عاص در زير شمشير اعتنا نكرده و او را بكشد . ولى شرم و بزرگوارى على بيش از آن است كه چنين كند ؛ كارى كه افراد عفيف و بزرگوار زير بار آن نمىروند .\r\nعلى در اين دو حادثهء تاريخى ، صفحاتى از كردار « جوان‌مردى » را نقش مىزند كه تمامى آن ، زيبايى و ارزش است . البته شمول جوان‌مردى بيش از شجاعت است ، زيرا اين كلمه ، تمام امتيازهاى شجاعت به اضافهء شرافت نفس و اخلاق شايسته و نيكى به زندگان را دربر دارد و همين ويژگىهاست كه افراد را در رديف سروران انسانيت كه در هر مقياسى داراى ارزش و اعتبار هستند ، قرار مىدهد .\r\nاگر فردشجاع به « سرعت عمل » و « غلبه » اكتفا مىكند ، جوانمرد به اين دو اكتفا نمىكند ، بلكه اين دو عمل را در شرايطى از عفت ، حلم ، مهربانى و از خودگذشتگى قرار مىدهد . و اگر شجاعت ، ارزش‌ها را در چگونگى چيرگى و پيروزى ناديده مىگيرد ، جوانمردى اين ارزش‌ها را اساس هر پيروزى و چيرگى مىداند . بر اين اساس است كه : مرگ در نظر جوانمرد آسان‌تر از آن است كه پيروزىاى به دست آورد\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nكه اخلاق شايسته و صفاى وجدان در آن نقشى نداشته باشد . و اگر ويژگىها و برترىهاى جوانمردى در كسى جمع شده باشد ، اين شخص تنها على بن ابىطالب است .\r\nشگفتا ! آيا على بن ابىطالب مردم را - هر كه باشند - از آبى كه پرندگان ، گياهان و حيوانات زمين استفاده مىكنند ، محروم مىسازد ؟ آيا على مردى را كه تنها اميدش اين است كه زنده بماند و به خورشيد و ماه نظر افكند ، نان بخورد و آب بياشامد ، به قتل برساند ؟ !\r\nاين دو حادثهء جنگ صفين را ، دوستان على ، با ديگر اعتراضاتى كه متنفذين بر او داشتند در ارتباط مىبينند ، زيرا مىگويند : چند بار در سياست خود اشتباه كرد ؛ يكى در عزل معاويه و ديگر رفتارى كه با طلحه و زبير كرد ، و ديگر آن كه نسبت به فرمانداران و كارگزارانش سخت‌گيرى نمود و دست‌شان را در حكومت بازنگذاشت تا در اموال مردم تصرّف كرده و در مقابل به او وفادار بمانند .\r\nاما به نظر من ، آنچه آنان ضعف على در سياست مىدانند ، ارزش‌هايى است كه از احساس لطيف و سرشت پاك وى سرچشمه گرفته است . كسانى كه به على اعتراض مىكنند ، اعمال على را با معيارهاى زمان‌هاى بعد كه امانت و راستى و آسايش وجدان در اصول و مبانى سياست راهى ندارد ، مىسنجند .\r\nعلى در مهارت و قدرت سياسى هوشيارانه به حدّى رسيده بود كه هرگز هوشياران عرب و سياست‌بازان‌شان به آن حد نرسيده بودند . على در انديشهء عميق و پيش‌بينى دقيق سياسى و جنگ ، و در آزمودن مردم و شناسايى افراد ناپاك و در به‌دست آوردن نتايج ، قبل از رسيدن به آن و در آگاهى از اميال و طمع‌هاى مردم و روش‌هاى حيله‌گرانه ، آن‌قدر توانا بود كه نه معاوية بن ابوسفيان و نه عمرو بن عاص و نه هوشياران و سياست‌مداران ديگر عرب ، چنان توانايى نداشتند ، ولى على از حيله‌گرى دورى مىكرد و از آنچه مردم آن را فرصت طلبى مىنامند و آن باعث\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nشرمندگى مردم مىشود ، خشمگين بود .\r\nعلى حاضر نبود حيله و نيرنگى به كار برد ، گرچه براى او پيروزى مىآورد و پيوسته مىكوشيد صراحت و راست‌گويى را از دست ندهد .\r\nمگر على دربارهء آنچه در زمانش دربارهء زيركى و هوش معاويه شايع شده بود و اين كه على در سياست‌مدارى از معاويه عقب‌تر است ، نگفت :\r\nبه خدا سوگند معاويه زيرك‌تر و سياست‌مدارتر از من نيست ، بلكه او خيانت مىكند و گناه‌كار است و اگر كراهت از خيانت نبود ، من سياست‌مدارترين افراد عرب بودم ؟\r\nبه اين بخش ، هم به طور مستقيم و هم غيرمستقيم كاملًا پرداخته‌ايم و ديگر نيازى به تكرار آن نيست ، ولى در اين جا به خاطر دو حادثهء جنگ صفين به آن مىپردازيم تا ببينيم كه چگونه بعضى از دشمنان و يا دوستان على ، در شناخت درست و فراگير شخصيت برگزيدهء او ناتوان بوده‌اند .\r\nاينها على را متهم مىكنند كه در زمينه‌هاى سياسى مقصر است و براى از دست رفتن اين دو فرصت نظامى تأسف مىخورند . اينها همگى در شناخت شخصيت علوى اشتباه مىكنند ، زيرا مفاهيم سياسى و قوانين نظامى در نظر امام فقط از يك منشأ سرچشمه مىگيرد و آن شخصيّت علوى و يا روح علوى است كه همه تصميم‌گيرىهاى وى بايد با آن روح تطبيق كند . در نظر او معيارى بالاتر و بزرگ‌تر از وجدان سالم و اخلاق شايسته نيست كه هر قانون و قاعده‌اى در سايهء آن كمرنگ مىشود .\r\nمطلب لازم ديگرى را هم در اين مورد يادآور مىشويم و آن اين كه : يك‌بار دوستى از دوستان اديب من - كه به مسائل اسلامى علاقه داشت - گويا از زبان ديگران مىگفت : اين كه مىگويى على در امور سياسى و مردم‌دارى خبره بوده و هوش سياسى داشته است ، مرا قانع نمىكند .\r\nاز دوستم پرسيدم : اگر عبدالرحمن بن ملجم نتوانسته بود على را به شهادت\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nبرساند و يا اين كه فرض مىكنيم كه اوضاع در همان صبحى كه على به قتل رسيد ، به طور ناگهانى تغيير كرده بود و عده‌اى از يارانش از آن ضربت دردناك جلوگيرى كرده بودند و از اين توطئه جان سالم به‌در برده بود و سپس آن حضرت تصميم خود را دربارهء تأديب معاويه عملى كرده بود و در مبارزهء نظامى بر سپاه شام پيروز شده بود و يا اين كه فرض مىكنيم : داستان « حكميت » در جنگ صفين عده‌اى از ياران على را از جنگ باز نداشته بود و آنها به نبرد ادامه داده و بر معاويه و عمرو بن عاص پيروز شده بودند و جنگ صفين هم مانند جنگ جمل پايان يافته بود و با تمام اين فرضيات ، على همان‌گونه كه بر طلحه و زبير غلبه يافته بود بر معاويه هم غلبه مىيافت ، در اين صورت دربارهء سياست على چه مىگفتى ؟ و چه عيبى در شايستگى او مىديدى ؟ ! آيا همچون ديگران نمىگفتى كه على علاوه بر بلاغت ، حكمت ، شرف ، و صفاى وجدان ، سياستى برتر از سياست معاويه داشت و داراى نيرويى برتر از عمروعاص در رويارويى با حوادث و رفع مشكلات بود ؟\r\nمعترضين دربارهء على در اين مورد كه معاويه و ديگر كارگزاران عثمان را عزل كرد ، چه مىگويند ؟ اوضاع زمان و سياست عثمان با او سازگارى نداشت و با اخلاق سالم و درك عظيم و شايستگى خالص على هماهنگى نداشت كه اجازه بدهد آنها با مال و ثروت ملت و مفاهيم انسانى بجنگند .\r\nمردم و مورخان و محققان عادت كرده‌اند اوضاع زمان على را با اوضاع زمان خود مقايسه كرده و بر اساس آن داورى نمايند و پيشاپيش همهء اينها ، ارزش مبارزات افراد را با مقياس پيروزى و شكست مىسنجند ! بدون آن كه به روشى كه در راه به‌دست آوردن پيروزى وجود دارد و به احتمالات زيادى كه وجود دارد ، توجه داشته باشند .\r\nگاهى اين احتمالات مربوط به اخلاق است كه نشيب و فرازهايى دارد و زمانى هم مربوط به تصادفات و مقدرات است كه هيچ كس - چه سياست‌مدار و چه نيرومند - نمىتواند آن را تعويض كرده و يا آن شرايط را به وجود آورده و به عنوان سلاح\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nكارساز از آن بهره گيرد .\r\nبه هرحال ، اين معترضين از على مىخواهند در سياست خود خيانت نمايد و از وسايل مختلفى در جنگ و به نفع خود استفاده كند ، ولى روح بلند على ، هرگز چنين اعمالى را نمىپسندد .\r\nآنها مىخواهند على بن ابىطالب معاوية بن ابوسفيان شود . در حالى كه او على بن ابىطالب است .\r\n\r\n","description":"","footnote":"","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n\r\n\r\nتقدير چنين بود\r\n\r\n","description":"","footnote":"","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n\r\n\r\nتقدير چنين بود !\r\nتقدير چنين خواست كه تيرتازه‌اى از « تركش » خود بيرون آورد و به سوى على رها كند !\r\nكسانى كه در پايان جنگ صفين عليه على قيام كردند ، به طرفِ روستايى در نزديكى كوفه ، به نام « حروراء » حركت كردند و به همين جهت ، نسبت اين ياغيان از اين قريه گرفته شد و « حروريه » ناميده شدند . « محكّمه » نيز به آنان گفته شد ، زيرا اين عدّه مىگفتند : « حكم مخصوص خداست » ، ولى آنان به « خوارج » معروف‌اند .\r\nعلى با لشكريانش با آنها روبه‌رو گرديد ، ولى مىكوشيد تا آن‌جا كه ممكن است ، آنها را بدون خونريزى به راه راست باز گردانده و با آنها به گفت‌وگو و بحث بپردازد .\r\nعلى به آنها پيشنهاد كرد نماينده‌اى از ميان خود برگزينند تا با او سخن بگويد و پاسخ بگيرد و اگر على محكوم شد ، توبه كند و يا اگر خوارج محكوم شدند ، توبه نمايند .\r\nخوارج پيشواى خود ، عبداللَّه بن كواء را نزد على فرستادند . گفت‌وگو بين على و عبداللَّه طولانى شد و على پاسخ پرسش‌هايش را داد و او را محكوم ساخت .\r\nابن كواء نزد ياران خود رفت و به آنها گفت كه حقّ با على است و در آنچه بحث شد ، خوارج محكوم‌اند . امّا خوارج نپذيرفتند و حاضر نشدند پس از اين كه على را تكفير كردند ، تسليم نظر او شوند .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nلذا به رهبر خود اعتراض كرده ، او را سرزنش نمودند كه در منطق و دليل و انديشهء صحيح هم‌رديف على نيست و نمىتواند با او بحث كند ؛ البته آنها همگى مىدانستند كه هم‌چون على در جهان كم است . خوارج از رهبر خود خواستند از گفت‌وگو با على در اين باره خوددارى كند . آنان ترجيح دادند هم‌چنان بر لجاجت خود باقى بمانند و هوس‌هايشان هم فرمان مىداد راه و دليل على را كنار نهند . آن‌گاه در تكفير على اصرار ورزيدند ، بدون اين كه براى اين مسئله دليلى اقامه كنند ، آن‌قدر بر انديشهء ناصواب خود پافشارى كردند كه با سربازان و ياران على همچون كافران برخورد مىنمودند .\r\nعلى از اين موضع‌گيرى ياران ديروزش سخت غمگين شد كه چرا سخن درست در گوش آنها بىاثر است و هوس آنها را به پيش مىبرد و چشم‌هايشان را كور ساخته است .\r\nاين‌جا بود كه يقين پيدا كرد تنها داور ميان او و آنان شمشير است ؛ به خصوص پس از آن كه خوارج بر ياران على بىباك‌تر شده و به اخلال‌گرى و تخريب و كشتار پرداختند . هنگام سكوت نبود ، ولى پيش از جنگ ، اقدامات شايسته تاريخى خود را فراموش نكرد و به ياران خود فرمود :\r\nلا تبدأوهم بالقتال حتّى يبدأوكم ! ؛\r\nشما جنگ را آغاز نكنيد ، تا آنها شروع كنند .\r\nخوارج شعار معروف خود را سردادند : « لا حكم الّا لِلّه » : حكم ويژه خداست و همچون تن واحدى كه كينه و دشمنى از آنها مىباريد به لشكر على حمله‌ور شدند .\r\nآنها در كار خود شتاب كردند و روى نيز برنمىگرداندند . على و يارانش چاره‌اى نديدند جز اين كه با شمشير از آنها استقبال كنند . جنگ شدّت گرفت . دو لشكر در نهروان به نبرد با يكديگر پرداختند . در اين نبرد ، تمام خوارج كشته شدند . فقط چهارصد نفر مجروح بازماندند كه توان جنگ نداشتند و لجاجت آنها تا به آن حد بود\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nكه اگر مجروح هم نمىشدند ، دست از هدف خود برنمىداشتند تا كشته شوند و يا پيروز گردند . على فرمان داد كه با آنها مدارا كنند و آنها را نزد خانواده‌هايشان برسانند ، تا از آنان پرستارى كنند .\r\nعلى بار ديگر تصميم گرفت براى تأديب معاويه به سوى شام برود . اشعث بن قيس باز به مخالفت برخاست و توانست عدّهء زيادى از سربازان على را فرارى دهد و آنها را به شهرهاى نزديك بكشاند . توجيه اشعث اين بود كه : مردم به خاطر نبردهاى طولانى خسته شده‌اند و بايد تجديد قوا نمايند . سپس به سپاه باز خواهند گشت !\r\nعلى رهسپار كوفه شد تا لشكرى فراهم كند و به شام حمله نمايد . اما از آن سو ، لشكر معاويه به او خدمت كرد و خوارج هم بدون قصد به معاويه كمك كردند . اشعث بن قيس هم بنا به گفتهء برخى از مورخين : آگاهانه به معاويه خدمت مىكرد . اشعث به شام رفت و ديد كه لذت‌ها به او لبخند مىزنند و به انتظار آينده نشست !\r\nاينك در سرنوشت على نوبت به آخرين ضربت رسيده است تا سختىهاى اين مرد بزرگ را به پايان رساند و دشمنانش با كمك نيرويى ، ناخواسته به پيروزى برسند !\r\nگروهى از تندروان و خوارج ، مجمعى تشكيل داده و دربارهء دوستان و بستگان كشته شدهء خود سخن گفتند ؛ سرانجام به اين نتيجه رسيدند كه : گناهِ اين خون‌ها به گردن سه تن از مسلمانان است و اين سه تن به گفته آنان « رهبران گمراهى » هستند .\r\nيعنى على ، معاويه و عمرو بن عاص . يكى از آنها به نام برك بن عبداللَّه برخاست و گفت : من به حساب معاويه مىرسم . عمرو بن بكر هم گفت : من عمرو بن عاص را مىكشم . عبدالرحمن بن ملجم هم قتل على را به عهده گرفت .\r\nاين سه تن تصميم گرفتند در يك شب ، على و عمروبن عاص و معاويه را به قتل برسانند . گرچه خشك انديشى و ميل خون‌خواهى آنان ، ضامن اجراى توطئهء آنان بود ولى حادثهء شگفت ديگرى به وقوع پيوست كه عبدالرّحمن بن ملجم را به قتل على بيشتر ترغيب نمود . به همين سبب ، به فرض اين كه آن دو تن ديگر در اجراى توطئه\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nسستى مىكردند ، ابن ملجم حتماً على را به قتل مىرسانيد . حادثه اين بود كه وقتى ابن ملجم از مكّه وارد كوفه شد ، به خانهء يكى از دوستان خود رفت و در آن‌جا به « قطّام » دختر اخضر - كه در حسن و جمال بىنظير بود - برخورد كرد . پدر و برادر قطّام در جنگ نهروان كشته شده بودند . چشم ابن ملجم كه به چهرهء دل‌آراى قطّام افتاد ، دل از كف داد و عاشق او شد و از وى خواستگارى كرد . قطام پاسخ داد : مهرّيهء من چيست ؟\r\nابن ملجم گفت : هر چه كه بخواهى . . . قطام گفت : من سه هزار درهم پول ، يك غلام ، يك كنيز و قتل علىبن‌ابىطالب را مىخواهم .\r\nابن ملجم پاسخ داد : سه هزار درهم ، غلام و كنيز را مىدهم ، اما توان قتل على را ندارم . قطّام براى تطميع او گفت : اگر على عليه السلام را بكشى ، جان و روانم را آرام كرده‌اى و سال‌ها در آغوش من زندگى خوبى خواهى داشت !\r\nابن ملجم كه قبلًا دربارهء تصميم خود به شك افتاده بود ، زيرا براى مردى چون او ، هر اندازه هم كه پست فطرت و كوتاه فكر باشد ، آسان نيست على عليه السلام را به دلايلى كه آن حضرت سبب آن نبوده به قتل برساند و براى انسان آسان نيست كه خود را در وادى ترسناكى بيفكند كه از پايان آن بىخبر است ، ولى سرنوشت چنين بود كه شك او از ميان برود و به كار خويش راغب‌تر شود . بدين‌ترتيب دست روزگار ، ابن ملجم را در راه آن جنايت بزرگ قرار داد و دست او را براى رها كردن تير جديدى به سوى امام باز گذاشت .\r\nآرى ، تصادف ، عبدالرّحمن را به خانهء دوستش كشاند و در همان لحظه قطّام را هم به آن خانه رساند و در آن‌جا قرار آن مهرّيهء عجيب بسته شد . در اين باره شاعر گفته است :\r\nمن تاكنون در ميان عرب و عجم چنين سخاوتمندى نديده‌ام كه مهريه‌اى به سنگينى مهر قطّام قرار دهد . ( سه هزار درهم ، غلام و كنيز و كشتن على عليه السلام با شمشير تند آبدار ) . مهرّيه هر قدر گران‌تر باشد ، باارزش‌تر از على عليه السلام نيست و ضربتى بدتر از\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nضربت ابن ملجم نخواهد بود !\r\nگفت‌وگو ميان قطّام و ابن ملجم به اين‌جا خاتمه يافت كه ابن ملجم به او گفت : من درخواست تو را دربارهء قتل علىبن‌ابىطالب مىپذيرم !\r\nدر آن هنگام كه سه توطئه‌گر از يكديگر جدا مىشدند ، شبى را مقرّر كردند كه در آن شب ، هدف خود را عملى سازند و آن سه را به قتل برسانند .\r\n* * * تصادف زمانه به‌قدرى در وقوع حوادث عجيب است كه نمىتوان آن را محاسبه كرد و گناه آن را به عهدهء كسى گذاشت .\r\nعمرو بن عاص به دست قاتل خود نيفتاد و كشته نشد ، زيرا در همان شب به درد شديدى مبتلا شد كه صبحگاه براى نماز به مسجد نرفت و دستور داد رئيس شهربانى او به نام خارجه بن حذاقه به مسجد برود و با مردم نماز صبح را بخواند . قاتل در انتظار وى بود ، به محض نزديك شدن خارجه ، ضربهء محكمى بر مغز او فرود آورد زيرا گمان مىكرد كه عمرو بن عاص است . او به زمين افتاد ، اما قاتل را دستگير ساختند و پيش عمرو بن عاص بردند . عمرو بن عاص به او گفت :\r\nتو مىخواستى مرا بكشى ، ولىخدا خواست خارجه به قتل برسد . و فرمان داد قاتل را بكشند .\r\nبرك بن عبداللَّه هم شمشير خود را بر معاويه فرود آورد ، ولى شمشيرش خطا رفت و ران معاويه را مجروح ساخت . برك را پيش معاويه آوردند . برك به معاويه گفت : من مژده‌اى برايت دارم . معاويه پرسيد : چه مژده‌اى ؟ برك داستان دو رفيق خود را نقل كرد و به معاويه گفت : على امشب كشته مىشود . مرا زندانى كن ، اگر كشته شد ، هر تصميمى خواستى دربارهء من بگير و اگر كشته نشد ، من با تو پيمان مىبندم كه بروم و او را بكشم . آن‌گاه پيش تو مىآيم و دست خود را در دست تو مىگذرم تا هر نظرى دربارهء من دارى ، عملى كنى !\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمعاويه ، برك را زندانى كرد و هنگامى كه آگاه شد كه على به قتل رسيده ، او را آزاد كرد . اين روايت ابوالفرج اصفهانى در كتاب مقاتل الطالبيين است ، ولى گروهى ديگر معتقدند : معاويه دستور داد برك را اعدام كنند ، و او بلافاصله كشته شد !\r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nمرانيد كه نوحه‌گرند\r\n\r\n","description":"","footnote":"","page_name":" 569 ","page_number":569},
  {"content":"\r\n . \r\n","description":"","footnote":"","page_name":" 570 ","page_number":570},
  {"content":"\r\n\r\n\r\nمرانيد كه نوحه‌گرند\r\nساعت‌هاى شب در پى هم فرا مىرسيد و تاريكىها در هم فرو مىرفت !\r\nلعنت خدا و لعنت‌كنندگان و آنان‌كه زنده‌اند و يا از دنيا رفته‌اند ، و لعنت تمامى موجودات هستى بر ابن‌ملجم باد . هزار شيطان او را به هلاكت رساندند و او را به رو در دوزخ افكندند . . . دوزخى با دهانه‌هاى آتشين و زبانه‌هاى پر خروش .\r\nامام على دشمن خود را در موقع هلاكت ، بر روى زمين رها كرد و رفت .\r\nدر گوشه‌اى از جهان ، غريبى است غمناك ، تنهايى افسرده از رنج جان‌گزاى تنهايى .\r\nغريبى ، هموطنانش با او بيگانه و او از هر دردشان دردها بر دل و آه‌ها دمان از سينه .\r\nغريبى ، روزگار با او بيگانه و او محيط به روزگاران .\r\nدر جهان ، غريبى به‌سر مىبرد بيگانه با جهانى كه شاهد نطق‌هاى مهيج و قهرمانىهايش بوده است .\r\nغريبى كه با دست و دلبازى مىبخشد و هيچ نمىستاند . دست تعدى به رويش دراز مىكنند و او از پى انتقام برنمىخيزد ، بر خصمِ تجاوزكار دست مىيابد و از او\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nدرمىگذرد و بسيار هم درمىگذرد .\r\nحق دشمن فرو نمىگذارد و به خاطر دوست دامن به گناه نمىآلايد . يار افتادگان ، برادر بىكسان ، پدر يتيمان ، و نوازش‌گر همه كسانى كه از زندگى به‌تنگ آمده‌اند .\r\nدر هر ناخوشى اميد به او مىبرند و در هر سختى ديدهء تمنّا به او مىدوزند .\r\nعملش سرشار ، و بردباريش كوهسار . درياى دلش كه دشت و كوهستان را در برگرفته ، با قطره اشكى كه از ديدهء بينوا يا اندوهگينى بچكد ، طوفانى و لبريز مىشود .\r\nترحّم بر تنى بدبخت ، او را كه فرق ديوها با شمشير مىشكافد ، در قبضه و مسخّر مىسازد .\r\nدر تابندگى هشيارانهء روز ، به ميان خلق ، به‌دادگرى مىنشيند و به استقرار نظم و اجراى كيفر برمىخيزد ، و چون شب به مدهوشى رود و تاريكى پرده آويزد بر سرنوشت مردمان و بر وضع خلايق اشك مىبارد .\r\nبه‌گوشه‌اى از زمين ، غريبى است كه تا ستم‌زده‌اى از ره دادخواهى ناله‌اى به گوشه لب آرد ، بانگ رعد آسايش به‌هوا برمىخيزد و صاعقهء مرگ آفرين بر كاخ ستم‌كاران مىزند ؛ به‌صداى مددخواهى بيچاره‌اى برمىخروشد و تبهكارى بدانديشان خيره را در برق شمشير مىزدايد ، و به نداى محرومى تنگدست توده‌هاى ابر پرباران از درياى مهر برمىخيزاند و چندان بر صحراهاى خشك و بر سنگلاخ‌هاى سوزان مىبارد تا همه را ترو تازه گرداند و بر دامنش سبزه و گياه روياند !\r\nغريبى كه پندار و گفتار با راستى آميخته ، جامهء زمخت به برگرفته ، و گام در ره فروتنى نهاده است و مىدانيم كه هر كه فروتنى گرفت بزرگى يافت .\r\nدر گوشه‌اى از زمين ، غريبى است كه مردمان از دستش به آسايش‌اند و نعمت ، و او خود از دل خويش در ناآسودگى است و زحمت .\r\nاين دلير ، اين نابغهء خردمند ، اين غريب بىياور كيست ؟ كسى كه تيرنگاه به افق دوردست دوخته ، دردمندى كه همهء كسانى كه برايشان بهشت نعمت اين جهان و\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nمينوى جاودان آن جهان مىخواهد ، هم‌دست شده و او را به رنج و غمى جانكاه فرو برده‌اند ؟\r\nكيست اين دلير ، اين هوشمند فرزانه ، اين غريب كه آز و حسد پردهء انكار بر ديدهء دشمنانش بست تا حقش نشناختند ، و حساب‌گرى تصميم دوستانش را به‌تزلزل افكند تا واگذاشتندش ، و او يك تنه به جنگ تبهكارى و ظلمت كمر بست و زمام ادارهء خلق بر روشى متين را به‌دست گرفت . نه پيروزى درخشان در او غرور انگيخت و نه ناكامى ، آه حسرت و يأس از سينه‌اش برآورد . چرا كه او حق است و جز حدود حق توجهى فرا خويش ندارد . بگذار جمعى به خصومتش كمر بندند و گروهى هراسش به دل گيرند .\r\nاين فرزانهء غريب كسى جز اميرالمؤمنين علىبن‌ابىطالب نيست . افسردهء دل‌شكسته‌اى كه پاسى ديگر بدسگالى دلباخته از افسون شيطانىِ زنى هرزه و بد نهاد دست پليد از آستين خيانت به‌در خواهد كرد و خون پاك‌تر از عطر فرشتگانش را خواهد ريخت .\r\n* * * شب ، تيره بود و وهم‌آور . آسمان ، گرفته و ابرآلود . پاره‌هاى ابر سياه به‌سان غولان زنجير گسسته در هر سوى ميدان آسمان با تبختر گام شمرده و سنگين برمىداشتند ، جز تكه‌هايى كه از شرار رعد مىشكافت و مىپراكند و سبكبال مىپريد .\r\nعقاب‌ها در آشيانه‌ها مدهوش خفته ، و سر به‌زير بال برده ، سرى كه فردا ، سوگوار و ضجه‌خيز از ماتم عقاب كبير برداشته نخواهد شد ، و بالى كه خواهد فشرد و هرگز پر نخواهد كشيد .\r\nشب ، همه شب نيارميد ، زيرا مىدانست در گوشه و كنار كشور ، دردمندانى هستند رنجور از بار ستم‌كشى و دلتنگ از زندگى مذلّت‌بار ، و بىارزشانى خودستا و بزرگ نما ، و زورمندانى جبّارمنش ، و مردانى بزرگ آوازه از شهر و ديار ، و زيردستانى به‌كام\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nزبردستان ، و دشمنانى در شرارت و بيداد هم دست ، و بدكارانى در گناه هم عهد و هم دل ، و طرفدارانى كه پا از يارى حق به دامن مىكشند و به خوارى وا مىگذارند !\r\nشب ، همه شب نيارميد . آخر مىديد عدل پامال است و خدمت ، ضايع . سرنوشت مردم در گرو خودرأيى هوس‌بازان است و گوهر حيات و حيثيت آدميان به پاى مفسدانى ريخته است كه دست اندر تبهكارىاند ، و بيدينى پنهان فراوان .\r\nيك دم نياسود و تا سپيده دمان مژگان به هم زد . آخر از وقتى ديده به‌دنيا گشوده بود پشتيبان و تكيه‌گاه عدالت بود و يار رنج‌ديدگان و برادر بيچارگان و صاعقه‌اى مرگ آفرين بر سر استبدادگران و بيدادگران ، هم با زبان به باد حمله مىگرفت‌شان و هم با ذوالفقار !\r\nدر خاطرش آن شب صفحات تاريخ زندگانىاش ورق خورد و خاطره‌هاى دور و نزديك جان گرفت . به ياد آورد هنوز نوجوانى بيش نبود كه در برابر بهت و حيرت اهل قبيله‌اش شمشير از نيام بركشيد و در دفاع از آيين اسلام با سرودى كه مژدهء نيكوكاران بود و تهديد بدكاران بر چهرهء مخالفين مىنواخت ، و آن نگون‌ساران از سر تمسخر و بيهوده‌انگارى رو بر مىتافتند ولى او هم‌چنان با تصميمى خلل‌ناپذير راه خويش را مىپيمود و خونش را وقف نورافشانى آيين نوين كرده بود .\r\nخويشتن را در شب هجرت به‌جاى پيامبر ديد كه زير برق شمشيرها و شرار كينه‌جويىهاى نابكارانه مىغلتيد ؛ تا مگر ابوسفيان و مشركان و برده‌فروشان تبهكار ره به بنيان‌گذار آيين نبرند و او جان به در برده ، نورش ظلمت جاهليت را بزدايد و گيتى را روشنى بخشد .\r\nكوشيد خاطرات گذشته به‌يادش آيد . به‌خاطر آورد كه قهرمان نبردهاى عدالت‌خواهانه بوده است . قهرمانى كه دژها به‌بازوى عشق و اخلاص مىگشود و طومار زندگى نابكاران در مىنورديد ، و طرفداران بينوا و رنج‌ديده‌اى كه دورش را گرفته بودند : با هر ضربه كه بر پيكر خصم مىنواخت از سر ستايش و تمجيد غريو\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nشادى سر مىدادند و جبين سپاس به خاك مىسودند و مىنگريستند كه قدرتمندان چون دسته‌هاى ملخ از برابر توفان مىگريزند .\r\nپسرعمويش ، پيامبر را به ياد آورد كه با مهر و عشقى پرشكوه رو به او كرد و به سينه فشردش و گفت : اين برادر من است .\r\nديگر بار پسرعمويش ، پيامبر را به ياد آورد كه به خانه‌اش آمد و ديد كه خواب است ، فاطمه رفت بيدارش كند كه پدر به او گفت : بگذار بخوابد . شب‌هاى دراز پس از من از فرط اندوه بيدار خواهد ماند . فاطمه گريه سر داد و به‌زارى اشك ريخت .\r\nبه‌خاطرش رسيد كه پيامبر مىگفت : على ! خدا تو را به عزيزترين زينت‌ها آراسته است . تو را عشق طبقات فرودست بخشيده و مقدر فرموده كه تو خشنود از چنان پيروانى باشى و آنان خرسند از چون تو امامى .\r\nخاطرهء مرگ پيامبر را در برابر ديدگانش به ذهن آورد و آخرين نگاهش را به او ، و چهرهء اندوهبار فاطمه و اندوه بىپايانش را كه نگذاشت بيش از چند ماه زنده بماند و در جوانى به پدر پيوست ، و او به خاك سپردش و آتشين‌ترين اشك‌ها بر گورش فشاند ، و شامگاه با افسردگى تنها به خانه برگشت : با حزنى جاودان و شبى هجران .\r\nچهرهء عمر را به خاطر آورد كه به طرفش مىآمد و مىگفتش : « به خدا اگر زمامدارشان شوى به راه روشن حق خواهى بردشان و به طريقى درخشان » و چهرهء ياران پيامبر را كه هم‌آوا مىگفتند : « در دورهء پيامبر ، منافقان را فقط از روى دشمنىشان با على مىشناختيم . » و مگر پيامبر خود بارها به او نگفته بود : « اى على ! فقط منافق تو را دشمن مىدارد » ؟\r\nدر آن لحظات ، هم‌رزمان جهادش را به ياد آورد ؛ روزگارى كه در سايهء پيامبر و او مددكار و دوستدار هم بودند . اينك يكى به‌جنگش برخاسته و ديگرى عليه او دسته‌بندى كرده و سومى طمع به حكومتش بسته و در اين راه يا به خون غلتيده يا هنوز نغلتيده است ، اما پاكدلان‌شان ، آنان‌كه به حق و عدالت وفادار ماندند و در طريق\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nخيرخواهى هم پيمان بودند ، خدا آنها را بيامرزد . ديگر از دار دنيا بيگانه‌اند .\r\nعدالت‌خواهى و وفادارىشان آنان را به كشتن داد . و پنجهء ظلمانى ستم ، هزاران پردهء تيره بر پيكرشان فروهشت .\r\nاما ابوذر ، آن غفارى ، همان كه بر خوار زيستى بر شوريد ، بزرگ‌مرد والامقامى كه حق‌طلبى برايش دوستى جز على باقى نگذاشت ، به چه سرنوشت دردناكى گرفتار آمد ! گويى همين حالاست كه با عبايى مندرس پيش پيامبر صلى الله عليه و آله مىرود تا جان خويش به‌خدمت آيينش عرضه كند ، و از آن دم پشتيبان هميشگى حق مىماند و آن را با خونش مىآميزد و با ضربان قلبش دمساز مىدارد ، تا آن‌كه به‌خاطر ستم‌ديدگان و بيچارگان شوريد و آن‌گاه سرنوشت اندوهبارش به دست عثمان و مروان بن حكم .\r\nتبعيد شد و در چنين شبى مرد ، فرزندانش يك به يك جلو چشمش مردند ، و همسر عزيز و پاكش رو به او كرد كه : نمىخواهم پيش از من بميرى ، تا دوبار نميرم .\r\nآرى ! ابوذر به فرمان امويانى كه زر و سيم كشورها را زير پاى خود ريخته بودند ، از گرسنگى جان سپرد .\r\nباز در چنين شبى ، چند ساعتى پيش‌تر ، همين ديروز نزديك ، دوست و ياورش ، نه بلكه برادرش عمار ياسر ، شوريده حالى پرهيزكار و شيدايى راست رو كشته شد . دار و دستهء نظم‌شكنان بيدادگر در يكى از رزم‌هاى صفين او را كشتند .\r\nواى ! كجايند برادرانش ؟ آنان كه گام در طريق حق نهادند و بر آن پاى فشردند و از سر صدق و صفا در استقرار آن هم سوگند بودند ، نه بيهوده مىگفتند و نه غيبت مىكردند و نه نيرنگ مىباختند .\r\nكجايند آن نيك‌مردان ؟ همه رخ در خاك گورستان كشيده و او را تنها گذاشته‌اند تا يك تنه به پيكار خونين سهمگينش بر ضد بيداد و بيدادگران ادامه دهد . وه كه اگر خدا « اهل بغى » همان نظم‌شكنان بيدادگر را به چنگش اندازد ، بغى و بيداد را خواهد سوزانيد و اهلش را به دريا خواهد ريخت .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nاين پيكار او ، تضاد حق و باطل است ، و او در سوى حقش يك تنه او ايستاده است ؛ مبارزه‌اى است كه در آن جبهه‌اش قومى موضع گرفته كه كودكش اهريمن‌خو و جوانش پرخاش‌جوست و پيرش نه امر به معروف داد و نه نهى از منكر . جماعتى كه فقط به كسى احترام مىگذارد كه از زبانش ايمن نباشند و فقط كسى را تكريم مىكنند كه ديدهء آز به انعامش دوخته باشند . اگر واگذاردشان رهايش نخواهند كرد و اگر از پىشان رود خواهندش كشت . در كارهاى ناشايست معاشرند و چون از هم جدا شوند زبان به مذمت هم مىگشايند .\r\nپيكارى است ميان كسى كه براى مردم آبادانى و سرخوشى مىخواهد و كسى كه مردم را از آبادانى و سرخوشى باز مىگيرد و به خارستان ذلت مىراند . پيكارى كه تشديدش را خواهانند تا چون امواج توفان‌خيز به آنچه به كام مىكشد نينديشد يا چون شعله آتشى كه به هيزم خشك مىافتد ، باك از سوخته ندارد .\r\nآه از اين زندگانى كه تاكنون جز جهاد و رنج نداشته است .\r\nدريغ بر نيك‌مردان روى زمين و بر راست‌روان كه يكايك رخت از جهان مىكشند و با رفتن‌شان بغى و بيداد رو به فزونى مىنهند و جبارى و خودسرى سر به‌طغيان برمىآرد .\r\nنابغهء بىهمتاى غريب ، فرداى نزديك مردمان را به‌نظر آورد . آينده‌اى را كه تاريك‌تر از شب مسكينان بود و يخ‌بندان‌تر از وجدان پيمان‌شكنان . مىديد كه سنگينىاش را بر تن تيره‌بختان افكنده و نمىگذارد يك دم ناله‌هاى جگرسوز و ضجه‌هاى دلخراش آنان فرو بنشيند .\r\nفردايى را به‌نظر آورد كه در آن ، خلق خدا در نظر كسانى كه به نيرنگ و ناروا بر مسند فرمان فرمايى لميده و بر گردن ملت سوار شده‌اند ، هيچ نمىارزند . جز سخن‌چين چاپلوس و حقه‌باز و صاحب دستگاه عريض فساد ، هيچ كس به درگاه حكام تقرب نمىيابد . فرمان حكمرانى جز براى ستم‌كار زورگو رقم نخواهد خورد .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nو جز بىآزرمان فرومايه و دلقكان هوس‌باز ، هيچ كس روى آسايش نمىبيند . تنها كسى را خوار مىشمارند كه به انصاف و دادخواهى روى آرد و دل از عشق و مردمى آكنده دارد و يار ستم‌ديدگان باشد و دشمن جنگ‌جوى جباران و جبارى ، و توفانى كه بساط ستم‌كاران را ويران مىكند .\r\nفردا : چه فرداى غم‌انگيزى را على با قلب و عقلش مىديد . با سپرى شدن امشب ، ديگر بزرگ‌مردى نخواهد بود كه راستىِ زيان‌بخش را بر دروغ سودآور مزيت نهد .\r\nديگر گيتى زمامدار پدرمنشى را نخواهد ديد كه آلام حق ، از لذات باطل خوش‌تر دارد . پس از اين شب ، قلب و عقلى يافت نخواهد شد كه اگر كوه‌ها بلرزد و زمين بشكافد و فرو ريزد ، باز در دادگرى خلق بكوشند و براى حق بجوشند .\r\nآه ، چه فردايى ! كه در آن ، هر كودن بلهوس را همين بس كه مختصر مهارتى در فن ستم‌كارى بروز دهد تا عروس سلطنت ، دامن‌كشان و فريبا به آغوشش خيزد ، و هر بزرگ‌مرد را همين بس كه ريشهء آيين ستمگرى برآرد و چون هيزمى به پاى خويش افكند تا واپسين دمش برآيد و مرگ را به آغوش كشد .\r\nآن ستم‌كيش بدآيين كه با او عقل و قلب و زبان و شمشير به‌جنگش كمر بست ، با واژگونه نمودن حقايق و با تبليغات مزوّرانه ، ، قطعاً دنيا را به كام خواهد آورد و آن عدالت‌پژوه كه با عقل و قلب و زبان و شمشير در پاسدارى حق بكوشيد ، حتماً بدبخت و خوار خواهد بود و توفان حوادث از هر جانب مصيبت و مرارت بر او خواهد باريد .\r\nبه محاسن مباركش چنگ آويخت و هاى هاى گريست و گريست .\r\nشب هم آرام گريست و با فرو ريختن اشك‌ها و چشمانش درخشيدن گرفت .\r\nعلىبن‌ابىطالب ديده به ستارگان و به ابرها دوخت در شبى كه پردهء ظلمتش كاخ‌هاى پادشاهان و كلبه‌هاى فقيران ، و توطئه دغل‌كاران و شوريده حالى پاك‌دلان را هم‌سان فرو پوشيده بود . در دل به دنيا نگريست و گفتش : « آى دنيا ! آى دنيا ! برو\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nديگرى را بفريب » و دنيا از او روى برتافت .\r\nشب پاس به پاس مىخزيد و ظلمت به ظلمت مىآميخت . علىبن ابىطالب‌احساس كرد در گذرگاه عمر ، به سر منزل تنهايى رسيده است . آه كه زمين چه منزل تنهايى است و خانهء بى كسى و ديار غربت !\r\nديدگانش كمى تار شد . گويى مىخواهد از آثار رازآلود اين شب دهشت‌خيز بياكند . تازه در رؤيايى سبك فرو رفته بود كه پيامبر صلى الله عليه و آله بر او رخ نمود ؛ به ناگاه گفتش :\r\n« اى پيامبر خدا ! چه ناهموارىها و كينه‌جويىها از امتت ديدم ! » پيامبر صلى الله عليه و آله فرمود :\r\n« نفرين‌شان كن » و او چنين نيايش كرد : « خدايا ! مرا همدمى به از ايشان ده و ايشان را به جاى من حاكمى بدخوى »\r\nو چنين احساسى كه سرزمين فقيران و ديار طبقات زيردست و هر كه را بر آن است مىجنباند و مىغلتاند ، چنانچه تخته پاره‌اى را طوفان‌هاى كوبنده در خيزاب‌ها بگرداند ، و ديد كه همه حيران‌اند و سرگشته و افتادن از غرش پرنهيب مرگ در پهنه‌اى از شب . بادهاى توفنده به اين سو و آن سو مىپراندشان و به چنگ هول و وحشت مىسپارد و در همان‌حال مستبدان خيره‌راى با چنگال درّنده از هر سو پيش مىآيند و با صفوف منظم پيش مىتازند ؛ برخى به سلطنت دست مىيابند و گروهى به فرماندهى و حكومت !\r\nسحرگاهان در حالى كه نسيم بر بركه‌هايى چون چشمى كه با نگاهى به اشك آيد مىوزيد علىبن‌ابىطالب با گام‌هاى آهسته و سنگين روان شد . گويى گام‌هاى شمرده و سنگينش در آن دقايق غم‌گستر چيزى به‌گوش زمين زمزمه مىكرد و گويا پرندگان را چنين زمزمهء دلخراشى به‌گوش مىرسيد كه هنوز پا به‌درون مسجد ننهاده ، مرغابيان ، خروشان و فريادكنان و نوحه‌گر پيش دويدند و باد آهنگ حزن‌آلودش را در آن سحر سرد به بانگ‌شان آميخت .\r\nمردم دسته دسته از گوشه و كنار مسجد پيش آمدند ، همه ساكت و ناشاد . رفتند كه\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nمرغابيان را از برابر كوه حكمت روان برانند . ديدند مرغابيان ، نه مىروند و نه از خروش نوحه گرانه باز مىايستند و نه باد از وزش باز مىماند . آيا آن پرندگان هم مثل باد احساس كرده بودند مصيبتى در انتظار امام بزرگ است كه به مصيبت‌هايش از دست مردم پايان خواهد داد ؟\r\nدر اين وقت ، در دل امام شكوفهء شوقى به شنيدن نوحه‌گرى مرغابيان بشكفت . رو به مردم كرد و با صدايى كه از ژرفناى فاجعه برمىخاست گفت : « مرانيد كه نوحه‌گرند ! »\r\nچرا نوحه نكنند و چرا مردم برانندشان ؟ چرا فرزند ابىطالب با ديده و دل به آنها ننگرد و به اين صبح‌دم باز ننگرد ؟ پيش از اين هزار و يك صبحدم ديده كه هيچ يك چنين نبوده و نه آنچه را اينك احساس مىكند در آن احساس كرده است . مگر اين بزرگ‌مرد حق ندارد سوگواريش را از زبان مرغان نوحه‌گر و باد پرطنين بشنود ؟ آيا حق ندارد با خورشيد و شبى كه ديگر نخواهدش ديد وداع گويد ؟ آيا حق او نيست كه آخرين نگاهش را بر دشت و دمنى بيفكند كه در آن فقيرانه زيسته تا مردم را به نوا و توانگرى رساند و داستان‌ها از جنگاورى و دلاوريش به‌ياد دارد و حكايت‌ها از مصايب و آلامش كه همه را شب‌هاى دراز با اشك چشمانش برخوانده است ؟\r\nهمين دنيا ، اگر مردم جانب حق نگه مىداشتند و پاىبند اصول وجدان بودند ، مجبور به وداع شام و روزش نمىشد ، ولى افسوس كه آزمند حقه‌بازند و حلال را به حرام مىآميزند . اگر مرگى مقدر و حتمى نمىبود روحش دمى در كالبد بند نمىشد ، اما چه كند كه روى زمين پر است از اهريمنان توطئه‌گرى كه توده‌هاى اسير و تنگدست ، زير چنگال‌شان ناله مىكنند و جان مىسپارند . هنوز هزاران محروم بينوا در عراق ، حجاز و شام با مسكنت دست به گريبان‌اند و بىدينان خداناشناس در سايهء غفلت عوام آسوده مىچرند . چه مىشد اگر دنيا مىگذاشت على بن ابىطالب عليه السلام دو گام به‌دلخواه بردارد و همه چيز را دگرگون سازد ؟ ولى دنيا نخواست كه همه‌چيز\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nدگرگون شود !\r\nو آن فرزانهء غريب احساس نمود گام‌هايش او را به غربتى ژرف فرو مىبرند . آرام بر در مسجد ايستاد و دمى به مرغابيان نوحه‌گر نگريست و به مردمى كه دور ايستاده و خاموش بودند ، و دوباره گفت : مرانيد كه نوحه‌گرند .\r\nبه مسجد درآمد و به آستان پروردگار جهانيان سجده برد . ديده از ديدار مردم فرو بست و ديد از سه چيز در ميان‌شان خبرى نيست : پول حلال ، زبان صريح و راستگو و برادر مايهء دل‌آسايى .\r\nروزگار ، فرمان جفاجويانه‌اش را رقم زد . ابن ملجم با شمشير زهرآلود در رسيده و ضربه‌اى زد كه خود آن پليد معتقد بود اگر بر شهرى زند ، همه را به خون گيرد !\r\nلعنت خدا بر ابن‌ملجم باد ! نفرين و نفرين گران و هر كه ديده به دنيا گشود و هركه بمرد و هر چه از عدم پديد گشت ، نفرينى كه چشمه‌ساران را بخشكاند و سبزه‌زاران را بسوزاند و شرر عدم بر زمين پراكند و همى شررافشان باشد . لهيب چركين و دم‌گدازان دوزخ برنهادش . هزار اهريمن او را به رو در ژرفى دوزخ اندازند ، در همان تف سوزان و كام‌زبانه‌خيزى كه شرارش بغرّد و بخروشد و به هر چه رسد درد انگيزد .\r\nگردبادها برخاست پرتلاطم و زمين‌لرزه‌ها در گرفت تكان‌آور ؛ همه پرخروش و پرنهيب كه هرچه مىيافت مىربود و مىكوفت . خاك از هر سو به هوا جست و غبار گشت و گردان و توفنده برآشفت و به‌هم ريخت و چنان شد كه گويى آسمان صاعقه‌ها بر سر زمين افكند .\r\nابر گرد روى روز را به قيراندود و پرده بر چهرهء خورشيد بست ، تا مهر از زمين برگرفت و هيچ نتابيد . منظره‌اى پديدار شد هولناك و تشويش‌انگيز . ناله بود كه از دل برمىخاست و فرياد و فغان كه از دهان برمىآمد ، و ابرهاى سياه بر آسمان كه از شورش رعد مىدريد . اندوهى جهان‌گير بر آن ديار سايه انداخت و همه چيز را به تيرگى فرو برد . مرغكان به لانه خزيدند و نوك‌هاشان به زير بال حسرت خموشى\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nگزيدند . درختان ستبر بوستان‌هاى ساحل دجله و فرات ، اين شور به دل گرفتند كه از ريشه برآيند و با وزشى چو توفان و پرشى چون بال مرغان بشتابند و برگ‌هاى سرخ فام‌شان را به‌پاى شهيد راه خدا ريزند .\r\n* * * همهء مظاهر طبيعت از سر انتقام به‌خشم آمدند و بر خروشيدند ، جز سيماى علىبن‌ابىطالب كه هم‌چنان گشاده بود و خندان . نه دم از انتقام مىزد و نه به درگيرى مسلحانه اشارت مىنمود . مأموران بر در خانه‌اش به‌پاى ايستاده بودند ، همه بىتاب و دل‌سوخته و گريان . از خدا براى پيشواى مؤمنان رحمت مىخواستند و شفاى سريع تا با بهبودش درد دردمندان درمان پذيرد . ابن‌ملجم را دست بسته آورده بودند . همين كه به حضورش بردند دستور داد : « خوراكى گرم دهيدش و بسترى نرم » !\r\nاما گشاده‌رويى او ، مفهوم فاجعه را رساتر از غرش آشوب‌گرانهء باد ، و در هم ريزى اشياء و لرزش زمين بيان مىنمود . سيمايش در آن لحظات ، شباهت بسيارى به چهرهء سقراط داشت كه هم وطنانش بر مسموم كردن او پاى مىفشردند ، و به چهرهء مسيح بن مريم آن دم كه بازرگان يهودى او را تازيانه مىزد ، و به سيماى تابناك محمدبن عبداللَّه صلى الله عليه و آله آنگه كه اوباش طائف سنگ به سوى او مىپراندند ، غافل از اين‌كه چه بزرگ‌مرد و الا شأنى را سنگ مىزنند !\r\nاثير بن عمرو بن هانى ، حاذق‌ترين پزشك و جرّاح كوفه را به بالين امام آوردند .\r\nهمين كه شكافتگى پيشانى را معاينه كرد ، آهى سرد از سينه برآورد و با صدايى حزين كه به ناله بيشتر شبيه بود گفت : « وصيت خودت را بكن ، اى پيشواى مؤمنان ! چون ضربهء اين پليدزاده به مغزت اصابت كرده است » . امام نه دلتنگ شد و نه مردّد و نگران ، بلكه با كمال متانت و تسليم ، خويشتن را به تقدير الهى سپرد . بعد دو فرزندش حسن و حسين را فراخواند و وصيتش را تقرير فرمود و به آنان تأكيد كرد به خاطر قتلش فتنه برنيانگيزند و نه خون كسى را بريزند . دربارهء قاتلش نيز سفارش كرد كه « اگر از\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nجرمش درگذريد به تقوا نزديك‌تر خواهد بود » و اين پاره‌اى از آن است :\r\n« خداى را ، خداى را ، دربارهء همسايگان‌تان به ياد آريد .\r\nخداى را ، خداى را ، دربارهء فقيران و مسكينان به ياد آريد و در وسايل زندگىتان آنان را شركت دهيد .\r\nبا مردم همان‌طور كه خدا فرموده سخن به نيكويى گوييد ، و امر به معروف و نهى از منكر را فرو مگذاريد . به فروتنى همت گماريد و به بذل مساعى و احسان دو جانبه .\r\nاز بريدن پيوند دوستى و از تفرقه و كناره‌جويى و روى برتافتن ، بگريزيد . »\r\nلحظه‌اى بعد ، رو به مردم كرد ، به همهء مردم و گفت : « ديروز همدم شما بودم ، امروز مايهء عبرت شما هستم ، و فردا دور از شما . خدا مرا و شما را بيامرزد » تا در برابر مردم و در برابر پروردگار جهانيان فروتنى نموده باشد . آن‌گاه نخست براى خويشتن آمرزش طلبيد و بعد براى مردم .\r\n* * * ضربت در سپيده‌دم جمعه وارد آمده بود ؛ امام دو روز درد كشيد و دم نزد . به خدا متمسّك بود و پياپى سفارش مىكرد كه با مردم خوش‌رفتارى كنند و بر شكسته‌دلان ترحم نمايند . تا شب يكشنبه بيست و يكم رمضان سال چهلم هجرى كه از دنيا رفت .\r\nفرزانهء غريبى زندگى را بدرود گفت كه دوست و دشمن يك‌سان آزردندش .\r\nبزرگ‌مردى غريب كه شهيد زيست و پدر شهيدان از دنيا رفت . شهيد پايمردى شد و دعوت به نيكى ؛ شهيد فرزانگى شد و قهرمانى . شخصيتى كه هرگز بند نمىپذيرفت و گرد ذلت بر تن نمىخواست و هماره به بلندى و والايى مىگراييد و پيكارگرانه گام در طريق ارتقاى حيثيت آدمى مىزد و در اين نبرد ، سازش‌ناپذير و بىامان بود .\r\nآن ابر مرد از دنيا بىآن‌كه دولتى به پا كند برفت تا پس از قرن‌ها ، دولت‌ها به نام خوش‌يمن و پرافتخارش به‌پا سازند و نام مباركش مايهء آشتى و صلح و صفا گردانند و\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nتبهكاران را كه در گور خاك شده و پوسيده‌اند به دادگاه عدل تاريخ بنشانند و دادش بستانند .\r\nاز جهان شهيد رخت بر بست ، تا خاندانى از شهيدان به‌جا گذارد . تا زينب غم‌گسار بماند كه مصايب پيكرش بشكافند و جانش بسوزانند و روزگار بر او چنان درد بارد و رنج آرد كه هيچ كس نديده باشد ، تا حسين به‌جا ماند و در چنگال دشمنش پسر ابىسفيان و دشمنان كينه‌توز و بدخواهى كه از پى آيند .\r\nبه اين ترتيب ، نخستين مرحلهء توطئهء دامنه‌دار و شومى كه عليه على بن ابى طالب و فرزندانش چيده بودند به پايان رسيد تا برسد به مرحلهء دوم و سوم و سپس دهم ، به زنجيره‌اى از فاجعه‌هاى دردناك‌تر ، سخت‌تر ، و هولناك‌تر !\r\nكاخ‌ها به مرگ امام بياراستند بدان‌گونه كه سراب در بيابانى سوزان و تهى از آب و گياه جلوه مىكند . حكومتى به دست نامردمى كه به بهانهء تأسيس دولت و استقرار حكومت دست به هر جنايت مىآلايند برپا شد . و چه زشت است و نحس آن حكومت كه جز بر اجساد بزرگ‌مردان به‌پا نايستد .\r\nاما چه سود كه مستبدان به آهى نيرزند كه فاجعهء شهادت آن رادمرد در سينه انگيخت و به شور آمد و به شورش انقلابيون نسل‌هاى آينده انجاميد ؛ و نه اندوهى را ارزند كه در دل پاك‌دامنان لانه كرد و بال گشود و پر كشيد و سرانجام شعله بر خرمن هستى جباران زد و بر هم‌دستان آنها و بر دولتها كه بنيان كردند و افتخارات كه به هم بستند . چنين دولت‌هايى كى به سرشكى مىارزد كه در ديدهء رنج ديدگان و تبعيديان و آوارگانى موج زد كه بر علىبن‌ابىطالب گريستند ؛ بر اشك‌بارى كه پدر خوب و پرمهر آوارگان و تبعيديان و رنجديدگان بود .\r\nآرى ، زر و سيم دنيا با تمامى آبادانىاش نيارزد به‌كفش آن فرزانهء فقير پادشاهى و پادشاهان به كلمه‌اى كه در نهج‌البلاغهء وى است نمىارزند يا ايده‌اى كه در خيال وى يا قطرهء اشكى كه در ديدهء دل اوست و هنوز نچكيده است .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nبزرگمردى رخت از جهان كشيد و گروهى در ميان خلق به بزرگ‌نمايى برخاستند و شكوه دروغين بر خود بستند . آن يك رفت و عظمت يافت ، و اينان زيستند و به خُردى گراييدند . بدين‌سان ، امام دشمنانش را زيان‌كار گذاشت و گذشت . « 1 »\r\n\r\n\r\n","description":"","footnote":"\r\n( 1 ) . مرانيد كه نوحه‌گرند ، ترجمهء : جلال‌الدين فارسى ، تهران 1346 ، ص 29 - 51 .\r\n","page_name":" 585 ","page_number":585},
  {"content":"\r\n . \r\n","description":"","footnote":"","page_name":" 586 ","page_number":586},
  {"content":"\r\n\r\n\r\nبلاغت امام در خدمت انسان\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n\r\nمرزهاى انديشه و بينش\r\nتند ، شكننده ، پرصدا ، همچون رعد در شب‌هاى طوفانى بود .\r\nچشمه ، همان چشمه است و شب و روز دخالتى در جريان آن ندارند .\r\nهركس كه روش بزرگان شرق و غرب و شخصيت‌هاى گذشته و امروز تاريخ را بررسى و مطالعه كند ، يك پديده و حقيقت آشكار را درك مىكند و آن اين‌كه : بزرگان تاريخ بشريت و شخصيت‌هاى بزرگ تاريخ ، با وجود اختلافى كه در ميدان‌هاى فكرى و تضادهاى عقيدتى و در موضوعات كوشش ذهنى دارند ، اديبان و انديشمندانى داراى نبوغ و برجستگىهاى ويژه‌اند كه فقط از نظر كيفيت ، تفاوت‌هايى با هم دارند . بعضى از آنها به وجود آورنده و سازندهء وضعى هستند و برخى ديگر ، در اين راه گام برمىدارند ولى به مرحلهء سازندگى نمىرسند . و گويى كه نيروى بلاغت و درك ادبى با اشكال ، صور و مفاهيم وسيعى كه دارد ، از لوازم هر روح بزرگى است .\r\nيك نگاه كوتاه به وضع انبيا و پيامبران براى روشن‌ساختن اين حقيقت در ذهن شما كافى خواهد بود . يعنى : در واقع داود ، سليمان ، اشعياء ، ارميا ، ايوب ، مسيح و محمد بزرگانى هستند كه علاوه بر موهبت‌هاى ويژه‌اى كه داشتند از موهبت ادبى نيز\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nبرخوردار بودند .\r\nناپلئون فرمانده ، ادوارد هريو سياستمدار ، لنين قانون‌گذار و رهبر ، افلاطون فيلسوف ، پاسكال رياضىدان ، جواهر لعل نهرو مرد انديشه و حكومت ، پاستور دانشمند طبيعى ، ابن خلدون مورخ و جامعه‌شناس ، و جمال‌الدين افغانى مصلح اجتماعى « 1 » همه و همه ، اديبان و شخصيت‌هايى هستند كه از بلاغت و ادب ، به آن\r\n\r\n\r\n","description":"","footnote":"\r\n( 1 ) . گروهى فرومايه و مغرض ، براى خالىكردن عقده‌هاى درونى خود و يا به‌خاطر مأموريت‌هايى كه دارند ، سيد جمال‌الدين را در مجله‌ها و يا جزوه‌هايى كه منتشر ساخته‌اند ، با نا جوانمردانه‌ترين تهمت‌ها ، مورد حمله قرار داده‌اند .\r\nيك نفر با عنوان مورخ محقق كه به حق « ميراث‌خوار مشروطيت » لقب گرفت ، تاريخ مشروطه نوشته و ضمن تبرئه افراد خائن و بىارج ، سيد جمال‌الدين را متهم به جاه‌طلبى و بىدينى و حتى خيانت كرده است ! . . . فرد گمنام ديگرى در كتابچه‌اى ، او را « بازيگر انقلاب شرق » ناميده ! و اتهامات مزبور را تكرار نموده است و از همه رسواتر ، دامپزشك مطرودى در ننگين‌نامه‌اى ، سيد را عامل استعمار ناميده و در سيادت او شك و ترديد كرده و سپس حرف‌هايى را كه استادان ازل براى كوبيدن سيدجمال‌الدين‌ها گفته‌اند ، به رشته تحرير درآورده است .\r\nما در اين‌جا درصدد پاسخ‌گويى به اباطيل و اراجيف اين عناصر بىهويت نيستيم كه بىشك آلت فعل سياست‌هاى ضدملى و ضدمذهبى اجانب در ايران هستند و دانسته يا ندانسته خود را به ثمن بخس فروخته‌اند و به‌قولى « ميراث‌خوار مشروطيت » گشته‌اند ، بلكه براى آگاهى نسل جوان و مردمى كه دنبال حقايق هستند به مداركى چند درباره سيدجمال‌الدين و نهضت ضداستعمارى او اشاره مىكنيم تا با مراجعه به آنها ، حقيقت امر روشن گردد و به همه آشكار شود كه چرا استعمار غرب مىخواهد توسط ايادى خود ، از سيدجمال‌الدين‌ها انتقام بگيرد . مراجعه به اين كتاب‌ها حقايق بسيارى را بر شما روشن خواهد ساخت : « دائرةالمعارف الاسلامية » چاپ مصر ، ج 7 مقاله گولدزيهر ؛ « خاطرات حاج سياح » چاپ تهران ؛ « زندگى و فلسفه اجتماعى سيدجمال‌الدين » از مدرسى ؛ « آراء و معتقدات سيدجمال الدين » از مدرسى ؛ « اسناد و مدارك درباره سيدجمال‌الدين » از « صفات‌اللَّه جمالى » ؛ « شرح حال سيدجمال‌الدين » به قلم ميرزا لطف‌اللَّه جمالى چاپ برلين ، « العروة الوثقى و الثورةالتحريريه الكبرى » چاپ مصر از سيدجمال‌الدين و محمد عبده ؛ « خاطرات جمال‌الدين الافغانى » از « محمد مخزومى » چاپ بيروت ؛ « اعيان‌الشيعه » تأليف سيد محسن امين عاملى ج 16 چاپ لبنان ؛ « طبقات اعلام‌الشيعه » ج 1 تأليف « شيخ آقا بزرگ تهرانى » چاپ نجف ، « مشاهيرالشرق » از جرجى زيدان چاپ مصر ؛ « حاضرالعالم الاسلامى » توضيحات « اميرشكيب ارسلان » ؛ « جمال‌الدين الافغانى ، ذكريات و احاديث » از عبدالقادر مغربى ؛ « زعباء الاصلاح فىالعصر الحديث » از « احمد امين » چاپ مصر ؛ « الماثر و الاثار » از اعتمادالسلطنه چاپ تهران ؛ « انقلاب يا نهضت سيدجمال‌الدين » چاپ اصفهان از حسين عبداللهى خوروش ؛ « نابغه‌الشرق : السيد جمال‌الدين » تأليف « محمد سعيد عبدالمجيد » چاپ مصر ؛ « تاريخ الامام محمد عبده » تأليف استاد محمدرضا رشيدرضا » ؛ « صيحة جمال‌الدين الافغانى » تأليف « محمود ابوريه » چاپ مصر ؛ « جمال‌الدين الافغانى حياته و فلسفته » از « دكتر محمود قاسم » ؛ « الفكر الاسلامى وصلته بالاستعمار الغربى » چاپ مصر از دكتر محمد البهى » ؛ « عصر اسماعيل » ج 2 تأليف عبدالرحمن رافعى » چاپ مصر ؛ « انقلاب ايران » تأليف براون ؛ « الموسوعه‌العربيه الميسره » چاپ قاهره ؛ « القاموس الاسلامى » تأليف « عبدالله عطيه » چاپ مصر ؛ « جمال‌الدين الافغانى باعث‌النهضه الفكريه فىالشرق » از محمد سلام مدكور چاپ مصر ؛ « مجموعه اسناد و مدارك چاپ‌نشده درباره سيدجمال‌الدين » چاپ دانشگاه تهران ؛ « تاريخ الحركه القوميه عبدالحرمن رافعى » چاپ مصر ؛ « مقالات جماليه » چاپ خاور ؛ « سياستگران دوره قاجار » از خان ملك ساسانى ؛ « تاريخ روابط سياسى ايران و انگليس » ج 5 از « محمود محمود » ؛ « تاريخ بيدارى ايرانيان » از ناظم‌الاسلام كرمانى ج 1 ؛ « دفاع از سيد جمال‌الدين حسينى » چاپ قم ، از سيدهادى خسروشاهى ؛ « جمال‌الدين الافغانى » تأليف قدرى قلعه‌چى چاپ مصر ؛ « حاجى بابا » ج 1 از « جلال‌الدين حسينى » ؛ « فكر آزادى و مقدمه نهضت مشروطيت » از دكتر آدميت ؛ « يادنامه سيدجمال‌الدين اسدآبادى » ؛ « شرح زندگانى و مبارزات ضداستعمارى سيدجمال‌الدين اسدآبادى » از پرويز لوشانى چاپ قم ؛ « مقالات على مشيرى دربارهء سيدجمال‌الدين » ( شماره‌هاى سال 24 و سال 25 ، مجله خواندنيها 1343 ) ؛ كتاب « حيات سيدجمال‌الدين افغان » تأليف محمدامين خوكيانى ، چاپ كابل افغانستان 1318 ؛ « سيد جمال‌الدين پايه‌گذار نهضت‌هاى اسلامى » از صدر واثقى ، « تحريم تنباكو » از بانوكدى ، چاپ تهران ؛ « بيدارگران اقاليم قبله » از محمدرضا حكيمى ؛ « سيدجمال‌الدين مفخر شرق » از سيد غلامرضا سعيدى و « نقش سيدجمال‌الدين در بيدارى مشرق‌زمين » از استاد محيط طباطبايى . . . مداركى كه ذكر شد به‌عنوان نمونه است و ما اميدواريم كه به يارى خدا ، در كتاب مفصلى حقايق بسيارى را درباره سيد جمال‌الدين روشن سازيم و بازيگران عصر خود را كه مغرضانه ، حقايق تاريخى را وارونه جلوه مىدهند ، رسوا كنيم و بىترديد مراجعه به مجموعه آثار سيد جمال الدين كه بكوشش اين‌جانب جمع‌آورى ، تحقيق و تنظيم شده و اخيراً در « قم » و « قاهره » در 9 جلد و 2500 صفحه چاپ و منتشر شده است بسيارى از حقايق را روشن خواهد ساخت . م\r\n","page_name":" 590 ","page_number":590},
  {"content":"\r\n\r\nمقدارى دارا بودند كه آنان را در رديف شخصيت‌هاى بزرگ جهانى قرار مىدهد . « 1 » هر كدام از اين گروه ، شكل و رنگى از اشكال و رنگ‌هاى كوشش فكرى را دارا بودند كه البته طبيعت و موهبت مخصوص‌شان ، آن را در هركدام به مقدار معينى فراهم ساخته بود و سپس انگيزهء زيبايى ، پاره‌اى از آن را در چهارچوب تعبيرات لفظى خاصى ، به‌ظهور مىرساند كه نمونه‌اى از بلاغت محض به‌شمار مىرود .\r\n\r\n\r\n","description":"","footnote":"\r\n( 1 ) . البته واضح است كه مقام انبياء و رهبران آسمانى والاتر و بالاتر از مقام شخصيت‌هاى بزرگى است كه در تاريخ پيدا شده‌اند ، و اصولًا مقايسه اين دو گروه ، با توجه به نكات بسيارى ، صحيح نيست ، ولى ما براى رعايت امانت در ترجمه ، متن گفتار مؤلف را ترجمه نموديم . م\r\n","page_name":" 591 ","page_number":591},
  {"content":"\r\n\r\nاين حقيقت ، به‌طور واضح و روشن در شخصيت علىبن ابىطالب نمودار مىشود و از همين جاست كه او پيشواى ادبيات انسانى است كه رمز آن بلاغت است .\r\nهم‌چنان‌كه او پيشوا و راهبر حقوقى است كه در تعليمات و رهنمودهاى خود آنها را تثبيت نموده است و نشانه او در اين امر ، نهج‌البلاغه است كه از نظر اصول بلاغت عربى ، تالى قرآن است و علاوه بر آن ، در طول تقريباً سيزده قرن سبك و اسلوب ادبيات عرب به آن پيوند يافته و اساس خود را بر آن استوار ساخته و از آن بهره‌مند گشته و جنبه‌هاى ارزندهء آن را در چهارچوبى از بيان سحرانگيز ، زنده ساخته است .\r\n* * * در موضوع بيان ، علىبن ابىطالب گذشته را به آينده پيوند داده و شاهكارهاى بيان شفاف و بىآلايش وابسته به فطرت سليم دوران جاهلى را به بيان پاك و تهذيب‌شدهء پيوسته به فطرت سليم و منطق نيرومند دوران اسلامى پيوند داده است و البته اين پيوستگى در فطرت پاك و منطق منسجم بيان اسلامى ، آن‌چنان محكم و استوار است كه هرگز نمىتوان گوشه‌اى از آن را جدا ساخت و به جهت دارابودن بلاغت دوران قبلى و افسون بيان نبوى ، بعضى دربارهء سخنان او گفتند : « سخن او فروتر از سخن خالق و فراتر از كلام مخلوق است » .\r\nو البته در اين نكته هيچ جاى تعجب و شگفتى نيست . براى علىبن ابىطالب همهء امكانات و وسايلى كه او را به اين مرحله از بلاغت برساند ، آماده بود . او در محيطى پرورش يافت كه فطرت انسانى در آن پاك‌تر و بىآلايش‌تر مىگشت ، و سپس او با حكيم‌ترين و داناترين مردم ، محمدبن عبداللَّه به‌سر برد و زندگى كرد . و از پيامبر ، رسالت او را با همه حرارت و نيرومندى كه داشت ، دريافت . و علاوه بر اين ، او داراى استعدادهاى مهم و مواهب بزرگى بود و درواقع اسباب و عوامل تفوق و برترى ، از فطرت و محيط ، همه و همه در وجود وى گرد آمده بود .\r\n* * *\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nدربارهء ذكاوت ، هوش و ادراك بىحساب او ، هر جمله‌اى از نهج‌البلاغه شاهد گويايى است و به‌عبارت ديگر ، عبارات نهج‌البلاغه نشان‌دهندهء ذكاوت و نيروى انديشه و عمل خارق‌العادهء اوست . اين ذكاوت و ادراك زنده ، سازنده ، توانا ، گسترده ، عميق ، شامل و جامع همهء مفاهيم بود .\r\nاين انديشه و هوش ، اگر در موضوعى به‌كار مىرفت ، بر همه جهات و جوانب آن اشراف مىيافت و كوچك‌ترين نكتهء آن را فرو نمىگذاشت و هيچ قسمت آن تاريك نمىماند و به عمق هر چيز مىرسيد و آن را از هر طرف زير و رو مىساخت و تكان مىداد و پنهان‌ترين نكات و تاريك‌ترين اسباب و عوامل آن را درمىيافت ، چنان‌كه همهء نتايج صحيح و درستى را كه از آن علل و اسباب به‌وجود مىآمد ، درك مىكرد و نزديك‌ترين نتيجه را همانند دورترين نتيجه‌ها به‌دست مىآورد .\r\nاز مميزات ذكاوت و هوش بىنظير علوى اين تسلسل و ترتيب منطقى و اصولى است كه در هر گوشهء نهج‌البلاغه آن را مىيابيد . و هم‌چنين اين هم‌آهنگى و وحدت بين يك نظريه و نظريه ديگر است ، تا آن‌جا كه هر يك از آنها نتيجهء طبيعى نظريه قبلى و مقدمه نظريه بعدى به‌شمار مىرود . و اگر دقت كنيد خواهيد ديد : هر جمله‌اى كه در بيان موضوعى آمده است ، بدون آن معنا تمام نيست و يا مفهوم كامل به‌دست نخواهد آمد . و بلكه مىتوان گفت در عبارات امام على ، جمله‌اى نمىيابيد كه بحث امام بدون آن تام و تمام باشد . و اصولًا به‌علت وسعت افق فكرى امام ، او لفظى را به‌كار نمىبرد مگر آن‌كه آن لفظ و كلمه شما را به دقت و تأمل بيشتر بخواند . و هيچ عبارتى را نمىبينيد مگر آن‌كه در برابر شما ، افق‌هاى وسيع‌ترى را از نظر فكرى گشايد كه در وراى آن ، افق‌هاى ديگرى از نظر انديشه و فكر ، وجود دارد .\r\nببينيد كه جملات زيرين امام على ، چگونه ميدان وسيعى از راه‌هاى تفكر و دقت را در برابر شما مىگشايد : « مردم دشمن چيزى هستند كه از آن آگاه نيستند » و « قيمت و ارزش هر انسانى با كار نيكى است كه انجام مىدهد » ؛ « فجور و تباهى ، پناه‌گاه پستى\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nاست » . به‌نظر شما اين سخن كوتاه ، تا كدام مرحله از اعجاز رسيده است ؟ « هركه سبك‌بار شد ، زودتر به مقصد رسيد » . در عبارت‌هاى كوتاه و چهارگانه فوق ، مفاهيم بزرگى وجود دارد كه در الفاظى اندك ، به وضوح شرح داده شده است كه گويى قرآنى ديگر از آسمان نازل گشته است !\r\nسپس ، اين بيان كه در توصيف خصلت « حسود » و نشان دادن ماهيت نفس و درون وى ، حقيقتى را نمايان مىسازد ، تا چه حدى از ذكاوت شديد و جامعيت موضوع و عمق ادراك را نشان مىدهد ؟ آن‌جا كه مىگويد : « هيچ ستمگرى را چون فرد حسود ، شبيه‌تر به يك فرد ستم‌ديده نديدم : آه مدام ، ناراحتى دايمى ، قلبى ناآرام ، اندوهى هميشگى . . . خشمناك بر كسى كه بىگناه است و بخيل بر چيزى كه مالك آن نيست » .\r\nدر نهج‌البلاغه ، پيدايش هر فكرى از افكار ديگر ادامه مىيابد . از همين‌جاست كه شما در برابر انبوهِ افكار و انديشه‌هايى قرار مىگيريد كه پايانى ندارد . ولى اين افكار ، در عين حال روى هم انباشته نمىشوند ، بلكه در عين به‌هم‌آميختگى از همديگر ممتاز گشته و هركدام بر ديگرى مترتب مىگردد . و البته در اين زمينه ، بين نوشته‌هاى امام و آنچه او بدون مقدمه و به‌طور ارتجالى بيان مىداشت ، هيچ فرقى وجود ندارد ، زيرا چشمه ، همان چشمه است و در جريان آن ، شب و روز دخالتى ندارند .\r\nدر خطبه‌هاى ارتجالى امام ، معجزات و شگفتىهايى از افكار وابسته و پيوسته به قانون عقل استوار و منطق محكم وجود دارد . و شما اگر بدانيد كه علىبن ابىطالب ، براى القاى خطابه‌اى هيچ‌وقت خود را از قبل آماده نمىساخت و حتى چند دقيقه از وقت خود را هم صرف آن نمىكرد ، از اين قدرت و استحكام خطبه‌ها يكّه خواهيد خورد . در واقع اين خطبه‌ها از قلب او مىجوشيد و از خاطر او مىگذشت و بر زبانش جارى مىگرديد ، بدون آن‌كه زحمتى به خويشتن بدهد ، يا كوششى را بر خود تحميل كند ، درست مانند برق كه هنگام درخشيدن ، پيشاپيش خبر نمىدهد و مانند صاعقه و تندر كه مىغرد ، بىآن‌كه خود را آماده ساخته باشد . و مانند تندباد ، در آن هنگام كه\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nمىوزد و مىپيچد و مىرود و زمين را جارو مىزند و به‌سوى هدف نهايى خود مىرود و سپس برمىگردد و دور مىزند ، بىآن‌كه در اين رفت و برگشت ، جز « قانون حادثه » و منطق مناسب و اقتضاى حال ، انگيزه‌اى وجود داشته باشد و يا اين امر ، به سابقه و لاحقه‌اى نيازمند باشد .\r\nاز مظاهر عقل نيرومند در نهج‌البلاغه ، چهارچوبى است كه علىبن ابىطالب به‌وسيله آن ، احساسات حزن‌انگيز و عميق خود را هنگامى كه در درون وى به هيجان مىآمد ، ضبط مىنمود و نگه‌مىداشت ؛ مهر و عاطفه شديد وى ، هنگامى كه مىخواست او را در درياى اندوه و غم‌هاى بىپايان فرو برد ، با نيروى عقل مهار مىشد و عقل و خرد به‌وضوح و آشكار ، قدرت خود را نشان مىداد و على همان فرماندهى بود كه امرش مطاع و قدرتش برجاى بود .\r\n* * * از شگفتىهاى ذكاوت و انديشه بىحد علىبن ابىطالب در نهج‌البلاغه‌اش ، آن است كه او بحث و بررسى ، توصيف و تعريف را متنوع و گوناگون ساخته و در هر موضوعى با قدرت كامل مطلب را بيان داشته است و كوشش فكرى وى در قسمتى از موضوعات ، او را از قسمت‌هاى ديگر بازنداشته است . علىبن ابىطالب با منطق نيرومند يك حكيم آشنا به اوضاع روزگار و وضع مردم و طبيعت افراد و توده‌ها سخن مىگويد .\r\nامام على ، رعد و برق و زمين و آسمان را توصيف مىكند و سپس سخن را به بيان تاريخ طبيعى مىكشاند و رازهاى خلقت را در آفرينش خفاش ، مورچه ، طاووس ، ملخ و نظاير آنها آشكار مىسازد . و آن‌گاه براى جامعه دستورهايى صادر كرده و براى اخلاق قوانينى وضع مىكند . سپس در سخن از آفريدگار هستى و شاهكارهاى عالم وجود ، اعجاز مىكند . و بىشك شما اين مقدار از شاهكارهاى انديشه تابناك و منطق استوار را ، آن هم با اين سبك و روش بىنظيرى كه در نهج‌البلاغه وجود دارد ، در\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nسراسر ادبيات عرب نخواهيد يافت .\r\n* * * دايرهء تصرف انديشه و نيروى تخيل هم در نهج‌البلاغه آن چنان گسترده و بىانتهاست كه همچون مرغى بلندپرواز ، در همهء آفاق پرواز مىكند . و در سايه همين قدرت نيرومند خيال كه بسيارى از حكما و فلاسفه قرون و انديشمندان ملت‌ها از آن محروم بودند ، علىبن ابىطالب از عقل و تجربه‌هاى خود مفاهيمى درك مىكند كه داراى اصالت خالص است ، و آن‌گاه آنها را در شكل زيبا و زنده‌اى ، در چهارچوبى از كمال آن چنان بيان مىدارد كه همهء رنگ‌آميزىهاى زيبا ، در بهترين و جالب‌ترين شكل‌ها ، در آن به‌كار رفته است . هرگونه مفهوم عقلى خشك كه بر ذهن علىبن ابىطالب خطور مىكرد ، از جمود و خشكى بيرون مىآمد و بال و پر درمىآورد و به هرسو پرواز مىكرد و شكل جمود را از دست مىداد و حقيقت خويش را متبلور مىساخت .\r\nدر واقع ، نيروى تصرف انديشه علىبن ابىطالب نمونه‌اى از نيروى بزرگ ذهن است كه بر پايه‌اى از واقعيت عميق و ريشه‌دار استوار است كه هر حقيقتى را دربرمىگيرد و آن را جلوه‌گر مىسازد ! و آن‌چنان آن را گسترش مىدهد كه به سرچشمه و هسته مركزى آن برسد و سپس به رنگ‌هاى گوناگونى آرايشش دهد . از همين‌جا بود كه حقيقت در بيان علىبن ابىطالب روشنايى و وضوح كاملى مىيافت و آن‌گاه شنونده كه مىخواست آن را دريابد ، خودبه‌خود آن را در دل خود مىيافت !\r\n* * * يكى ديگر از امتيازهاى امام على ، نيروى دقت و ملاحظهء بىنظير او بود . چنان‌كه قوهء حافظه و يادآورندهء وى ، مخزن وسيع خاطرات و انديشه‌ها بود . نيرنگ‌ها و كينه‌هاى گروه‌هاى نيرنگ‌باز از يك طرف و اخلاص پاك‌بازان و وفاى نيك‌مردان از سوى ديگر ، در طول مراحل مختلف زندگى وى دست به دست هم داده و براى\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nنيروى خيال و تصرف انديشه امام على كه خود به‌وجودآورندهء هرگونه لطف و زيبايى بود ، عوامل و عناصر تكامل‌دهنده‌اى شده بودند . از همين‌جا بود كه عواطف و احساسات امام ، به همراهى و همكارى نيروى خيال ، تابلوهاى زيبا و زنده و جالب و ارزنده‌اى را به‌وجود آورد كه واقعيت پاك را همچون درختى پرشاخ و برگ ، داراى گل و ميوه ، زيبا و برازنده ، نشان مىدادند و به همين جهت است كه شما اگر بخواهيد مىتوانيد عناصر ذهن نيرومند در نهج‌البلاغه را به تابلوهاى زيبا تبديل كنيد ، از آن رو كه تشبيهات امام على آن چنان نيرومند ، واقعى ، گسترده و پر از نقش و نگار است كه همچون تابلويى زنده در برابر شما مجسم مىشود .\r\nبه راستى چه زيباست تصرف انديشه و قوه ذهن امام ، در آن هنگام كه مردم بصره را پس از واقعهء جمل ، در حالىكه از آنان رنجيده‌خاطر است ، مورد خطاب قرار داده و مىفرمايد :\r\nالبته كه سرزمين شما غرق و ويران مىشود ، تا آن‌جا كه گويى من به چشم خود مىبينم مسجد آن ، مانند سينهء مرغى در وسط موج دريا ، نمايان است .\r\nچنان‌كه اين تشبيه ديگر امام نيز سحرآميز است : « فتنه‌هايى ، مانند لحظه‌هاى شب ، ظلمانى و تاريك » .\r\nو هم‌چنين است اين تشبيه زنده و جالب : « من همانند قطب آسياب هستم . آسياب مىچرخد و مىگردد و من در جاى خود برقرار و ثابت ايستاده‌ام » .\r\nدر جايى ديگر ، امام تابلوى پرشكوهى را ترسيم مىكند و در آن ، بلندى و برآمدگى خانه‌هاى مردم بصره را به خرطوم فيل تشبيه مىنمايد كه كنگره‌هاى آن خانه‌ها ، همچون بال‌هاى كركس هويداست : « واى بر كوچه‌هاى آباد شما ! نفرين بر خانه‌هاى زينت‌يافتهء شما كه بال‌هايى همانند بال‌هاى كركسان و خرطوم‌هايى مانند خرطوم‌هاى فيلان دارند » .\r\n* * *\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nاز مزايا و برجستگىهاى انديشهء وسيع او ، نيروى « تمثيل » است . و تمثيل در زبان و ادبيات امام على ، شكل درخشانى از زندگى است . براى نمونه در اين زمينه ، مىتوانيد به زمامدار و صاحب‌قدرتى بنگريد كه مردم وضع و زندگى او را آرزو مىكنند و مىخواهند كه همانند او باشند ، ولى او خود بهتر مىداند كه در چه موقعيت بغرنج و ترسناكى گير كرده است . او با اين‌كه مركوب خود را مىترساند و نهيب مىزند ، ولى در عين حال ، هميشه در ترس و هراس است كه مبادا او را سرنگون ساخته و از بين ببرد . ببينيد علىبن ابىطالب اين معنا را چگونه ممثل ساخته و چه مىگويد ؟\r\nصاحب قدرت و فرد زورمند ، مانند كسى است كه بر پشت شير سوار شده باشد :\r\nمردم بر حال و وضع او غبطه مىخورند و مىخواهند به‌جاى او باشند ، ولى او ، موقعيت و وضع خود را بهتر درك مىكند .\r\nاگر نمونهء ديگرى مىخواهيد ، به گفتار ديگر امام گوش دهيد . در اين گفتار امام حالت مردى را كه مىكوشد دشمن خود را سركوب كند و خود در معرض خطر است ، مجسم ساخته و مىگويد : « تو مانند مردى هستى كه بر سينهء خود نيزه مىزند ، تا آن‌كه را در پشت سر خود او سوار است ، به‌قتل برساند » !\r\nاز همهء اين نمونه‌ها گذشته ، به اين سبك و روش جالب توجه نماييد كه امام در ترسيم وضع دروغگو ، از آن استفاده نموده است : « زنهار ! با دروغگو آشنا و رفيق مباش كه او مانند سراب ، دور را به تو نزديك جلوه مىدهد و نزديك را از تو دور مىسازد » .\r\n* * * گروهى معتقدند : در عالم هنر ، هنرمند مىتواند هرگونه زشتى طبيعت را زيبا جلوه دهد . اين نظريه اگر درست باشد ، دليل آن در سخن امام على درباره مردگان و صاحبان قبور به‌خوبى آشكار است . راستى كه مرگ سهمگين است و چهره‌اى زشت\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nو كريه دارد . ولى ببينيد كه سخن علىبن ابىطالب در اين زمينه چقدر جالب و زيباست . اين گفتار ، از عاطفه و احساس خلاق ، بهره زيادى برده و از نيروى تخيل زيبا سهم وافرى دارد . و از همين‌جاست كه اين سخن امام ، تابلويى نفيس از مجموعهء آثار هنرى است كه فقط تابلوهاى بزرگان هنر در اروپا ، در آن‌هنگام كه در شعر و آهنگ و رنگ‌آميزى وحشت و هراس مرگ را نشان مىدهند ، مىتوانند به آن شباهت داشته باشند ، ولى باز به‌پايهء آن نمىرسند .\r\nعلىبن ابىطالب پس از آن‌كه چگونگى مرگ را به زندگان يادآور مىشود و بين آن دو پيوندى ايجاد مىكند ، به آنها هشدار مىدهد كه به اين منزل وحشتناك نزديك مىشوند . سخن امام آن‌چنان حزن‌انگيز و دردناك بوده ، با رنگى تيره و سياه آميخته است كه نظير اين رنگ‌آميزى را در هيچ تابلويى نمىتوان يافت :\r\nگويا هركدام از شما ، در روى زمين به سرمنزل تنهايى خود رسيده است ! راستى كه چه خانه بىكس و چه منزل وحشتناك و چه مكان بىهمدمى است ؟ !\r\nامام سپس افراد زنده را به سرعت سرسام‌آورى كه به‌سوى مرگ مىروند ، ولى خود آن را درك نمىكنند ، متوجه ساخته و آنان را هشدار مىدهد . امام اين موضوع را در جملات كوتاه و به‌هم‌پيوسته‌اى بيان مىكند كه گويى از آن ، صداى بيدارباش طبل و شيپور جنگ به‌گوش مىرسد :\r\nراستى ساعت‌هاى روز چه زود مىگذرند ؟ راستى روزهاى ماه و ماه‌هاى سال و سال‌هاى عمر ، چه سريع به پايان مىرسند !\r\nپس از اين جملات ، امام در ذهن مردم ، شكل جالبى را ترسيم مىكند كه عقل به آن امر مىدهد و عاطفه آن را روشن مىسازد و تخيل شكوفان ، عناصر آن را مجسم مىسازد و سپس موجب حركت‌هاى پىدرپى و به‌هم‌پيوسته‌اى در وجود انسان مىشود : چشم‌هايى گريان ، ناله‌هاى حزن‌انگيز ، اعضاى زار و خسته : « آرى ، روزهايى كه در فاصله عمر شما افراد زنده و مردگان پيش مىآيند ، به شما گريه كرده و ناله\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nسرمىدهند »\r\nعلىبن ابىطالب آن‌گاه به اصل مطلب برمىگردد و عنان عاطفه و تخيل را آزاد مىگذارد تا تابلوى جاودانه‌اى از شعر زنده به‌وجود آورند :\r\nولى آنان جامى نوشيدند كه دم فرو بستند و خاموش شدند و گوش‌شان از شنيدن بازماند و جنبش و تكانشان پايان يافت . گويا كه خفته‌اند . آنان با يكديگر همسايه‌اند ، ولى آشنايى و انسى ندارند و دوستانى هستند كه همديگر را ملاقات نمىكنند . رشته آشنايى بين آنان قطع شده و پيوند برادرى بين‌شان گسسته است ، همه دور هم هستند ، ولى تنها به‌سر مىبرند . و با اين‌كه دوست يكديگرند ، اما از هم جدا شده‌اند .\r\nآنان براى شب روزى و براى روز ، شبى نمىشناسند . شب و روز ، تاريكى و روشنايى بر آنان ابدى و جاودانه است .\r\nسپس امام اين سخن دهشتناك را در بارهء آنان مىفرمايد :\r\nكسانى را كه به ديدن آنها بروند ، نشناسند و كسانى را كه بر ايشان گريه كنند ، دلدارى ندهند و افرادى را كه صدايشان كنند ، پاسخ ندهند .\r\nبه راستى آيا شما اين ابداع را كه در تصوير هراس از مرگ و وحشت قبر و وضع ساكنان آن ، در كلام امام آمده ، در جاى ديگر ديده‌ايد ؟ « همسايه‌اند ولى آشنايى و انسى با يكديگر ندارند » ؟ و علاوه بر اين ، آيا به اين شكل هراس‌انگيز از ابديت مرگ كه فقط انديشه امام على آن را ترسيم مىكند توجه نموده‌ايد : « شب و روز ، تاريكى و روشنايى بر آنان ابدى و جاودانه است » ؟ !\r\nو البته امثال اين شاهكارها ، در نهج‌البلاغهء امام بسيار زياد است .\r\n* * * اين ذكاوت و نيروى ذهن در نهج‌البلاغه ، همچون طبيعتى به‌هم‌پيوسته ، با عاطفهء پرشورى متحد مىگردد كه هردو را روشنايى زندگى ، هيجان و نيرو مىبخشد . از همين‌جاست كه فكر و انديشه به جنبش درمىآيد و در رگ‌هاى آن . خون گرم و\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nحيات‌بخش جريان مىيابد . و به همين دليل است كه القاى آن انديشه ، احساسات و عقل شما را به يك ميزان مخاطب مىسازد ، براى آن‌كه اين فكر و انديشه ، در واقع از عقلى سرچشمه گرفته كه با عاطفه و احساسى پرشور آن را نيرو مىبخشد .\r\nدر عالم ادبيات و هنر ، اگر اندامى از عاطفه و احساس جانمايه نيابد ، اعجاب انسان را برنمىانگيزد . براى آن‌كه سرشت انسانى ، به‌طور طبيعى چيزى را مىپسندد و مىپذيرد كه محصول و توليدشدهء همان سرشت باشد ، و ما اين تأثير ادبى كامل را در نهج‌البلاغه امام على به وضوح مىبينيم . شما هنگامى كه نهج‌البلاغه را مورد مطالعه قرار دهيد و از نقطه‌اى به نقطه ديگر بپردازيد ، خود را در درياى مواج و پرتلاطمى از گرمى عاطفه ، و همهء اشكال و رنگ‌هاى احساس انسانى خواهيد يافت .\r\nآيا به‌راستى شما ، هنگامى كه سخنان زير را از زبان امام على مىشنويد ، در قلب خود احساس شور و عاطفه ، تأثر و رقت انسانى نمىكنيد ؟ گوش كنيد و ببينيد علىبن ابىطالب چه مىگويد : « اگر كوهى مرا دوست بدارد از هم مىپاشد » و « كسى را كه فرمان نبرد ، چه رأى و نظريه‌اى بدهد ؟ » و « مرا رها سازيد و به‌دنبال كس ديگرى برويد » و « اى روزگار ! اى روزگار ! كس ديگرى غير از من را بفريب ! » و هم‌چنين اين سخن كوتاه و آكنده از مهر و محبت : « از دست‌دادن دوستان موجب غربت و تنهايى است » و « خداوندا ! من شكايت قريش را پيش تو آورم . آنان خويشاوندى مرا قطع كرده و ظرف مرا واژگون ساخته و گفتند : بايد خلافت را بپذيرى ! و يا گفتند خلافت را نبايد قبول كنى ! يا در غم و اندوه شكيبا باش و يا از ناراحتى و تأسف جان بده ! و درواقع من ديدم جز خاندان و اهل بيت خودم ، كسى يار و ياور من نيست و از من دفاع و پشتيبانى نمىكند . »\r\nباز به اين سخنان زيبا و جالب و نيرومند ، در عاطفه و احساس انسانى ، از زبان امام على گوش فرا ده كه به هنگام دفن بانو فاطمه زهرا آن را بر پسرعمويش ، محمد ، پيامبر خدا ، بازگو كرده است :\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nاى پيامبر خدا ! سلام و درود من و دخترت را كه در همسايگى تو فرود آمد و زود بر تو ملحق شد ، بپذير ، اى پيامبر خدا ! شكيبايى من در فراق و جدايى برگزيده و نور ديدهء تو اندك شد و صبر من به نهايت رسيد ولى فراق و جدايى تو آن‌چنان بزرگ و جان‌گداز است كه براى ساير مصيبت‌ها ، جاى تسلى است .\r\nو باز امام مىگويد :\r\nاندوه من جاودانى است . شب من هميشه بيدارى است ، تا خداوند مرا نيز به سرايى بخواند كه تو در آن جاى دارى .\r\nسپس به اين خبر گوش دهيد : يك نفر از نوف بكالى درباره يكى از خطبه‌هاى آن حضرت چنين نقل مىكند : روزى اميرالمؤمنين در كوفه براى ما خطبه‌اى ايراد كرد ، امام در حالى كه بر روى سنگى ايستاده بود كه جعدةبن هبيرهء مخزومى براى او تهيه كرده بود ، جليقه‌اى از پشم بر تن داشت . بند شمشيرش از ليف خرما بود و نعلين ( كفش‌هاى ) وى نيز از ليف خرما بود ، درضمن سخنان خود چنين گفت :\r\nهان ! آنچه از دنيا روى به ما داشت ، پشت كرد و آن‌كه پشت كرده بود ، روى آورد .\r\nنيك‌مردان و بندگان پاك خداوند قصد كوچ كردند و دنياى اندك و فانى را ، بر آخرت بزرگ و جاودانى فروختند . البته آن گروه از برادران ما كه خونشان در صفين ريخته شد ، زيان نكرده‌اند . اگر آنان امروز زنده مىماندند ، غصه‌ها را همچون لقمه‌هاى گلوگير فرو مىدادند و آب فاسد و كدر مىنوشيدند ! آرى ! به‌خدا سوگند ، آنان خداوند را ملاقات كرده و پاداش خود را از او دريافت نمودند و خداوند آنان را پس از بيم و هراس ، در سراى امن جاى داد . راستى كجا رفتند آن برادران من كه در راه حق گام برداشتند و كشته شدند ؟ كجاست عماربن ياسر ؟ كجا رفت ابن تيهان ؟ و چه شد ذوالشهادتين ؟ راستى آنان و ديگر برادران‌شان كه در راه حق و براى كار نيك پيمان بستند ، كجا رفتند ؟\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nنوف نقل مىكند : آن‌گاه علىبن ابىطالب دستى بر ريش خود برد و سخت بگريست .\r\n* * * ضراربن حمزه صابى مىگويد : من گواهى مىدهم امام بعضى اوقات مىديدم در پشت پردهء تاريك شب ايستاده و دست بر ريش خود داشت و مىناليد و مىخروشيد و با اندوه تمام گريه مىكرد و مىگفت :\r\nاى روزگار ، اى دنيا ! از من دور شو ، چرا آهنگم را كرده و مشتاق من شده‌اى ؟ آن‌روز مباد كه نوبت تو فرا رسد ، نه ، هرگز ! من فريب تو را نمىخورم ، ديگرى را گول بزن ، من به تو نيازى ندارم . من تو را سه‌طلاقه كرده‌ام و ديگر به‌سوى تو باز نمىگردم .\r\nزندگى تو كوتاه و ارزش تو اندك و آرزويت پست و بىارج است . آه ! از كمى توشه و دورى راه و درازى سفر و بزرگى مقصد . . . .\r\nاين شور و هيجان را كه امام در زندگى خود شناخته ، در هر قسمت از نهج‌البلاغه به‌چشم مىخورد : هم در مقام خشم و غضب و هم در آن‌جا كه مهر و عاطفه را برمىانگيزد ، همراه اوست .\r\nحتى آن‌جا كه او سستى و كوتاهى يارانش را در پشتيبانى از حق ديد ، در حالىكه ديگران راه باطل خود را با جان و مال يارى مىكردند ، سخت رنجيد و لب به شكايت گشود و گله‌ها كرد و سرزنش‌ها نمود كه تند ، شكننده و پرصدا بود ، همچون تندر و رعد در شب‌هاى طوفانى ! در اين زمينه كافى است كه خطبهء جهاد را بخوانيد كه با اين جملات شروع مىشود : « اى مردمانى كه در ظاهر گرد هم آمده‌ايد و دل‌ها و هدف‌هايتان گوناگون است ! سخنان شما سنگ خارا را مىشكند و نابود مىسازد . . . »\r\nبا مطالعهء اين خطبه ، به‌خوبى درك خواهيد نمود چه شور و غوغاى دردناكى از دل پرخون امام برخاسته و به اين خطبه چه گرمى و شور و حياتى بخشيده است .\r\nنوشتن دربارهء مهر على كه همه جا به آثار او گرمى مىبخشد ، پايان‌ناپذير است كه\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nاگر سراسر اين كتاب را هم به آن اختصاص دهيم باز گوشه‌اى از آن را هم نگرفته‌ايم . با اين حال ، شمه‌اى از آثار پرارج علىبن ابىطالب را در فصل « برگزيده‌اى از سخنان زيباى امام » - كه در آخر اين كتاب مىآيد - بخوانيد تا اشكال و انواع مهر و عاطفه علىبن ابىطالب را كه داراى نيروى خلاق و ريشه عميقى است ، دريابيد و به‌دست آوريد .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nوحدت هستى\r\nهمهء آنچه در جهان هستى از همديگر دورند در يك رشته به‌هم پيوسته‌اند و دو طرف آنها به ازل و ابد بسته است .\r\nادبيات و سخنان پرمايه ، در انديشه ، ادراك ، خيال ، طبع و ذوق سخنور اصالت و ريشه‌اى دارد كه او را در يك وحدت و به‌هم‌پيوستگى مطلق ، با موجودات جهان هستى پيوند مىدهد . سپس اين اصالت وقتى بخواهد از زبان اديب ، در قالب لفظى بيرون بيايد ، با سبكى زيبا و جالب ، با رنگى از وحدت و پيوستگى هستى ظاهر مىشود كه پيداست با روح وحدت زنده است و اين درواقع ، نمودار زنده‌اى از تأثير جهان هستى بر وجود اديب و تأثير اديب بر جهان هستى است .\r\nو از آن‌جا كه وظيفه علم و دانش ، تجزيه و تحليل است و هر نكته‌اى را به‌تنهايى مورد ارزيابى قرار مىدهد ، وظيفهء هنر و ادبيات ، ايجاد وحدت و به‌هم‌پيوستگى است . و از آن‌جا كه علم به اشياء جهان هستى ، بدين منظور مىنگرد كه آنها را از همديگر جدا ساخته و مورد بررسى قرار دهد ، هنر و ادبيات سر آن دارد كه به اشياء جدا از هم ، آن‌چنان بنگرد كه در اصل و حقيقت خود يكى هستند ، تا آن‌جا كه اين امر باعث گرديد انديشه و نظريهء پيوند و وحدت كامل بين همهء مظاهر و جلوه‌هاى جهان هستى به‌وجود آيد .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nپس درواقع ، ادبيات و هنر ، جز اين جامعيت مفهوم ديگرى ندارد .\r\nو اگر فلاسفه در قرون اخير متوجه وحدت جهان هستى شده‌اند ، ادبا و هنرمندان ، از روزى كه انسان به‌وجود آمد و در اعماق و درون آن بذر هنر و ادراك ادبى پيدا شد ، متوجه اين نكته گرديدند ، زيرا دليل و برهان فلاسفه ، عقل و قياس آنهاست ، و اين دو ، نسبت به عناصر تشكيل‌دهندهء يك انسان زنده محدودند ؛ ولى رهنماى اديب و هنرمند ، عشق و ذوق يا احساس و الهامى است كه هر دو جرقه‌اى روشن از درون و تمام عناصر تشكيل‌دهندهء هستى يك انسان بوده و يك‌باره از روح او برخاسته است .\r\nعلاوه بر اين ، نظريهء فلاسفه دربارهء جهان هستى ، به‌مثابهء يك وحدت به‌هم‌پيوسته و متكامل ، در مقام مقايسه با نظريهء ادبا و هنرمندان ، يك نظريهء سطحى و ظاهرى است . براى آن‌كه فلاسفه اشياء گوناگون را جدا از هم مورد دقت و مطالعه قرار مىدهند و مىسنجند و سپس آنها را ضبط مىكنند و وسيلهء آنها در اين امر ، تنها عقل و خرد است ؛ و عقلِ جزئى از يك انسان زنده ، يعنى گوشه‌اى از عناصر تشكيل‌دهندهء آن است ، ولى ادبا و هنرمندان ، خود با زندگى و جهان هستى ، به‌طور مستقيم و دائمى ، پيوند دارند و در همهء حالات و با تمام نيرو با احساس ، عقل ، خيال ، ذوق ، يعنى با تمام وجود خود ، با هستى و حيات پيوند دارند . بنابراين ، اين گروه در درك و فهم اين وحدت و به‌هم‌پيوستگى در عالم وجود ، قديمىتر و عميق‌تر از فلاسفه‌اند . و درواقع ادبا ، استادان فلاسفه هستند : استادان و راهنمايان آنان از روزى كه بوده‌اند ، تا روزى كه خواهند بود .\r\nپس اگر موضوع از اين قرار باشد - چنان‌كه هست - بايد گفت : علىبن ابىطالب از نظر بينش و اسلوب ، بزرگ‌مردى از بزرگان اين گروه است . گروه جاودانه مردانى كه پرده‌هاى حقايق را كنار زدند تا حقيقت را آن‌طور كه هست ، دريابند . . . گروهى كه مانند ديگر مردم ، همه چيز را مىبينند ، ولى فقط آنان عمق و درون قضيه را مىفهمند و درك مىكنند . . . گروهى كه به ستارگان آسمان ، ريگ‌هاى بيابان ، آب‌هاى دريا و\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nجامه‌هاى جهان هستى ، مىنگرند و همهء آنها را از روح و روان خود مىيابند . روح و روانى كه در جهان هستى آن‌چنان نيروى زيبا و آراسته‌اى را احساس مىكند كه يك‌پارچه و جامع‌الاطراف است و از روز ازل بوده و تا ابد نيز پايدار خواهد ماند .\r\n« ميخائيل نعيمه » كه انگيزه‌هاى اديب و هنرمند ، در ادبيات معاصر جهان عرب را ، در احساس عميق او به وحدت جهان هستى مىداند ، مىگويد : « . . . چگونه كسى مىتواند اديب و هنرمند باشد ، ولى ريشه‌هاى آن را در ازل و ابد به‌هم پيوسته نبيند ؟ و پيوندى را كه بين لحظه‌هاى زمان او با گذشته‌ها و آينده‌هاست ، احساس نكند ؟ »\r\nاين احساس عميق و اين درك ريشه‌دار نسبت به عالىترين مرحلهء زيبايى كه همهء كائنات را با همهء تضادهاى ظاهرى ، با رشته‌اى زيوريافته به‌هم پيوند مىدهد ، نكته‌اى است كه آن را در آثار همهء بزرگان ادبيات مىبينيد ، اگرچه موضوعات آن آثار متنوع و شرايط و امكانات‌شان گوناگون باشد .\r\nاگر شما صداى شاعر بزرگ را بشنويد كه از زبان عيسى مسيح مىگويد : « گل‌ها و زنبق‌ها را نظاره كنيد كه چگونه از خاك سربرمىآورند و رشد مىكنند . من به شما مىگويم كه سليمان با آن‌همه جلال و افتخار ، چنان جامهء زيبايى را برتن نكرد ! » درواقع سخنى از بزرگ‌ترين سخنان روزگار را شنيده‌ايد و جالب‌ترين و بهترين بينشى را درك نموده‌ايد كه از اعماق زيبايى سربرآورده است و آن‌گاه حق داريد بپرسيد : خاك و سنگ و باران و ابر آسمان ، كجا مىتوانند اين‌چنين زيبايى و دل‌آرايى را كه در گل‌ها و زنبق‌هاى از خاك بيرون‌آمده ديده مىشود ، به‌وجود آورند ؟ آرى اگر اين وحدت در جهان هستى وجود نداشت و اگر جمال زيبايى مدار به‌هم‌پيوستگى عالم وجود و پيونددهندهء اجزاى آن از ازل تا به ابد نبود ، چنين زيبايى و جمالى به‌وجود نمىآمد . پس اين امر بر اين اصل ، مدار انديشه و احساس هنرمند - آفريننده كوچك - است .\r\nو از همين‌جاست سخن نغز و جالب عيسى در آن هنگام كه زن فاسد و زناكارى را\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nنزد او آوردند تا به حكم قانون سنگسارشان كنند : « هركدام از شما كه گناه‌كار نيستيد ، اين روسپى را سنگسار كند » .\r\n* * * اگر شما سخن شاعر بزرگ را بشنويد كه از زبان سليمان بن داود نقل مىكند :\r\n« نسلى مىرود و نسلى ديگر مىآيد و زمين تا به ابد پايدار مىماند .\r\nخورشيد طلوع مىكند و سپس غروب مىنمايد و به سويى كه از آن‌جا طلوع نموده مىشتابد .\r\nباد به طرف جنوب مىوزد و به طرف شمال دور مىزند ، چرخ‌زنان و چرخ‌زنان مىرود و سپس به مدارهاى خود برمىگردد .\r\nهمهء نهرها به دريا مىريزند ، اما دريا برنمىگردد .\r\nو سپس آب‌ها به آن‌جايى كه نهرها از آن جارى شده ، بازبرمىگردند ، تا از نو جارى گردند .\r\nهمه‌چيز پر از خستگى است كه انسان آن را بيان نتواند كرد .\r\nچشم از ديدن سير نمىشود و گوش از شنيدن پر نمىگردد .\r\nآنچه بوده است ، همان است كه خواهد بود و آنچه شده ، همان است كه خواهد شد .\r\nو زير آفتاب هيچ چيز تازه نيست .\r\nآيا چيزى هست كه درباره‌اش گفته شود : ببين اين تازه است ؟ !\r\nدر روزگارهايى كه قبل از ما بود ، آن چيز قديم بود .\r\nذكرى از پيشينيان نيست .\r\nو از آيندگان نيز كه خواهند آمد ، نزد آنانى كه خواهند آمد ، ذكرى نخواهد بود » . « 1 »\r\n\r\n\r\n","description":"","footnote":"\r\n( 1 ) . مؤلف در متن عربى فقط چند جمله از جملات فوق را نقل كرده بود و ما چند سطر بيشتر از كتاب جامعه سليمان ( عهد عتيق ) چاپ لندن 1959 م ، ص 986 نقل كرديم . م\r\n","page_name":" 608 ","page_number":608},
  {"content":"\r\n\r\nو باز اگر بشنويد كه سليمان مىگويد :\r\n« من نرگس شارون و سوسن وادىها هستم\r\nچنان‌كه سوسن در ميان خارها .\r\nهم‌چنان محبوبهء من در ميان دختران است !\r\nچنان‌كه سيب در ميان درختان جنگل .\r\nهم‌چنان محبوب من ، در ميان پسران است .\r\nدر سايهء وى به شادمانى نشستم .\r\nو ميوه‌اش به كامم شيرين بود !\r\nمرا به ميخانه آورد .\r\nپرچم وى بالاى سر من ، محبت است .\r\nمرا به قرص‌هاى كشمش تقويت كنيد و مرا به سيب‌ها تازه سازيد .\r\nزيرا كه من از عشق بيمار هستم .\r\nدست چپش در زير سر من است .\r\nو دست راستش ، مرا در آغوش مىكشد .\r\nاى دختران اورشليم ! شما را به غزال‌ها و آهوهاى صحرا قسم مىدهم كه محبوب مرا\r\nتا خودش نخواهد ، بيدار نكنيد و برنيانگيزانيد ! . . .\r\nمحبوب من مانندِ غزال يا بچه آهو است . . .\r\nاينك زمستان گذشته و باران تمام شده و رفته است .\r\nگل‌ها بر زمين ظاهر شده و زمان آهنگ‌ها فرا رسيده و آواز فاخته ، از ولايت ما شنيده مىشود . . .\r\nاى كبوتر من كه در صخره و در ستر سنگ‌هاى خارا هستى .\r\nچهرهء خود را بر من بنما و آوازت را به گوش من برسان .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nزيرا كه آواز تو دلنشين و چهره‌ات خوش نماست .\r\nمحبوبم از آن من است و من از آن وى هستم .\r\nدر ميان سوسن‌ها مىچراند ، اى محبوب من برگرد و تا نسيم روز بوزد و سايه‌ها بگريزد .\r\nو مانند غزال يا بچه آهو ، بر كوه‌هاى « باتر » باش » !\r\n* * * اينك تو زيبا هستى اى محبوب من ، اينك تو زيبا هستى !\r\nو چشمانت از پشت روپوش تو مانند چشمان كبوتر است .\r\nو موهايت مثل كله‌بزهاست كه بر جانب كوه « جلعاد » خوابيده‌اند .\r\nدندان‌هايت مثل گله گوسفند است كه از شستن برآمده باشند .\r\nلب‌هايت مثل رشتهء قرمز و دهانت زيباست .\r\nو گونه‌هايت از پشت برقع تو همچون پارهء انار است .\r\nگردن تو مثل برج داود است كه جهت انباركردن سلاح‌ها بنا شده است .\r\nو در آن هزار سپر يعنى همهء سپرهاى شجاعان آويزان است .\r\nدو پستانت مانند دو بچه آهوست كه در ميان سوسن‌ها مىچرند !\r\nتا نسيم روز بوزد و سايه‌ها بگريزد به كوه « مر » و به تل « كندر » خواهم رفت .\r\nاى محبوبهء من ! تمامى وجود تو زيباست و در تو عيبى نيست .\r\nبيا با من از لبنان ، اى عروس با من از لبنان بيا !\r\nاز قلهء « امانه » از قلهء « شيتر » و « حرمون » .\r\nاز مغاره‌هاى شيرها و از كوه‌هاى پلنگ‌ها بنگر .\r\nاى خواهر و عروس من ، دل مرا به يكى از چشمانت و به يكى از گردن‌بندهاى گردنت ربودى !\r\nاى عروس من ! لب‌هاى تو عسل را مىچكاند .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nزير زبان تو ، عسل و شير است و بوى لباست مثل بوى لبنان است . . .\r\nچشمهء باغ‌ها و بركهء آب زنده .\r\nو نهرهايى كه از لبنان جارى است .\r\nاى باد شمال ! برخيز و اى باد جنوب بيا .\r\nبر باغ من بوز ، تا عطرهايش منتشر گردد .\r\nمحبوب من به باغ خود بيايد و ميوهء نفيسهء خود را بخورد » ! « 1 » آرى اگر شما اين اشعار را به‌درستى ارزيابى كنيد ، خواهيد ديد كه سليمان اين شعر خود را از همان سرچشمه‌اى دريافته است كه مسيح از آن سيراب گرديد ، اگرچه موضوع آن دو ، با همديگر يك‌سان نيست .\r\n* * * و از همين نمونه‌هاست سخن « ويكتور هوگو » ، يكى از شعراى بزرگ فرانسه پس از انقلاب كبير ، و آن « گفت‌وگويى ميان ستارگان » است كه شاعر در آن ، انسان را نشان مىدهد كه در روى زمين از بس كوچك و ناچيز است ، در سطح زمين به‌چشم نمىخورد و زحل كره زمين را كه اين همه به بزرگى خود مىبالد و افتخار مىكند ، مورد خطاب قرار داده و مىگويد :\r\n\r\n\r\n","description":"","footnote":"\r\n( 1 ) . قسمت كوتاه نخستين را مؤلف از جامعه سليمان و قسمت‌هاى دوم را از « غزل غزل‌هاى سليمان » باب دوم و چهارم نقل كرده بود و ما با استفاده از متن « غزل غزل‌هاى سليمان » قسمت‌هاى بيشترى را در اين‌جا آورديم تا خوانندگان محترم با مقايسه اين غزل عاشقانه منسوب به سليمان كه متأسفانه در كتاب مقدس يهوديان و مسيحيان آمده است ، با گفتارهاى امام على عليه السلام ، خود متوجه شوند كه اين مقايسه مؤلف محترم ، به‌هيچ‌وجه صحيح نبود . . . راستى غزل عاشقانه و مى و لب و بوس و كنار ! و پستان و گردن همچون برج داود ! كجا و گفته‌هاى امام على كجا ؟ . . . حيف بود كه مؤلف اين جملات را نقل كند و سپس شعرى از « ويكتور هوگو » بياورد و آن‌گاه آنها را با سخنان على ، از يك سرچشمه بداند !\r\nالبته ما مقام حضرت سليمان نبى عليه السلام را هم از اين‌گونه غزل‌هاى مستانه والاتر و بالاتر مىدانيم و اصالتى هم براى كتاب مقدس فعلى مسيحيان قائل نيستيم ، ولى چون مؤلف اين سخنان را در متن كتاب آورده بود ، ما ضمن ترجمهء آنها ، قسمت‌هاى بيشترى را نقل كرديم و قضاوت نهايى را به‌عهدهء خود خواننده صاحب‌نظر مىگذاريم . م\r\n","page_name":" 611 ","page_number":611},
  {"content":"\r\n\r\n« اين آواز خسته و ناتوانى كه به گوش مىرسد ، چيست ؟\r\nاى كرهء زمين ! از اين گردش ، در آن افق تنگ و محدودى كه دارى ، هدفت چيست ؟\r\nآيا تو ، جز دانهء ريگى كه ذره‌اى خاكستر بر آن نشسته است ، چيز ديگرى هستى ؟\r\nاما من ؟ من در آسمان نيل‌گون و وسيع ، در مدار بزرگى سير مىكنم ! « 1 » اين راه دراز كه حيرت‌انگيز و وحشت‌زاست ، زيبايى مرا وارونه جلوه داده است .\r\nو اين هاله كه حلقه‌وار گرد مرا فرا گرفته ، در تيرگى شب‌ها ، مانند ارغوان سرخ‌فام مىدرخشد .\r\nمانند گوىهاى زرين كه پيوسته بالا مىروند و پايين مىآيند .\r\nگاهى دور و گاهى نزديك مىشوند ، و هفت قمر بزرگ و شگفت‌انگيز را نگاه مىدارند .\r\nو اين هم خورشيد است كه در پاسخ مىگويد :\r\nخاموش باشيد ! شما اى ستارگان ، در اين گوشه از آسمان‌ها ، زيردستان و رعاياى من هستيد .\r\nساكت و آرام باشيد ! من امير و سردار ، و شما فرمانبر و رعيت من هستيد .\r\nشما هردو ، مانند دو ارابه‌ايد كه دوشادوش يكديگر راه مىرويد ، تا از در وارد شويد .\r\nدر كوچك‌ترين آتشفشان من ، مريخ و زمين\r\nهردو فرو مىروند ، بدون آن‌كه به اطراف و دهانهء آن بربخورند .\r\nو اينك ستاره‌هاى « دب اصغر » مىدرخشند ، مانند هفت چشم زنده كه به جاى مردمك هريك ، خورشيدى است .\r\n\r\n\r\n","description":"","footnote":"\r\n( 1 ) . نظامى گويد :\r\n تو پندارى جهانى غير از اين نيست * زمين و آسمانى غير از اين نيست\r\nچو آن كرمى كه در گندم نهانست * زمين و آسمان او ، همان است ! . م \r\n","page_name":" 612 ","page_number":612},
  {"content":"\r\n\r\nو اين راه كهكشان ، تابلويى ترسيم مىكند مانند :\r\nجنگلى سرسبز و خرم ، شاداب و زيبا ، آكنده از ستارگان آسمان » .\r\n* * * « اى ستارگان پايين ! جاى من نسبت به شما ، بسيار دور است .\r\nتا آن‌جا كه ستارگان درخشان و ثابت من ، همانند جزاير پراكنده در روى درياهاست .\r\nو هم‌چنين خورشيدهاى بىشمار من ، در ديد كوتاه و ناتوان شما ،\r\nدر گوشه دورى از آسمان ، همانند بيابان غم‌انگيزى است كه صدا در آن ناپيداست .\r\nگويى كه اندكى خاكستر سرخ‌رنگ ، در ميان تاريكى شب ، پخش شده است .\r\nاينك اينها ، ستارگان كهكشان ديگر هستند كه جهان‌هاى ديگرى را براى شما نشان مىدهند كه كوچك‌تر از اين جهان‌ها نيستند و در ميان آسمان پراكنده‌اند ، اين درياى عظيم كه ريگ و سنگ‌ريزه در گوشه و كنار آن ديده نمىشود . موج‌هاى آن مىرود ولى هرگز به ساحل خود بازنمىگردد ! » « 1 » و سرانجام اين خداست كه سخن مىگويد :\r\n\r\n\r\n","description":"","footnote":"\r\n( 1 ) . اينها اشعارى بود از « ويكتور هوگو » كه از فرانسه به عربى ترجمه شده و از عربى به فارسى برگشت ! ولى اشعار شاعران ما ، در وصف ستارگان و زمين و آسمان ، خيلى شيرين‌تر و جالب‌تر است كه براى نمونه ، چند بيتى از « عطار » نقل مىشود :\r\n كه داند ، كاين هزاران مهر زرين * چرا گردند در نه قبه چندين\r\nدر اين دريا چرا غواص گشتند * سماعى نيست ، چرا رقاص گشتند\r\nهزاران باربر گشتند برهم * يكى افزون نمىگردد ، يكى كم\r\nخموشانند سر در ره نهاده * زبان ببريده و در ره فتاده\r\nهمه هستند سرگردان چو پرگار * پديدآرنده خود را طلب‌كار\r\nدر آن گردش نه مستند و نه هشيار * نه در خوابند ، از آن‌حالت نه بيدار\r\nتو شب خوش خفته و ايشان در ره او * همى بوسند خاك درگه او . \r\n« م »\r\n","page_name":" 613 ","page_number":613},
  {"content":"\r\n\r\n« همهء اين عالم هستى ، به يك دم من بسته است كه چون بدمم ، همه چيز در تاريكى مطلق فرو مىرود « 1 » . . . » . « 2 »\r\n* * * و اكنون ببينيد كه علىبن ابىطالب در وصف طاووس چه مىگويد :\r\n« و از شگفت‌انگيزترين موجودات طاووس است كه خداوند اندام او را در استوارترين موازين برپا داشته و رنگ‌هايش را در نيكوترين شكل‌ها درهم آميخته ، با بالى بلند و دمى دراز كه بر زمين مىكشد . هنگامى كه به سوى طاووس ماده برود ، آن را بگشايد و مانند چتر بالاى سر خود نگه مىدارد كه گويى بادبان كشتى است و كشتيبان آن را به هرسويى كه باد مىوزد ، مىگرداند . به رنگ‌هاى زيباى خود مىنازد و با كرشمه مىخرامد . ( بايد جلوهء طاووس را از نزديك ديد كه وصف آن به گفتن نيايد . )\r\nهر پر طاووس قصبهء سيمين را ماند كه شمسه‌هاى زرين و تكه‌هاى زبرجد از آن رسته است . و اگر بخواهى آن را با نباتات زمينى مورد مقايسه قرار دهى ، بايد بگويى :\r\nدسته گلى است كه از شكوفه‌هاى بهارى چيده شده و به‌هم پيوند يافته است . و اگر آن را به جامه‌ها و پوشش‌ها تشبيه نمايى ، خواهى گفت : ديباى نگارين است به نقش‌هاى گوناگون آراسته ، يا جامه‌هاى زيباى يمانى است . و اگر به زيورها مانند كنى ، بايد بگويى : كمربندى سيمين با نگين‌هاى رنگارنگ كه با جواهر مزين گشته است .\r\nطاووس با ناز و كرشمه مىخرامد و راه مىرود و به دم و بال خود مىنگرد و از زيبايى پوشش و پيراهن رنگينش مىخندد و قهقهه مىزند ، ولى چون چشم به پاهاى\r\n\r\n\r\n","description":"","footnote":"\r\n( 1 ) . به قول شاعر فارسىزبان : « اگر نازى كنم ، از هم فرو ريزند قالب‌ها » .\r\n( 2 ) . از كتاب نظريه الانواع الادبيه ، تأليف نويسندهء فرانسوى « ونسان » ، ترجمه به عربى از دكتر حسن عون ، ص 286 - 288 .\r\n","page_name":" 614 ","page_number":614},
  {"content":"\r\n\r\nخود مىافكند ، به ناله بانگ برمىآورد كه گويى براى رفع ناراحتى خود ، فريادرسى مىطلبد كه به‌راستى اندوه خويش گواهى دهد ، زيرا ساق‌هاى او باريك و زشت ، همچون پاهاى خروس خاكىرنگ است .\r\nطاووس ، كاكلى سبز و نگارين برسر دارد و گلوگاهش همچون صراحى است و زير گردنش كه به تن پيوسته است ، سبز به‌رنگ وسمهء يمانى است ، قطعه ديبايى كه به آبگينهء روشن و صيقلىيافته شباهت دارد . گردن را در چادرى سياه پيچيده ، ولى از غايت درخشندگى و شادابى ، گمان رود كه رنگ‌آميزى سبز و تندى دارد ، چون برگ‌هاى سبزرنگ .\r\nآن‌جا كه شكاف گوش اوست ، خطى باريك مانند باريكى سر قلم به چشم مىخورد كه چون گل اقحوان ( بابونه ) ، سفيد و درخشان ، در ميان سياهى جلوه‌گر است . در جهان كمتر رنگى است كه در پرهاى طاووس نظير آن نباشد و به چشم نخورد ، و البته در درخشندگى و نيكويى از همهء رنگ‌ها برتر است . درواقع گل‌هاى رنگارنگى است كه باران بهارى و خورشيد تابستانى آن را پرورش نداده است .\r\nگاهى از پر خود بيرون آمده ، جامه از تن كنده و برهنه مىگردد و پرهايش همچون برگ درخت بر شاخه‌ها پژمرده گردد و پىدرپى بريزد ولى باز از نو برويد ، تا به‌حال نخستين و همان رنگ‌آميزى برگردد به‌طورى كه رنگ‌آميزى آن ، با رنگ‌هاى قبلى يك‌سان باشد و هركدام در جاى خود قرار گيرد .\r\nهرگاه در تارها و پرهاى او به‌دقت بنگرى ، يكى را به رنگ گل سرخ بينى و ديگرى را چون زبرجد سبز و يكى را به رنگ طلايى .\r\nانديشه‌هاى عميق كجا وصف آن توانند كرد ؟ و يا خردهاى ژرف ، چه‌سان به حقيقت آن پى ببرند ؟ و يا گفتار گويندگان اوصاف آن را چگونه به‌نظم آورند ؟ »\r\n* * * سپس اندكى دربارهء آفرينش زمين و آسمان از زبان امام على بشنويد :\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nموجودات را به قدرت خويش پديد آورد و بادها را به رحمت خود پراكنده نمود و با سنگ‌هاى سخت و صبور ، زمين را محكم و استوار ساخت ؛ آن‌گاه خداوند فضا را بگشود و افق‌هاى آن را بشكافت و راه‌ها به‌وجود آورد و در آنها آب روان نمود .\r\nموج‌هاى آب درهم‌افتاده ، روى هم انباشته شدند . و آب را بر پشت بادهاى تند و سخت قرار داد . . .\r\nسپس خداوند طوفانى برپا كرد كه سخت وزيدن گرفت و تا دورها برفت و به آن امر فرمود كه آب‌هاى انبوه را برهم زند و موج درياها را برانگيزاند ، پس آن باد ، آب را مانند مشك تكان داد و برهم زد و هم‌چنان‌كه فضا را درهم پيچيد ، آب را هم پيچيد و آغاز و انجام آن را برهم زد ، و آرام و آشفته را در همديگر آميخت . . . .\r\n* * * شما را سفارش مىكنم كه در اين آيات جالب و زيبا كه از عظمت روحى امام على ناشى مىشود و انديشه و احساس شما را مورد خطاب قرار مىدهد ، بيشتر دقت كنيد تا ببينيد كه چگونه امام على ، در بين همهء موجودات جهان هستى ، اعم از بزرگ و كوچك ، خورشيد و ماه ، آب و سنگ ، ساده و پيچيده ، از نظر مفهوم وجود و هستى ، برابرى و تساوى قائل است . يعنى : از نظر منطق امام على ، همهء كائنات و موجودات عالم وجود ، در صفت وجود و هستى مشترك هستند و از همين‌جاست كه همهء آنها را در سرود بزرگ جهان يك‌سان و به‌هم‌پيوسته مىداند : سرود بزرگ هستى واحدى كه در آن ، درخت تنومند را در قبال گياه كوچك نبايد بزرگ شمرد و چشمه‌سار كوچكى كه آبش در ميان سنگ‌ريزه‌ها و خاشاك روان است ، نبايد در برابر درياى بىكران كوچك قلمداد نمود .\r\nعلىبن ابىطالب مىفرمايد :\r\n. . . اگر راه‌هاى انديشهء خود را تا به آخر بپيمايى ، دليل و برهان تو را راه ننمايد مگر به اين‌كه آفرينندهء مورچه همان آفرينندهء درخت خرماست . بزرگ و كوچك ، خرد و\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nكلان ، سبك و سنگين ، نيرومند و ناتوان همه در آفرينش يك‌سان هستند . و هم‌چنين است آسمان و هوا ، باد و آب شما به خورشيد و ماه ، گياه و درخت ، آب و سنگ ، گردش شب و روز ، پيدايش و امواج اين درياها ، بىشمارى اين كوه‌ها و بلندى قله‌هاى آنها ، و گوناگونى لغات و زبان‌ها بنگريد ، تا آفريننده را بشناسيد . . . .\r\nباز گوش فرا دهيد و ببينيد كه علىبن ابىطالب چه مىگويد :\r\n. . . هيچ نعمت و خوشىاى در دنيا نمىيابيد ، مگر آن‌كه نعمت ديگرى را از دست بدهيد و هيچ‌كس از شما ، در دنيا زندگى نمىكند ، مگر آن‌كه روزى از روزهاى عمرش را از دست مىدهد . و افزونى در خوردن لذتى نو و تازه براى او نمىآورد ، مگر با از بين‌رفتن آنچه از روزى پيش به‌دست آورده بود . و براى او نشانه و اثرى به‌وجود نمىآيد ، مگر آن‌كه اثر و نشانهء ديگرش از بين رفته باشد . و براى او چيزى تازه و نو نمىگردد ، مگر بعد از آن‌كه تازهء او كهنه شود ! و براى او خوشه‌اى نمىرويد مگر آن‌كه دروشده‌اى از او ساقط گشته و از بين برود و درواقع ما شاخه‌ها هستيم و ريشه‌هاى ما از بين رفته‌اند ، پس چگونه شاخ و برگ ، پس از اصل و ريشه باقى تواند ماند ؟\r\n* * * به‌نظر من ، تشابه و همانندى عجيبى بين قطعه‌اى از اشعار « امرءالقيس » با قطعات بسيارى از ادبيات علىبن ابىطالب وجود دارد اين قطعه به‌طور كلى ، دربارهء مفهوم وحدت كامل جهان هستى است كه به شكلِ بىنظيرى ، به پرخاش بر ستمگر و تجاوزكار و يارى ناتوانان روى زمين از گياه و پرنده گرايش مىيابد تا همهء عناصر هستى ، نيرومند و شاداب و برابر باشند .\r\nامرءالقيس نخست مطلبى را شرح مىدهد كه خلاصهء آن چنين است : من روزى نشستم و به تماشاى رعدوبرق پرداختم ، تا ببينم باران از كدام سوى روى مىآورد ؟ آه ! چه زيبا وجالب بود آنچه من ديدم ؟ من ديدم كه باران از هر چهار طرف ، سيل‌آسا\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nسرازير شد . من آن را از دور ديدم كه طرف راست آن ، در نظر من به كوه « قطن » و گوشهء چپش به دو كوه « الستار » و « يذبل » مىپيوست . سپس آب به جريان افتاد و آن‌گاه حركتش تندتر شد كه گويى انفجارى رخ مىدهد و از اين سو و آن سو به ميدان آمد و سيلى به‌راه انداخت كه درخت‌ها را از بن بركند و از كوه « قنان » به‌سرعت گذشت و نه‌تنها نخواست كه به آن پناه ببرد ! بلكه آن را به بازى گرفت .\r\nدر دنبالهء اين شرح ، شاعر مىگويد :\r\n و تيماء لم يترك بها جذع نخله * ولا أطمأ إلّامشيّداً بجندل\r\nكان ثبيراً فى عرانين و بله * كبير اناس فى بجاد مزمل\r\nكان ذرى رأس المجيمر غدوه * من السيل و الغثاء فلكه مغزل\r\nو ألقى بصحراء الغبيط بعاعه * نزول اليمانى ذىالعياب المحمل\r\nكان مكاكى الجواء غديه * نشاوى سلاف من رحيق مغلغل\r\nكان السباع فيه غرقى عشيه * بإرجائه القصوى انابيش عنصل « 1 » \r\nدر اين‌جا شما ملاحظه مىكنيد ، امرء القيس چگونه مىبيند كه باران ، همهء درختان « تيماء » « 2 » را از جا كنده و ساختمان‌هاى آن را ويران ساخت ، مگر ساختمان‌هايى كه با سنگ‌هاى خارا و سخت و بزرگ استوار شده بودند .\r\nاما كوه « ثبير » كه با بلندى و ارتفاع خود ، بر زمين‌هاى هموار اطراف خود مىباليد و افتخار مىكرد ، باران فقط قله و سر آن را پوشانيد و آن‌گاه آن كوه همچون پيرمردى جلوه‌گر شد كه گويى با پوششى خود را پوشيده است .\r\nآن‌گاه باران‌هاى سيل‌آسا ، به طوفان‌هاى خود در اطراف كوه‌ها ادامه مىدهند ، و\r\n\r\n\r\n","description":"","footnote":"\r\n( 1 ) . اين اشعار به اين علت ترجمه نشد كه زيبايى خود را براى اهل فن حفظ كند ، و البته براى كسانى كه از عربى آن نمىتوانند استفاده كنند ، خود مؤلف آنها را شرح مىدهد . م\r\n( 2 ) . تيماء اسم مكانى است و به فلاتى نيز گفته مىشود كه در آن به استراحت مىپردازند . ( المنجد ) م .\r\n","page_name":" 618 ","page_number":618},
  {"content":"\r\n\r\nسپس همهء سنگينى خود را بر بيابان‌هايى مىافكنند كه مدت‌هاى دراز ، خشك و بىآب و علف بودند . . . و ناگهان ، همين بيابان‌هاى خشك و سوزان ، در سايهء باران ، گل و گياه رنگين مىرويانند كه گويى لباس‌ها و جامه‌هاى زيبا و رنگينى است كه بازرگان يمنى آنها را در برابر ديدگاه مردم قرار مىدهد .\r\nدرواقع باران بر اين بيابان‌هاى تفتيده بخشش نموده ، و از همين رو بود كه آنها به باغ‌هاى سرسبز و خرم ، پرگل و گياه تبديل شدند و مرغان و پرندگان به شادى و طرب مستانه پرداختند .\r\nاما وحشيان و درندگان . . . كه به خود اجازه مىدادند حيوانات و پرندگان ناتوان را بدرند و بخورند ، آنان را باران زبون ساخته و غرق نمود و جسد بىروح آنها بر روى آب ، گويى ريشه‌هاى پياز بيابانى است .\r\nآرى ، در خاطرهء شاعر دوران جاهلى ، باران اين‌چنين جلوه‌گر مىشود . بارانى كه آغاز و انجام آن را او زير نظر گرفته بود و گويى اين باران ، نمايندهء قدرت آگاه و نيروى پرتدبير جهان هستى است . او درواقع نيرومند ، دادگر و بزرگوار است . ناتوانان سرزمين‌هاى پهناور را يارى مىدهد و پرندگان كوچك را نوازش مىكند و بيابان‌هاى تفتيده را پر از گل و گياه ساخته و رنگين مىسازد و در دل‌هاى گنجشكان و پرندگان ، شادى و فرح مىآفريند و آنها را به آوازخوانى وامىدارد و از سوى ديگر با نيرومندانى چون كوه‌هاى بلند ، به بازى و تفريح مىپردازد و آنها را از هر طرف احاطه مىكند و مسخره مىنمايد و سپس زورمندان پرمدعا را كه نمايندگان آنها درندگان وحشى هستند ، مورد حمله قرار مىدهد و خشمناك آنها را غرق مىسازد و به‌كلى حقير مىنمايد .\r\n* * * علىبن ابىطالب نيز در مورد باران ، همان احساسى را دارد كه امرءالقيس داشت و آن را نيروى دادگر و مهربان مىدانست .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاو در پايان يك گفتار طولانى مىگويد :\r\n. . . و چون ابر ( مانند شتر سنگين بار كه سينه بر زمين مىنهد ) سينهء خود و اطراف آن را بر زمين افكند و باران فراوانى را كه دربردارد ، فرو ريزد ، خداوند به‌وسيلهء آن ، از زمين‌هاى خشك و سوخته گياهان‌تر و تازه و از كوه‌هاى خالى از گياه ، علف‌هايى سرسبز و خرم مىروياند . و بدين‌ترتيب ، زمين به مرغ‌زارهاى خود كه به آنها زينت داده شده ، شادى كند و به آنچه در آن روييده ، از شكوفه‌ها و گل‌هاى درخشنده و تازه خودنمايى و افتخار نمايد ( و شاداب و خرم گردد ) . خداوند آن گل‌ها و گياهان را براى مردم آفريد و توشهء چهارپايان قرار داد . . . »\r\nسپس علىبن ابىطالب ، آن انديشهء دورى را كه امرءالقيس در نتيجهء تفكر بسيار دربارهء تأثير باران در كوه‌ها و در بين درندگان زورمند دريافته بود ، در يك جملهء كوتاه اعجازآميز بيان داشته و مىگويد : « هركس به روزگار بزرگى بفروشد ، زمان او را خوار و زبون مىگرداند » .\r\n* * * اين سخنان نغز و شاهكارهاى زيبا از : سليمان بن داود ، مسيح ، امرءالقيس ، علىبن ابىطالب و ويكتور هوگو « 1 » ، درواقع از يك سرچشمه به جوشش درآمده و سرازير شده‌اند . اگرچه موضوعات ، هدف‌ها ، شرايط و امكانات هركدام از آنها گوناگون و مختلف بوده است . آرى ، در همهء آنها ، همين « اصالت » در فكر ، انديشه ، احساس ، خيال ، ذهن ، ذوق و طبع وجود دارد كه گوينده و صاحب آن را با همهء موجودات و كائنات در يك وحدت مطلق جهان هستى ، به‌هم پيوند مىدهد .\r\n* * *\r\n\r\n\r\n","description":"","footnote":"\r\n( 1 ) . باز جاى شگفتى است كه مؤلف نام مسيح و علىبن ابىطالب را با امرءالقيس شاعر دوران جاهليت و ويكتورهوگو شاعر فرانسوى ، به‌طور برابر ذكر مىكند . . . البته ما چندين بار يادآور شده‌ايم كه اين نوع مقايسه مؤلف صحيح و منطقى نيست ، ولى براى حفظ امانت ، متن نوشتهء مؤلف را ترجمه نموده‌ايم . م\r\n","page_name":" 620 ","page_number":620},
  {"content":"\r\n\r\nشما اگر در ادبيات علىبن ابىطالب نيك بنگريد ، خواهيد ديد شاعرى وجود ندارد كه با اين اصالت هنرى عميق ، هميشه درپى كشف پيوندهاى پنهانى در پشت مظاهر زندگى و مرگ و روابط اشكال به‌صورت ظاهر گوناگونى كه در مورد حقيقت واحد و ثابتى به‌چشم مىخورند ، بوده باشد . انگيزهء توحيدى نيرومند امام على ، درواقع انگيزهء هنرمند بزرگى است كه مىخواهد وجود و هستى را به‌طور يك‌سان در عقل و قلب خود ، بر پايه‌هايى كه تازه و كهنه در آن مفهومى ندارد ، تثبيت نموده و تحكيم بخشد .\r\nپيش از اين دريافتيم كه نظريات اجتماعى و اخلاقى علىبن ابىطالب به‌طور مستقيم يا غيرمستقيم ، از همين بينش واحد مربوط به جهان هستى ، سرچشمه مىگيرد . بنابراين بينش ، در قانون وجود ، به راستى كه مرحلهء مرگ چقدر به زندگى نزديك است و راستى كه دوطرف خير و شر ، نيكى و بدى تا چه اندازه به‌هم نزديكند ؟\r\nو هم‌چنين عواملى كه اندوه و شادى را در قلب واحدى وارد ساخته و خستگى و نشاط را در جسم واحدى ايجاد مىكند ، چقدر بىشمارند ؟\r\nدر منطق علىبن ابىطالب : « اى بسا دورى كه از نزديك ، نزديك‌تر است و اى بسا اميدى كه تبديل به نوميدى شود و تجارتى كه موجب ضرر گردد » . و هيچ جاى شگفتى نيست كه دربارهء مردم اين سخن علىبن ابىطالب به مرحلهء اجرا درآيد :\r\n« آن‌كس كه بر ضد برادر خود چاهى بكند ، خود در آن افتد و آن‌كه پرده ديگرى را به درد ، نهفته‌هايش آشكار گردد و آن‌كس كه به مردم تكبر ورزد ، خوار و زبون شود » .\r\nپس دايرهء واحد جهان هستى ، بر همهء اشياء و موجودات و مردم ايجاب مىكند در برابر قانون متعادل و يك‌نواخت آن ، سر فرود آورند . قانون متعادل و ارجمندى كه امام على آن را با حدس و عقل و احساس خود به‌طور يك‌سان دريافت و به‌خاطر وضوح آشكار آن ، و هم‌چنين به‌علت كثرت نيرويى كه بر دارندهء خود مىبخشد ، به‌خوبى آن را درك نمود . و از همين‌جا بود كه امام على ، اين ادراك خود را با كلمات و\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nجملات كوتاهى بيان داشت كه تشكيل‌دهندهء قواعد و قوانين رياضى خاصى بود كه شامل مظاهر و جلوه‌هاى هستى گشته و از آن ، به‌سوى ماوراى ظواهر و جلوه‌ها ، يعنى : به‌سوى اصول اساسى و ژرف و ثابت هستى نفوذ نمود .\r\nو بدين‌ترتيب است كه علىبن ابىطالب ، در همهء قله‌هاى هستى ، در سطح واحدى از نظر بينش ، دربارهء مسائل زندگى واحد و احساس عميق نسبت به جهان هستى واحد ، به‌طور برابر قرار دارد . و از همين‌جاست كه ادبيات امام على ، همچون سرودهايى منظم و به‌هم‌پيوسته ، از دل و جان بزرگ‌مردى بيرون مىآيد كه مىخواهد در كنه وجود همهء موجودات رخنه نمايد و نفوذ كند تا عمق و حقيقت آنها را ببيند و به اصالت آنچه درك نموده است ، اطمينان يابد و به‌خوبى دريابد : آنچه به‌صورت ظاهر متباين است ، بر روى قانون واحدى استوار است و آنچه گوناگون به‌نظر مىرسد ، از اصل واحدى سرچشمه گرفته و همهء آنچه در جهان هستى از يكديگر دور است ، با يك رشتهء به‌هم پيوسته كه دوطرف آنها ، به ازل و ابد بسته است ، پيوند دارد .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\n\r\nروش سخن و عظمت بيان !\r\nبيانى است كه اگر براى انتقاد لب بگشايد و سخن گويد ، گويى تندباد خروشانى است و اگر فساد و مفسدين را تهديد كند ، همچون آتشفشان‌هاى سهمناك و پرغرش ، زبانه مىكشد . و اگر به استدلال منطقى بپردازد ، احساس و مبدأ انديشهء تو را هم‌آهنگ سازد و تو را به‌سوى مطلوب خويش سوق دهد و به‌نحوى تو را با جهان هستى ، پيوند دهد .\r\nظاهر و باطن ، شكل و مفهوم سخن ، آن‌چنان درهم آميخته است كه حرارت با آتش ، نور با خورشيد و ذرات هوا با هوا و تو در قبال آن ، جز خسى در برابر سيلى خروشان ، يا دريايى در حال طغيان ، يا بادى به‌وقت طوفان ، نيستى ! . . .\r\nاما هنگامى كه با تو از زيبايى وجود و جمال آفرينش سخن مىگويد ، گويى با قلمى از نور ستارگان آسمان ، بر دل و قلب تو نقاشى مىكند .\r\nدر بعضى سخنان ، گويى روشنايى برق و تبسم آسمان در شب‌هاى زمستانى وجود دارد .\r\nآنچه گفتيم از نظر ماده و معنا بود ، اما از جهت روش و سبك سخن ، بايد گفت :\r\nعلىبن ابىطالب در بيان و اداى مطلب ، افسون و اعجاز مىكند و اصولًا ادبيات بدون\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nسبك و اسلوب مفهومى ندارد ، و پىريزى و زيرسازى ، با چگونگى مفهوم و معنى ، تلازم دارد و شكل ظاهرى ، ارزشى كمتر از مفهوم و معنى ندارد ، و در هيچ هنرى ، شرايط عرضه‌داشتن اثر و پديده كمتر از شرايط نفس موضوع نيست .\r\nسهم علىبن ابىطالب از ذوق هنرى - يا درك زيبايى - از جمله چيزهايى است كه نظير آن كمتر يافت مىگردد و اين ذوق ، مقياس طبيعى و ميزان طبع ادبى در نظر اوست . اين ذوق و طبع ادبى ، طبع و ذوق كسانى است كه داراى موهبت و اصالت در بينش هستند ، كسانى كه جهان را مىبينند و درك مىكنند و آن‌گاه آنچه را كه از قلب‌شان مىجوشد بىتكلف و با نيروى درك خود از آن پرده برمىدارند و به همين جهت بر زبان‌شان جارى مىگردد .\r\nعلىبن ابىطالب در زندگى به راستى و راست‌گويى شناخته شد و امتياز يافت . و درواقع ، صدق و راستى نخستين ملاك هنر و تنها مقياس سبك و اسلوبى است كه انسان را فريب نمىدهد .\r\n* * * شرط اساسى بلاغت كه توافق و تطابق سخن با مقتضاى حال است ، آن‌چنان كه در نزد علىبن ابىطالب جمع و كامل بود ، در نزد هيچ اديب و گويندهء عربى وجود نداشت . درواقع انشاء علىبن ابىطالب ، پس از قرآن ، عالىترين نمونهء اين بلاغت است . سخن امام على در عين وضوح كامل ، موجز ، نيرومند ، خروشان و داراى همبستگى كامل و پيوند تام و تمام ، بين الفاظ و معانى و هدف‌هاست . آهنگ آن در گوش انسان همچون نواى موسيقى دلپذير و شيرين است . او در جايى كه سخت‌گيرى و درشتى لازم نباشد ، با نرمى و آرامى سخن مىگويد و در موارد لزوم ، با شدت و خشونت حرف مىزند ، به‌ويژه هنگامى كه به‌خاطر بينوايان و درماندگان و كسانى كه حقوق آنان پايمال شده است ، برضد منافقان و حيله‌گران و دنياپرستان و تباهىهاى آنان سخن مىگويد . بدين‌ترتيب ، روشن مىشود كه سبك و اسلوب\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nعلىبن ابىطالب ، همانند قلب و فكرش ، صريح و روشن ، و مانند نيت و قصدش ، راست و درست بود ، و روى همين اصل ، ديگر جاى شگفتى نيست كه اين روش ، برنامه و راهنماى بلاغت گردد .\r\nسبك و روش علىبن ابىطالب در نتيجهء صدق و راستى ، به مرحله‌اى رسيده كه سجع و وزن هم در سخن او بدون هيچ‌گونه تكلف و تصنعى ، به‌طور طبيعى جلوه يافته و ظهور نموده است . و از همين‌جاست كه جمله‌هاى بىشمار موزون و مسجع امام على ، از هرگونه تصنع دور بوده و از طبع سرشار او ، بدونِ تكلف - مانند آب از سرچشمه - روان گشته است .\r\nبه اين سخن مسجع و موزون و مقدار سلاست طبع و ذوقى كه در آن به‌كار رفته است ، بنگريد :\r\nبانگ جانوران را در بيابان‌ها مىشنود و گناه پنهانى بندگان را مىداند و آمد و رفت ماهيان در زير آب درياها را مىبيند و برهم‌خوردن آب با طوفان‌هاى شديد را مشاهده مىكند « 1 » .\r\nو يا به اين سخن او در يكى از خطبه‌هايش ، توجه كنيد :\r\n. . . و هم‌چنين است آسمان و هوا ، باد و آب . شما به خورشيد و ماه ، گياه و درخت ، آب و سنگ ، گردش شب و روز ، پيدايش و امواج اين درياها ، بىشمارى اين كوه‌ها و بلندى قله‌هاى آنها و گوناگونى زبان‌ها و لغات بنگريد ، تا خدا را بشناسيد . . . .\r\nمن باز سفارش مىكنم در اين عبارت - كه طبع روان و سجع زيبا در آن ، درهم آميخته است - دقت كنيد :\r\nآن‌گاه آسمان را به زيور ستارگان بياراست و به نور و روشنايى ، آن را آذين بست و در\r\n\r\n\r\n","description":"","footnote":"\r\n( 1 ) . براى نمونه فقط متن عربى يكى از جملات نقل‌شدهء امام را در پانوشت نقل مىكنيم تا اهميت گفتار مؤلف در اين زمينه ، به‌خوبى روشن گردد : « يعلم عجيج‌الوحوش فىالفلوات ، و معاصىالعباد فىالخلوات و اختلاف‌النينان فىالبحار الغامرات و تلاطم الماء بالرياح العاصفات . . . » م\r\n","page_name":" 625 ","page_number":625},
  {"content":"\r\n\r\nآن چراغى روشن و ماهى تابنده روان ساخت ، در چرخى گردان و طاقى روان . . . !\r\nشما اگر بخواهيد يكى از الفاظ موزون اين عبارت‌هاى جالب و زيبا را تغيير داده و كلمه‌اى غيرمسجع به‌جاى آن بگذاريد ، خواهيد ديد كه چگونه فروغ و تابش آن به خاموشى مىگرايد ، زيبايى و جمالش از بين مىرود و ذوق و طبع ، اصالت و عمق خود را كه مقياس و سنجش آن به‌شمار مىرود ، از دست مىدهد . پس مراعات سجع در گفتارهاى علوى ، يك ضرورت هنرى است كه طبع آميخته با صنعت خواستار آن است و اين به‌هم‌آميختگى ، آن چنان است كه گويى هردو از يك سرچشمه روان گشته و نثر را به‌صورت شعرى درآورده است كه داراى وزن و آهنگ بوده و معنا را آن چنان با ظواهر لفظى همگام مىسازد كه جالب‌تر و شيرين‌تر و بهتر از آن مقدور نيست .\r\nو از نشانه‌هاى مسجّع گفتارهاى امام ، سخنانى است كه در آنها به‌طور زيبايى ، نغمه‌ها و آهنگ‌ها در همديگر فرو رفته و به‌هم آميخته‌اند ، آن‌چنان كه موزون‌تر و زيباتر از آن ، از نظر سجع و وزن ، به‌گوش نخورده است . و نمونهء آن قطعاتى است كه اندكى پيش نقل كرديم و سپس اين نمونهء ديگر است كه گوش دل و جان را نوازش مىدهد : « من روز تازه‌اى هستم و بر ضد تو شهادت مىدهم ، پس در من سخن نيكو بگو و عمل خير انجام بده كه مرا ديگر نخواهى ديد » .\r\nاگر ما بگوييم : در اسلوب و سبك علىبن ابىطالب ، آشكارى معنا ، بلاغت بيان و سلامت ذوق هنرى به‌طور شگفت‌آورى گرد آمده‌اند ، سخن گزافى نگفته‌ايم و خوانندگان مىتوانند به نهج‌البلاغه رجوع كنند تا ببينند سخنان علىبن ابىطالب چگونه از سرچشمه‌هاى دور و دراز روان گشته و در چه كسوت زيبا و آراستهء هنرى ، جريان يافته است . در اين تعبيرات و سخنان نيكو ، به درستى دقت كنيد :\r\n« شخصيت انسان در پشت زبان او پنهان است » و « بردبارى و حلم ، به‌مثابه قبيله و خاندان است » و « هركس كه چوبش نرم باشد ، شاخه‌هايش انبوه گردد » و « اگر كوهى\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nمرا دوست بدارد از هم مىپاشد » و « بر هر ظرفى كه چيزى در آن نهند ، تنگ‌تر مىشود ، مگر ظرف علم و دانش كه گشاده‌تر گردد » و « علم و دانش نگهبان تو است و تو نگهبان مال و ثروت » و : « چه بسا افرادى كه چون دربارهء آنها نيكى بگوييد ، فريفته شوند » و « اگر دنيا به كسى روى آورد خوبىهاى ديگران را به او نسبت دهند و اگر پشت كند ، خوبىهاى خود را نيز از او بستاند » ! و « بايد همهء مردم نزد تو ، در حق برابر باشند » و « كار نيك را انجام دهيد و هيچ چيز از آن را كوچك مشماريد كه كوچك آن بزرگ و اندك آن بسيار است » و « كسانى كه در فكر اندوختن مال و ثروت هستند ، نابود شده‌اند در حالىكه به‌صورت ظاهر زنده‌اند » و « هيچ فقيرى گرسنه نمانده مگر در اثر اين‌كه ثروتمندى از حق او بهره‌مند گشته است » .\r\nسپس به اين تعبير گوش فرا دهيد كه در عالىترين مرحلهء جمال و اوج زيبايى هنرى است و آن را در مورد قدرت خود در تصرف شهر كوفه - به‌هرنحوى كه بخواهد - بيان داشته است : « آرى اين همان كوفه‌اى است كه هر وقت بخواهم ، مىتوانم آن را در اختيار خود بگيرم » ! . . .\r\nهرگاه اين سخنان را بخوانيد ، اصالت انديشه و تعبير را در آنها به‌خوبى مىبينيد ، اصالتى كه هميشه با اديب و سخنور راستين ، بدون هيچ‌گونه قيد و شرطى همراه است و فقط در صورتى از بين مىرود كه شخصيت ادبى او از بين برود .\r\n* * * سبك و روش علىبن ابىطالب در موارد خطابه به درجهء نهايى جمال و زيبايى مىرسد . يعنى : در موارد و مواقفى كه احساس و عاطفه شورانگيز او به خروش درآمده و انديشه و ذهن او به جولان درمىآيد ، و تصاوير و اشكال زنده و نمودهاى آتشينى از حوادث زندگى در برابرش ، شكل مىگيرد ، ناگهان بلاغت و بيان نيز در قلب او سرشار مىگردد و از زبانش موج‌زنان - همچون امواج دريا - فرو مىريزد .\r\nسبك و روش ادبى امام على در اين‌گونه موارد ، با چند نكته حساس : تكرار\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nبه‌خاطر تقرير و تأكيد مطلب ، استعمالِ الفاظ مترادف ، انتخاب الفاظ و كلمات زنده و نغز ، متمايز و مشخص مىگردد . و گاه در يك عبارت ، چند نوع تعبير به‌طور پىدرپى به‌چشم مىخورد : نخست عبارتى به‌شكل خبر و حكايت ، و بعد جملاتى به‌صورت پرسش و استفهام و آن‌گاه كلماتى در لحن شگفت و تقبيح . . . و البته در اين موارد ، نقطه توقف نيرومند بوده و براى شنونده آرامش‌بخش است و همين امر نكته‌اى است كه مفهوم بلاغت و روح هنر را جلوه‌گر مىسازد .\r\nبراى روشن‌شدن اين امر ، خطبه مشهور او دربارهء « جهاد » را مثال مىآوريم .\r\nهنگامى كه سفيان بن عوف اسدى به شهر انبار در عراق حمله برد و فرماندار آن را به‌قتل رسانيد و به غارت پرداخت ، علىبن ابىطالب براى مردم خطبه‌اى خواند و در آن چنين گفت :\r\nاين مرد غامدى است كه سوارانش به شهر انبار وارد شده و حسان‌بن حسان بكرى را كشته و سواران شما را از مرزها رانده و مردمان صالح و نيكوكار شما را به قتل رسانيده است . به من خبر رسيده كه يكى از سربازان دشمن ، بر يك زن مسلمان و يك زن « معاهد » - زن غيرمسلمانى كه در پناه مسلمانان بوده است - وارد شده و خلخال و زيور آنها را به زور از آنان گرفته است و آنان جز لابه و زارى مدافعى كه به آن توسل جويند ، نداشته‌اند . دشمنان سپس با دست‌هاى پر برگشته‌اند در حالىكه به هيچ يك از آنان زخم و جراحتى نرسيده و خونى از ايشان نريخته است . اگر فرد مسلمانى پس از اين ماجرا ، از شدت تأسف و اندوه بميرد ، جا دارد و او را نه‌تنها نبايد سرزنش كرد ، بلكه او در نزد من فردى ارجمند است . شگفتا ! به‌خدا سوگند ، اتفاق اين مردم بر باطل‌شان و پراكندگى شما در عقيدهء حق خود ، دل را مىميراند و بر غم و اندوه انسان مىافزايد . زشتى و اندوه شما را فرا گيرد كه هدف تير قرارتان مىدهند و شما را غارت مىكنند ولى شما آنان را غارت نمىكنيد . به پيكار شما مىآيند ولى شما با آنها به نبرد برنمىخيزيد و بر خداوند نافرمانى مىكنند و شما\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nراضى و خشنود هستيد . . . .\r\nبه قدرت و هنر امام در اين كلمات كوتاه بنگريد كه چگونه درك و احساس آنان را آرام‌آرام و به‌تدريج برانگيخت و مقصود خود را بيان فرمود . او در اين امر روشى را به‌كار برد كه آكنده از بلاغت ادا و نيروى تأثير است . او به مردم خود خبر داد كه « سفيان بن عوف » بر شهر « انبار » ناجوانمردانه تاخته است و اين ، مايه ننگ و رسوايى آنهاست . و سپس به آنها خاطرنشان ساخت كه اين فرد ياغى و تجاوزكار ، فرماندار اميرالمؤمنين را هم ، علاوه بر گروهى ديگر به قتل رسانيده و به اين نيز اكتفا نكرده و شمشيرهاى سربازان خود را با خون گلوى بسيارى از مردم و كسان بىگناه آنان آغشته ساخته است .\r\nدر قسمت دوم خطبه ، امام على غيرت و حميت شنوندگان را تحريك كرده و آن نخوت و غرورى را كه هر فرد عرب در دفاع از شرف و عصمت زنان دارد ، بيدار نموده است . امام على به‌خوبى مىدانست كه در ميان مردم عرب ، گروهى وجود دارند كه جان خود را در هيچ موردى جز براى حفظ آبروى زن يا عصمت دخترى در معرض خطر قرار نمىدهند و از اين‌جا بود كه امام على ، مردم را مورد نكوهش و سرزنش قرار داد كه آن‌قدر سستى نموده و نشسته و سكوت كردند كه جنگ‌جويان دشمن ، به هتك حرمت زنان پرداخته و سپس آزادانه ، بدون آن‌كه خونى از آنان ريخته شود و يا حتى زخمى و مجروح شوند ، از آن‌جا دور شده و به اردوگاه خود بازگشته‌اند .\r\nآن‌گاه علىبن ابىطالب حيرت و ناراحتى خود را در مورد يك امر عجيب بيان مىدارد و مىگويد كه : دشمنان او به باطل مىگروند و آن را يارى مىكنند و به شر و پستى ايمان آورده و در راه آن به شهر انبار حمله مىنمايند ، و در قبال آن ، ياران وى حتى از يارى حق ، سرباز زده و آن را خوار و زبون ساخته و شكست مىدهند !\r\nالبته بسيار طبيعى است كه امام على در چنين موردى خشمگين گردد و در اين\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nهنگام است كه عبارات و جملات او ، حاوى همهء خشم‌هايى است كه در درونش وجود دارد ، و به همين علت ، جملاتش داغ ، پرحرارت ، تند ، و سرزنش‌كننده و در عين‌حال مسجع و پياپى است :\r\nزشتى و اندوه بر شما باد كه هدف تيرتان قرار مىدهند و شما را غارت مىكنند و شما آنان را غارت نمىكنيد ، به پيكار با شما مىآيند ، ولى شما با آنان به نبرد برنمىخيزيد و بر خداوند نافرمانى مىنمايند و شما راضى و خشنود هستيد !\r\nو گاه عواطف او به هيجان آمده و الفاظى را به‌طور مسلسل بر زبان مىراند كه گويى اين الفاظ پىدرپى ، به جنگ يكديگر رفته‌اند :\r\nمن ناتوان نگشتم ، هراسى به‌خود راه ندادم ، خيانتى نكردم و هيچ‌گونه سستى در خود نديدم .\r\nو گاهى هم اين عواطف با درد و اندوه فراوانى همراه مىگردد كه خود به جهت وجود مردمى است كه او خواستار خوشبختى و نيكى آنان است و آنها ، به‌خاطر جهل و نادانى و سستى اراده و عدم درك ، خود خواستار آن نيستند . و به‌همين علت ، با بيانى تند و آتشين ، آنها را مورد خطاب قرار داده و مىگويد : « چرا من شما را چنين مىيابم ؟\r\nبيداريد ولى خفته ! حاضريد ولى غايبِ بيناييد ، ولى همانند كور ، شنواييد ولى به سان كر و گوياييد ولى همچون لال ! . . . »\r\n* * * خطبا و گويندگان عرب بسيار بوده‌اند و فن خطابه ، يكى از هنرهاى ادبى آنان است كه در دوران جاهليت و در عصر اسلام ، و به‌ويژه در زمان پيامبر و خلفاى راشدين به‌خاطر نيازى كه هميشه به آن داشته‌اند ، رونق داشته است .\r\nالبته و بدون هيچ‌گونه شك و ترديدى ، بزرگ‌ترين خطيب دوران نبوت ، خود پيامبر بود . ولى در دوره خلافت راشدين ، و همهء قرونى كه پس از آن آمده ، به‌طور كلى و بدون هيچ‌گونه استثنايى ، هيچ‌كس در اين زمينه و با اين سبك و روش ، به پايه و مقام\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nعلىبن ابىطالب نرسيده است .\r\nسخن روان و هم‌چنين بيان نيرومند ، با همهء شرايط طبيعى و هنرى كه بايد در آن موجود باشد ، در نزد علىبن ابىطالب جمع بوده و از عناصر تشكيل‌دهندهء شخصيت او به‌شمار مىرفتند . علاوه بر اين ، خداوند همهء عوامل و وسايل تكميل‌كننده خطابه را - كه در گذشته به آنها اشاره كرديم - در وجود امام به وديعت نهاده بود : خداوند علىبن ابىطالب را با طبع پاك و فطرت سليم ، ذوق نيك و سليقه بلند و بلاغت بىنقص ، ممتاز ساخته و با علم و دانش بىنظير و استدلال قوى و نيروى قانع‌كننده و عظمت بىمانند در سخنان ارتجالى و بديهه‌گويى او را بر ديگران برترى داده بود .\r\nبايد بر اينها افزود : راستى و صدقى را كه در وجود او ، حد و مرزى نداشت و اين امر ، يك ضرورت قطعى در هر خطبهء پيروزمندى است . و علاوه بر اين ، تجربه‌هاى بىشمار و تلخ او براى انديشه و فكر نيرومندش در مورد شناخت مردم و جامعه و اخلاق و عوامل و انگيزه‌هاى آنها ، راه‌هايى را باز نموده بود . . . از همهء اينها گذشته ، عقيدهء محكم و استوار ، احساس درد و اندوه عميق آميخته با مهر ، پاك‌دلى ، سلامت وجدان و بلندى هدف از خصايص و امتيازهاى ويژهء امام بود .\r\nبه راستى در بين شخصيت‌هاى بزرگ تاريخ ، غير از امام على و شمارى اندك ، كسى وجود ندارد كه در عين بزرگى ، خطيب و سخنور بىنظيرى نيز باشد . البته شما بايد نخست اين شرايط را ارزيابى كنيد و سپس تاريخ مشاهير خطبا و سخنوران شرق و غرب را مورد بررسى قرار دهيد تا به‌خوبى دريابيد كه اين سخن ما كاملًا صحيح بوده ، هيچ‌گونه اغراق و گزافى در آن راه ندارد .\r\nعلىبن ابىطالب با آرامش خاطر و اعتماد كامل به خويشتن و سخن عادلانه خود در منبر مىايستاد و سخن مىگفت . او بسيار زيرك و سريع‌الادراك بود و راز دل مردم و هوس‌ها و خواست‌هاى درونى آنان را به‌خوبى مىدانست . دلى داشت مالامال از مهر آزادى ، انسانيت و فضيلت تا آن‌جا كه چون زبان افسون‌گرش به سخن گشوده\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nمىشد و راز درونش را بيان مىداشت ، مردم خفته را بيدار مىساخت و عواطف انسانى آنان را به جنبش درمىآورد .\r\nدربارهء انشاى خطابى او ، چيزى جز اين نتوان گفت كه اين سبك ، اصل اساسى در بلاغت عربى است . ابوالهلال عسكرى صاحب كتاب الصناعتين مىگويد : هنر تنها در ابداع معانى نيست ، بلكه نيكويى لفظ ، نغز و زيبابودن كلمات ، پاكى و بىآلايشى ، آراستگى و شيرينى آنها به همراه صحت تركيب و دورى آنها از سستى و ضعف نيز از شرايط بيان اصيل است .\r\nدر ميان الفاظ ، كلمات پرشكوهى ديده مىشود كه گويى جامهء ارغوانى به‌تن كرده و دامن‌كشان بر زمين راه مىروند و الفاظ ديگرى وجود دارد كه با هياهو ، همچون لشكرى با آهنگ رزم جلوه مىكنند و پاره‌اى ديگر مانند تيغ دودم ، بران‌اند و يا مانند نقاب ، اهميت و بزرگى معنا و مفهوم را زير پرده مىپوشانند ، و گاه همچون برق درخشان و لبخند آسمان در شب‌هاى زمستان ! . . . و باز در ميان كلمات ، الفاظى وجود دارند كه در مقام نكوهش ، چون پتكى بر سر كوفته مىشوند و يا بالعكس ، در مقام بخشايش و خشنودى ، چون آب زلال از چشمه جارىاند و يا در بزرگداشت و تعظيم ، همچون پرتو شهاب‌اند و بعضى ديگر از واژگان ، شكل و رنگ ويژه‌اى ندارند و فقط براى تقويت و تأكيد جمله و تحكيم معنا به‌كار مىروند و درواقع با هر وضعى سازگارند .\r\nهمه اين صفات ، بر خطبه‌ها و همهء مفردات و تعبيرات امام على منطبق است . و علاوه بر اينها ، به‌نظر مؤلف كتاب الصناعتين الفاظ اگر داراى آن صفات باشند خود نيكو است ، پس اگر آنها در خطبه‌هايى مانند خطبه‌هاى علىبن ابىطالب زيبايى لفظ را با جمال معنا و شكوه ظاهرى را با نيروى معنوى جمع كند ، چگونه خواهد بود ؟ و چه مقامى در عالم سخن و سخنورى خواهد داشت ؟\r\nاكنون مطلبى را نقل مىكنيم كه در يكى از فصل‌هاى گذشتهء اين كتاب تحت عنوان\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n« روح بزرگ » دربارهء « بيان » امام على ، به‌ويژه خطبه‌هاى وى ، آن را گفته‌ايم : « 1 » نهج‌البلاغه يا سبك و روش بلاغتى امام ، از فكر و خيال و عاطفه آياتى به‌دست داده كه تا انسان هست و تا خيال و عاطفه و فكر انسانى وجود دارد ، با ذوق بديع ادبى و هنرى وى پيوند خواهد داشت . آيات به‌هم‌پيوسته و متناسب ، جوشان از حسى عميق و ادراكى ژرف بيان‌شده با شور و شوق واقعيت و گرماى حقيقت ، با ميل به شناخت ماوراى اين حقيقت و واقعيت زيبا و نغز كه زيبايى موضوع و بيان در آن به‌هم آميخته ، تا آن‌جا كه تعبير با مدلول و شكل با معنا چنان يكى شده و متحد مىگردد كه حرارت با آتش ، نور با خورشيد و هوا با هوا يكى هستند ! و تو در مقابل آن چيزى نيستى مگر به‌مثابه خسى در برابر سيل خروشان و درياى مواج و تندباد كوبنده . يا مانند مردى در مقابل يك پديده طبيعى كه بالضرورة و به‌حكم جبر بايد به جريان آن تن دردهد . . . . با يگانگى و وحدتى كه اگر در اجزاى آن تغييرى داده شود ، وجود آن از بين مىرود و تغيير ماهيت مىدهد .\r\nبيانى كه اگر براى انتقاد سخن گويد ، گويى تندباد خروشانى است . اگر فساد و مفسدين را تهديد كند ، همچون آتش‌فشان‌هاى سهمناك و پرغرش زبانه مىكشد و اگر به استدلال منطقى بپردازد ، عقل‌ها و احساسات و ادراكات بشرى را تحت تأثير قرار مىدهد و راه هر دليل و برهانى را مىبندد و عظمت منطق و برهان خود را ثابت مىكند و اگر به تفكر و دقت دعوت كند ، حس و عقل را در تو همراه مىسازد و به‌سوى آنچه مىخواهد ، سوق مىدهد و تو را با جهان هستى پيوند مىدهد و نيروها و قواى تو را آن‌چنان متحد و يگانه مىسازد كه حقيقت را كشف كنى و اگر تو را پند و اندرز دهد ، مهر و عاطفه پدرى و راستى و وفا انسانى و گرمى محبت بىانتها را در آن خواهى يافت . و آن‌گاه كه براى تو ، از ارزش هستى و زيبايىهاى خلقت و كمالات\r\n\r\n\r\n","description":"","footnote":"\r\n( 1 ) . ترجمه فارسى ، ج اول ، ص 67 - 68 .\r\n","page_name":" 633 ","page_number":633},
  {"content":"\r\n\r\nجهان هستى سخن گويد ، آنها را با قلمى از نور ستارگان در دل و قلب تو ترسيم مىكند .\r\nبيانى كه بلاغتى از بلاغت و قرآنى از قرآن است . بيانى كه در اسباب و اصول بيان عربى ، به آنچه كه بوده و خواهد بود ، پيوند دارد تا آن‌جا كه دربارهء آن گفته‌اند : سخن او فروتر از كلام خالق و فراتر از سخن مخلوق است .\r\n* * * خطبه‌هاى امام على ، به‌طور كلى مظهر و نشان‌دهندهء روح و شخصيت اوست ، تا آن‌جا كه گويى معانى و الفاظ آن با دل و جان او آميخته و با حوادث روزگارش مانند كانون آتش در گذرگاه نسيم فروزان گشته است . و از همين‌جاست كه او خطبه‌اى را بالبداهه ايراد مىكند كه داراى احساس مؤثر بوده و در غايت جمال و زيبايى است .\r\nكلمات و سخنان كوتاه ارتجالى علىبن ابىطالب نيز اين‌چنين بود ، آنها داراى آن‌چنان نيرو و قدرتى بودند كه امكان داشت يك كلمه ارتجالى ، از نظر صدق و راستى ، عمق انديشه ، هنر بيان ، به گونه‌اى باشد كه هنوز لب‌هاى او به سخنى گشوده نشده ، دهان به دهان نقل گردد !\r\nاز شاهكارهاى كوتاه او ، سخنى است كه دربارهء ستايش‌گرى گفت كه در حق او راه افراط را مىپيمود و در دل خود ، وى را دشمن مىداشت : « من كمتر از آن هستم كه به زبان مىگويى و بالاتر از آنم كه در دل به آن اعتقاد دارى » !\r\nو از همين نمونه‌هاست ، سخنى كه به هنگامى آن را بر زبان آورد كه خود به‌تنهايى مىخواست به‌كار مهمى دست بزند ، ولى يارانش در آن شك و ترديد مىداشتند و كوتاهى مىنمودند . اين گروه به نزد وى آمده و در حالىكه به دشمنان آن حضرت اشاره مىكردند گفتند : يا اميرالمؤمنين ! ما در برابر آنها هستيم و مدافع تو مىباشيم و علىبن ابىطالب بلافاصله فرمود : « شما كه نمىتوانيد شر خود را از من دور كنيد ، چگونه شر و دشمنى ديگران را دفع توانيد كرد ؟ اگر توده‌ها پيش از من ، از ستم\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nزمامداران شكايت داشتند ، من امروز از تودهء خود گله‌مند هستم . گويى عنان من به‌دست آنهاست و بايد به هرسو كه مىخواهند ، مرا ببرند » .\r\nو در آن هنگام كه ياران معاويه ، « محمدبن ابىبكر » را كشتند و خبر آن به گوش امام على رسيد ، فرمود : « اندوه ما در مرگ وى ، به اندازهء سرور و شادى آنهاست . يك تن از دشمنان آنها كاسته شد و ما دوست وفادارى را از دست داديم » .\r\nاز امام پرسيدند : عدالت بهتر است يا بخشش ؟ فرمود : « عدالت هر چيزى را به‌جاى خود نهد و بخشش كارها را از مسير صحيح خود خارج سازد . عدالت نگهبان همگان است ، بخشش يك امر خصوصى است و بىشك عدالت و دادگرى بهتر و عالىتر است » .\r\nامام روزى در وصف يك فرد با ايمان ، بالبداهه چنين فرمود : « فرد با ايمان كسى است كه شادى او در چهره‌اش و حزن و اندوهش در درونش باشد . سينهء گشاده دارد ، فروتن و متواضع است . برترىطلبى را دوست نمىدارد و از شهرت بيزار باشد . اندوه او طولانى و هدف او عالى است . بيشتر خاموش است و هيچ‌وقت بيكار نيست . بر نعمت سپاس‌گزار بوده بردبار و نرم‌خوى و نيك‌نفس است . »\r\nفردى نادان براى خودنمايى ، موضوعى را از امام پرسيد ، و امام بلافاصله در پاسخ او فرمود : « هر پرسشى را براى فهميدن مطرح ساز و براى خودنمايى چيزى مپرس ، زيرا نادان و جاهلى كه بخواهد چيزى بياموزد ، مانند دانشمند است و دانشمندى كه از راه صحيح تعليم ندهد ، همچون جاهل خودنماست » !\r\nپس به‌طور خلاصه : علىبن ابىطالب اديب و سخنورى بزرگ است . او بر پايهء آزمايش‌هاى زندگى پرورش يافت و سبك و اسلوب بلاغت را خودبه‌خود آموخت و به همين جهت داراى هر صفتى بود كه هنر و ادبيات خواستار آن است : اصالت در شخصيت ، فرهنگ مترقى و پيشرو كه شخصيت را مىسازد و اصالت نيز در آن تمركز مىيابد .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nاما زبان عربى ، زبان عربى عزيز ما كه « مارچلوس » در جلد اول كتاب خود رحلة الىالشرق - سفرى به‌سوى مشرق - دربارهء آن به حق گفته است : « زبان عربى بىنيازترين ، فصيح‌ترين ، جامع‌ترين و لطيف‌ترين زبان‌هاى روى زمين است كه با تركيبات « افعال » خود ، فكر وانديشه را به پرواز درمىآورد و آن را به‌دقت و تأمل وامىدارد و با نغمه‌هاى تلفظ و مقاطع صوتى خود آهنگ مرغان ، خروش آب جويبار و آبشار و نواى وزش نسيم در درختان و گاهى در سختى فرياد حيوانات و بانگ رعد و برق را مجسم مىسازد » . آرى اساس و اصول ، فروع و شاخه‌هاى زبان عربى را با آن صفاتى كه مارچلوس گفته و با صفاتى كه او بازگو نكرده است ، همراه همهء زيبايىهاى رنگ‌ها و افسون بيان‌ها ، همه و همه را در بيان و ادبيات امام على به‌طور وضوح خواهى يافت .\r\n* * * و بدين‌ترتيب ، بلاغت و ادبيات علىبن ابىطالب ، هميشه در خدمت تمدن و بشريت بوده و خواهد بود ! . .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nبرگزيده‌هايى از : سخنان زيباى امام على\r\n\r\n","description":"","footnote":"","page_name":" 637 ","page_number":637},
  {"content":"\r\n . \r\n","description":"","footnote":"","page_name":" 638 ","page_number":638},
  {"content":"\r\n\r\n\r\nگفتارهاى امام\r\nدر نامه‌ها ، وصيت‌ها ، خطبه‌ها ، عهدنامه‌ها و ساير سخنان نغز امام على ، شاهكارهاى جاودانه‌اى وجود دارد كه در آنها دربارهء گوهر ذات انسان و هدف از خلقت وى ، مفهوم و چگونگى جهان هستى ، اوضاع زمان و حوادث عصر خود سخن گفته و در بيان آنها ، انگيزه‌اى چون عقل حكيمانه و انديشه‌اى عميق در كار بوده كه بر ذهن و دل او حقايق علمى محض را ثبت نموده است . و از همين‌جاست كه مىبينيم بر ذهن سرشار يا عاطفه و احساس پرشور او جرقه و خاطره‌اى نمىگذرد ، مگر آن‌كه جنبش و حركت مىبخشد و در واقع اين سخنان ، چيزى جز حيات واقعى ناشى از خود زندگى نيست .\r\nاين سخنان و گفتارها و نامه‌ها ، بىشك به‌مثابهء ميراثى بزرگ براى انسانيت است .\r\nاينها درواقع برنامه‌اى ارزنده براى اخلاق عمومى و خصوصى زندگى است كه دستورهاى پيامبران ، انديشمندان ، فلاسفه و حكما در زمان‌ها و مكان‌هاى گوناگون بر آنها برترى ندارد .\r\nما به‌ويژه توجه خوانندگان محترم را به اين نكته جلب مىكنيم كه در اين آثار و افكار علوى ، دعوتى همگانى براى صلح ، برادرى ، همكارى ، اخلاق نيك ، هم‌فكرى در راه پيشروى به‌سوى ميدان‌هاى وسيع انسانيت و در راه بزرگداشت زندگى و احترام به افراد وجود دارد .\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nواقعاً سزاوار است كه در جهان امروز ، آتش‌افروزان جنگ ، و عوامل و مسببين بدبختىهاى ملت‌ها و افراد ، به سخنان و كلمات قهرمان انديشهء عربى ، بزرگ‌مرد وجدان انسانى ، علىبن ابىطالب ، گوش فرا داده و آنها را حفظ كنند و در مقابل گويندهء بزرگ آن سخنان ، سر تعظيم فرود آورند .\r\nما در اين فصل ، شاه‌كارهايى را گرد آورده‌ايم كه پاره‌اى از آنها را به‌عنوان شاهد ، در گوشه و كنار فصول پيشين اين كتاب ذكر نموده‌ايم و علاوه بر آنها ، مطالب زيادى نيز در اين‌جا نقل كرده‌ايم كه فقط در همين فصل « برگزيده سخنان » آنها را نقل مىكنيم .\r\nالبته ما شاهكارهاى بىشمار امام را كه در بحث‌ها و فصل‌هاى گذشته و يا آينده به‌طور كامل نقل كرده‌ايم ، در اين‌جا نمىآوريم .\r\nهم‌اكنون شما را به مطالعهء اين قسمت از آثار انديشهء برآمده از دل و وجدان ، دعوت مىكنيم .\r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nبرگزيده‌اى از نامه‌ها ، سفارش‌ها ، عهدنامه‌ها\r\n1 . حقوق بشر : در اين باره به نامه مفصل امام على به مالك اشتر نخعى ، فرماندار وى در مصر رجوع كنيد . ما اين نامه را در جلد اول كتاب - « على و حقوق بشر » - تحت عنوان « دستور امام درباره زمامدارى » نقل كرده‌ايم . اين فرمان ، در واقع از بزرگ‌ترين سفارش‌ها و وصيت‌هاى امام و جامع‌ترين نامه‌هاى آن حضرت دربارهء قوانين و روش‌هاى مدنى و حقوق عمومى و تصرفات خصوصى است .\r\n* * * 2 . از سفارش‌هاى امام على به سربازان خود در صفين ، پيش از آن‌كه با دشمن روبه‌رو شوند ، اين بود :\r\nتا آنها شروع نكنند با آنها نجنگيد ، و اگر به يارى خدا شكست خوردند ، كسى را كه پشت كرد ، نكشيد و كسى را كه فرار مىكند ، تعقيب ننماييد و زخمىشدگان را ناراحت نكنيد و كمك نماييد و زنان را آزار مرسانيد ، اگرچه به ناموس شما ناسزا و به پيشوايان‌تان بد بگويند .\r\n* * * 3 . از نامهء امام على به زيادبن ابيه فرماندار اهواز :\r\nبه‌خدا سوگند ياد مىكنم كه اگر به من خبر رسد تو در بيت‌المال مسلمانان به چيز\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nاندك يا زياد خيانت كرده و بر خلاف دستور صرف نموده‌اى ، بر تو سخت خواهم گرفت ، چنان سخت‌گيرىاى كه تو را كم‌مايه و گران‌پشت و ذليل و خوار گرداند .\r\n* * * 4 . از عهدنامه آن حضرت به محمدبن ابىبكر هنگامى كه او را به‌سوى مصر روانه ساخت :\r\nمن به تو سفارش مىكنم كه با اهل ذمه با عدالت رفتار كنى و داد مظلوم را بستانى و بر ستمگر سخت بگيرى و از خطا و اشتباه مردم درگذرى و تا آن‌جا كه مىتوانى نيكى كنى و البته دور و نزديك بايد در نزد تو در مسئلهء حقوق يك‌سان باشند . با آنان فروتنى كن و با روى باز با آنها ملاقات نما و در همه حالات با آنها مواسات كن ، تا بزرگان طمع ستم به آنان را در دل نپرورانند و بيچارگان در عدالت تو درباره آنها نااميد نگردند .\r\n* * * 5 . و از سفارش‌هاى امام على كه از « صفين » به فرزند گرامىاش امام حسن نوشته است :\r\nتو اى فرزند من ! خودت را به‌منزلهء ميزانى ميان خود و مردم قرار ده . پس آنچه را براى خود مىخواهى بر ديگرى نيز بخواه و آنچه را كه بر خود نمىپسندى ، بر ديگرى نيز مپسند و ستم نكن چنان‌كه دوست ندارى مورد ستم واقع شوى و احسان و نيكى كن ، هم‌چنان‌كه مىخواهى به تو نيكى و احسان كنند و آنچه را كه از ديگران زشت مىشمارى از خويشتن نيز زشت و قبيح بشمار و از مردم خشنود باش با آنچه تو خود بر آنها روا مىدارى ، و هر چيزى را كه نمىدانى نگو ، اگر چه آن چيزى را كه مىدانى اندك باشد و آنچه دوست ندارى برايت گفته شود ، هرگز بر زبان مياور ! و هركه به تو گمان نيك داشته باشد ، گمان او را نيك پندار ! حق برادر خويش را به اعتماد آن‌كه او برادر توست ، ضايع مكن ، چون كسى كه حق او را ضايع و پايمال كنى ، برادر تو نيست . مبادا كه خويشان و كسان تو به‌سبب تو بدبخت‌تر از بيگانگان باشند . برادر\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nتو به بريدن رشتهء محبت ، تواناتر از تو به پيوستن و صلهء او نباشد و هرگز برادر تو در بدى نمودن ، تواناتر از تو بر نيكى نمودن نباشد .\r\n* * * 6 . از نامه‌اى كه به برخى از كارمندانش نوشت :\r\nبه من خبر رسيد كه زمين را درو كرده و هرچه زير پايت بوده برگرفته‌اى و آنچه را كه به دستت رسيده خورده‌اى ! بايد حساب پس بدهى و وضع خود را بر من گزارش دهى .\r\n* * * 7 . از نامهء امام على عليه السلام به منذربن جارود عبدى كه به امانت خيانت نموده و به بيت‌المال دستبرد زده بود :\r\nاما بعد ، نيكى پدرت مرا فريب داد ! و گمان كردم كه از روش او پيروى كرده و به راه او مىروى ، ولى به من خبر رسيد كه تو خيانت كرده و از هواى نفس پيروى مىكنى و براى آخرتت توشه‌اى نمىگذارى . . . اگر آنچه از تو به من رسيده صحيح باشد ، شتر خانواده و دوال كفشت از تو بهتر است و كسى كه مانند تو باشد ، سزاوار نيست نگهبان مرزها باشد يا امرى را اجرا كند يا مقام او بالا رود ، يا در امانتى شريك گردد يا براى جلوگيرى از خيانت و نادرستى مورد اعتماد قرار گيرد . هنگامى كه اين نامهء من به تو رسيد بلافاصله نزد من بيا !\r\n* * * 8 . نامه‌اى ديگر به همان كارمند :\r\nچگونه آن خوردنى و نوشيدنى كه مىدانى حرام است تو را گواراست ؟ و چگونه از مال يتيم و مسكين كنيز مىخرى ؟ پس از خدا بترس و اين اموال را به صاحبان آنها بازده و تو اگر اين كار را انجام ندهى و خداوند مرا بر تو مسلط سازد ، وظيفه‌اى را كه در پيشگاه خداوند دارم ، دربارهء تو انجام مىدهم و با شمشير گردن تو را مىزنم ؛\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nشمشيرى كه آن را بر كسى نزدم ، مگر آن‌كه به دوزخ سرنگون شد .\r\n* * * 9 . نامهء علىبن ابىطالب عليه السلام به مخنف بن سليم ، فرماندار آن حضرت در اصفهان و همدان :\r\nما تصميم گرفته‌ايم به‌سوى اين گروه رهسپار شويم . گروهى كه بيت‌المال مسلمين را بر خود اختصاص داده و حق را نابود ساخته ، در روى زمين فساد برپا داشته و ستم‌كاران را مورد اعتماد قرار داده‌اند . و چون ستمگرى آنان را در ستم‌شان يارى كند ، او را دوست دارند و در گناه و تباهى همكارى كنند و همه‌شان ستمگرانند .\r\n* * * 10 . نامه‌اى از على عليه السلام به اردشير يكى از كارمندان آن حضرت كه خبر رسيده بود اموال عمومى را در ميان قوم و خويش خود تقسيم مىكند :\r\nگزارشى دربارهء تو به من رسيده است كه اگر صحت داشته باشد ، خداى را به خشم آورده و امام و پيشواى خود را ناخشنود ساخته‌اى . سوگند به خداوندى كه دانه را شكافت و انسان را آفريد ، اگر آنچه گفته‌اند درست باشد ، نزد من خوار و زبون شده ، پست و بىاعتبار خواهى گرديد .\r\n* * * 11 . نامه امام على عليه السلام به « عثمان بن حنيف انصارى » فرماندار آن حضرت در بصره كه دربارهء او گزارشى رسيده بود كه به يك ميهمانى از خويشاوندان خود دعوت شده و او بدان ميهمانى رفته است :\r\nپس از حمد و ستايش پروردگار ، اى پسر حنيف ! به من گزارش رسيده كه يكى از جوانان بصره تو را به ميهمانى دعوت كرده و در آن ميهمانى كه انواع خوردنىهاى رنگارنگ وجود داشته ، شركت نموده‌اى . من گمان نمىبردم تو بر سفره‌اى بنشينى كه بينوايان از آن رانده شده و توانگران به آن دعوت گرديده‌اند .\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nهان ! بدانيد كه پيشواى شما از دنيا به دو تكه پارچهء كهنه و از خوردنىها به دو قرص نان قناعت كرده است . البته شما به انجام چنين قناعتى توانايى نداريد ، ولى مرا با پارسايى و كوشش و پرهيز و درستى يارى كنيد . به‌خدا سوگند از دنياى شما ، زر نيندوختم و ثروتى ذخيره نكردم و براى جامهء كهنهء خويش جاىگزينى تهيه نكردم و اگر مىخواستم ، مىتوانستم از شهد ناب و مغز گندم و جامهء ابريشمين براى خود خوراك و پوشاك آماده سازم ، ولى هرگز خواهش نفس بر من غلبه نكند و ميل و شهوت ، مرا به برگزيدن خوردنىهاى گوناگون وادار نسازد . چگونه چنين باشد ، در حالىكه در حجاز يا يمن ممكن است كسانى باشند كه اميد يك قرص نان را ندارند و به عمر خود يك شكم سير به‌خود نديده‌اند . آيا من با شكم سير بخوابم و در گرد من شكم‌هاى تهى و جگرهاى سوزان باشد ؟\r\nآيا فقط به اين اكتفا كنم كه به من پيشواى مسلمانان بگويند ، ولى در سختىهاى روزگار با توده مردم شريك نباشم ؟\r\nشايد يكى از افراد ملت بگويد : اگر خوراك فرزند ابوطالب اين است ، پس ضعف و سستى او را از جنگ و نبرد با قهرمانان و برابرى با دليران بازخواهد داشت . ولى آگاه باشيد كه درخت بيابانى چوبش سخت‌تر و محكم‌تر و سبزه‌هاى شاداب پوست‌شان نازك‌تر است و گياهان دشتى بهتر مىسوزند و ديرتر خاموش مىگردند .\r\nبه‌خدا سوگند اگر همهء عرب در پيكار با من پشت به يكديگر دهند ، هرگز رو برنمىگردانم .\r\n* * * 12 . از نامه‌هاى علىبن ابىطالب عليه السلام كه به مأمورين ماليات خود نوشته است :\r\n. . . با مدارا و انصاف با مردم رفتار كنيد و در انجام امور و برآوردن نيازهايشان شكيبا باشيد . كسى را از درخواستش به خشم نياوريد و از مطلوبش بازنداريد و هرگز به‌خاطر ماليات ، لباس تابستانى و زمستانى مردم را نفروشيد و رزقى را كه مىخورند\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nاز آنها نگيريد و حيوانى را كه با آن به‌كار مشغول‌اند از دست‌شان خارج نسازيد . هرگز به‌خاطر يك درهم ، به احدى از آنان تازيانه مزنيد و او را ايستاده نگاه نداريد و از اثاث و زندگى آنان چيزى را نفروشيد . زيرا روش ما آن است كه با گذشت و اغماض از مردم ماليات بگيريم .\r\n* * * 13 . نامهء على عليه السلام به سهل بن حنيف انصارى فرماندار مدينه :\r\nاما بعد ! به من خبر رسيد كه گروهى از مردمان تو به‌سوى معاويه رفته‌اند ، ولى تو از اين‌كه از شمار مردم تو كاسته مىشود و از يارى آنان بىبهره شوى ، متأسف و اندوهگين مباش ، زيرا كه آنها اهل دنيا هستند ، به آن روى آورده‌اند و به‌سوى آن شتابانند و البته آنان عدل را شناختند و ديدند و شنيدند و درك كردند و دانستند كه مردم همه در پيش ما ، در حق يك‌سان و برابرند و آن‌گاه به‌سوى ثروت و امتياز گريختند ؛ نابودى و دورى بر آنان باد البته به خداوند سوگند آنان از ظلم و ستم فرار نكرده و به عدل و حق نپيوسته‌اند .\r\n* * * 14 . از نامه‌هاى آن حضرت به سران لشكرها ، هنگامى كه به خلافت رسيد :\r\nاما بعد ! پيشينيان تو را اين امر نابود ساخت كه حق مردم را ندادند و مردم مجبور شدند با رشوه حق خود را بخرند و هم‌چنين راه باطل را پيش گرفته و به‌دنبال آن رفتند تا هلاك شدند .\r\n* * * 15 . از نامه‌هاى امام على عليه السلام به يكى از كارمندانش :\r\nبهرهء تو از حكومت ، مال و ثروتى نباشد كه استفاده كنى و خشمى نباشد كه آن را با انتقام گرفتن فرو نشانى ، بلكه بهره و حظ تو از بين‌بردن باطل و زنده‌نمودن حق باشد .\r\n* * *\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n16 . از سخنانى كه پس از ضربت ابن ملجم و پيش از شهادت به‌طريق وصيت ايراد نمود و در آن خاندان و پيروان خود را به‌عفو او تشويق فرمود :\r\nمن ديروز مصاحب شما و در ميان شما بودم و امروز براى شما مايهء عبرتم و فردا از شما جدا مىشوم . اگر زنده ماندم خود صاحب خون خويشتن هستم و اگر درگذشتم كه عاقبت همه‌كس مرگ است و اگر ببخشم ، عفو و بخشش براى من سبب تقرب در پيشگاه خداوند و براى شما نيكى است ، پس از او درگذريد !\r\n* * * 17 . نامه‌اى به قثم‌بن عباس فرماندار مكه :\r\nاما بعد ! نادان و جاهل را بياموز ، با دانشمند مذاكره كن ، جز زبان تو ، كسى به مردم پيام نرساند و حاجب و دربانى جز رويت نباشد .\r\nنيازمند را از ديدار خود بازمدار كه اگر در نخستين بار از در تو رانده شود و پس از آن حاجت او را روا كنى ، باز تو را ستايش نكند و آنچه از بيت‌المال در پيش تو گرد آيد ، بنگر و در ميان مستمندان اطراف خود با توجه به نياز آنان پخش كن و آنچه زايد آيد ، نزد ما بفرست تا در موارد لازم انفاق و تقسيم كنيم .\r\n* * * 18 . نامهء امام على عليه السلام به سران لشكريانش :\r\nاما بعد ! سزاوار است كارفرمايى كه نعمت و فضلى به او رسيده ، باعث تغيير وضع او نسبت به ملت نگردد و هرچه خدا به او نعمت بيشتر ارزانى بدارد ، به بندگان خدا نزديك‌تر شود و به برادرانش مهربان‌تر گردد . حق شما بر من آن است كه جز در جنگ رازى از شما پنهان و پوشيده ندارم و كارى بدون مشورت با شما انجام ندهم ، مگر در حكم شرعى و حق شما را از وقت معين آن به تأخير نيندازم . شما در حق ، نزد من برابريد و اگر شما بر اين دستور استوار نباشيد و يكى از شما كج روى كند و منحرف گردد ، او را كيفر سخت دهم و راه فرارى از آن نداشته باشد .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nبخشى از خطبه‌هاى امام على عليه السلام\r\n\r\n1 . اى مردنمايان !\r\nجملات زير ، قسمتى از خطبه‌اى است كه امام على عليه السلام ، آن را هنگامى ايراد فرمود كه سفيان بن عوف غامدى بر شهر انبار واقع در كنار شرقى فرات تاخته بود . او را معاويه فرستاده بود تا شهرهاى عراق را غارت كند و در دل مردم آن سرزمين ، بيم و هراس افكند :\r\n« . . . و اين مرد غامدى است كه سوارانش به شهر انبار وارد شده و حسان بن حسان بكرى فرماندار آن‌جا را كشته و سواران شما را از مرزها رانده و مردمان صالح و نيكوكار را به قتل رسانيده است .\r\nبه من خبر رسيد كه يكى از سربازان دشمن ، بر يك زن مسلمان و يك زن معاهد وارد شده و خلخال و زيور آنها را به‌زور گرفته است و آن زن جز لابه و زارى مدافعى كه بدان توسل جويد نداشته است . آنان با دست‌هاى پر برگشته و هيچ‌كس از آنان زخم و جراحتى برنداشته و خونى از ايشان نريخته است . اگر مسلمانى پس از اين ماجرا ، از تأسف و اندوه بميرد ، جا دارد و او را نبايد سرزنش كرد .\r\nشگفتا ! به‌خدا سوگند اتفاق اين مردم بر باطل‌شان و پراكندگى شما در عقيدهء حق خود ، دل را مىميراند و بر غم و اندوه انسان مىافزايد . زشتى و اندوه شما را فرا گيرد\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nكه هدف تير قرارتان مىدهند و غارت‌تان مىكنند ، ولى شما آنان را غارت نمىنماييد ، به پيكار با شما مىآيند ولى شما با آنان نبرد نمىكنيد و خدا را نافرمانى مىنمايند و شما راضى و خشنود هستيد . اگر دستور دهم در تابستان به‌سوى دشمن رويم ، مىگوييد :\r\nاكنون شدت گرماست ، ما را مهلت ده گرما كمتر شود و اگر در زمستان دستور حركت دهم ، مىگوييد : اكنون هوا بسيار سرد است مهلت ده تا زحمت سرما از سر ما برود ، همهء اينها به‌خاطر فرار از سرما و گرماست ؟ به‌خدا سوگند شما از شمشير بيشتر مىترسيد و مىگريزيد .\r\nاى مردنمايان نامرد ! اى كسانى كه در عقل و خرد مانند بچه‌ها و زنانيد ، كاش شما را نديده و نشناخته بودم ، شناختى كه به‌خدا سوگند پشيمانى آورده و موجب حزن و اندوه گرديده است . خداوند شما را نابود سازد ! سينه‌ام را از خشم مالامال ساختيد و جرعه‌هاى غم پىدرپى به من نوشانديد و انديشهء مرا با نافرمانى و سهل‌انگارى خودتان آشفته و تباه ساختيد تا قريش گفتند : پسر ابىطالب مرد شجاع و دليرى است ولى از فنون جنگ آگاهى ندارد !\r\nشما را به‌خدا ، كيست جنگ‌آزموده‌تر و ورزيده‌تر از من كه در پيش از بيست سالگى در پيكارها شركت مىجستم و اكنون بيش از شصت‌سال دارم ، ليكن كسى كه فرمانش را نبرند و از او پيروى ننمايند ، داراى فكر و تدبير نتواند بود . »\r\n\r\n2 . غيبت مردم !\r\nپاره‌اى از سخنان علىبن ابىطالب عليه السلام در جلوگيرى از غيبت مردم و ترحم بر گناه‌كاران :\r\n« سزاوار است مردم پارسا و كسانى كه از گناه دورى گزيده‌اند ، بر گناه‌كاران ترحم كنند و بايد شكر و سپاس‌گزارى بر آنان مسلط باشد . پس انسان چگونه غيبت برادر خويش مىكند و او را به‌خاطر گناهى كه مرتكب شده ، سرزنش مىنمايد ؟ آيا به‌خاطر\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nنمىآورد خدا گناهانى را پنهان داشته بزرگ‌تر از گناهى است كه به‌واسطه آن ، غيبت برادر خود را كرده است ؟ و چگونه او را به‌خاطر گناهى سرزنش مىكند ، در حالى كه خود مانند آن را انجام داده است و اگر همان گناه را مرتكب نشده ، قطعاً گناه ديگرى را كه بزرگ‌تر و مهم‌تر از آن بوده ، به جا آورده است . اى بندهء خدا ! در نكوهش بندگان به گناهى كه مرتكب مىشوند ، شتاب مكن ، شايد آن گناه بر او آمرزيده شده باشد . »\r\n\r\n3 . سخن بدون علم و دانش !\r\nيكى از خطابه‌هاى امام على عليه السلام است :\r\n« اى مردمى كه بدن‌هايتان يك جا گرد آمده ، ولى دل‌هايتان پراكنده است . سخن شما سنگ‌هاى سخت را نرم مىگرداند و كارتان دشمنان را به طمع وامىدارد . هركس شما را به يارى دعوت كرده ، عزت نيافت و آن‌كس كه به زور به كارتان واداشت ، آسودگى و آرامش نديد .\r\nكدام خانه را پس از خانهء خويش محافظت مىكنيد و با كدام پيشوا بعد از من پيكار مىنماييد ؟ ! سوگند به خدا ، بيچاره است كسى كه فريب شما را خورد و كسى كه به‌كمك شما رستگار شد و پيروز گشت ، به‌خدا سوگند سهم پر زيانى نصيبش شد ؛ امروز سخن شما را راست نمىدانم و در يارى شما طمع و اميد ندارم و دشمن را به‌وجود شما بيم نمىدهم ، فكر و خيال شما چيست ؟ درمان شما كدام است ؟ به چه چيز علاج مىپذيريد ؟ آنها نيز مانند شما مردانند . چرا ندانسته سخن مىگوييد ؟\r\nغفلت داريد و تقوا و پارسايى نداريد . در غير حق طمع داريد ؟ ! »\r\n\r\n4 . ستمگران در بيداد خود بيفزايند\r\nو از جملهء خطبه‌هاى آن حضرت است :\r\n« اى مردم ! ما در روزگارى سخت دشمن و زمانهء ناهموار گرفتار آمده‌ايم .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nروزگارى كه نيكوكاران را گناه‌كار شمرند ، و ستمگران بر بيداد خود بيفزايند . از دانش خود بهره‌مند نمىشويم و چيزى را كه نمىدانيم سؤال نمىكنيم و از هيچ آسيبى ، تا به‌سرمان نيايد نمىهراسيم .\r\nبرخى مردم از تباهى و فساد جز به‌علت پستى و فرومايگى و نداشتن عزم و همت ، خوددارى نمىكنند . برخى نيز شمشير كشيده و شرارت خويش آشكار نموده ، سواره و پياده گرد آورده ، در كمين نشسته‌اند تا مال و ثروتى به چنگ آورند يا به مقامى برسند . چه معامله و دادوستد زيان‌بخشى است براى كسى كه جان خود را در بهاى دنيا بدهد ! »\r\n\r\n5 . دوستى صلح\r\nاز سخنان امام در جنگ صفين است ، وقتى كه در صدور فرمان جنگ خوددارى مىفرمود :\r\n« اما اين‌كه مىگويند در جنگ تأخير مىكنم ، آيا اين همه تأمل و درنگ من براى ترس از مرگ است ؟ به‌خدا قسم من باكى ندارم كه به‌سوى مرگ بروم يا مرگ به‌سوى من بيايد ! و اين‌كه مىگوييد در نبرد با اهل شام شك و ترديد دارم ، چنين نيست . من يك روز جنگ را به تأخير نينداختم ، مگر به‌خاطر آن‌كه دوست دارم گروهى به من بپيوندند و هدايت يابند و از روشنايى من بهره‌مند گردند . و اين در نزد من محبوب‌تر از آن است كه آنان در گمراهى بمانند و من با آنان بجنگم ، اگر چه گناه آنان بر خودشان است . »\r\n\r\n6 . زيردستان ، زبردستند !\r\nاز سخنانى كه در مدينه هنگامى كه بر او بيعت كردند ، به سبك خطابه ايراد فرموده است :\r\n\r\n","description":"","footnote":"","page_name":" 651 ","page_number":651},
  {"content":"\r\n\r\n« سوگند به پيامبرى كه خدا او را به‌حق برانگيخت ، به‌راستى كه در ميان شما اضطراب روى خواهد داد و روزگار مانند غربال شما را زير و رو كرده و مانند ديگ جوشان ، برهم زند ، آنچه در زير است بالا رود و آنچه در بالا است ، پايين آيد . به خدا سوگند كوچك‌ترين نكته را از شما پنهان نكردم و دروغى نگفتم .\r\n\r\n7 . آزار نفس\r\nاز جمله خطابه‌هاى آن حضرت است :\r\n« پيش از آن‌كه شما را آزمايش كنند ، خود را بسنجيد و قبل از آن‌كه از شما حساب بكشند ، خود حساب خويش را برسيد و پيش از اين‌كه گلوى شما را بفشرند ، نفس بكشيد و پيش از آن‌كه شما را به‌زور برانند ، رام شويد . و بدانيد هر كس از عقل و خرد خود واعظ و پنددهنده‌اى نداشته باشد ، واعظ و پنددهندهء ديگر در او كارگر نخواهد افتاد . »\r\n\r\n8 . گله و عتاب\r\nاز خطبه‌هاى آن حضرت ، پس از كشته‌شدن عثمان موقعى كه خواستند با او بيعت كنند :\r\n« مرا بگذاريد و به سراغ ديگرى رويد ، چون اوضاعى گوناگون و رنگارنگ درپيش است كه دل‌ها در آن آرام نگيرد و خرد بر آن ثبات و استوارى ندارد . سپهر را ابرهاى تيره فرا گرفته و راه شناخته نمىشود . بدانيد اگر من به سخن شما گوش فرا داده و خلافت را قبول كنم ، شما را به راهى كه خود مىدانم ، مىبرم و به حرف گوينده و سرزنش نكوهنده ، توجهى نخواهم كرد ؛ ولى اگر مرا رها كنيد ، مانند يكى از شما باشم ، شايد من نسبت به كسى كه به حكومت برمىگزينيد ، شنونده‌تر و فرمانبردارتر باشم و اگر من بر شما مشاور و وزير باشم ، بهتر از آن است كه امير و زمامدار باشم . »\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\n9 . اى مردم كوفه !\r\nخطابهء آن حضرت دربارهء اهل كوفه :\r\n« اى مردم كوفه ! به شما گرفتار گشته‌ام كه داراى پنج خصلت نكوهيده هستيد : كر هستيد ، اما گوش داريد ، لاليد ولى زبان داريد ، كوريد ليكن داراى چشم هستيد ، نه در جنگ ، آزادگانِ راست‌گوييد و نه در سختى ، برادران باصفا ! . . . شما مانند گله شتر بىساربانيد كه از هرسويى گرد آورده شوند ، از جانب ديگر پراكنده مىگردند ! »\r\n\r\n10 . عدالت در تقسيم بيت‌المال\r\nوقتى به امام اعتراض كردند چرا بيت‌المال را به‌طور مساوى بين مردم تقسيم مىكند و هيچ‌كس را روى سابقه و بزرگى برترى و ترجيح نمىدهد ؟ در پاسخ آنها فرمود :\r\n« آيا به من مىگوييد پيروزى را با ستم به افراد ملت بجويم ؟ به‌خدا سوگند ، تا وقتى كه شب و روز هست و مادامى كه ستارگان دنبال هم مىروند ، اين كار را نخواهم كرد .\r\nآرى آگاه باشيد كه صرف مال در غير جاى خود و در غير حق ، اسراف و تبذير است . »\r\n\r\n11 . ستمگر و رشوه‌خوار\r\n« شما مىدانيد كه هرگز سزاوار نيست آن كسى كه بر خون و مال و احكام و امامت مسلمانان حاكم و والى است ، بخيل و تنگ‌چشم باشد تا براى جمع‌كردن اموال مردم حرص و طمع داشته باشد ، و نبايد جاهل و نادان باشد ، تا مردم را به نادانىاش گمراه كند ، يا در اثر درشت‌خويى مردم را برنجاند و در اثر ستم‌كارى گروهى را به خويش مقرب سازد و گروه ديگر را براند و يا رشوه گيرد و حقوق مردم را از بين ببرد !\r\n\r\n","description":"","footnote":"","page_name":" 653 ","page_number":653},
  {"content":"\r\n\r\n\r\n12 . داد ستم‌ديده\r\nاز سخنان نغز على عليه السلام كه در بيان هدف از خلافت و حكومت صالح ايراد فرموده است :\r\n« بيعت شما با من بدون تفكر و انديشه نبود و كار من و شما يك‌سان نيست ؛ من شما را براى خدا مىخواهم ( كه در راه او كارزار كنيد ) و شما مرا براى خود مىخواهيد . اى مردم ! مرا در مبارزه با نفس‌ها و خواهش‌هاى آن يارى كنيد . به خداوند سوگند ، حق ستم‌ديده را از روى عدل و انصاف از ستمگر مىگيرم و دماغ ظالم و ستم‌كار را بر زمين مىمالم تا او را به سرچشمهء حق و حقيقت برسانم ، اگرچه او ناخشنود باشد . »\r\n\r\n13 . دورى از ظلم\r\nخطبه‌اى از آن بزرگوار كه به خطبهء قاصعه معروف است :\r\n« من در احوال ملت‌ها تأمل و نظر كردم ، هيچ‌كس را نيافتم كه بر سر چيزى تعصب و گردن‌كشى نشان دهد ، مگر آن‌كه از روى علت و سببى باشد كه نادانان به اشتباه آن را با رنگ و روغن جلوه مىدهند و يا از روى دليلى باشد كه به خردهاى مردم احمق مىچسبد . لكن شما كه تعصب مىكنيد سبب و علتى براى آن معلوم نيست ؟ اگر به‌ناچار بايد تعصبى داشته باشيد ، بايد اين تعصب شما به‌خاطر شايستگىها و مكارم اخلاق و كارهاى نيكو و خصلت‌هاى پسنديده و آرمان‌هاى بزرگ و آثار نيك باشد و يا در راه كسب فضيلت و خوددارى از بيدادگرى و ستم و دادخواهى براى مردم و دورى از مفاسد و تباهىهاى روى زمين باشد .\r\nآگاه باشيد ! خداوند مرا به جنگ با ستم‌كاران ، عهدشكنان و تباهكاران روى زمين امر فرموده است . با پيمان‌شكن‌ها جنگيدم و با آنان كه منحرف گشته و دست از حق برداشتند ، پيكار نمودم و بر كسانى كه مرتد گشته و از دين بيرون رفتند ، خشم نموده و\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nخوار و زبونشان ساختم و اهريمن ردهة ( يكى از رؤساى خوارج نهروان ) را كشتم و از كشتن او هم به صداى ترسناكى كه در اثرآن تپش قلب و لرزش سينه او شنيده شد ، اكتفا جستم . گروهى از ستم‌كاران مانده‌اند و اگر خداوند به من عمر دهد ، به آنان نيز غلبه كنم و آنان را نيز از بين ببرم و از هم بپاشم . مگر اندكى كه در نواحى شهرها پراكنده هستند . »\r\n\r\n14 . حق و مردم\r\nاز خطبه‌هايى كه در صفين بيان فرموده است :\r\n« اما بعد ! خداوند براى من در شما حقى مقرر فرموده است ، از اين جهت كه به شما حكومت مىكنم و برعهده من نيز به نفع شما حقى است ، مانند حقى كه شما براى من به عهده داريد . حق به‌هنگام گفت‌وگو و وصف ، فراخ‌ترين چيزهاست و در مقام انصاف ، تنگ‌ترين آنهاست ؛ كسى را بر ديگرى حقى نيست ، مگر آن‌كه ديگرى را هم بر او حقى باشد ، و آن ديگرى را بر او حقى نيست ، مگر اين‌كه وى را هم بر او حقى است .\r\nزشت‌ترين صفات زمامداران نزد مردم نيكوكار آن است كه گمان خودستايى و فخر به آنان برده شود و كردارشان حمل به كبر و خودخواهى گردد . گمان مبريد من از ستايش و ثنا شاد و خرسند مىشوم . من تملق و چاپلوسى را دوست ندارم . با سخنانى كه به استبدادگران و گردن‌كشان گفته مىشود ، با من سخن نگوييد ، و هركس كه شنيدن حق و عدل بر او گران باشد ، عمل به آن دو بر او گران‌تر باشد . از گفتار حق و مشورت عادلانه خوددارى نكنيد ، زيرا كه من خود را در آن مرتبه نگذارده‌ام كه هرگز اشتباه نمىكنم . »\r\n\r\n15 . حق را چيزى باطل نمىكند\r\nاز خطبه امام على عليه السلام پس از بيعت :\r\n\r\n","description":"","footnote":"","page_name":" 655 ","page_number":655},
  {"content":"\r\n\r\n« اى مردم ! من يكى از شما هستم ، سود من سود شما و زيان من زيان شماست .\r\nآگاه باشيد . هر زمينى كه عثمان به تيول مردم داده ، و هر مالى را كه از بيت‌المال بخشيده است ، به بيت‌المال بازمىگردد ، چون حق را چيزى باطل نمىكند . اگر من مالى از بيت‌المال را بيابم كه به‌عنوان مهريه به زنى داده و يا در شهرها پراكنده ساخته‌اند ، آنها را هم بازمىگردانم كه عدالت براى همه مردم موجب آسايش است . هركس حق و عدل را ناگوار بيند ، ظلم براى او سخت‌تر و ناگوارتر است .\r\nاى مردم ! فردا گروهى از شما كه اكنون در دنيا غوطه خورده و زمين‌ها و اراضى را تصاحب كرده و به اسبان راهوار سوار شده و كنيزكان ماهروى گرفته‌اند . وقتى خواستم آنها را از آن امور بازدارم . به‌سوى حقوق خودشان بخوانم كه مىدانيد چه مقدار است ، پيش خود نگويند علىبن ابىطالب ما را از حقوق خويش محروم ساخت .\r\nآگاه باشيد ! برخى از مهاجران و انصار ، از اصحاب و ياران پيامبر ، به‌خاطر هم‌صحبتى و درك محضر رسول خدا معتقدند آنان برترند . بايد بدانيد فضيلت و برترى ، فردا در پيشگاه خداوند است ، و شما همه بندگان خداوند هستيد و مال هم مال خداست و ميان همهء شما با مساوات كامل تقسيم مىشود و هيچ كسى را در آن ، بر ديگرى برترى نيست . »\r\n\r\n16 . خدمت‌گزار وى دست‌هايش بود\r\nاز خطبه‌هاى امام على عليه السلام كه در آن مردم را برابر روش موسى ، داود ، عيسى مسيح و حضرت محمد صلى الله عليه و آله به دورى از دنيا مىخواند :\r\n« . . . و اگر بخواهم دربارهء عيسىبن مريم سخن گويم ، او سنگ را زير سرش مىنهاد و جامه خشن مىپوشيد و غذاى ناگوار مىخورد . گرسنگى خورش و همدمش ، و\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nماهتاب در شب‌چراغش و سايه‌هاى زمين سايبانش بود . و ميوه و گل و گياهش ، هر چيزى بود كه زمين براى چهارپايان ارزانى مىداشت . نه همسرى داشت كه او را به فتنه اندازد و نه فرزندى كه غمگينش سازد و نه مال و ثروتى كه به خود مشغولش دارد و نه آز و طمعى كه زبونش بنمايد . مركب او دوپايش و خدمت‌گزار وى دست‌هايش بود . »\r\n\r\n17 . انسان نيكوكار\r\nاز خطبه‌اى كه در آن انسان راستگو و نيكوكار را تعريف مىكند و آن‌طور كه يك انسان كامل بايد بوده باشد ، بيان مىدارد . ما توجه خواننده را به اين خطبه به‌خصوص معطوف مىداريم ، زيرا در اين خطبه صفات برجستهء خود علىبن ابىطالب عليه السلام نيز گنجانيده شده است :\r\n« بردبارى و دانش را به‌هم آميخته و گفتار و كردار را با يكديگر توأم ساخته است ؛ اميد خير از او بايد داشت و از شر و ضرر او در امان بايد بود ؛ كسى را كه به او ستم كند بر وى ببخشد هركه او را محروم سازد به او عطا نمايد ؛ از ناسزاگفتن به‌دور و سخنش نرم است ، از كردار ناپسند پرهيز و به كار نيك مىپردازد ؛ خير و نيكى او متوجه توست ، شر به او پشت كرده ، به دشمن خويش ستم نكند و در راه كسى كه او را دوست دارد ، دچار معصيت و گناه نشود ؛ پيش از آن‌كه گواهان بر او شهادت دهند ، به‌حق اعتراف نمايد ، كسى را به بدى ياد نكند ، و به همسايه آزار نرساند و از مصيبت ديگرى شاد و خرم نگردد ؛ از حق بيرون نرود ، به باطل روى نياورد ؛ خود را به رنج مىاندازد و آسايش مردم را فراهم مىسازد ؛ از هر كس كه دورى گزيند ، براى زهد و وارستگى از پليدى است و با هر كس كه آشنايى نموده و نزديك شود ، براى لطف و بخشش است ؛ از روى تكبر و خودپسندى دورى نگزيند و از رهگذر مكر و حيله به كسى نزديك نمىشود . »\r\n\r\n","description":"","footnote":"","page_name":" 657 ","page_number":657},
  {"content":"\r\n\r\n\r\n18 . اوصاف دو رويان\r\nامام در خطبه‌اى منافقين و دورويان را معرفى مىكند :\r\n« به چند رنگ درآيند و سخنان يك‌نواخت نگويند و به هر وسيله‌اى اعتماد شما را جلب كنند ، ولى در هر لحظه‌اى در كمين شما بنشينند . آهسته راه روند ، ولى فساد و تباهى به‌بار آورند . بلا و بدبختى را وعده دهند و از خير و اميد مأيوس گردانند . آنان در هر راهى يكى را بر زمين افكنده‌اند ، ولى در قلبى راهى براى نجات خود باز نموده‌اند و بر هر اندوهى اشكى از چشم روان مىسازند .\r\nثنا و ستايش را به همديگر وام داده و در انتظار پاداشند و اگر كسى را نكوهش كنند ، راز او را فاش سازند و در قضاوت و حكم ، راه اسراف و زياده‌روى پيش گيرند . در برابر هر حقى ، باطلى را آماده كرده‌اند و در مقابل هر فرد به‌پا ايستاده‌اى ، فرد كج و ناجوانمردى را علم نموده و براى هر موجود زنده‌اى ، قاتلى آماده ساخته‌اند ! براى هر درى كليدى دارند و براى هر شبى ، چراغى . آز و حرص خود را با نااميدى مردم بر طرف مىكنند تا بازار خود را گرم نموده و كالاى خود را بفروشند . سخن گفته و مردم را به ترديد مىافكنند و چيزى را توصيف مىنمايند ، تا مردم را در وهم و شبهه قرار دهند . راه را سست نموده و در گذرگاه تنگ ، مانع ايجاد نموده‌اند . در واقع همان‌ها ، ياران و هواداران شيطان و اهريمن هستند . »\r\n\r\n19 . خدايا ما را از ظلم بازدار\r\nهنگامى كه عازم پيكار با تبهكاران در صفين گرديد ، فرمود :\r\n« خدايا ! اى پرورندهء اين زمين كه آن را آرامگاه مردم قرار داده و جانوران و چهارپايان را در آن به‌راه انداختى . اى پرورش‌دهندهء آنچه كه به‌شمار نيايد ، از موجوداتى كه ديده مىشوند و ديده نمىشوند . و اى پروردگارِ كوه‌هاى بلند و استوار\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nكه آنها را ميخ‌هاى زمين « 1 » و تكيه‌گاه مردم قرار داده‌اى ! اگر ما را بر دشمنان پيروز ساختى ، ما را از ظلم و آزار آنان بازدار و ما را بر حق استوار ساز و اگر آنان را بر ما غلبه دادى ، ما را از شهادت بهره‌مند ساز و از فتنه و فساد دور نگاه‌دار . »\r\n\r\n20 . خدايا در ميان ما آشتى برقرار كن !\r\nهنگامى كه حضرتش در صفين ديد گروهى از ياران وى در پاسخ ناسزاهاى مردم شام به آنها ناسزا مىگويند ، فرمود :\r\n« من دوست ندارم شما ناسزاگو و فحاش باشيد ولى اگر شما اعمال و اوضاع و كارهاى آنان را بازگو كنيد ، راه بهترى را پيموده‌ايد ، شما به‌جاى ناسزاگويى به آنان ، بگوئيد : خداوندا ! خون ما و آنان را حفظ بفرما ، بين ما و آنان آشتى برقرار كن ، آنان را به راه راست هدايت بنما ، تا آن‌كس كه حق را نمىشناسد ، بشناسد و از تجاوز و ظلم بازگردد .\r\n\r\n21 . خلقت ملخ !\r\nدر معرفى ملخ مىفرمايد :\r\nاگر مىخواهى دربارهء تعريف ملخ مىگويم : خداوند براى آن دو چشم سرخ آفريده و دو حدقهء درخشان و تابان در آن برافروخته و براى او گوش ناپيدا خلق كرده و برايش دهان مناسب گشوده و برايش حسى نيرومند و دو دندان تيز عطا فرموده كه به‌وسيله آن دو ، خوراك خود را مىچيند . و دو پا مانند داس دروكننده\r\n\r\n\r\n","description":"","footnote":"\r\n( 1 ) . در علم زمين‌شناسى امروز ثابت شده است كه قسمت اعظم كوه‌هايى كه ما مىبينيم ، در درون زمين قرار دارند . ژرژ گاموف در كتاب سرگذشت زمين در اين باره بحث كرده است ، و ما نيز در ترجمه كتاب اسلام و هيئت تأليف مرحوم علامه سيد هبه‌الدين شهرستانى كه بارها در « قم » چاپ شده است ، به تفصيل در اين باره بحث كرده‌ايم ، رجوع شود . م\r\n","page_name":" 659 ","page_number":659},
  {"content":"\r\n\r\nبه او بخشيده است !\r\nبرزگران از آن براى كشاورزى خود مىترسند و نمىتوانند آن را دور سازند / اگرچه با هم متحد شده و دور هم گرد آيند ، تا آن‌كه وارد كشت‌زار گردد و خواست‌هاى خود را انجام دهد ، در حالىكه همه بدن و جسم وى ، به اندازهء يك انگشت باريك نيست .\r\n\r\n22 . آفرينش مورچه !\r\nدربارهء مورچه مىفرمايد :\r\n. . . مورچه را بنگريد كه از كوچكى اندامش ، شايد با گوشهء چشم ديده نمىشود و با دقت انديشه هم به‌نظر نيايد ! ولى چگونه او مسير خود را مىپيمايد و براى به‌دست‌آوردن غذايش مىشتابد و دانه را به لانه‌اش انتقال مىدهد و آن را در انبارهاى مخصوص جاى مىدهد و در تابستان براى زمستان دانه‌هايى را كه مناسب غذاى خود اوست گرد مىآورد . خداوند ضامن رزق او بوده و مناسب وضع او ، راه روزىاش را گشوده است . خداوند او را در زير سنگ خشك و سخت هم فراموش نكرده است .\r\nاگر شما در مواضع خوردن و در بالا و پايين و آنچه در درون مورچه است - از اضلاع شكم و چشم‌ها و گوش‌هايش در قسمت سر - دقت كنيد ، از آفرينش آن به شگفت درآمده و از توصيف آن به رنج درمىآييد ! . . . اگر راه‌هاى انديشه خود را بپيماييد تا به آخر آن برسيد ، دليل و برهان شما را راهبر گردد به اين‌كه آفريننده مورچه همان آفريننده درخت خرماست ، زيرا هر نكته باريك و مشكلى در هر موجود زنده‌اى ، به‌تناسب مراعات شده است . »\r\n\r\n23 . خلقت خفاش\r\nدر خطبه‌اى ديگر امام شاهكار خلقت خفاش را چنين توصيف مىكند :\r\n\r\n","description":"","footnote":"","page_name":" 660 ","page_number":660},
  {"content":"\r\n\r\n« از خلقت‌هاى دقيق و حكمت‌هاى شگفت‌انگيز پروردگار ، حكمت‌ها و اسرار خاصّى است كه در خلقت خفاش‌ها مىبينيم ، روشنايى كه هر موجودى را به جنبش و نشاط درمىآورد ، بال و پر خفاش را مىبندد و تاريكى كه همه زندگان را به آرامش مىخواند ، او را به حركت و پرواز درمىآورد .\r\nچگونه است كه چشمش از نور خورشيد بهره نگرفته و نمىتواند در هدف‌هاى خود ، از پرتو آفتاب استفاده كرده و راه خود را بيابد ؟ چگونه پرتو خورشيد مانع از آن است كه حركت كند و او مجبور است در آشيانه خود مانده و در موقع تابش نور بيرون نيايد ؟\r\nخفاش روزها پردهء چشم را روى مردمك چشم مىكشد و شب را چراغى براى يافتن روزى خود قرار مىدهد و تاريكى ، مانع بينش او نيست . و او در شب تيره به‌دنبال كار خويش است و چون خورشيد نقاب تيره از رخسار گيتى برافكنده و روى بنماياند ، سوسمار خفته در لانه بيدار گردد و خفاش بيدار ديده برهم نهد و به آنچه در ظلمت شب به‌دست آورده ، اكتفا كند .\r\nپاك و منزه است خدايى كه شب را براى خفاش روز و وقت معاش قرار داده و روز را براى او وقت آرامش و آسايش نموده است . خداوندى كه براى او بال‌هايى از گوشت خلق نموده كه هرگاه بخواهد ، با آنها به پرواز درمىآيد . و گويى دنبالهء پرهء گوش اوست كه نه پر دارد و نه استخوانى ، ولى جاى رگ‌ها را در آن روشن توانى ديد .\r\nخفاش دو بال دارد ، نه بسيار نازك كه زود به درد و نه بسيار سفت و كلفت كه سنگين باشد . چون به پرواز درآيد ، فرزندش نيز در آغوشش همراه اوست ، هركجا كه درآيد در پناه مادر است و هيچ‌وقت از او جدا نشود تا اندام وى محكم و استوار شود و بتواند با بال‌هاى خود به پرواز درآيد و راه روزى خود را شناخته و مصلحت خويش را بداند .\r\nآرى ! پاك و منزه است خداوندى كه همه چيز را آفريد ، بدون آن‌كه از ديگرى\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nنمونه‌اى داشته باشد . »\r\n\r\n24 . كوه‌هاى بىگياه . . .\r\nاز جمله خطبه‌هاى آن حضرت ، خطبه‌اى است در استسقا و طلب باران از خداوند . اين خطبه مالامال از عاطفه و گرمى و احساس نسبت به موجودات و آكنده از فروتنى و تواضع نسبت به آفرينندهء جهان و هستى است :\r\n« خدايا ! كوه‌هاى ما بىگياه ماند و زمين غبارآلود شد و چهارپايان تشنه گشته و در مراتع خود سرگردان ماندند و مانند زن‌هاى فرزند مرده ، بر فرزندان خود زارى مىكنند و از رفتن به چراگاه خشك ، غمگين گشته و از آبشخور خود نااميد شده‌اند .\r\nخدايا ! به ناله اين خيل نالان ترحم كن و به زارى آنها ببخشاى !\r\nخدايا ! به‌سوى تو آمده‌ايم ، هنگامى كه قحطى ما را فرا گرفت و ابرها مأيوس‌مان كردند و باران نيامد ، چهارپايان ما هلاك شدند . ما را به‌خاطر اعمال زشت‌مان مؤاخذه مفرما و به جهت گناه ، كيفرمان نده . رحمت خويش را با ابرهاى باران‌زا و سبزه‌هاى فراوان و شاداب براى ما بفرست . رگبارى تند و فراوان نازل كن كه مرده را با آن زنده كنى و از دست‌رفته را به زندگى بازگردانى .\r\nخدايا ! آب ده تا ما را زنده و سيراب سازى و رحمت و بركت تو همه را فرا گيرد ؛ آبى كه به اندازهء كافى پاك و پربركت و گوارا باشد ، و گياهان با شاخه‌هاى تر و تازه و برگ‌هاى شاداب بر خود آيند و بندگان ناتوان تو جانى بگيرند و زمين‌هاى خشك و مرده زنده شوند .\r\nخدايا ! بارانى بفرست كه دشت‌ها را سرسبز و خرم سازد و رودهايمان را روان كند و اطراف ما را پر از گياه نمايد و ميوه‌هاى ما برسد و چهارپايان ما از مرگ نجات يابند و سرزمين‌هاى دور ما نيز از آب بهره يابند و بيابان‌هاى خشك و گرم ما هم پرطراوت شوند . و اينها همه ، از بركت فراگير تو دور نيست . »\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\n25 . همكارى و نيرومندى\r\nاز امثال على بن ابىطالب است :\r\n« سه گاو نر به رنگ‌هاى سفيد و سياه و سرخ در نيزارى به‌سر مىبردند و شيرى در آن‌جا بود كه نمىتوانست به‌علت اتحادشان ، بر آن سه گاو مسلط گردد . روزى شير به گاو سياه و سرخ گفت : وجود اين گاو سفيد در اين نيزار براى ما ايجاد خطر مىكند ، زيرا رنگ سفيد او زود شناخته مىشود ولى رنگ من ، به رنگ شماست ، اگر شما كارى با من نداشته باشيد ، من او را مىخورم تا نيزار امنيت يابد و همه ما در صلح و صفا به‌سر ببريم .\r\nگاو سرخ و سياه گفتند : مانعى ندارد ، او را بخور ! و شير ، آن گاوِ سفيد را از هم دريد و خورد ! . . . چند صباحى گذشت . شير به گاو سرخ گفت : رنگ من بيشتر به رنگ تو شباهت دارد ، بگذار من اين گاو سياه را هم بخورم تا اين نيزار ويژه من و تو باشد گاو سرخ موافقت كرد و شير ، گاو سياه را هم خورد ! . . .\r\nسپس نوبت گاو سرخ فرا رسيد و شير به او گفت : چاره‌اى نيست بايد تو را هم بخورم . گاو سرخ كه ديد به‌زودى خورده خواهد شد ، گفت : پس اجازه بده من سه فرياد بزنم . شير گفت مانعى ندارد و گاو سرخ فرياد زد : من همان روزى خورده شدم كه گاو سفيد خورده شد ! « 1 » »\r\n\r\n\r\n","description":"","footnote":"\r\n( 1 ) . ما اين مثل را به اين‌جهت در اين‌جا نقل كرديم كه از زيباترين امثال عربى از زبان حيوانات است ، علاوه بر آن ، اين مثل در نوع خود بىنظير است ، زيرا كه در آن به ضرورت اتحاد و دورى از جدايى دعوت شده است . ولى عجيب اين‌جا است اين مثل كه نسبت آن به علىبن ابىطالب ثابت شده است ، در چاپ‌هاى مختلف و بىشمار نهج‌البلاغه و يا شرح‌هايى كه بر آن نوشته‌اند و يا در آثار كسانى كه به آن اهتمام ورزيده‌اند ، ذكر نشده است .\r\nمؤلف .\r\n","page_name":" 663 ","page_number":663},
  {"content":"\r\n\r\n\r\nپيرامون شخصيت امام سخن مىگويند\r\nامام على زندگى را بدرود گفت ، در حالى كه همچون همهء پيامبران ، در هر شهرى كه قدم مىگذاشت فضاى آن براى روح بزرگ او تنگ بود ، و در ميان هر جمعيتى كه زندگى مىكرد ، با افكار بلند او آشنايى نداشتند و در زمانى زندگى مىكرد كه زمان واقعى او نبود .\r\nجبران\r\nعلى مظهر عالى فكر و روح و بيان در هر عصرى و در هر جايى است .\r\nنعيمه\r\nدر اين محبت ، خاصيتى است كه ملوان كشتى را كه مخاطرات و امواج سهمگين از هر سو او را تهديد مىكنند ، از غرق شدن نجات مىدهد .\r\nاين اشعار سوزناك ، از غم هستى و اندوه روزگار ، از پيش‌آمدها و مصيبت‌هاى ناگوارى سخن مىگويد كه طى يك تاريخ طولانى گريبان‌گير بشريت شده‌اند .\r\nگويا مىبينم كه ابرهاى نيلگون ، با آرامش و حسرت ، برفراز اين صحراى سرد به آرامى مىگذرند .\r\nمردم دوستىِ على و علىدوستىِ مردم ، يكديگر را تصديق مىكرده و نشان مىدهند : بزرگ كسى است كه دوستدار نيكى باشد و در راه آن شهيد شود . على همان شهيد بزرگوار است . در ميان انسان‌ها ، خوبىها و زيبايىهاى بسيارى وجود دارد كه\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nمورد توجه و علاقه آنهاست . هرگاه ستمى به خير و نيكى برسد ، در واقع به همهء انسان‌ها ستم شده است ، و هرگاه خير و نيكى مورد تعظيم قرار گيرد ، همهء انسان‌ها مورد تعظيم قرار مىگيرند .\r\nاگر صفحات تاريخ را بررسى كنيد ، اين حقيقت مسلم را درمىيابيد كه در ميان شخصيت‌هاى بزرگ ، كمتر كسى را مىتوان يافت كه همانند علىبن ابىطالب مورد علاقه و محبت و تعظيم و تجليل و حمايت انسان‌ها قرار گرفته باشد ، و حوادث و وقايع زندگى او اين چنين مورد توجه قرار بگيرد .\r\nموج اين محبت‌ها وجدان آدمى را از انحراف حفظ مىكند و در عرصهء تابش آن ، باطل و تبهكارى خوار مىگردد . چنين محبتى انسان را در پناه حق قرار مىدهد ، حتى در اين محبت ، چنان خاصيت شگفت‌انگيزى وجود دارد كه ملوان كشتى را كه از هر سو دچار مخاطرات شده است ، در آستانهء غرق شدن ، نجات مىدهد . آرى على در گذرگاه تاريخ به عنوان امام حق و نيكى ، همانند كوهى استوار است ، به گونه‌اى كه حوادث كوبنده و بادهاى سخت آن را متزلزل نمىكند .\r\nكسانى كه با علىبن‌ابىطالب دشمنى مىكردند ، خود گمراه شده و ديگران را هم گمراه ساختند . سرانجام سر به زير خاك فرو بردند و خاموش شدند و از آنها نام و نشانى ، جز لعن و نفرين انسان‌هاى خشمگين باقى نماند . وجدان پاك انسان‌ها دربارهء آنها اين‌طور قضاوت كرد كه از بين رفتند و ذليل شدند . اگر گناه و زشتى و تبهكارى در پيشگاه وجدان انسان ارزشى داشته باشد ، آنها هم ارزشى دارند .\r\nپسر ابوطالب ، شعله‌اى فروزان است در دل‌ها و حرارتى نيروبخش در جان‌ها و منطقى شفابخش در عقل‌ها . او سخنى حكيمانه و اخلاقى بزرگوارانه است . خداوند هرگز آسمان را زمين ، و زمين را آسمان نمىكند تاريخ ، گواه صحت اين مدعاست .\r\nشخصيت على از هر جهت براى مردم شگفت‌انگيز است . رشتهء محبت او از هر طرف به قلب‌هاى انسان‌ها پيوند يافته است . بسيارند كسانى كه دربارهء اين گوهر يكتا\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nسخن گفته و شگفتى و محبت خود را ابراز داشته‌اند . همهء آنها در يك نقطه تلاقى مىنموده و بر سر يك موضوع اتفاق نظر دارند كه : على نمونه والاى فكر و بيان است .\r\nاو شخصيتى است كه به نور وجدان روشن مىشود . از همين جهت است كه سزاوار شگفتى و شايسته محبت عميق است .\r\nدر ميان مردم كسانى هستند كه بر سينه اسرارآميز على نشان پيامبرى مىآويزند .\r\nاين مسئله چندان تعجب‌آور نيست ، زيرا يكى از بارزترين صفات على اين است كه با مردان بزرگ جهان در يك نقطه تلاقى مىكند . اين مردان بزرگ ، نسبت به انسان‌ها سمت پدرى دارند ، اما نه پدر جسمانى بلكه پدرى آنها ، نمونه‌اى از پيوند انسان با انسان و زندگى آنان به يكديگر است بنابراين ، پدرى آنها وسيع‌تر و عميق‌تر از پدرى نَسَبى و معمولى است .\r\nاين پدران انسانيت ، برتر و والاتر از آنند كه در چهارچوب ويژگىهاى قومى يا ملى محصور شوند . تاريخ كوشيده تا اين كار را انجام دهد ، اما آنها از هر قيد و شرطى آزادند ، و تاريخ بايد در اين مورد كنار گذاشته شود . از اين جهت است كه مىبينيد على در جهان آن روز ، همچون پدرى روحانى است كه بسيارى از مردم ، با همهء اختلافاتى كه داشتند ، خود را به او منسوب مىكردند . آنها پناه‌گاهى مىجستند كه مظهر واقعى ارزش‌هاى انسانى باشد . اين پناه‌گاه كسى غير از على نبود . او پدر همه شهيدان است و فرزندان روحانى او با شهادت وى ، به خويشتن تسليت گفتند . على آن بزرگ‌مردى است كه وجدان بشرى در برابر تاريكىهاى خودخواهى ، از او روشنى مىگيرد ؛ همان خودخواهىهايى كه زمامداران عصر على و اكثر زمامداران تاريخ در آن سقوط كرده‌اند .\r\nعلى آن بزرگ‌مردى است كه وجدان‌ها و انديشه‌ها را آن‌چنان به حركت درآورد كه در جريان خود ديگر به كمكى احتياج پيدا نكرد ، و زمان و مكان در آن تأثيرى ننهاد . حق جويان و عدالت‌خواهان ، در ميان مردم پناه‌گاهى جز على نداشتند . او پدرى\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nمهربان بود كه سايهء بلند خود را بر سر كسانى مىگسترد كه بيدادگران ، حق آنان و عدالت انسانى را نابود ساخته ، و دولت و سلطنت خود را بر اساس گناه و ظلم بنيان‌گذارى كرده بودند .\r\nپيروان امام كه در ظلمات تاريخ با نور هدايت او گام برمىداشتند ، دل‌هايشان چنان از محبت او مالامال بود كه زبان و قلم از شرح آن ناتوان است . جانبازى آنان در اين راه به گونه‌اى است كه در تاريخ نمىتوان نمونهء آن را يافت . اكنون مطالبى را مطرح مىكنيم كه افراد غير شيعه دربارهء او گفته‌اند :\r\nيكى از مفاخر نژاد ما ظهور على در تاريخ عرب است .\r\nعلى الهام‌بخش چنين محبتى است . او خود را از حدها و مرزها بالا برده و به يك قلمرو وسيع و همگانى راه يافته است . او به حزب يا طايفه‌اى بستگى ندارد . او متعلق به همهء انسان‌هاست . روش او هميشه و همه جا الهام‌بخش يك تربيت عالى است ، زيرا ويژگىهايى كه شخصيت امام را از ديگران ممتاز مىكند ، و در كردار و گفتار او نمودار است ، جنبهء انسانى و جهانى دارد ، و از حدود زمان و مكان گذشته است ، هم‌چنان كه از حدود احزاب و اقوام فراتر رفته است . مردم با چنين شخصيتى همگام مىشده ، و يكديگر را به همكارى در راه نيكى دعوت مىكنند .\r\nمن اگر بخواهم تمام مطالبى را كه دربارهء تجليل از مقام والاى على گفته شده جمع‌آورى كنم ، ممكن نيست . براى ديگران نيز چنين كارى امكان ندارد . چندين جلد كتاب قطور براى اين مطالب كافى نيست . در اين فصل دربارهء گفتار سه تن از نوابغ عرب كه دربارهء اين امام بزرگ سخنان برجسته‌اى داشته و در گفتارشان موجى از گرمى و محبت وجود دارد ، سخن مىگويم .\r\nاينان عبارتند از : شاعر بزرگ و حكيم بلند نظر ، ابوالعلاى معرى از گذشته ، جبران خليل جبران و ميخائيل نعيمه از معاصران .\r\n* * *\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nشايد مطالب عمده‌اى كه گذشتگان دربارهء على و فرزند او ، شهيد كربلا حسين - كه در گرامى داشتن ارزش‌هاى انسانى امتداد شخصيت پدر خويش است - گفته‌اند ، از لحاظ عظمت ، به پايهء گفتار ابوالعلاى معرّى نمىرسد .\r\nعلت اين است كه معرّى در رأى و گفتار خود مجامله نمىكند . او تنها از وجدان پاك و حس دقيق و نيروى منطق سليم خود الهام مىگيرد . چنين مردى كه در آراى خود دربارهء شئون زندگى مطالب مربوط به دين و دنيا و باورهاى مردم و طرز انديشه آنها ، دربارهء حوادث گذشته و حال ، فريب نمىخورد چاره‌اى ندارد جز اين‌كه به نداى عميق وجدان خود كه در ژرفاى روحش طنين افكن است پاسخ دهد و بگويد : آن انسان بزرگ را ستايش كن كه در راه حفظ ارزش‌هاى واقعى - كه فداى سودپرستىها شده - و به خاطر احياء عواطف انسانى - كه مطامع پست دنيا آنها را پايمال كرده‌اند - كشته شده ؛ آن هم به دست حاكمى فرومايه و شهوت‌پرست .\r\nآرى ، بزرگ معرّه چاره‌اى ندارد جز اين‌كه به ندايى كه از ژرفاى وجودش برمىخيزد - نه از عاطفه دينى و يا نظر سياسى - پاسخ گويد . او از تأسف عميق خود نسبت به دو شهيد گرامى ، على و حسين ، يك تابلو نفيس شگفت‌انگيز مىسازد كه با خيالى نيرومند ، رنگ‌آميزى شده و با عاطفه‌اى قوى آراسته گرديده و با عقلى كم‌نظير نصب شده است . اين تابلو غم‌انگيز ، از غم و اندوه روزگار و دربارهء پيش‌آمدها و فجايع ناگوارى سخن مىگويد كه در طول تاريخ گريبان‌گير انسانيت شده است .\r\nحوادث ناگوار ، حلقه‌هايى پيوسته از يك زنجير هستند كه بىبند و بارى كسانى كه به نيكىها تجاوز كرده و خيانت كسانى كه ارزش‌هاى والاى زندگى را زير پا گذاشته‌اند ، آنها را ساخته است .\r\nشاعر بزرگ معرّه مىگويد :\r\n و علىالدهر من دماء الشهيدين * على و نجله شاهدان\r\nفهما فى اواخر الليل فجران * و فى اولياته شفقان \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n ثبتا فى قميصه ، ليجىء الحشر * مستعدياً الى الرحمان \r\nاز خون دو شهيد ، على و پسرش ، بر روزگار دو گواه نقش بسته است .\r\nاين دو گواه ، در اواخر شب ، دو سپيده و در اوايل شب ، دو شفق هستند .\r\nاينها بر پيراهن روزگار نقش بسته‌اند ، تا روز حشر فرا رسد ، و در پيشگاه خداوند دادخواهى كنند .\r\nاين است عواطف سرشار و سوزان بزرگ معرّه كه هنگام گفت‌وگو از امام على عليه السلام و پسرش حسين ، شعله‌ور مىشود . شكى نيست كه اگر عاطفه وسيع و عميق باشد ، مىتواند چنين تابلويى را كه در آفرينش و رنگ‌آميزى آن خيال و عقل همكارى كرده‌اند ، به يادگار بگذارد .\r\nكدام مصيبت به پاى مصيبت پدر شهيدان و پسرش مىرسد ؟ اين همان مصيبتى است كه ريشه‌هاى آن در زمان گذشته پديد آمد و آن‌گاه در اعماق دل‌ها نقش بست و هم‌چنان گسترش يافت تا زمان ، او را ، يا او زمان را فرا گيرد . سرانجام صورت و رنگى پيدا كرد و در پيشانى افق جاى گرفت ، بدين ترتيب موجود قابل لمسى شد ، داراى حجم و شكل و رنگ كه زمان را با فجر و شفق و روز و شبش پر كرد ، و شكلى كه افسوس همه پاكان را در خود مجسم كرد و تا روز حشر ، روزى كه تبهكارى با شعلهء آتش مىسوزد و ستم‌ديده به حق خود مىرسد ، ادامه خواهد يافت ، و رنگى از رنگ‌هاى خورشيد كه پيراهن روزگار را در اواخر شب رنگ‌آميزى مىكند .\r\nآثار تأثرات عاطفى و جنبش فكر و وجدان ، در اين سه بيت چنان نهفته است كه در حقيقت جامع تمام سخنان حزن‌آور و هيجان‌انگيزى است كه در مورد مصيبت‌هاى على و ياران حق گفته شده‌است . ياران حق ، همان مردمى هستند كه آزارها و شكنجه‌ها ديده ، به بيابان‌هاى دوردست تبعيد شدند يا از گرسنگى و سرما بميرند ، زنده به گور شده و با فرزندان و برادران خود بر سر دار رفتند و سوزانده شدند .\r\nجلّادان خودسر مىخواستند اينان به وجدان خود خيانت كرده ، و با پيروى از بردگان\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nدون‌همت ، از على بيزارى جويند و آن شرافت اخلاقى را كه امام در راهش كشته شده بود ، انكار كنند .\r\nگويى احساس مىكنم ماده و روح مصائب علوى كه در طول قرن‌ها هم‌چنان برجاى مانده است ، با اين سه بيت زندگى مىكنند .\r\nگويى مىنگرم ابرهاى نيلگون با آرامش و حسرت ، برفراز صحراى سردى در حركتند كه ابوذر غفارى به آن‌جا تبعيد شد و با شكم گرسنه و حال پريشان در آن‌جا جان سپرد ، بعد از آن‌كه فرزندانش از گرسنگى مرده بودند ، و زن بىنوايش ساكت و خاموش در آستانه مرگ قرار داشت . در همان حال امويان خون‌خوار ، در ميان ناز و نعمت زندگى مىكرده ، و به گناه و زشتى خو گرفته بودند .\r\nگويى با چشمان خود مىبينم مسلم بن عقيل را به امر ابن زياد ، برفراز قصر كوفه مىبرند تا گردنش را به تيغ ستم بزنند و پيكر بىجانش را از بالاى قصر به زير افكنند ؛ و اين همه بعد از آن است كه در دست يك مشت مردم شيطان‌صفت شكنجه‌ها ديده است كه حداقل آن اين بود كه لب‌هايش را بريده و بر سرش آتش ريخته‌اند و تنش بر اثر تشنگى فرسوده شده است ؛ در حالى كه او يكى است و دشمن هزاران !\r\nصحنهء ديگر چنين به نظرم مىآيد : هانى بن عروه ، آن پير روشن ضمير را كه نخواست لكه ننگ ظلم و غصب بر دامنش بنشيند ، به محكمهء ستم مىكشانند و جيره‌خواران پسر زياد ، بر چهره ملكوتىاش شلاق مىزنند . گويى كه شترى را تنبيه مىكنند . ضربات شلاق آن‌چنان دردناك است كه صورتش را كبود و متورم و خون آلود كرده است . آن‌گاه با خوارى به بيغوله تاريك و ترسناك زندانش مىبرند و سرانجام او را دست بسته به بازار گوسفند فروشان برده ، زمين بازار را به خون اين انسان بزرگ رنگين مىكنند .\r\nمسجدكوفه از جمعيت موج مىزند . حسين و فرزندان او را تازه كشته‌اند . عبيدالله زياد برفراز منبر كوفه نشسته ، مىگويد : « خدا را ستايش مىكنم كه حق را آشكار و\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nاميرالمؤمنين ! يزيد و حزبش را يارى كرد ، و دروغگو و پسر دروغگو و شيعه‌اش را كشت » . تمام جمعيت مُهر خموشى بر لب زده‌اند . اما پيرى بزرگوار كه فراز و نشيب‌هاى روزگار و حوادث فرسايندهء زندگى هنوز روح نيرومند او را نفرسوده ، يعنى : عبدالله بن عفيف ازدى از جاى برخاسته مىگويد :\r\n« اى دشمن خدا ، دروغگو تويى و پدرت و آن كسى كه تو را بر اين مسند نشانده و پدرش . »\r\nهنوز سپيده دم روز بعد طلوع نكرده كه پير صالح را بر سر دار مىزنند .\r\nحجربن عدى ، آن فريادگر عدالت و آن انسان شرافتمند را مىنگرم كه معاويه و زياد بن ابيه او را با عده‌اى از يارانش زنده به گور مىكنند . گناه آنها اين است كه در راه حق و راستى قدم مىزنند .\r\nآرى اين احساس نيرومند و اين عاطفهء گران‌قدر است كه شاعر معرّه را در سوگ پاكان اندوهگين مىسازد . و چه بهتر كه همه اندوه‌ها را يكى بناميم ، زيرا با اين‌كه تعداد آنها بىشمار است ، اما همچون حلقه‌هاى زنجير به هم پيوسته ، و از لحاظ انگيزه‌ها و پيامدها نيز يكى هستند . اين همان اندوهى است كه فجر و شفق را رنگ‌آميزى كرده و از خود اثرى جاودانى به جا گذاشته است كه تا روز رستاخيز ، روزى كه مردم در پيشگاه رب‌العالمين محشور مىشوند ، دوام مىيابد .\r\n* * * اما جبران خليل جبران ، اين هنرمند و مبتكر عرب ، در دوران زندگىاش از لابه‌لاى صفحات تاريخ ، چهره‌هاى درخشان انسانى را جست‌وجو مىكرد . او مىخواست نمونه‌هاى اجتماعى و انسانى خود را در گوشت و خون افراد مجسم كند .\r\nذهن او گاه متوجه نيچه مىشد ، و گاهى متوجه بودا و ويليام بليك و مانند آنها مىشد كه به عقيدهء وى چيزهايى را در وجود او مجسم مىكردند كه جاودانى هستند .\r\nبسيار اتفاق افتاد كه آرزوهاى خود را در افسانه‌اى مىيافت كه در اصل كامل نبود\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nو نياز بود كه با خيالات و اشتياق طرفدارانش آن را كامل و پيراسته كند .\r\nولى در ميان اين بزرگان سه تن از نوادر عالم انسانيت ، قلب وى را با عشق خود لبريز كردند . آنها كمال انسانى را در بهترين مظاهر و پاك‌ترين صورتش مجسم مىكردند . وى دربارهء آنها بسيار سخن گفت ؛ سخنانى كه مظهر كامل معانى آن هستند و روحشان اوج گرفته است . اينان عبارتند از : مسيح ، محمد صلى الله عليه و آله و على عليه السلام . گفتار او دربارهء مسيح و محمد صلى الله عليه و آله بسيار است و اقتباس او از آثار آنها معروف است . اما دربارهء على بن ابىطالب چه مىگويد و او را چگونه مىبيند ؟\r\nجبران ، على را آن موجودى مىنگرد كه با عالىترين معانى هستى پيوند خورده است و در راه رسيدن به كمال روحى ، آن چنان تلاش كرده ، كه به آن نائل و با آن متحد شده است . او ملازم و مجاور چيزى است كه جبران آن را « روح كلى جهان » مىنامند ، و با او راز و نياز شبانه دارد . نه او لحظه‌اى از روح كلى جهان دور مىشود ، و نه روح كلى جهان از او .\r\nبه نظر وى ، على نخستين مرد عربى است كه در گوش جهان نغمهء اين روح را به صدا در آورد . گويى قلب او از سرچشمهء فيض آن الهام مىگرفت و لبانش نغمه‌هاى شورانگيز آسمانى را يكى پس از ديگرى پخش مىكرد . او همواره با كسانى است كه در خلعت زيباى نبوت ، برفراز بلندترين نقطهء جهان ايستاده ، از آنچه مىبينند و مىشنوند ، سخن مىگويند . آرى سخن آنها وحى و گفتارشان به بلندى ستارگان آسمانى است .\r\nبلاغت و سخن‌دانى على همچون نورى است پرفروغ كه در پرتو فروزان خود ، انديشه‌هاى پريشان مردم عرب را مبهوت و حيران كرد . دسته‌اى از آنها سخنان على را در زير پرده‌هاى سياه و ظلمانى دوران حكومت خود پنهان كرده و كوشيدند خود را به عصر جاهليت برگردانده و با كسانى همانند شوند كه دلّال منافع خود و بازرگان انسان‌ها بودند . به عقيدهء جبران كسانى كه بلاغت على را در حد اعلاى كمال يافته و در\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nشگفتى غرق شده‌اند ، دو دسته‌اند : يا صاحب عقل سليم هستند و يا صاحب فطرت پاك و بيدار . اما كسانى كه از درك بلاغت على حيران مانده‌اند ، از اخلاق سالم و فطرت پاك محرومند .\r\nعلى در رسالت خود ، حجت را به پايان رساند ، اما در بهره‌بردن از زندگى و عمر نه .\r\nاو با لبانى خندان جان سپرد ، زيرا روان و وجدانش از آنچه دل‌هاى بزرگ را آرامش مىبخشيد ، لبريز بود . اگر پاهاى على در روى زمين استوار مانده بود ، بسيارى از چيزها را تغيير مىداد . او همچون پيامبران بزرگ خدا در ميان خانوادهء خود غريب و در ميان مردم ، تنها و در وطن خود بيگانه بود ، زيرا اينان به سوى قومى آمده بودند كه در حقيقت با آنها ارتباط روحى و فكرى نداشتند . در زمانى زندگى را آغاز كرده بودند كه زودتر از زمان واقعى آنها بود و با روحيه‌اى زيستند كه درك آن براى مردم مشكل بود اگر آنها را شناخته بودند ، به آنها عشق مىورزيدند و كسى را كه به خاطر آنها زندگى مىكرد و به خاطر آنها شهيد مىشد ، فعالانه كمك مىكردند . اكنون به سخنان جبران توجه كنيد :\r\nبه عقيده من پسر ابوطالب ، نخستين مرد عربى است كه با روح كلى جهان همسو شده و گفت‌وگو كرده است . او اولين مرد عربى است كه لبانش آهنگ آن روح كلى را به گوش مردمى رسانيده كه هنوز نشنيده بودند . آنها ميان انوار بلاغت على و ظلمات گذشتگان سرگردان شدند . گروهى كه در برابر على سر سپرده بودند ، در حقيقت به نداى فطرت پاك خود پاسخ مىدادند و گروهى كه با او به دشمنى برخاسته بودند ، فرزندان جاهليت بودند .\r\nآرى على در بهاى عظمت خود به شهادت رسيد . او هنگامى جان داد كه ذكر نماز ميان لبانش بود ، و دلش از شوق خدا موج مىزد . عرب حقيقت مقام و قدر و منزلت على را نشناخت . اما از ميان همسايگان ايرانىنژاد عرب ، مردانى برخاستند كه گوهر و سنگ‌ريزه را به خوبى از يكديگر باز شناختند .\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nاو هنوز رسالت كامل خود را به جهانيان ابلاغ نكرده بود كه دنيا را بدرود گفت .\r\nاكنون كه چهره ملكوتى على را در دم مرگ پيش خودم مجسم مىكنم ، مىبينم پيش از آن‌كه ديدگان را براى هميشه فرو بندد ، تبسمى بر لب دارد .\r\nاو مانند همه پيامبران روشن‌بين جان سپرد ؛ پيامبرانى كه دنيا براى تحمل شخصيت بزرگ آنها تنگى مىكرد و مردم با آنها تناسب فكرى نداشتند و زمانه با آنها آشنايى نداشت ، ولى در اين رسالت‌ها حكمتى است كه خداى داند و بس !\r\nبدين ترتيب ، امام على عليه السلام در نظر جبران ، شخصيت پيامبر گونه‌اى است كه برتر از قوم و زمان و مكان و محيط خود بود . او يگانه حكيم گران‌قدرى بود كه فرزانگان تاريخ را رهبرى مىكرد ، و روح آنها را فروغ مىبخشد . او سرانجام از اين جهان ديده فرو بست ، در حالى كه عرب از پرتو انوار تابناكش بهره‌اى نبرده بود . اما ايرانيان حق‌شناس و روشن ضمير ، پس از روزگارى دراز ، با بلاغت او آشنايى يافته و از اين شخصيت بىمانند بهره‌ها برده ، و در پرتو انوار جاودانى او به سوى سعادت رهنمون شدند .\r\nبا اين همه ، او در قالب انديشهء مطلق و روح كلى جهان مىزيست . او تنها كسى بود كه در ميان مردم سخنانى جاودانى به يادگار گذاشت ، زيرا با سرچشمه زلال معرفت پيوند خورده بود .\r\nجبران همواره نام على عليه السلام را در مجالس عمومى و خصوصى و هنگامى كه خود خلوت مىكرد ، بر زبان مىراند و همواره على عليه السلام را با شيواترين و رساترين بيان و با بهترين اوصاف تجليل و تعظيم مىكرد . اين مطلب را ميخائيل نعيمه كه از همه به او نزديك‌تر بود ، بازگو مىكند . وى ضمن نامه‌اى به نگارنده چنين مىنويسد :\r\n« توجه داشته باشيد كه جبران بىاندازه از على تجليل مىكرد و او را همرديف پيامبر بزرگ خدا مىدانست . »\r\n* * *\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nاما ميخائيل نعيمه ، اين مرد اديب برجسته و نابغه‌اى كه در روانىِ سبك ، بىنظير است ، دربارهء فرزند ابوطالب رأيى دارد كه همچون حلقه‌اى زرّين در سلسله آراى برجسته‌اى كه نوابغ فكر و خرد دربارهء على اظهار داشته‌اند ، مىدرخشد .\r\nعلى در نظر وى ، پس از پيامبر صلى الله عليه و آله در انديشه و اخلاق و سخن ، رهبر بىرقيب و بىنظير عرب است . زبان عربى ، فطرت دست‌خورده جاهليت و عظمت منطق اسلام و صفاى روح پيامبر صلى الله عليه و آله را يك‌جا در خود جمع كرده است . على در اين زبان آن چنان مهارت نشان داد كه تاكنون كسى نتواسته تا اين حد در اين زبان ماهر و استاد گردد .\r\nحكمت‌ها و مواعظ اخلاقى به وسيله على به اوج كمال خود رسيد . تا آن روز ، هيچ بشرى نتوانسته بود در راه تكميل آن اين چنين كوشش كند ، زيرا از يك سو شعله‌هاى يك ايمان زنده بر آنها بارقه مىزد و از سوى ديگر ، از زيبايى معنوى حيرت‌انگيزى برخوردار بود .\r\nروشن‌بينى اين پيشواى بزرگ در عالىترين مرحلهء كمال بود . او به سرچشمهء زندگى و آزادى چنان پيوند يافته بود كه از اتصال جويبار به سرچشمه و از ارتباط گياه به باران هم محكم‌تر بود . انديشه‌هاى ناب و روح بلند و سخنان جاودان فرزند ابىطالب ، در مرزهاى زمان و مكان محبوس نمىشود .\r\nآنها چنان عميق هستند كه با حقايقى پايدار و اصولى استوار اتحاد يافته و در پىريزى مبانى نيكى و زيبايى همكارى دارند . اصالت آنها به حدى است كه بدون ترديد پايه‌هاى فكر و روح و زيبايى از لحاظ هستى به هم پيوسته‌اند .\r\nاز آن‌جا كه اين رهبر عظيم‌الشأن با حقايق امور اين چنين آشنايى دارد ، بىهيچ رنج و زحمتى آنها را بازگو مىكند . او همچون اقيانوس بيكرانى است كه گوهرهاى ارزنده را در دل خويش پرورانده و بى هيچ رنج و زحمتى به انسان‌ها تحويل مىدهد .\r\nميخائيل نعيمه هنگامى دربارهء على ، اين مظهر فكر و بيان ، اين گونه سخن مىگويد كه آثارش به سرحد كمال رسيده ، و لذا سخنش داراى ارزشى است كه سخنان ديگران\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nآن را دارا نيست ، زيرا نعيمه نه تنها در سبك خود ، بلكه در انديشه‌اش نيز به گونه‌اى است كه هرگز مبالغه نمىكند و گزاف نمىگويد . آنچه به زبان مىآورد ، همان است كه در دلش جارى است . هر كلمه‌اى كه مىنگارد ، داراى چنان قدر و منزلتى است كه نمىتوان كلمهء ديگرى به جاى آن گذاشت و هر رأيى كه اظهار مىكند ، در انديشه و قلب او داراى معنايى است كه هيچ‌گونه ابهامى ندارد .\r\nهنگامى كه نگارنده به اطلاع وى رساند كه تصميم دارد دربارهء اين امام والامقام كتابى بنگارد ، نامه‌اى تشويق‌آميز برايش فرستاد كه قسمتى از آن را در اين‌جا ملاحظه مىفرماييد :\r\n« عزيزم استاد جرداق !\r\nچه اقدام خوبى است كه شما درصدد نگارش كتابى دربارهء شخصيت امام على برآمده‌ايد . خداوند تو را توفيق بخشد . از عقيدهء من دربارهء امام سؤال كرده‌اى . عقيده من اين است كه او پس از پيامبر گرامى اسلام ، از لحاظ بلاغت و حكمت و فهم دين و توجه به حق و دورى از آلودگىها ، به‌طور مطلق سرور عرب است . من در مطالعات خود به مردى برنخورده‌ام كه اين گونه به زبان عربى مسلط باشد ، خواه در موعظه‌هاى دينى و سخنان حماسى و نامه‌هاى سياسى و خواه در سخنان پراكنده‌اى كه گاه و بيگاه بر زبان مىراند كه با همهء ايجاز ، از اندرزها و حكمت‌هايى سازنده موج مىزند و با نورى ناشى از ايمان حقيقى روشنايى مىگيرد و از نظر زيبايى بيان به مرحلهء اعجاز مىرسد . گويى گوهرهايى بودند كه طبيعت آنها را در اعماق اقيانوس‌ها پرورانيده است وگويى دريا آنها را به رايگان و بى هيچ زحمتى به بيرون مىريزد .\r\nدر ميان عرب ، كسى را به روشن‌بينى على سراغ نداريم . حتى كسى را كه بتواند شكل‌هايى را كه در آينهء قلب على منعكس مىشود ، مورد استفاده قرار داده و به صورت سحر حلال ، در يك تابلوى زيبا و دل‌انگيز عرضه بدارد نمىشناسيم .\r\nعبارت‌هاى مسجع على ، در رنگ‌آميزىهاى خاص و موسيقى نشاطانگيز خود انسان\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nرا به نشاط مىآورد و قافيه‌پردازىهاى على ، گويى از آسمان بر شاعر نازل شده‌اند .\r\nاين قافيه‌ها براى يك هدف مهم در اواخر اشعار قرار مىگيرند و محال است چيز ديگرى بتواند جايگزين آنها باشد . آنها در جايگاه خود چيزهايى را بازگو مىكنند كه كلمات ديگر از بيان آنها فرو مىمانند . اينها به منزلهء سنگى هستند كه دو طرف پل يا طاق را به هم متصل مىسازند ، و هيچ سنگى - بزرگ‌تر يا كوچك‌تر - نمىتواند جاى آن را بگيرد . . . على مظهر عالى فكر و روح و بيان در هر عصرى است . »\r\n* * * بدين ترتيب ، عصرها به يكديگر پيوند خورده و در دوستى و تجليل امام باهم جمع مىشوند . اين محبت و تجليل بسيار با عظمت است . بزرگ معرّه و نابغهء لبنان و اديب عرب با هزار سال فاصلهء زمانى و فرسنگ‌ها فاصله مكانى ، در يك نقطه به هم مىرسند :\r\nنقطهء : محبت على و تجليل از مقام شامخ او .\r\n\r\n","description":"","footnote":"","page_name":" 677 ","page_number":677},
  {"content":"\r\n . \r\n","description":"","footnote":"","page_name":" 678 ","page_number":678},
  {"content":"\r\n\r\n\r\nاروپاييان و امام\r\n\r\n","description":"","footnote":"","page_name":" 679 ","page_number":679},
  {"content":"\r\n . \r\n","description":"","footnote":"","page_name":" 680 ","page_number":680},
  {"content":"\r\n\r\n\r\nاروپاييان و امام\r\nعلى ، آن قهرمان دردمند و رنج كشيده و آن يكه‌سوار وارسته و عارف و آن امام شهيدى كه صاحب روحى ژرف است كه رمز عذاب الهى در اعماق آن نهفته است .\r\nكاراديفو\r\nدر قارهء اروپا انديشمندان و محققانى هستند كه زندگى خود را وقف بررسى و تحقيق درخصوص وضعيت شرق قديم كرده‌اند . در اين تحقيقات ، عرب سهمى بزرگ‌تر و اسلام سهمى به مراتب بيشتر دارد . برخى از آن انديشمندان ، چنان در اين راه پيشرفت كرده و عميق كار كرده‌اند كه از خود شرقىها هم پيشى گرفته‌اند .\r\nاين دانشمندان ، به عربيت از خود نسل معاصر عرب هم استحكام بيشترى بخشيده‌اند كه پيشاپيش آنان ، نام فرانسوىها و آلمانىها ، درخشش خاصى دارد .\r\nاگر بگوييم : اين خاورشناسان راه شناسايى تمدن‌هاى باستانى و قرون وسطاى شرق را - بعد از آن كه گذشت قرن‌ها آنها را به دست فراموشى سپرده بود - هموار كرده‌اند ، سخنى به گزاف نگفته‌ايم ، چنان كه اگر بگوييم : اينان در كشف بسيارى از حقايق تاريخى در زندگى عرب باستان سهمى بسيار دارند ، گزاف نيست . همهء اينها به خاطر اين است كه روش‌هاى علمى آنها براى تحقيق و كنجكاوى ، بدون نقص و كامل است . گذشته از اين ، آنها هرگاه دربارهء يكى از موضوعات تاريخى كار تحقيق را به\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nعهده مىگيرند ، با صبر و تحمل خاصى آن را انجام مىدهند .\r\nدر اين‌جا ناچاريم آن عده از خاورشناسان نيرنگ باز و غرض‌ورز را كه امكانات علمى خود را در راه تحريفِ حقايق و واژگون نمودن وقايع به كار انداخته‌اند و اهداف پست و زشتى را دنبال مىكنند ، استثنا كنيم .\r\nدر ميان ايشان ، عده كمى وجود دارند كه از عدالت و انصاف كنار افتاده‌اند . اين دورى يا به دليل نگاه استثمارگرانهء غرب به شرق است و يا به دليل سهو و اشتباه صرف . دربارهء اين گروه بايد بگوييم : اين بيگانگان و اين فرزندان قرن بيستم ، از اين‌كه بتوانند حقيقت اوضاع زندگى شرقيان قديم و طبيعت و روحيات و محيط آنها را دريابند ، ناتوان هستند . بديهى است كه همهء حقايق انسانى ، در برابر هر مقياسى سرفرود نمىآورد .\r\nپيش از آن كه دربارهء خاورشناسان و نظر آنها درباره على و گذشته شرق عربى گفت‌وگو كنيم ، ناچاريم دربارهء گروهى از رجال برجسته و غيرمستشرق اروپا بحث كنيم ، تا آن عواطف شريف انسانى درود بفرستيم كه تحت تأثير مرزهاى شرق و غرب قرار نمىگيرند و آن اشتباهات تاريخى را كه قومى را از قومى دور مىسازد ، ملاك قضاوت قرار نمىدهند و نيز در برابر مردمى كه فاصله‌ها را از ميان ابناى انسانيت برمىدارند و در آسمان بزرگى و افتخار پرواز مىكنند ، تعظيم كنيم .\r\nدر پيشاپيش ايشان ، گوته ، كارلايل ، برنارد شاو ، لامارتين ، گوستاولوبون ، ولز ، كايتانى و . . . هستند . اينان در قضاوت‌هاى خود تابع وجدان و منطق بوده‌اند .\r\nاما درمورد خاورشناسان ، طبيعى است كه على در سرلوحهء تحقيقات و مباحث ايشان قرار دارد و نيز طبيعى است كه آنها در برابر شخصيت والاى امام ، ناخودآگاه درنگى طولانى مىكنند .\r\nهم‌چنين ، كاملًا طبيعى است كه بحث و تحقيق ، آنان را به تجليل و محبت و ترجيح على وادارد .\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nدر ميان آنان ، گروهى هم هستند كه درباره على دچار تعصب شده ، و تا توانسته‌اند معاويه و امويان را بزرگ داشته‌اند . انگيزهء اين كار آن است كه مزاج خاص ايشان ، نيرنگ را به راستى و غدر را به درستى ترجيح مىدهد . انگيزهء ديگر ايشان ، زاييده عصر ماست و منظور سياسى و استعمارى دارند كه با ارزش‌هاى والاى اخلاقى كاملًا بىارتباط است . اما ستايش بنىاميه كه ابىسفيان ، معاويه ، يزيد ، مروان بن حكم و . . . در ميان ايشان هستند ، نتيجهء حتمى تاخت و تاز به مقام مقدس على است .\r\nبنابراين ، ما دانشمندان اروپايى را به دو دسته تقسيم مىكنيم : دسته‌اى كه منصفانه قضاوت مىكنند ، و دسته‌اى كه قضاوتشان دور از انصاف است . دستهء اوّل را به حال خود مىگذاريم و دستهء دوم را مورد انتقاد قرار مىدهيم .\r\nكارلايل ، فيلسوف انگليسى ، كسى است كه هرگاه در تحقيقات اسلامى خود به علىبن‌ابىطالب برمىخورد ، شخصيت علوى ، او را دچار هيجانى عميق مىكرده و به او نيرويى مىبخشد كه از قلمرو بحث علمى خشك خارج مىشده ، و در آسمان شعر به پرواز درمىآيد .\r\nاين‌جاست كه از نوك قلم او ، حقايقى دربارهء دلاورىهاى على تراوش مىكند كه گويى صاحب اين قلم ، يكى از شيعيان و ياران على است .\r\nتصور كنيد كه عظمت شخصيت اين امام عربى كه قرن‌ها پيش در اين جهان زيست تا كجاست كه متفكر انگليسى معاصر را اكنون چنان تحت‌تأثير خود قرار مىدهد كه درباره‌اش مىگويد :\r\nعلى كسى است كه ما ناگزيريم دوستش بداريم ، و به او عشق بورزيم ، زيرا او جوانمردى شريف و بزرگوار است كه از وجدان او رحمت و نيكى مىجوشد و از قلب او ، شعلهء دلاورى و حماسه زبانه مىكشد . او شجاع‌تر از شير است لكن شجاعتش با رقت و لطف و محبت و مهربانى آميخته است . او را در كوفه با نيرنگ و ناجوانمردى كشتند .\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nشهادت او ، بر اثر شدت عدالتش بود . او هر انسانى را مثل خودش عادل مىپنداشت .\r\nدر بستر مرگ ، دربارهء قاتل خود چنين فرمود :\r\n« اگر زنده بمانم ، كار به دست خودم هست و خود مىدانم كه با او چه كنم ؟ و اگر بميرم آن وقت كار به دست شماست . اگر خواستيد قصاص كنيد ، در برابر ضربتى كه به من زده است . او را يك ضربت بزنيد و اگر عفوش كنيد ، به تقوا نزديك‌تر است . » « 1 » محقق فرانسوى كاراديفو كه دربارهء عوامل و علل حوادث اسلام تحقيق مىكند ، حقايق بسيارى را كشف كرده است . و دربارهء قهرمانىهاى على در جنگ‌هاى مسلمين و قريش با شگفتى فراوان سخن مىگويد و حماسه‌سرايى مىكند . بارون كاراديفو مىگويد :\r\nعلى قهرمانى بزرگ بود كه در كنار پيامبر خدا مىجنگيد و پيروزىهاى معجزه‌آسا به دست مىآورد . در جنگ بدر ، در سن بيست‌سالگى با يك ضربت يكى از سواران قريش را به دو نيم كرد . در نبرد احُد ، با شمشير پيامبر به نام ذوالفقار مىجنگيد و سپرها و زره‌ها را دم به دم مىشكافت . در حمله به يهود خيبر ، با دست نيرومند خويش درى سنگين و آهنين را از جاى بركند . آن‌گاه در را بر سر دست گرفت و سپر خويش ساخت . پيامبر گرامى اسلام او را بسيار دوست مىداشت و كاملًا مورد اعتمادش بود . روزى ضمن اشاره به على فرمود : « من كنت مولاه فعلى مولاه » هركس كه من مولى و سرور اويم ، على مولى و سرور اوست . « 2 » برخى از محققان عقيده دارند ترجمهء احوال بزرگان ، تنها ايجاب مىكند كه انسان تابع دليل و منطق باشد ، و يادآورى حوادث گذشته باعث تحريك عواطف و احساسات او نشود ، زيرا در تحقيق علمى مناسب نيست كه انسان از مسير كنجكاوى\r\n\r\n\r\n","description":"","footnote":"\r\n( 1 ) . كارلايل ، محمد المثل الاعلى ، ترجمه عربى از محمد سباعى ، ص 34 .\r\n( 2 ) . بارون كاراديفو ، مفكر و الاسلام ، ج 5 ، ص 1 - 2 .\r\n","page_name":" 684 ","page_number":684},
  {"content":"\r\n\r\nعقلى خارج شده و سر از تحريكات عاطفى درآورد . به نظر ما ، اين مطلب در دو مورد صحيح است :\r\nيكى در جايى كه محقق ، داراى طبعى خشك بوده و بهره‌اش از عاطفه و تخيل ناچيز باشد . چنين محققى ، همچون آموزگاران مدارس است كه درس زيست‌شناسى و طبيعت موجودات زنده را همچون درس موجودات جامد و عارى از حيات تدريس مىكند ، و تنها به شرح حوادث و بيان ارقام و آوردن دليل و برهان قناعت مىكنند .\r\nديگر ، در موردى است كه شخص مورد بحث ، يك شخص معمولى باشد و براى محقق چندان ارزشى بيشتر از ارتباط وى با حادثهء مورد بحث نداشته باشد .\r\nاما اگر او همچون فرزند ابوطالب ، بىبديل و حادثه‌آفرين باشد و در وجود او فكر و عاطفه و خيال گرد آمده باشد ، طبيعى است كه محقق را از بحث خشك و بىجان علمى خارج كرده ، و در عالمى سراسر زندگى و لبريز از عاطفه وارد مىسازد . در اين حالت ، محقق ناگزير مىشود آن شخصيت را تاييد كند ، يا انكار ، دوست بدارد يا دشمن دارد . او هر يك از دو حالت را اختيار كند ، منطقى و واقعى است .\r\nدر سيرهء هيچ يك از بزرگان ، سيره‌اى همچون سيرهء فرزند ابوطالب سراغ نداريم كه اين گونه در مشاعر و ادراكات نفوذ كرده و احساسات زنده را در طبيعت محقق و احيا كند .\r\nطبق اين حقيقت ، كسانى كه دربارهء شخصيت امام تحقيقاتى دارند ، ناگزير تحت تأثير احساسات خود قرار مىگيرند و با اعجاب و تحسين به اظهار دوستى كشانده مىشوند ، مگر اين‌كه گرفتار غرض شده باشند . در اين حالت ، كار انسان به جايى كشانده مىشود كه تابستان را زمستان و روز را شب تاريك جلوه دهد .\r\nاما بارون كاراديفو كسى است كه هرگاه از على سخن مىگويد ، خون گرم حماسه در رگ‌هايش به جريان مىافتد و قلم او ، حالت شاعرانه به خود مىگيرد و همراه\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nتحقيق ، از آن حماسه تراوش مىكند .\r\nاو هنگامى كه مىخواهد واقعهء جنگ جمل را وصف كند ، به طور مؤثر و به گونه‌اى شگفت‌آور شجاعت على را توصيف كرده و قسمت عمده‌اى از افتخارات او را برمىشمارد . « 1 » سپس به وصف جوانمردىهاى امام مىپردازد . در اين‌جا او على را به عنوان نادرهء روزگار و مردى فوق‌العاده معرفى كرده ، و مظاهر شهامت او را غيرقابل وصف مىشمارد . دربارهء عواطف برجسته على ، به خوبى داد سخن مىدهد . پس از بحث‌هاى مفصل ، على را از مشاركت در قتل عثمان تبرئه مىكند و مسئوليت آن را به گردن خويشاوندان و ياران خليفهء مقتول مىاندازد .\r\nوى پس از آن‌كه دربارهء علاقه و حبّ شيعه ، به امام على و عظمت و كمال شخصيت آن بزرگوار صحبت كرده و علاقهء اروپاييان ، خاصّه كارلايل انگليسى به آن بزرگوار اظهار مىدارد ، عقيدهء خود را - كه از احترام و محبتى عميق ناشى مىشود - اين طور بيان مىكند :\r\nعلى آن قهرمان دردمند و رنج كشيده و آن يكّه‌سوار وارسته عارف و آن امام شهيد كه صاحب روحى ژرف است كه رمز عذاب الهى در اعماق آن نهفته است . « 2 » در برابر اين خاورشناسان با انصاف ، گروهى ديگر قرار دارند كه گرفتار غرض‌ورزى شده و به راه غلط رفته‌اند . اينان مىكوشند در گوشه و كنار حوادث تاريخى ، مطلبى بيابند كه شأن امام را - به زعم خود - پايين بياورند . در ميان آنان « لامنس » موقعيت خاصى دارد . تمام كوشش او اين است كه معاويه و بنىاميه را ستايش كرده و كارى كند كه على را در درجه‌اى پايين‌تر از معاويه قرار دهد .\r\nپيش از آن‌كه جهت‌گيرى لامنس را در برابر على و قضاياى اسلامى روشن كنيم ،\r\n\r\n\r\n","description":"","footnote":"\r\n( 1 ) . مفكر و الاسلام ، به فرانسوى ، ج 5 ، ص 5 .\r\n( 2 ) . همان ، ص 10 .\r\n","page_name":" 686 ","page_number":686},
  {"content":"\r\n\r\nناگزيريم مقدارى دربارهء دانش وى گفت‌وگو كنيم :\r\nلامنس مردى است كه از لحاظ وسعت معلومات و اطلاعات كم‌نظير است . هيچ يك از ريزه‌كارىهاى تاريخ عرب بر او پوشيده نيست . او داراى استعدادى سرشار و دانشى بسيار است . كمتر خاورشناسى به پاى او مىرسد . حافظه‌اش قوى و شگفت‌آور است . كتاب‌هاى اسلامى او ، طورى متكى به اسناد و مدارك است كه انسان از فراوانى منابع آنها به حيرت مىافتاده و اعتراف مىكند كه او به تمام نوشته‌هاى مورخان عرب و خاورشناسان و اطلاعات آنها اشراف دارد و در موضوعات اسلامى ، هيچ چيز بر او پوشيده نيست !\r\nاين بود خلاصه‌اى دربارهء اين خاورشناس دانشمند . لكن منظور ما اين است كه نشان دهيم وى چنان دست‌خوشِ غرض‌ورزى شده كه اين دانش سرشار را تباه و فاسد كرده است . او دانش خود را در خدمت حقيقت قرار نداده و مداركى كه در تأليفات خود ارائه داده است ، به منظور روشن كردن حقيقت و بيان مطلبى كه در مورد شرق عربى قديم بر ديگران پوشيده است ، نيست . بلكه با كمال تأسف ، بايد بگوييم : اين مرد عالم ، در كوشش خود براى وارونه جلوه دادن حقايق تاريخى ، به دانش و اطلاعات وسيع خود خيانت مىكند . علاوه بر اين ، او كوشش مىكند عاطفهء انسان را كه در برابر مسلمين صدراسلام اظهار دوستى و علاقه مىكند ، جريحه‌دار كرده و عواطف انسان را كه طرفدار انسان‌هاى نيكوكار و پاكدل است ، تخطئه نمايد .\r\nتأسف بيشتر ما به حال او اين است كه در بدگويى و بىاحترامى به بزرگان مشرق زمين ، به طور كلى از راه انصاف و علم خارج شده است . او هرگاه به مطلبى برمىخورد كه داراى دو طرف است ، اسناد و مدارك بسيار و مسلمى را كه طرف صحيح را مشخص مىكند ، كنار مىگذارد و به اسناد و مدارك نادر و بىاعتبارى كه طرف نادرست را اثبات مىكنند ، تكيه مىكند ! وانگهى از كنار اسناد و مداركى كه يكى\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nاز صفات نيك و پسنديده را براى اين بزرگان اثبات مىكنند ، با خونسردى و بىتفاوتى مىگذرد . و هرگاه به عبارتى برمىخورد كه به نظر او به ساحت بزرگان اهانتى وارد مىكند ، به رقص و نشاط درمىآيد ! يك عالم عادل منصف ، هرگز نمىتواند چنين صفاتى داشته باشد . چنين عالمى اهل افترا و تهمت است و تهمت و افترايى كه به نام تحقيق علمى به خورد مردم داده شود ، قابل تحمل نيست .\r\nعجيب اين است كه لامنس براى آن دسته از اسناد و مدارك تاريخى كه به غرض‌ورزى و كينه‌توزى او كمك نمىكنند ، ارزش علمى و تاريخى قائل نيست و در مقابل ، اسناد و مدارك غيرمسلم را همچون وحى مُنزل مورد ستايش قرار مىدهد !\r\nلامنس به سبب همين غرض‌ورزىهاى خود رسوا و مفتضح شده است . او گاه سندى را آورده و دربارهء صحّت آن ترديد مىكند . آن‌گاه اخبار ديگرى مىآورد ، بدون اين كه دربارهء صحّت آنها گفت‌وگويى كند . لكن سرانجام به همان خبر اوّل كه در صحت آن ترديد كرده بود ، باز مىگردد و مدارك ديگر را كنار مىگذارد . زيرا اين خبر ضعيف ، به هدف پست او كمك مىكند و بقيه - كه بيشتر قابل تصديق و مورد اعتماد هستند - در جهت مخالف نيت زشت او هستند .\r\nلامنس ، با قضاياى شرق عربى قديم و از جمله ، قضيه على ابن ابىطالب روبه‌رو مىشود . بدين ترتيب ، او محمد و على و اصحابش را به يك نظر و ابوسفيان و معاويه و همكارانشان را به نظرى ديگر ، مورد بررسى قرار مىدهد . و لذا آنان در اكثر تأليفات لامنس آماج تيرهاى تهمت و افترا قرار مىگيرند و ابوسفيان و معاويه و يارانشان مورد تعظيم و تجليل . در مورد هر دو گروه ، سخنانش مبالغه‌آميز است . اكنون به نمونه‌هايى از گفته‌هاى او توجه كنيد :\r\nلامنس هرگاه به نام على مىرسد ، كوشش مىكند سندى عليه او پيدا كرده ، و طعنى به او زده و افترايى ببندد . او على را از نظر هوش و درايت شخصى بسيار عادى با\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nذهنى متوسط معرفى مىكند . « 1 » و از اين‌كه به بلاغت و ادب صاحب نهج‌البلاغه روى بياورد ، خوددارى مىكند . با اسلوبى نيرنگ‌آميز ، روايات مسلمى كه شجاعت على را اثبات مىكنند مورد تمسخر قرار مىدهد . شگفت اين است كه وى على را از بلاغت و ادب و هوش و درايت و شجاعت بىبهره مىشناسد ، در حالى كه اين صفات ، همچون صفت حرارت كه از آتش جداشدنى نيست ، از على قابل تفكيك نيستند ، بلكه آنها صفاتى هستند كه حتى معاويه و عمروعاص - كه در قلب لامنس كاملًا عزيز هستند - آنها را انكار نمىكردند ، ولى عجيب است كه لامنس خودسرانه منكر آنها شده است !\r\nاگر انسان بخواهد در انكار صفات برجسته على به اسلوب لامنس اعتماد كند ، به راحتى مىتواند منكر على و محمد صلى الله عليه و آله و سقراط و شكسپير و ناپلئون بناپارت هم بشود و آن هم به اين صورت كه فقط منكر يكى از صفات آنها بشود . البته اين كار دشوارتر از اين نيست كه انسان صفحاتى را در كتاب خود پر كند و با استناد به برخى از منابع و اشاره به پاره‌اى از اسناد و مدارك ، حقايق تاريخى را وارونه جلوه دهد .\r\nلامنس تنها به اين كار قناعت نمىكند كه تمام حقايق مسلم تاريخ را زير پا بگذارد ، بلكه به‌طور كلى راه و رسم على را مورد انتقاد قرار مىدهد . او طبق نظر خود تا مىتواند به على اهانت مىكند . على پس از مرگ همسرش فاطمه عليها السلام ، حزن خود را هميشگى و زندگيش را شب تيرهء ظلمانى خواند . « 2 » او پس از نقل اين جمله ، از توهين و افترا خوددارى نمىكند . با گستاخى تام مىگويد : پيامبر به او بىاعتنا بود . « 3 » و از همنشينى او تنفر داشت ! « 4 » او در وجود امام على ، يك صفت پسنديده سراغ ندارد . كوشش مىكند على را از\r\n\r\n\r\n","description":"","footnote":"\r\n( 1 ) . لامنس ، معاويه اول ، به زبان فرانسه ، ص 79 - 83 و فاطمه ، به زبان فرانسه ، ص 23 ، 26 ، 48 .\r\n( 2 ) . فاطمه ، ص 59 ، 72 .\r\n( 3 ) . همان ، ص 52 ، 56 ، 57 .\r\n( 4 ) . همان ، ص 57 .\r\n","page_name":" 689 ","page_number":689},
  {"content":"\r\n\r\nتمام اوصاف پسنديده حتى در مواردى كه انسان به ناچار بايد سرتعظيم و كرنش فرود آورد ، عارى سازد ! مثلًا على را به خاطر زهد و بىاعتنايى به دنيا و زندگى شرافت‌مندانه‌اى كه توأم با كار و عرق جبين بوده نه همراه با خيانت و نيرنگ مورد انتقاد قرار مىدهد . يكى از نقص‌هايى كه او براى على پيدا كرده ، اين است كه بعد از مهاجرت به مدينه ، براى تأمين زندگى خود كاركرد و خرمايى كه با پول دسترنج خود خريده بود ، نزد همسرش فاطمه آورد و فرمود : خودت و بچه‌هايت بخوريد . « 1 » روايت شده است كه على فرمود :\r\n« در مدينه ، چون دچار گرسنگى سخت شدم به دنبال كار ، به اطراف مدينه رفتم .\r\nزنى را ديدم كه مقدارى خاك جمع كرده بود و گويا مىخواست گل درست كند . نزد او رفتم و قرار گذاشتم كه در برابر هر دلو آبى كه روى خاك بريزم ، يك خرما بگيرم .\r\nشانزده دلو آب كشيدم و بر خاك ريختم ، تا دست‌هايم خشك شدند . آن‌گاه نزد آن زن رفتم و شانزده خرما گرفتم و خدمت پيامبر آمده و او را از اين جريان با خبر ساختم .\r\nحضرت از آن خرماها با من خورد ، و دربارهء من دعاى خير كرد . »\r\nآيا ممكن است كسى با تمسّك به اين داستان ، به تمسخر ديگرى بپردازد ؟\r\nشگفتا ، كدام كار اخلاقى از اين عالىتر كه علىبن ابىطالب ، به دست خود كار مىكند تا همسر و فرزندانش را سير گرداند ، و نيازى به ديگران نداشته باشد ؟ ! شگفتا ، آيا صفات بزرگان ، از صفت علىبن‌ابىطالب كه اين چنين زندگى ساده‌اى دارد و بدون تكبر و خودخواهى و با صفاى قلب و خشنودى وجدان در راه تأمين معاش كوشش مىكند ، پسنديده‌تر است ؟ !\r\nلامنس خود را ناگزير مىداند كه اين گونه شرافت‌ها را نسبت به على وارونه جلوه داده ، و صدق صفاى على را در تأمين معاش و شئون زندگى دليل نقص او بداند ، و\r\n\r\n\r\n","description":"","footnote":"\r\n( 1 ) . همان ، ص 57 .\r\n","page_name":" 690 ","page_number":690},
  {"content":"\r\n\r\nمعاويه و يزيد و عمروعاص و ديگر جاه‌طلبان نيرنگ باز را ستايش كند ! از چنين كسى كه نيرنگ بازى معاويه را مىستايد ، نبايد انتظار داشت روش و اسلوب على را بپسندد .\r\nدر نظر وى ، ياران على خوشبخت‌تر از على نبودند . او هرگاه به نام ابوذر غفارى ، آن مصلح بزرگ اجتماعى مىرسد ، هيچ‌گونه اشاره‌اى به عظمت و نيكى و پيكارجويى او نكرده و بد رفتارىهاى امويان را با او ناگفته مىگذارد . تنها دلخوش است كه يك بار او را متعصب ، « 1 » و بار ديگر او را متعصبى آشوب‌طلب و يار على « 2 » بنامد .\r\nبه گفتهء او : يكى از صفات انصار كه با على همسو بودند ، اين است كه نسبت به قريش رشك مىبردند . « 3 » آنها تابع دستور زنان خود بودند . « 4 » 1 يش ، 2 قريش كه مورد رشك انصار قرار گرفته بودند ، همان امويان تيزهوش و سياستمدار بودند كه ديگران به خاطر نداشتنِ آن عقل و هوش ، به ناگزير به ايشان حسد مىورزيدند . « 5 » هنگامى كه لامنس در مورد بنىاميه و دشمنان امام سخن مىگويد ، از روى ايمان و اخلاص ، مزاياى امويان را ستايش مىكند . ابوسفيان ، به نظر او شيخ بزرگوار مكه است . « 6 » پسر عالى مقامش معاويه از نظر حلم و تواضع ، بىنظير است . « 7 » او و زنش هند جگرخوار « 8 » هر دو شاعرند ، بلكه ابوسفيان از همهء قريش شاعرتر است .\r\n\r\n\r\n","description":"","footnote":"\r\n( 1 ) . معاويه اول ، ص 28 .\r\n( 2 ) . همان ، ص 238 .\r\n( 3 ) . همان ، ص 190 ، 194 ، 245 .\r\n( 4 ) . همان ، ص 314 ، 315 ، 337 .\r\n( 5 ) . همان ، ص 330 ، 353 ، 354 .\r\n( 6 ) . همان ، ص 79 .\r\n( 7 ) . همان ، ص 89 .\r\n( 8 ) . همان ، ص 225 .\r\n","page_name":" 691 ","page_number":691},
  {"content":"\r\n\r\nمعاويه مردى است بىنظير ، بردبار ، مهمان‌نواز ، سياست‌مدار ، نابغه ، مصلح اقتصادى و فردى نظامى و آبادكننده ، شايسته و منظم ، دوستدار شعر و موسيقى ، بلكه شاعرى خوش ذوق و عالىقدر . علاوه بر اينها ، او مربى لايقى است كه فرزند خود يزيد را براساس بردبارى و نيكوكارى تربيت كرده است .\r\nلامنس هيچ نقصى در معاويه سراغ ندارد . و براساس بردبارى خاصى كه از معاويه وام گرفته ، درصدد توجيه جنايت‌هاى او برمىآيد ، و براى تبرئه او ، دليلى اين چنين مضحك آورده است :\r\n« معاويه ، كسى نبود كه بىجهت مرتكب جرمى بشود . اگر كسى را مىكشت ، به خاطر اين بود كه كشتن او را نافع مىديد ! »\r\nقضاوت دربارهء اين استدلال خنده‌آور را به عهدهء خود خواننده مىگذاريم .\r\nاو دربارهء يزيد بن معاويه ، زياد بن ابيه ، عمروبن عاص ، مروان بن حكم و ساير امويان و اطرافيان آنها قضاوت‌هاى مشابهى دارد . يزيدبن معاويه را از لحاظ شجاعت ، « جوانمرد عرب » و از لحاظ بردبارى « معدن حلم » معرفى مىكند ! « 1 » جالب‌تر از همه اين كه لامنس از آوردن مطالبى كه كوس رسوايى امويان و درباريانشان را به صدا درمىآورد ، پرهيز مىكند و از ذكر رفتار خشونت‌آميز ايشان با مخالفانشان خوددارى مىنمايد . هرگاه هم ناچار مىشود كه در ضمن بحث از مجرمى از ايشان ياد كند به سادگى از كنار آن مىگذرد و در بيشتر اوقات پرونده تبهكارىهاى ايشان را طورى در حضور خواننده مىگشايد كه خواننده را دچار اشتباه مىكند تا آنها را بىگناه بدانند . در هر صورت ، او براى اين تبهكاران وكيل مدافعى سرسخت است .\r\nمثلًا از نظر او اشكالى ندارد كه رذايل اخلاقى و انسانى مرد تبهكار و خشنى\r\n\r\n\r\n","description":"","footnote":"\r\n( 1 ) . تمام اين مطالب را مؤلف از كتاب معاويه اول به قلم لامنس نقل كرده است .\r\n","page_name":" 692 ","page_number":692},
  {"content":"\r\n\r\nهمچون بسربن ارطاة پوشيده شود ، زيرا او از طرف شخص اول مملكت اسلام ، معاويه به فرماندهى لشكرى جفاكار برگزيده شده و از طرف معاويه مأمور كشتن و شكنجه دادن شيعيان است و وظيفه دارد نسبت به باديه‌نشينان به سختى رفتار كند و مدينه و طائف و ساير شهرهاى جزيره‌العرب را - كه با معاويه مخالفند - با خاك يك‌سان سازد . حقا كه او مأموريت خود را به خوبى انجام داد و به هر جا رسيد ، در قتل و ويران‌گرى راه افراط پيمود . كار وحشىگرى را به جايى رسانيد كه در موقع بازگشت به شام ، دو كودك عبيداللَّه بن عباس را كه از طرف على بر يمن حكومت مىكرد ، گرفت و بدون تقصير سر بريد ، بىآن‌كه اين كار نفعى براى خودش يا معاويه داشته باشد ، و هيچ انگيزه‌اى جز پستى و ناپاكى نداشت .\r\nبيچاره لامنس در نوشته‌هايش به خود اجازه نمىدهد از اين مرد مجرم به زشتى ياد كند . همين اندازه كه وى خدمت‌گزار امويان و دشمن على است ، براى لامنس كافى است كه جنايت‌هاى او را ناديده بگيرد .\r\nولى لامنس كه به ظاهر مسيحى مؤمنى است ، چگونه به خود اجازه مىدهد مردى همچون على را كه از لحاظ زهد ، پاكى ، استقامت و پايدارى در راه حق و اخلاق و ايمان و انسانيت از تمام مردم به مسيح نزديك‌تر است ، مورداهانت قرار دهد ؟ !\r\nاصولًا مقصود او در تمام نوشته‌هايش اين است كه روح شرقى را به طور عموم و روح عربى را - كه در طليعه آن علىبن‌ابىطالب ايستاده است - به‌طور خاص ، سركوب و تحقير كند . او چطور به خود اجازه مىدهد از يك سو خود را يك مسيحى مؤمن بداند و از سوى ديگر ، معاويه و يزيد و درباريان ايشان را مورد تجليل قرار دهد و روش آنها را در رسيدن به حكومت بستايد ؟ بدون ترديد چنين مردى داراى روح و سليقه ماكياولى است كه به حكمرانان ديكتاتور مىگويد : « در راه رسيدن به هدف ، انجام هر كار زشتى مباح و قانونى است ، ولو اين‌كه قربانى كردن مردم باشد ! »\r\nآيا اهانت به مردى كه چنين سخنى مىگويد ، رواست : « آنچه براى خود\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nمىپسندى ، براى ديگران هم بپسند ، و آنچه براى خود زشت مىشمارى براى ديگران هم زشت بشمار » ؛ « برادرت را با احسان مورد سرزنش قرار ده و با بخشش او را دور گردان » ؛ « طعام حرام ، بدطعامى است و ظلم به ضعيف ، بدترين ظلم‌هاست » ؛ « ناسپاسى ديگران شما را از كار نيك باز ندارد » و « كسى كه شما را محروم كرده است ، مورد بخشش قرار دهيد . »\r\nآيا سزاوار است وى در ستايش مردى داد سخن بدهد كه مىگويد : « ان اللَّه جنوداً من العسل » : ( خدا از عسل مسموم لشكرهايى دارد ) . مردى كه با اموال مردم ، اشخاص ناشايست را خريدارى و از آنها بهره‌بردارى سياسى مىكند . همان مردى كه فرمان مىدهد ، خون مستمندان و بيچارگان ريخته شود . تنها به اين جهت كه براى وى ارزشى قائل نيستند و ولايت‌عهدى يزيد را قبول ندارند و حاضر نيستند خاندان على را كه مظهر اخلاق و شرف و انسانيت و كمال هستند ، مورد اهانت قرار دهند .\r\nدربارهء مردى كه براى ستايش چهره‌هاى ننگين اموى تمام نيروهاى علمى و حماسى خود را به كار مىاندازد ، چه مىتوان گفت ؟ به نظر ما او دشمن سرسخت روح عربى خالصى است كه نماد كامل آن على است ، نه معاويه . تازه اين در صورتى است كه زياد دربارهء او سخت نگرفته و او را طرفدار مكتب استبداد و خيانت‌پرور ماكياولى ندانيم .\r\nآرى ، روشى كه اين خاورشناس در جسارت به مقام والاى على پيش گرفته ، براى وى تنها در يك صورت فايده دارد ، و آن عبارت است از مخالفت با تمام ارزش‌هاى انسانى و زيرپا گذاشتن حقايق تاريخى و تعظيم و تجليل از سنگ‌دلى و جفاكارى و انحراف وجدان و عربده‌كشى خودخواهان فاسد .\r\nروش او روش تحقيق علمى نيست . بلكه بيشتر به روش نظاميان ، آن هم در ميدان جنگ شباهت دارد كه هركس در راه كسب پيروزى فريب‌كارتر باشد ، برترى دارد .\r\nنمىدانم اگر دربارهء سقراط از وى سؤال شود ، چه خواهد گفت ؟ آيا سرگذشت\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nشجاعانه وى را هم مثل سرگذشت على بن ابىطالب مورد مطالعه قرار خواهد داد ؟ ! آيا سقراط را هم كه مردى بزرگوار است ، به باد ناسزا مىگيرد ؟ ! يا اين كه روش او را درخور احترام شناخته ، و او را يكى از يادگاران بزرگ اخلاق و فضيلت مىبيند ؟ اگر روش اول را انتخاب كند ، پس طرفدار فلسفهء ماكياولى است . و اگر روش دوم را انتخاب كند ، ثابت كرده است كه نسبت به امام على اسائه ادب كرده است .\r\n* * * در خاتمه ، ناگزيريم گفتار خاورشناس بزرگوار فرانسوى كازانوفا - استاد كالژ دوفرانس - را كه دربارهء على بسيار منصفانه قضاوت كرده ، بياوريم . هنگامى كه لامنس كتاب معاويه اول را با همان خصوصياتى كه گفتيم منتشر كرد ، كازانوفا چنين گفت :\r\nبه طور كلى ، امويان مردمى حريص ، ثروت‌طلب ، فاتح ، غارت‌گر ، جاه‌طلب و تن‌پرور بودند . ما حق داريم از عمل لامنس تعجب كنيم كه از اين غارتگران دفاع مىكند و به على كه از نيرنگ‌هاى آنان در امان نبوده ، اهانت روا مىدارد . او با همهء اطلاعات و تسلطى كه بر تاريخ آن عصر دارد ، در صف شيعهء آل ابوسفيان قرار مىگيرد و سخت از آنها دفاع مىكند . « 1 » پايان\r\n\r\n\r\n","description":"","footnote":"\r\n( 1 ) . به نقل از : كتاب آراء غربيه فى مسائل شرقيه ، از كازانوفا با مختصر تصرف .\r\n","page_name":" 695 ","page_number":695},
  {"content":"\r\n . \r\n","description":"","footnote":"","page_name":" 696 ","page_number":696},
  {"content":"\r\n\r\n\r\nنمايه\r\nاعلام\r\nاماكن\r\nكتاب‌ها\r\n\r\n","description":"","footnote":"","page_name":" 697 ","page_number":697},
  {"content":"\r\n . \r\n","description":"","footnote":"","page_name":" 698 ","page_number":698},
  {"content":"\r\n\r\n\r\nاعلام\r\nآدميت ، دكتر ، 591\r\nآل بحرالعلوم ، سيد موسى ، 44\r\nآلبرماله ، 195\r\nآل بنىطالب ، 483\r\nآلبيرباييه ، 380\r\nاباالحسن ، 505\r\nابراهيم ، 119 ، 233\r\nابن ابىالحديد ، 169 ، 281 ، 318 ، 452 ، 495 ، 526\r\nابن ابى سرح ، 495 - 497\r\nابن اشعث ، 482\r\nابن تيهان ، 602\r\nابن جارود ، 481\r\nابن خلدون ، 590\r\nابن زياد ، 463 ، 464 ، 467 ، 473 ، 474 ، 670\r\nابن‌سيراخ ، 204\r\nابن عامر ، 141 ، 493 ، 495\r\nابن عباس ، 167 ، 333 ، 471 ، 515 ، 545\r\nابن‌عبدالله ، 220\r\nابن فرات ، 423\r\nابن كواء ، 563\r\nابن ماءالسماء ، 432\r\nابن مسعود ، 117 ، 494\r\nابن ملجم ، 137 ، 151 ، 154 ، 158 ، 404 ، 566 ، 567 ، 571 ، 581 ، 582 ، 647\r\nابوبحر ، 459\r\nابوبرده ، 486\r\nابوبكر ، 123 - 125 ، 144 148 ، 154 ، 166 241 ، 245 ، 281 282 ، 437 ، 451 - 453 ، 495 ، 499 ، 516 ، 525 ، 532\r\nابوجعفر منصور ، 403 ، 409\r\nابوحنيفه ، 167\r\nابوذر غفارى ، 183 ، 189 ، 202 ، 215 ، 494 ، 499 ، 576 ، 670 ، 691\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nابوريه ، محمود ، 591\r\nابوسفيان ، 103 ، 180 ، 181 286 ، 328 ، 449 - 453 ، 469 ، 520 ، 526 ، 556 ، 688 ، 691 ، 695\r\nابوطالب ، 108 ، 110 - 113 ، 446 ، 474 ، 645\r\nابوعباس ، 407\r\nابوعثمان ، 414\r\nابولهب ، 110 ، 122 ، 180 328\r\nابولؤلؤ ، 438\r\nابوهاشم بن محمد بن حنيفه ، 169\r\nابوهريره ، 119 ، 232\r\nابىبكر ، 476\r\nابىسرح ، 493\r\nابىسفيان ، 471\r\nاثير بن عمرو بن هانى ، 582\r\nاحمد بن بلا ، 310\r\nاحمد بن حنبل ، 118\r\nاحنف بن قيس ، 458 ، 531\r\nاردشير ، 644\r\nارميا ، 589\r\nازد ، 513 ، 517 ، 542\r\nازدى ، عبدالله بن عفيف ، 467 ، 473 ، 671\r\nازهرى ، 426\r\nاسپلمن ، 388\r\nاستانلى ويل ، 388\r\nاسد و غطفان ، 431\r\nاسقف شربل ، 315\r\nاسود عنسى ، 436 ، 437\r\nاشتر نخعى ، 510 ، 536 ، 545 ، 546\r\nاشعث بن قيس ، 544 ، 545 ، 546 ، 565\r\nاشعرى ، ابوموسى ، 486 ، 545 ، 548\r\nاشعياء ، 205 - 207 ، 589\r\nاصفهانى ، ابوالفرج ، 568\r\nاصفهانى ، عمادالدين ، 62\r\nاعتماد السلطنه ، 590\r\nافلاطون ، 82 590\r\nالبهى ، دكتر محمد ، 590\r\nامام حسن عليه السلام ، 145 ، 252 ، 333 ، 440 ، 484 ، 503 - 505 ، 642\r\nامام حسين عليه السلام ، 344 ، 440 ، 454 ، 457 ، 462 ، 465 - 467 ، 469 ، 470 ، 473 ، 474 ، 478 ، 483 ، 503 - 505 ، 668 - 670\r\nامام صادق عليه السلام ، 225\r\nامرءالقيس ، 431 ، 432 ، 617 - 620\r\nامّ سلمه ، 521\r\nاموى ، 104 ، 241 ، 243 ، 244 ، 404 ، 405 ، 408 ، 422 ، 440 ، 441 ، 451 ، 452 ، 454 ، 476 ، 510\r\nامويان ، 403 - 407 ، 670 ، 683 ، 691 - 693 ، 695\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nاميرشكيب ارسلان ، 590\r\nامين ، احمد ، 590\r\nامين‌الريحانى ، 406 - 408\r\nامين عاملى ، سيد محسن ، 590\r\nاميه ، 449 ، 466 ، 468\r\nانصارى ، محمد بن حزم ، 505\r\nايوب ، 204 ، 425 ، 589\r\nبتراء ، 471 ، 472\r\nبتهوون ، 395 ، 397\r\nبحترى ، 418\r\nبحرالعلوم ، علامه ، 45\r\nبحرىها ، 343\r\nبحيرا ، 107\r\nبراون ، 590\r\nبرجىها ، 343\r\nبردى ، 206\r\nبرك ، 567 ، 568\r\nبرك بن عبداللَّه ، 565 ، 567 ، 568\r\nبرناردشاو ، 342 ، 682\r\nبروجردى ، آية اللَّه ، 13 ، 25 ، 26 ، 34 ، 37 ، 38 44\r\nبسربن ارطاة ، 470 ، 490 ، 693\r\nبشربن مروان ، 480\r\nبغى ، 576 ، 577\r\nبكر ، 433 ، 434\r\nبكر بن وائل ، 431\r\nبناپارت ، 689\r\nبنىاسد ، 78\r\nبنىاسرائيل ، 252\r\nبنىاميه ، در اكثر صفحات .\r\nبنى تميم ، 78 ، 458\r\nبنى تيم بن مرّه ، 523\r\nبنى زهره ، 449\r\nبنىعباس ، 241 ، 247\r\nبنى كنانه ، 459\r\nبنى ليث ، 516\r\nبنىهاشم ، 122 ، 127 ، 441 ، 446 - 451 ، 453 ، 505\r\nبودا ، 188 ، 190 ، 671\r\nبولس سلامه ، 42 ، 43\r\nبوهيميه ، 54\r\nپاستور ، 394 ، 397 590\r\nپاسكال ، 590\r\nپرويز لوشانى ، 590\r\nپطرس بستانى ، 418\r\nپوشكين ، 342\r\nتغلب ، 432 ، 433\r\nتوفيق ، احسان ، 13\r\nتولستوى ، 88 ، 342\r\nتهرانى ، شيخ آقا بزرگ ، 590\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nثور ، 125\r\nجاحظ ، 415\r\nجامعه سليمان ، 608 ، 611\r\nجبران ، 544 ، 664 ، 667 ، 672 - 674\r\nجبران خليل جبران ، 671\r\nجبله بن عمرو ، 493\r\nجبلةبن عمرو ساعدى ، 494\r\nجرج برناردشاو ، 342\r\nجرج جرداق ، 13 ، 26 ، 38 ، 41 ، 43 ، 44 ، 46 - 56 ، 60 ، 676\r\nجرجى زيدان ، 590\r\nجرجيس ، 107\r\nجسرالباشا ، 315\r\nجعفربن ابىطالب ، 109\r\nجعفربن محمد ، 167\r\nجعفرى ، محمد تقى ، 13 ، 50\r\nجلعاد ، 610\r\nجمالى ، صفات اللَّه ، 590\r\nجنيان سليمان ، 420\r\nجواهر لعل نهرو ، 590\r\nچنگيزخان ، 328 ، 343 ، 395\r\nچومبه ، 388\r\nحاتم طائى ، 461\r\nحاجى بابا ، 590\r\nحارث ، 355 ، 431 ، 432\r\nحارث بن ابى زينب ، 123\r\nحارث بن حكم ، 281\r\nحارث‌بن عمرو ، 431\r\nحارث نخعى ، 355\r\nحارثى ، علاءبن زياد ، 216\r\nحاطب بن ابى بلتعة ، 211\r\nحبيب بن مسلم فهرى ، 266\r\nحبيب‌بن مظاهر ، 465\r\nحبيب بورقيبه ، 221\r\nحجاج بن يوسف ، 343 ، 395 ، 406 ، 472 ، 475 - 482 ، 483\r\nحجرالاسود ، 467\r\nحُجربن حارث ، 431\r\nحجربن عدى كندى ، 459 ، 473 ، 483 ، 485 ، 488 ، 490 ، 671\r\nحرب ، 449\r\nحرب اموى ، 449\r\nحرب بن اميه ، 449\r\nحربن يزيد رياحى ، 466\r\nحروريه ، 563\r\nحريت‌بن راشد ، 268\r\nحسان بن ثابت ، 118\r\nحسان بن حسان بكرى ، 628 ، 648\r\nحسن عون ، 614\r\nحسينى ، جلال‌الدين ، 590\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nحصين بن نمير ، 474\r\nحفصه ، 522\r\nحكم‌بن عاص ، 281 ، 282\r\nحكيم ، آية اللَّه سيد محسن ، 13 ، 45\r\nحكيمى ، محمد رضا ، 590\r\nحمزه ، 120 ، 453 ، 469\r\nحمزةبن عبدالمطلب ، 469\r\nحمير ، 434\r\nحنظلى ، عميربن ضابى ، 479\r\nخارجه بن حذاقه ، 567\r\nخالد محمد خالد ، 201 ، 211 ، 234 ، 300\r\nخان ملك ساسانى ، 590\r\nخاور ، 590\r\nخدرى ، ابوسعيد ، 119\r\nخديجه ، 108 ، 121 ، 517 - 519\r\nخروشچف ، 310\r\nخسروشاهى ، سيد هادى ، 14 ، 34 ، 40 ، 51 ، 59 ، 63\r\nخطيب تبريزى ، 426\r\nخليف مخزوم ، 452\r\nخوارج ، 145 ، 152 ، 158 ، 268 ، 321 ، 330 ، 547 ، 548 ، 551 ، 563 - 565 ، 655\r\nدارميه ، 459 ، 460 ، 461\r\nداود ، 589 ، 656\r\nدوئلى ، ابوالاسود ، 170 ، 529\r\nذوالشهادتين ، 602\r\nراضى ، على بن احمد ، 424\r\nرافائل ، 88\r\nرافعى ، عبدالرحمن ، 590\r\nربيعه ، 431 ، 539\r\nردهة ، 655\r\nرشيد بيضون ، 13\r\nرشيدرضا ، محمدرضا ، 590\r\nرشيد هجرى ، 464\r\nرفاعة بن زيد ، 228 ، 240\r\nرفاعى ، 282\r\nروسو ، 271 ، 342 ، 397\r\nروسو ، ژان ژاك ، 274\r\nزبير ، 147 ، 148 ، 278 ، 282 ، 332 ، 510 - 513 ، 516 ، 519 - 531 ، 556 ، 558\r\nزفربن قيس ، 333\r\nزيادبن ابيه ، 290 ، 343 ، 462 ، 471 ، 472 ، 484 ، 485 ، 488 ، 490 ، 641 ، 671 ، 692\r\nزيادبن حنظله ، 515\r\nزيد بن ارقم ، 120\r\nزيدبن ثابت ، 281\r\nزيدبن حارثه ، 121\r\nزيدبن صوحان ، 525\r\nزين‌العابدين عليه السلام ، 467\r\nسباعى ، محمد ، 684\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nسعد ، 290 ، 462 ، 527 ، 528\r\nسعدبن ابىوقاص ، 118 ، 253 ، 254 ، 281 ، 462 ، 49 ، 527\r\nسعد بن مالك ، 120\r\nسعدى ، جارية بن قدامه ، 531\r\nسعيد بن عاص ، 140 ، 495 ، 522\r\nسعيدى ، سيد غلامرضا ، 590\r\nسفر بن‌سيراخ ، 204 ، 509\r\nسفيان بن عوف اسدى ، 317 ، 628 ، 629\r\nسفيان بن عوف غامدى ، 648\r\nسقراط ، 13 ، 42 ، 46 ، 188 190 ، 194 ، 342 ، 344 ، 582 ، 689 ، 694 ، 695\r\nسلمه ، 432 ، 433\r\nسليمان ، 589 ، 607 ، 611\r\nسليمان بن داود ، 608 ، 620\r\nسليمان بن عبدالملك ، 405 ، 418\r\nسميه ، 472\r\nسوده ، 346\r\nسهل بن حنيف انصارى ، 161 ، 268 ، 523 ، 646\r\nسيد جمال‌الدين ، 590 ، 591\r\nسيد رضى ، 321\r\nسيد شرف‌الدين ، آية الله 42\r\nسيد قطب ، 283\r\nشبلى شميل ، 83\r\nشرجيل ، 431 ، 433\r\nشرف‌الدين ، 42\r\nشرف الدين ، صدرالدين ، 452\r\nشريح قاضى ، 152 . 315 ، 487\r\nشريك بن عمر ويشكرى ، 480\r\nشعبى ، 159 ، 212\r\nشكسپير ، 689\r\nشمربن ذىالجوشن ، 473\r\nشهرستانى ، سيد هبه الدين ، 659\r\nشيعه ، 62 ، 252 ، 282 ، 283\r\nصدربلاغى ، 25 - 27 ، 30 ، 32 ، 34 ، 35\r\nصدر ، سيد محمد باقر ، 57 ، 58 ، 62\r\nصدر واثقى ، 590\r\nصفين ، 139 ، 140 ، 145 265 ، 328 ، 330 ، 465 ، 467 ، 469 ، 535 ، 536 ، 542 ، 544 ، 551 ، 554 ، 556 - 558 ، 563 ، 576 ، 602 ، 641 ، 642 ، 651 ، 655 ، 658 ، 659\r\nصلاح‌الدين و قلب‌الاسد ، 54\r\nضحّاك بن قيس ، 490\r\nضراربن حمزه صابى ، 603\r\nطباطبائى ، 60\r\nطباطبائى ، محيط ، 590\r\nطبرى ، 517\r\nطلحه ، 147 ، 148 ، 278 ، 282 ، 332 ، 505 ،\r\n\r\n","description":"","footnote":"","page_name":" 704 ","page_number":704},
  {"content":"\r\n\r\n510 - 513 ، 516 ، 517 ، 519 - 531 ، 556 ، 558\r\nطه حسين ، 46 ، 49 ، 284\r\nعاص ، 445 ، 446\r\nعامرى ، مجمع‌بن عبيد ، 469\r\nعايشه ، ام‌المؤمنين ، 140 ، 141 ، 147 ، 332 ، 509 ، 516 - 532\r\nعباس ، 120 ، 450 ، 451\r\nعباسيان ، 403 ، 407 - 409 ، 416 ، 427\r\nعبدالرحمان بن عوف ، 281\r\nعبدالرحمن ، 566\r\nعبدالرحمن بن حاطب ، 211 ، 212\r\nعبدالرحمن بن عبيد تميمى ، 480\r\nعبدالرحمن بن ملجم ، 557 ، 565\r\nعبدالله بن ابى سرح ، 496 ، 498\r\nعبدالله بن بديل ، 146\r\nعبدالله بن حنظله ، 405\r\nعبدالله بن زبير ، 140 ، 144 ، 476 ، 505\r\nعبدالله بن سعد ، 282\r\nعبدالله بن عباس ، 167 ، 333\r\nعبدالله بن عمر ، 254 ، 503 ، 522\r\nعبدالله بن كواء ، 563\r\nعبدالله بن مسعود ، 499\r\nعبدالله عطيه ، 590\r\nعبداللهى خوروش ، حسين ، 590\r\nعبدالمجيد ، محمد سعيد ، 590\r\nعبدالمطلب ، 104 ، 106 ، 121 ، 446 ، 447 ، 449\r\nعبدالملك ، 476 ، 483\r\nعبدالملك بن مروان ، 406 ، 467 ، 476 ، 483\r\nعبد مناف ، 522\r\nعبده ، محمد ، 590\r\nعبيدالله بن زياد ، 343 ، 462 ، 466 ، 473 ، 474 ، 478 ، 670\r\nعبيدالله بن عباس ، 693\r\nعبيدبن ابىسلمه ، 516\r\nعتبه ، 450\r\nعثمان بن حنيف انصارى ، 529 ، 644\r\nعثمان ( عثمان بن عفان ) ، 148 ، 154 ، 166 ، 178 ، 241 ، 244 ، 245 ، 280 - 284 ، 292 305 ، 403 ، 438 - 440 ، 452 - 454 ، 461 ، 463 ، 479 ، 486 - 488 ، 493 - 505 ، 509 ، 511 - 517 ، 519 ، 521 - 527 ، 529 - 531 ، 545 ، 558 ، 652 ، 656 ، 686\r\nعثمانى ، 343\r\nعدى ، 449\r\nعدىبن حاتم طائى ، 461\r\nعسكرى ، ابوالهلال ، 632\r\nعطار ، 613\r\nعقيل‌بن ابىطالب ، 120 150 ، 151 ، 159 ، 301\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nعلى بن ابى رافع ، 152\r\nعلىبن ابىطالب عليه السلام ، در اكثر صفحات .\r\nعمار بن ياسر ، 333 ، 457 ، 465 ، 490 ، 494 ، 499 ، 576 ، 602\r\nعمارة همدانى ، 346\r\nعمر ، 118 ، 123 ، 129 ، 131 ، 148 ، 163 ، 167 ، 211 ، 212 ، 241 ، 245 ، 260 - 262 ، 282 ، 437 - 439 ، 453 ، 490 ، 495 ، 499 ، 516 ، 521 ، 522 ، 525 ، 527 ، 528 ، 530 ، 536 ، 537 ، 540 ، 543 ، 547 ، 552 - 554 ، 556 ، 558 ، 565 ، 575 ، 579\r\nعمران بن حصين ، 529\r\nعمربن ابىسلمه ، 293\r\nعمربن سعدبن ابى وقاص ، 474\r\nعمر بن عبدالعزيز ، 138 ، 241 ، 406 ، 422 ، 440\r\nعمرو ، 431 ، 432 ، 462\r\nعمرو بن بكر ، 565\r\nعمروبن حريث ، 463 ، 464\r\nعمروبن حمق ، 462 ، 473\r\nعمرو بن عاص ، 140 ، 158 ، 330 ، 469 ، 536 ، 537 ، 539 ، 543 - 545 ، 548 ، 552 ، 555 ، 558 ، 565 ، 567 ، 689 ، 691 ، 692\r\nعمروبن عبدود ، 142 ، 160\r\nعيسى بن مريم عليه السلام ، 88 ، 117 ، 119 ، 194 - 197 ، 199 ، 201 ، 208 ، 209 ، 314 ، 339 ، 342 ، 589 ، 607 ، 620 ، 656 ، 672 ، 693\r\nغسان ، 434\r\nغفارى ، جهجاه ، 495\r\nفارسى ، جلال‌الدين ، 585\r\nفاطمه ، 281 ، 517 ، 575 ، 689 ، 690\r\nفاطمه بنت اسد ، 110\r\nفاطمه دختر امام حسين ، 474\r\nفخر رازى ، 118\r\nفراهانى ، شمس ، 62\r\nفرزدق ، 467 ، 468 ، 469\r\nقالى ، ابوعلى ، 426\r\nقثم بن عباس ، 647\r\nقرظة بن كعب ، 302\r\nقريش ، 77 ، 103 107 ، 109 - 112 ، 115 ، 120 ، 122 ، 124 ، 125 ، 180 ، 224 ، 252 ، 434 - 436 ، 445 - 447 ، 449 ، 451 ، 510 ، 511 ، 515 ، 523 ، 527 ، 530 ، 601 ، 649 ، 684 ، 691\r\nقطّام ، 566 ، 567\r\nقلعه‌چى ، قدرى ، 590\r\nقيس بن اشعث ، 486\r\nقيس بن سعد بن عبادة ، 333\r\nقيس و عيلان ، 432\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nقيصر ، 199 ، 200 ، 208 ، 251 ، 289 ، 327 ، 343 ، 438\r\nكاراديفو ، 681 ، 684\r\nكاراديفو ، بارون ، 684 ، 685\r\nكارلايل ، 682 - 684 ، 686\r\nكازانوفا ، 695\r\nكاشف‌الغطاء ، آية اللَّه 214\r\nكايتانى ، 682\r\nكثيربن صلت كندى ، 504\r\nكدى ، بانو ، 590\r\nكرد على ، محمد ، 489\r\nكرمانى ، ناظم‌الاسلام ، 590\r\nكريزبن صباح حميرى ، 145\r\nكسرى ، 251 ، 289 ، 343 ، 438\r\nكعب بن سور ، 525\r\nكلب ، 432\r\nكميل‌بن زياد ، 217\r\nكنده ، 431 ، 432 ، 435 ، 486\r\nكنفوسيوس ، 188 ، 193\r\nگاليله ، 342 ، 395\r\nگاموف ، ژرژ ، 659\r\nگاندى ، 342 ، 395 ، 397\r\nگوته ، 88 ، 682\r\nگوركى ، 342 ، 397\r\nگوستاولوبون ، 682\r\nگولدزيهر ، 590\r\nگوليلمو ماركونى ، 394\r\nلئون دهم ، 195\r\nلامارتين ، 682\r\nلامنس ، 686 - 692 ، 693 ، 695\r\nلنين ، 590\r\nلوتر ، 195\r\nلومومبا ، 388\r\nماركونى ، 394\r\nماكياولى ، 395 ، 693 - 695\r\nمالك اشتر نخعى ، 150 ، 286 ، 287 ، 354 - 357 ، 359 ، 432 ، 641\r\nمالك بن انس ، 167\r\nمايك ، 388\r\nمحرز بن ثور ، 539\r\nمحكّمه ، 563\r\nمحمد صلى الله عليه و آله ، 75 ، 77 - 81 ، 106 ، 108 - 110 ، 112 ، 113 ، 119 ، 124 ، 126 ، 182 ، 201 ، 342 ، 435 - 437 ، 445 ، 448 - 450 ، 452 ، 469 ، 475 ، 493 ، 495 ، 498 ، 589 ، 656 ، 672 ، 688 ، 689\r\nمحمدامين خوكيانى ، 590\r\nمحمدبن ابى بكر ، 355 ، 317 ، 497 - 499 ، 505 ، 635 ، 642\r\nمحمد بن جريش ، 337\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nمحمدبن طلحه ، 505\r\nمحمدبن عبدالله ، 435 ، 465\r\nمحمدبن قيس بن اشعث ، 486\r\nمحمود قاسم ، دكتر ، 590\r\nمحمود محمود ، 590\r\nمخزومى ، جعدةبن هبيره ، 602\r\nمخزومى ، محمد ، 590\r\nمخنف بن سليم ، 644\r\nمدائنى ، 472\r\nمدرسى ، 590\r\nمدكور ، محمد سلام ، 590\r\nمرجانه ، 467\r\nمروان بن حكم ، 140 ، 281 ، 438 ، 439 ، 453 ، 454 ، 475 ، 490 ، 493 ، 495 ، 496 ، 498 - 503 ، 505 ، 522 ، 576 ، 683 ، 692\r\nمزنيه ، 211\r\nمسلم بن عقبه ، 343 ، 474 ، 490\r\nمسلم بن عقيل ، 473 ، 670\r\nمسلم بن عوسجه اسدى ، 465 ، 466\r\nمضر ، 431\r\nمعاوية بن ابىسفيان ، 140 ، 149 ، 151 ، 160 ، 252 ، 254 ، 267 ، 268 ، 282 ، 283 ، 286 ، 293 ، 317 ، 321 ، 403 ، 404 ، 440 ، 445 ، 449 ، 451 ، 457 - 462 ، 466 ، 467 ، 469 - 472 ، 474 ، 484 - 490 ، 495 ، 513 ، 515 ، 516 ، 520 ، 526 - 528 ، 535 - 539 ، 543 - 547 ، 551 - 553 ، 556 - 559 ، 565 ، 567 ، 568 ، 635 ، 646 ، 648 ، 671 ، 683 ، 686 ، 688 ، 689 ، 691 - 695\r\nمعتزله ، 169\r\nمعدى كرب ، 431\r\nمعره ، 668 ، 669 ، 671 ، 677\r\nمعرى ، 667 ، 668\r\nمعرى ، ابوالعلاء ، 426\r\nمعقل بن قيس ، 316\r\nمغربى ، عبدالقادر ، 590\r\nمغنيه ، محمد جواد ، 13 ، 46 ، 49\r\nمغيرة بن شعبه ، 141 ، 266 ، 484 ، 490 ، 522\r\nمقدونى ، اسكندر ، 395\r\nمماليك ، 343\r\nمناذره لخمى ، 432\r\nمندور ، محمد ، 380\r\nمنذر بن جارود ، 432 - 434 ، 509 ، 525 ، 643\r\nموسى عليه السلام ، 119 ، 656\r\nمهلب بن ابى صفره ، 478 ، 480 ، 481\r\nمهلبى ، 423\r\nميثم تمّار ، 462 - 464 ، 473\r\nميخائيل نعيمه ، 67 ، 607 ، 674 ، 675\r\nميرزا لطف الله جمالى ، 590\r\nنائله ، 502 ، 505\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nناپلئون ، 590 ، 689\r\nنبهه ، 315\r\nنرون ، 343 ، 344\r\nنعمان بن عجلان ، 293\r\nنعيمه ، 664 ، 667 ، 676\r\nنفيل بن عدى ، 449\r\nنمربن قاسط ، 432\r\nنوح عليه السلام ، 119\r\nنوف ، 217 ، 218 ، 603\r\nنوف بكالى ، 217 ، 602\r\nنيازبن عياض ، 504\r\nنيچه ، 671\r\nوحشى حبشى ، 469 ، 473\r\nولتر ، 88 ، 342 ، 344\r\nولز ، 299 ، 682\r\nوليد بن عبدالملك ، 406 ، 483\r\nوليد بن عقبه ، 282\r\nونسان ، 614\r\nويكتور هوگو ، 611 ، 613 ، 620\r\nهارون بن عنتره ، 136\r\nهاشمى ، 446 ، 448 ، 451\r\nهاكس ، 203\r\nهانى بن عروه ، 670\r\nهريو ، ادوارد ، 590\r\nهشام بن عبدالملك اموى ، 467 ، 468\r\nهلاكو ، 328\r\nهند جگرخوار ، 286 ، 450 ، 460 ، 691\r\nهيتلر ، 328 ، 395\r\nيزيد بن معاويه ، 404 ، 433 ، 445 ، 454 ، 457 ، 406 ، 466 ، 467 ، 469 ، 471 ، 474 ، 490 ، 692\r\nيزيد بن مقفع ، 404\r\nيزيد شرجيل ، 433\r\nيشوع بن سيراخ ، 203 ، 204\r\nيعقوبى ، 282\r\nيعلى بن منبه ، 281\r\n\r\n","description":"","footnote":"","page_name":" 709 ","page_number":709},
  {"content":"\r\n\r\n\r\nاماكن\r\nآبادان ، 388\r\nآتن ، 194\r\nآسيا ، 388\r\nآفريقا ، 282 ، 357 ، 388\r\nآلمان ، 395\r\nآمريكا ، 41 ، 388\r\nآمريكاى لاتين ، 388\r\nآنگولا ، 388\r\nاتحاديه دول عربى ، 380\r\nاحد ، 435 ، 684\r\nاروپا ، 41\r\nاصفهان ، 138 ، 590 ، 644\r\nافغانستان ، 590\r\nالازهر ، 211\r\nالجزاير ، 310\r\nامانه ، 610\r\nامريكا ، 388\r\nانبار ، 317 ، 628 ، 629 ، 648\r\nاندلس ، 82\r\nاواره ، 433 ، 434\r\nاورشليم ، 182 ، 197 ، 200 ، 208 ، 609\r\nاهواز ، 641\r\nايتاليا ، 88 ، 394\r\nايران ، 13 ، 14 ، 25 ، 32 ، 40 ، 41 ، 44 ، 45 ، 50 ، 52 ، 54 ، 57 590\r\nباتر ، 610\r\nبحرين ، 293 ، 406\r\nبدر ، 684 ، 691\r\nبرلين ، 590\r\nبسكنتا ، 67\r\nبصره ، 151 ، 152 ، 286 ، 332 ، 333 ، 471 ، 472 ، 479 - 483 ، 520 - 526 ، 528 - 530 ، 597 ، 644\r\nبغداد ، 241 ، 409 - 412 ، 419 ، 422\r\nبلژيك ، 388\r\nبيروت ، 13 ، 43 ، 54 ، 203 590\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nپاريس ، 26 ، 33 ، 397\r\nپاكستان ، 41\r\nپرچم خاورميانه ، 388\r\nتبريز ، 62 ، 129 ، 426\r\nتل زعتر ، 315\r\nتونس ، 221\r\nتهران ، 40 ، 50 ، 62 ، 63 ، 282 ، 590\r\nتيماء ، 618\r\nثبير ، 618\r\nحبشه ، 109 ، 315\r\nحجاز ، 77 ، 136 ، 267 ، 315 ، 404 ، 406 ، 436 ، 474 ، 476 ، 505 ، 519 ، 520 ، 541 ، 580 ، 645\r\nحرمون ، 610\r\nحروراء ، 563\r\nحمص ، 283 ، 426\r\nحيره ، 432\r\nخم ، 118\r\nخندق ، 122 ، 143\r\nخيبر ، 122 ، 229 ، 522 ، 684\r\nدارالنّدوه ، 435 ، 462\r\nدمشق ، 407 ، 461 ، 475 ، 476 ، 520 ، 526\r\nربذه ، 523\r\nرحبه ، 212\r\nرقّه ، 535\r\nرم ، 431\r\nرودزيا ، 388\r\nروم ، 187 ، 197 ، 199 ، 208 ، 342 ، 344 ، 414 ، 420\r\nسبأ ، 418 ، 434\r\nسن پير ، 195\r\nسوريه ، 13 41 ، 407\r\nسويس ، 310\r\nشام ، 107 ، 139 241 ، 265 ، 267 ، 293 ، 329 ، 330 ، 343 ، 355 ، 407 ، 440 ، 458 ، 467 ، 470 ، 471 ، 481 ، 487 ، 513 ، 515 ، 516 ، 520 ، 523 ، 535 ، 537 - 543 ، 544 ، 558 ، 565 ، 580 ، 651 ، 659\r\nشيتر ، 610\r\nطائف ، 74 ، 77 ، 693\r\nعراق ، 13 ، 25 41 ، 45 ، 54 ، 57 ، 136 267 ، 289 ، 315 ، 317 ، 406 ، 407 ، 413 ، 426 ، 471 ، 472 ، 476 - 478 ، 481 ، 482 ، 487 ، 520 ، 535 ، 537 ، 539 ، 541 ، 542 ، 580 ، 628 ، 648\r\nعربستان ، 75\r\nغار حرا ، 108\r\nفدك ، 281\r\nفرات ، 317 ، 474 ، 480 ، 535 ، 536 ، 551 ، 648\r\nفرانسه ، 13 ، 42 ، 168 ، 275 ، 306 310 ، 377\r\n\r\n","description":"","footnote":"","page_name":" 711 ","page_number":711},
  {"content":"\r\n\r\n389 ، 397 ، 611 ، 689\r\nفلسطين ، 283 ، 388 ، 407\r\nفيليپين ، 315\r\nقاهره ، 201 ، 211 ، 283 300 ، 590\r\nقبرس ، 315\r\nقطن ، 618\r\nقم ، 40 ، 44 ، 54 ، 59 ، 590 ، 659\r\nقنان ، 618\r\nكربلا ، 54 ، 465 ، 473 ، 474\r\nكرنتينا ، 315\r\nكندر ، 610\r\nكنگو ، 388\r\nكوفه ، 138 ، 170 ، 171 212 ، 217 ، 282 ، 286 ، 306 ، 333 ، 462 ، 464 ، 466 ، 467 ، 469 ، 472 ، 476 - 486 ، 520 ، 521 ، 523 ، 535 ، 563 ، 565 ، 566 ، 582 ، 602 ، 627 ، 670 ، 683\r\nلبنان ، 13 ، 25 ، 30 ، 33 ، 41 ، 45 ، 52 ، 65 ، 315 ، 344 ، 590 ، 610 ، 611 ، 677\r\nلندن ، 608\r\nمدائن ، 107 ، 535\r\nمدينه ، 118 ، 136 ، 141 ، 159 ، 268 ، 281 ، 282 ، 316 ، 405 ، 413 ، 435 ، 437 ، 439 ، 454 ، 462 ، 468 ، 474 ، 475 ، 493 ، 495 - 497 ، 499 ، 509 ، 513 ، 516 ، 517 ، 520 ، 521 ، 523 ، 530 ، 646 ، 651 ، 690 ، 693\r\nمر ، 610\r\nمِربَد ، 529\r\nمسجد الحرام ، 467\r\nمسجد كوفه ، 217\r\nمصر ، 41 ، 136 ، 150 ، 312 ، 317 ، 337 ، 343 ، 354 ، 355 ، 357 ، 358 ، 496 - 498 ، 504 ، 505 ، 509 ، 511 ، 537 590 ، 641 ، 642\r\nمّكه ، 105 ، 108 ، 124 ، 413 ، 435 ، 450 ، 459 ، 462 ، 467 - 469 ، 476 ، 513 ، 516 ، 517 ، 519 - 521 ، 523 ، 566 ، 647 ، 691\r\nموزامبيك ، 388\r\nنجف الاشرف ، 45 ، 62 ، 590\r\nنهروان ، 329 ، 564 ، 566 ، 655\r\nواتيكان ، 315\r\nوادىالقرى ، 107 ، 475\r\nويتنام ، 388\r\nهمدان ، 644\r\nهند ، 41 ، 82\r\nيذبل ، 618\r\nيمن ، 120 ، 372 ، 418 ، 436 ، 437 ، 461 ، 470 ، 471 ، 525 ، 645 ، 693\r\nيونان ، 82 ، 169 ، 187 190 ، 272 ، 431\r\n\r\n","description":"","footnote":"","page_name":" 712 ","page_number":712},
  {"content":"\r\n\r\n\r\nكتاب‌ها\r\nآراء و معتقدات سيدجمال الدين ، 590\r\nاساطيرالعربى ، 54\r\nاسفار ، 202\r\nاسفار ابوكريفا ، 203\r\nاسلام ، دين آينده جهان 342\r\nاسلام و هيئت ، 659\r\nاسناد و مدارك درباره سيدجمال‌الدين ، 590\r\nاطلاعات ، 310\r\nاعيان‌الشيعه ، 590\r\nاغانى ، 432\r\nاقتصادنا ، 59\r\nالاخلاق والاداب ، 54\r\nالاسلام و الحضارة العربيّة ، 490\r\nالآل ، 119\r\nالامام على صوت العدالة الانسانية ، 25\r\nالبداية والنهاية ، 252\r\nالدين فى خدمة الشعب ، 211\r\nالستار ، 618\r\nالصناعتين ، 632\r\nالعدالة الاجتماعية فىالاسلام ، 283\r\nالعروة الوثقى و الثورةالتحريريه الكبرى ، 590\r\nالعقد الفريد ، 526\r\nالغدير ، 118\r\nالفكر الاسلامى وصلته بالاستعمار الغربى ، 590\r\nالقاموس الاسلامى ، 590\r\nالماثر و الاثار ، 590\r\nالمشردون ، 54\r\nالمنجد ، 618\r\nالموسوعه العربيه الميسره ، 590\r\nالميزان ، 237\r\nانجيل ، 199 ، 316\r\nانقلاب ايران ، 591\r\nانقلاب يا نهضت سيدجمال‌الدين ، 590\r\nبحارالانوار ، 129\r\nبشارت ، 193\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nبيدارگران اقاليم قبله ، 590\r\nتاريخ اعلان حقوق الانسان ، 380\r\nتاريخ الامام محمد عبده ، 590\r\nتاريخ الحركه القوميه عبدالحرمن رافعى ، 590\r\nتاريخ الفداء ، 452\r\nتاريخ بيدارى ايرانيان ، 590\r\nتاريخ روابط سياسى ايران و انگليس ، 591\r\nتاريخ يعقوبى ، 282 ، 452\r\nتحريم تنباكو ، 590\r\nتورات ، 316\r\nجمال‌الدين افغانى ، 590\r\nجمال‌الدين الافغانى باعث النهضه الفكريه فىالشرق ، 590\r\nجمال‌الدين الافغانى حياته و فلسفته ، 590\r\nجمال‌الدين الافغانى ، ذكريات و احاديث ، 590\r\nجمهرة رسائل العرب ، 526\r\nحاضرالعالم الاسلامى ، 590\r\nحيات سيدجمال‌الدين افغان ، 590\r\nخاطرات جمال‌الدين الافغانى ، 590\r\nخاطرات حاج سياح ، 590\r\nخواندنيها ، 590\r\nدائرةالمعارف الاسلامية ، 590\r\nدر راه انقلاب فكرى ، نشريه ، 58\r\nدفاع از سيد جمال‌الدين حسينى ، 590\r\nزعباء الاصلاح فىالعصر الحديث ، 590\r\nزندگى و فلسفه اجتماعى سيدجمال‌الدين ، 590\r\nسرگذشت زمين ، 659\r\nسِفر ايوب ، 204\r\nسيد جمال‌الدين پايه‌گذار نهضت‌هاى اسلامى ، 590\r\nسيد جمال الدين مفخر شرق ، 590\r\nشرح حال سيدجمال‌الدين ، 590\r\nشرح زندگانى و مبارزات ضداستعمارى سيدجمال‌الدين اسدآبادى ، 590\r\nشرح نهج‌البلاغه ، 169 ، 281 ، 318 ، 526\r\nشيعه و راه انقلاب فكرى ، 60\r\nصحيح مسلم ، 252\r\nصيحة جمال‌الدين الافغانى ، 590\r\nطبقات اعلام‌الشيعه ، 590\r\nعبقرية الامام ، 157\r\nعدالت اجتماعى در اسلام ، 283\r\nعصر اسماعيل ، 591\r\nعصر المأمون ، 282\r\nعلى و حقوق بشر ، 641\r\nعهد عتيق ، 203 ، 205 ، 608\r\nعيدالغدير ، 42\r\nغرام الالهه ، 54\r\nغزل غزل‌هاى سليمان ، 611\r\nفاغنرو المرأه ، 54\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nفكر آزادى و مقدمه نهضت مشروطيت ، 590\r\nفلسفتنا ، 59\r\nفنانون احبوا ، 54\r\nفينوس والشاعر ، 54\r\nقرآن ، 40 ، 46 ، 54 ، 110 ، 126 ، 148 ، 165 ، 166 ، 168 ، 201 ، 225 ، 226 ، 228 ، 230 ، 237 240 ، 316 ، 330 ، 342 ، 376 ، 543 ، 545 ، 592 ، 624 ، 634\r\nقصور و اكواخ ، 54\r\nكامل ، 432\r\nكتاب مقدس ، 203 ، 611\r\nكيهان ، 388\r\nمجلهء الازهر ، 518\r\nمجموعه اسناد و مدارك چاپ‌نشده درباره محمد المثل الاعلى ، 684\r\nسيدجمال‌الدين ، 590\r\nمروج الذهب ، 252 ، 281 ، 282 ، 452\r\nمروج الذهب مسعودى ، 252 ، 281 ، 282\r\nمسند احمد ، 252\r\nمشاهير الشرق ، 590\r\nمفكر و الاسلام ، 684 ، 686\r\nمقاتل الطالبيين ، 568\r\nمقالات جماليه ، 590\r\nمقالات على مشيرى دربارهء سيد جمال‌الدين ، 590\r\nمقدمه ابن خلدون ، 282\r\nمن هنا نبدأ ، 211 ، 300\r\nنابغه الشرق : السيد جمال‌الدين ، 590\r\nنجد ، 431 ، 432\r\nنجران ، 317\r\nنداى حق ، هفته نامه ، 62\r\nنظريه الانواع الادبيه ، 614\r\nنقش سيدجمال‌الدين در بيدارى مشرق‌زمين ، 590\r\nنهج‌البلاغه ، 46 ، 50 ، 97 ، 98 ، 114 ، 143 ، 169 ، 172 ، 181 ، 245 ، 277 - 280 ، 295 ، 321 ، 355 ، 399 ، 400 ، 584 ، 592 - 597 ، 600 ، 601 ، 603 ، 633 ، 689\r\nوجوه من كرتون ، 54\r\nوظيفه ( هفته نامه ) ، 62\r\nيادنامه سيدجمال‌الدين اسدآبادى ، 590\r\nينابيع‌المودة ، 252\r\n\r\n","description":"","footnote":"","page_name":" 715 ","page_number":715},
  {"content":"\r\n . \r\n","description":"","footnote":"","page_name":" 716 ","page_number":716},
  {"content":"\r\n\r\nملخص\r\nكتبت حول شخصية امام الفكر والعدل امير المؤمنين علي - عليه السلام - الفذة والمتميزة اعمال متنوعة وبلغات مختلفة وقد تناول كل جانبا من ذلك البحر الخضم المترامي الاطراف . جورج جرداق هو المفكر اللبناني المسيحي الذي شغف بشخصية ذلك الإمام بعد دراسة سيرته وكلماته واساليب حكمه وكان نتاج التعمق واجالة الفكر في كل ذلك هو عمله الخالد تحت عنوان « الإمام علي صوت العدالة الانسانية » الذي صدر في خمس مجلدات و ترجمه الى اللغة الفارسية الاستاذ السيد الخسروشاهي ترجمة سلسلة . العمل الحاضر خلاصة تلك المجلدات الخمسة كتبه المؤلف « جرداق » نفسه قبل ان يتبسط فيه فيما بعد لتكون المجلدات الخمسة .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطنى\r\nعنوان المكتب المركزي : إيران ، قم ، اول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nالإمام علي عليه السلام\r\nصوت العدالة الإسلامية\r\nجورج جرداق\r\nالترجمة والتوضيح للأستاذ السيد هادي الخسروشاهي\r\nمؤسسة بوستان كتاب\r\n1434 / 1391\r\n\r\n","description":"","footnote":"","page_name":" 718 ","page_number":718},
  {"content":"\r\n . \r\n","description":"","footnote":"","page_name":" 719 ","page_number":719},
  {"content":"\r\n . \r\n\r\n","description":"","footnote":"","page_name":" 720 ","page_number":720}
  ]