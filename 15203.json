[
  {"content":"\r\n\r\nاصول فقه شيعه\r\nدرسهاى خارج اصول\r\nمرجع عاليقدر تشيع حضرت آية الله العظمى فاضل لنكرانى دام ظله\r\nجلد پنجم\r\nتقرير ، تحقيق وتنظيم\r\nحجج اسلام\r\nمحمود ملكى اصفهانى وسعيد ملكى اصفهانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، محمود ، 1339 - محرر .\r\nاصول فقه شيعه : درسهاى خارج اصول مرجع عاليقدر تشيع حضرت آية الله العظمى فاضل لنكرانى دام ظله / تقرير ، تحقيق وتنظيم محمود ملكى اصفهانى وسعيد ملكى اصفهانى . -\r\nقم : مركز فقهى ائمه اطهار عليهم السلام ، 1381 -\r\nج : نمونه .\r\n( ج 5 ) ISBN : 964 - 7709 - 07 - 2\r\n( دوره ) ISBN : 964 - 7709 - 02 - 1\r\nفهرست نويسى براساس اطلاعات فيپا .\r\nاين كتاب تقرير بيانات درسهاى خارج اصول آية الله العظمى فاضل لنكرانى است .\r\nكتابنامه .\r\n1 . اصول فيه شيعه . الف . فاضل موحدى لنكرانى ، محمد ، 1310 -\r\nب . ملكى اصفهانى ، سعيد ، 1344 - . محرر همكار . ج . مركز فقهى ائمه اطهار عليهم السلام . د . عنوان . ه‍ . عنوان : [ تقرير 
  ] درسهاى خارج اصول مرجع عاليقدر تشيع حضرت آية الله العظمى فاضل لنكراني .\r\n6 الف 7 م / 8 / 159 BP\r\n312 / 297\r\nاصول فقه شيعه ( جلد پنجم )\r\n( درسهاى خارج اصول حضرت آية الله العظمى فاضل لنكرانى دام ظله )\r\nتأليف : محمود ملك اصفهانى وسعيد ملكى اصفهانى\r\nناشر : مركز فقهى ائمه اطهار عليهم السلام\r\nحروفچينى وصفحه آرايى : سيد صلاح موسوى\r\nنوبت چاپ : اول - تابستان 1381\r\nچاپ : قدس ، قم\r\nشمارگان : 1500 جلد\r\nقيمت : دورهء 6 جلدى 16000 تومان\r\nحق چاپ محفوظ است\r\nشابك : 2 - 07 - 7709 - 964\r\nISBN : 964 - 7709 - 07 - 2\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن صلواتك عليه وعلى آبائه في هذه الساعة و في كل ساعة وليا وحافظا وقائدا وناصرا و دليلا وعينا حتى تسكنه ارضك طوعا وتمتعه فيها طويلا\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nبحث ضدّ\r\n\r\nمقدّمات بحث\r\nقبل از ورود به بحث ضدّ ، لازم است مقدّماتى را مطرح كنيم :\r\n\r\nمقدّمه اوّل : آيا مسألهء ضدّ ، يك مسألهء اصولى است ؟\r\nمرحوم نائينى مىفرمايد : مسئله ضدّ ، يك مسألهء اصولى است و اين گونه نيست كه به صورت استطرادى در علم اصول بحث شده باشد ، زيرا ضابطهء مسألهء اصولى اين است كه نتيجهء آن بتواند در طريق استنباط حكم فرعى واقع شود و اگر ما قائل شويم كه « امر به شىء مقتضى نهى از ضد است » ، چنانچه ازاله - كه يك واجب اهمّ است - مأمور به واقع شود ، صلاة - كه يك واجب مهمّ است - در مقام مزاحمت با ازاله ، حرام خواهد شد و اين خود يك حكم فرعى كلّى است كه مجتهد به‌همين‌صورت در رسالهء خود مطرح مىكند كه « صلاة ، با آن‌همه اهميتى كه دارد و عمود دين است ، چنانچه در مقام مزاحمت با يك واجب اهمّ قرار بگيرد ، حكم به حرمت آن مىشود »\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاين حكم از مسألهء اصوليهء « امر به شىء مقتضى نهى از ضدّ است » استفاده شده و اين گونه نيست كه روايتى وارد شده باشد كه « اگر صلاة ، با واجب اهمّى - مثل ازاله - تزاحم پيدا كند ، حرام خواهد شد » . البته مسألهء استنباط مخصوص كسى نيست كه جانب اثبات را اختيار كند بلكه اگر كسى جانب نفى را اختيار كرده و بگويد : « امر به شىء مقتضى نهى از ضدّ آن نيست » در اين صورت ، در مسألهء فقهى مورد بحث فتوا مىدهد كه اگر صلاة با واجب اهمّى - چون ازاله - تزاحم پيدا كند ، حرام نمىشود و حكم به عدم حرمت هم حكم فرعى كلّى الهى است . « 1 » سؤال : آيا مراد مرحوم نائينى از اصولى بودن اين مسئله چيست ؟ جواب : در اينجا دو احتمال مطرح است : 1 - مراد ايشان اين باشد كه اين مسئله مىتواند اصولى باشد . يعنى ضابطهء مسألهء اصولى برآن تطبيق مىكند . 2 - مراد ايشان اين باشد كه اين مسئله فقط مىتواند اصولى باشد و جزء مسائل هيچ علم ديگر نمىتواند قرار گيرد . ما در اوايل بحث اصول گفتيم كه يك مسئله مىتواند در دو علم مورد بحث قرار گيرد و اگر قرار باشد مسألهء يك علم نتواند در علم ديگر مورد بحث قرار گيرد ، مشكلات زيادى به وجود مىآيد ، زيرا قسمتى از مباحث الفاظ كه در علم اصول مطرح مىشوند ، جزء مباحث لغوى هستند . مثلًا بحث در مورد اين كه « آيا هيئت افعل بر وجوب دلالت مىكند ؟ » مربوط به لغت و وضع است ، زيرا وضع هيئات هم - مانند مواد الفاظ - مربوط به واضع است . همان‌طور كه بحث در ارتباط با دلالت هيئت ماضى بر تحقق فعل در زمان گذشته و دلالت هيئت فعل مضارع بر تحقق فعل در زمان حال يا آينده ، مربوط به لغت و وضع است . به‌همين‌جهت در كتب مبسوط لغت ، قبل از اين كه\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 301 ، أجود التقريرات ، ج 1 ، ص 250 .\r\n","page_name":" 20 ","page_number":20},
  {"content":"\r\n\r\nوارد بحث مواد شوند ، در ارتباط با موضوع له هيئات بحث مىكنند . بحث در مورد هيئت افعل نيز مربوط به اين است كه آيا واضع ، اين هيئت را براى خصوص طلب وجوبى وضع كرده يا براى اعم از وجوب و استحباب وضع كرده است . امّا در عين اين كه بحث در مورد هيئت افعل ، بحثى لغوى است ، مىتواند جزء مسائل علم اصول هم باشد ، زيرا نتيجهء بحث در مورد هيئت افعل ، در طريق استنباط حكم فرعى كلّى الهى قرار مىگيرد و ضابطهء مسألهء اصولى برآن تطبيق مىكند به خلاف هيئت ماضى و مضارع . بله ، جمل خبريه‌اى كه در مقام انشاء باشند ، در علم اصول مورد بحث قرار مىگيرند ، چون ضابطهء مسألهء اصولى را دارا هستند . ما نحن فيه نيز از همين قبيل است ، زيرا بحث در اين كه « آيا امر به شىء مقتضى نهى از ضدّ آن است ؟ » همان‌طور كه مىتواند به عنوان مسأله‌اى اصولى مطرح باشد ، مىتواند به عنوان مسأله‌اى لغوى هم مطرح باشد ، به اين صورت كه بحث كنيم وقتى واضع ، هيئت افعل را براى وجوب وضع كرد آيا مقصود واضع خصوص وجوب بوده يا اين كه مقصودش حرمت ضدّ آن‌هم بوده است ؟ و همان‌طور كه ما در ابتداى مباحث اصول مطرح كرديم ، تداخل دو علم در بعضى از مسائل مانعى ندارد . بله دو علم نمىتوانند در اكثر مسائل تداخل داشته باشند . در نتيجه اگر مرحوم نائينى بخواهد احتمال دوّم را مطرح كند ، كلام ايشان مورد مناقشه خواهد بود .\r\n\r\nمقدّمهء دوّم : مسألهء ضدّ ، جزء مباحث الفاظ است يا جزء مباحث عقليّه ؟\r\nمرحوم نائينى مىفرمايد : گرچه اين بحث را در خلال مباحث الفاظ مطرح كرده‌اند ولى قرينه‌اى وجود دارد كه اين بحث جزء مباحث عقليّهء علم اصول است . بيان مطلب : بدون ترديد ، امرى كه در اينجا مورد بحث قرار مىگيرد ، خصوص\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nامر مستفاد از كتاب يا سنت نيست بلكه اين بحث در مورد اوامرى كه از طريق عقل يا اجماع - كه دليل لبّى است - ثابت شده باشند ، نيز جريان دارد . در حالى كه اگر بحثْ لفظى بود ، بايد ادلّه‌اى چون عقل و اجماع خارج از محلّ نزاع باشند . « 1 »\r\n\r\nمقدّمهء سوّم : عنوان بحث ضدّ\r\nدر عنوان اين بحث ، دو كلمهء « يقتضي » و « الضدّ » مطرح شده‌اند كه لازم است پيرامون اين دو ، بحث نماييم :\r\n\r\nالف : بحث پيرامون « يقتضي »\r\nهم مرحوم آخوند و هم مرحوم نائينى تصريح كرده‌اند كه « اقتضاء » در عنوان بحث داراى معناى وسيعى است و شامل اقتضاء به نحو عينيت ، جزئيت و تلازم مىباشد . عينيّت ، همان دلالت مطابقه و جزئيت ، همان دلالت تضمّن و تلازم ، همان دلالت التزام است . « 2 » مرحوم آخوند مىگويد : هريك از اين‌ها از مصاديق اقتضاء هستند ولى مصداق روشن و قدر متيقّن از اقتضاء ، دلالت التزاميّه است . اشكال : در اينجا دو اشكال وجود دارد كه يكى بر كلام مرحوم نائينى و ديگرى هم بر كلام مرحوم نائينى و هم بر كلام مرحوم آخوند وارد است . اشكال بر مرحوم نائينى : در مسألهء ضدّ ، اگرچه مقتضى عبارت از « امر » و مقتضى عبارت از « نهى از ضدّ » است ولى در عين حال ، مرحوم نائينى در مقدّمهء دوّم ، اين مسئله را از مسائل عقليّهء علم اصول دانست . « 3 » امّا در مقدّمهء سوّم ، اقتضاء را شامل\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 301 ، أجود التقريرات ، ج 1 ، ص 250 و 251 .\r\n( 2 ) - كفاية الاصول ، ج 1 ، ص 205 و 206 ، فوائد الاصول ، ج 1 ، ص 301 ، أجود التقريرات ، ج 1 ، ص 251 .\r\n( 3 ) - در بحث مقدّمهء واجب نيز گفتيم : اگرچه طرفين ملازمه ، عبارت از دو حكم شرعى است ، ولى محل نزاع ، ملازمهء بين اين دو وجوب است و حاكم به ملازمه ، عقل است ، لذا مرحوم آخوند وجدان را به عنوان بهترين شاهد بر حكم عقل دانستند .\r\n","page_name":" 22 ","page_number":22},
  {"content":"\r\n\r\nدلالات سه‌گانهء مطابقه ، تضمن و التزام مىداند . در حالى كه دلالات سه‌گانه ، از دلالات لفظيه مىباشند . به نظر ما اين دو تعبير با هم منافات دارند . « 1 » اشكال مشترك بر مرحوم آخوند و مرحوم نائينى : مرحوم آخوند و مرحوم نائينى عقيده داشتند كه اقتضاء داراى معناى وسيعى است و دلالتهاى سه‌گانهء مطابقه ، تضمن و التزام را شامل مىشود . به نظر ما اين كلام داراى اشكال است ، زيرا معناى حقيقى كلمهء اقتضاء و مشتقات آن عبارت از تأثير و تأثر و سببيّت و مسبّبيّت است ، لذا در شمارش اجزاء علّت تامّه گفته مىشود : « اولين جزء علّت تامّه ، عبارت از مقتضى است . مقتضى يعنى چيزى كه اصل تأثير و نقش سببيت در ارتباط با آن است . هرچند در كنار آن ، وجود شرايط و عدم مانع نيز مطرح است ولى پس از وجود شرايط و عدم مانع ، آنچه به عنوان مؤثر و موجد مطرح است ، خود مقتضى مىباشد . بنابراين معناى حقيقى اقتضاء و مشتقات آن ، محدود به مسألهء سببيّت و مسببيّت و تأثير و تأثر است . به عبارت ديگر : در معناى حقيقى اقتضاء ، دو خصوصيت معتبر است : اوّلًا : اقتضاء در جايى به كار مىرود كه ما دو چيز متغاير داشته باشيم . ثانياً : يكى از اين دو ، مؤثر و سبب براى ديگرى باشد . به‌همين‌جهت ، مقتضى و مقتضى نمىتوانند امر و احدى باشند . روشن است كه در ما نحن فيه نمىتوان معناى حقيقى اقتضاء را پياده كرد ، زيرا بين امر به شىء و نهى از ضدّ ، مسألهء عليّت و معلوليّت و تأثير و تأثّر وجود ندارد . امر و نهى از امور اعتبارى هستند و تأثير و تأثّر مربوط به واقعيّات و تكوينيّات است . پس ما\r\n\r\n\r\n","description":"","footnote":"\r\n( 1 ) - مؤيّد اين معنا اين است كه مرحوم آخوند در بحث مقدّمهء واجب فرمود : « ثم الظاهر أنّ المسألة عقليّة . . . لا لفظيّة - كما يظهر من صاحب المعالم حيث استدلّ على النفي بانتفاء الدلالات الثلاث ، مضافاً إلى أنّه ذكرها في مباحث الالفاظ - . . . » . كفاية الاصول ، ج 1 ، ص 139 .\r\n","page_name":" 23 ","page_number":23},
  {"content":"\r\n\r\nناچاريم در اينجا معنايى مجازى براى اقتضاء در نظر بگيريم و مجوّز اين استعمال مجازى وجود همان خصوصيت مغايرت بين دو چيز است كه در ارتباط با اقتضاء مطرح كرديم ، زيرا اگر بخواهيم اين خصوصيت را هم - مانند خصوصيت تأثير و تأثر - ناديده بگيريم مجوّزى براى اين استعمال مجازى نخواهيم داشت ، حتّى اگر در باب مجاز ، قائل به حقيقت ادّعائيّه شويم و بگوييم : در جملهء « رأيت أسداً يرمى » كلمهء اسد در رجل شجاع استعمال نشده است بلكه ادعا كرده‌ايم كه رجل شجاع مصداق معناى حقيقى براى اسد است و اسد در معناى حقيقى خودش استعمال شده است . « 1 » چگونه مىشود لفظى را در معنايى به كار برد كه هيچ اشتراكى با معنايى حقيقى ندارد ؟ لذا ما در مورد مجاز ، خواه اين مبنا را بپذيريم يا مبناى مشهور را ، بالاخره علاقه‌اى لازم است . در نتيجه ما اگر بخواهيم اقتضاء را در معناى مجازى به كار ببريم ، اين گونه نيست كه بتوانيم از هر دو خصوصيت آن چشم‌پوشى كنيم ، بلكه بايد مغايرتْ وجود داشته باشد . حال كه اين معنا روشن شد مىگوييم : كلمهء اقتضاء - اگرچه به صورت مجازى باشد - هيچ سازشى با معناى « عينيت » ندارد . جملهء « امر به شىء عين نهى از ضدّ است » - كه جملهء نادرستى است - مثل اين است كه كسى بگويد : « امر به شىء مقتضى امر به شىء است » . همان‌طور كه در تعبير دوّم نمىتوان اقتضاء را به كار برد ، در تعبير اوّل هم نمىتوان عينيّت را مطرح كرد . همين بيان را در مورد جزئيت نيز مطرح مىكنيم . معناى جزئيت و تضمن اين است كه نهى از ضدّ ، جزء مدلول امر به شىء باشد . در اين صورت هم نمىتوان « يقتضى » را - هرچند به صورت مجاز - به كار برد ، زيرا نمىتوان گفت : « الكلّ مقتضٍ لجزئه » بله مىتوان گفت : « الكلّ مشتمل على جزئه » ، « الكلّ متضمّن لجزئه » . امّا در اقتضاء ، بايد مغايرتْ وجود داشته باشد و بين جزء و كلّ ، مغايرت نيست ، چون جزء ، جزء\r\n\r\n\r\n","description":"","footnote":"\r\n( 1 ) - اين نظريّه را ابتدا سكّاكى در مورد استعاره اختيار كرد و مرحوم شيخ محمد رضا مسجد شاهى اصفهانى ، با تحقيق جالبى آن را در مورد ساير مجازات نيز پياده كردند و حضرت امام خمينى قدس سره نيز آن را پذيرفته‌اند .\r\n","page_name":" 24 ","page_number":24},
  {"content":"\r\n\r\nهمين كلّ است و كلّ ، مشتمل بر همين جزء است . در مورد كلّ و جزء مسألهء مغايرت را مطرح نمىكنند ، بلكه مىگويند : « كلّ ، مشتمل بر جزء است » . در نتيجه ما بايد در اينجا يكى از دو مطلب زير را مطرح كنيم : 1 - قول به عينيت و جزئيت اگرچه واضح البطلان است و آنچه مهم است قول به تلازم مىباشد ولى با توجه به اين كه عينيت و جزئيت هم قائل دارند بايد عنوان محلّ نزاع را به گونه‌اى مطرح كنيم كه شامل آن دو هم بشود . به‌همين‌جهت مرحوم آخوند و مرحوم نائينى ناچار شده‌اند براى كلمهء « يقتضى » معناى وسيعى را مطرح كنند تا شامل جزئيت و عينيت و تلازم بشود . 2 - قول به عينيت و جزئيت ، واضح البطلان است و نبايد آنها را به حساب آورد ، بلكه فقط بايد قول به تلازم را مطرح كرد . بطلان قول به عينيت و جزئيت ، نيازى به برهان ندارد و ما فقط مثالى در ارتباط با آنها ذكر مىكنيم : مثال معروفى كه در اينجا مطرح است مسئله « امر به ازاله و نهى از صلاة » است .\r\nمعناى عينيت اين است كه آنچه از « امر به ازاله » فهميده مىشود عين همان چيزى باشد كه از « نهى از صلاة » فهميده مىشود ، در حالى كه وقتى انسان با امر « أزل النجاسة عن المسجد » برخورد مىكند ، اصلًا عنوان صلاة به ذهن او نمىآيد چه رسد كه مسئلهء نهى از صلاة مطرح باشد . در مورد ضدّ عام - به معناى ترك - هم نمىتوان عينيت را پذيرفت ، زيرا ما وقتى با امر « أزل النجاسة عن المسجد » برخورد مىكنيم ، اصلًا عنوان ترك ازاله در ذهن ما نمىآيد چه رسد كه مسألهء نهى از ترك ازاله و حرمت آن نيز مطرح باشد . امّا قائلين به جزئيت ، وجوب را مشتمل بر دو جزء « طلب الفعل » و « المنع من الترك » مىدانند كه « الترك » همان ضدّ عام است . اوّلًا : اين حرف - برفرض كه صحيح باشد - فقط در مورد « ضدّ عام » مطرح خواهد بود .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nثانياً : اين معنا در ضدّ عام هم قابل قبول نيست ، زيرا عرف از وجوب معناى بسيطى را مىفهمد و اين گونه نيست كه وجوب را مركّب از دو جزء بداند . شاهدش اين است كه ما وقتى كلمهء وجوب يا امر را مىشنويم ، اصلًا انتقال به ترك و منع از ترك پيدا نمىكنيم و اگر منع از ترك ، جزء ماهيت وجوب بود ، بايد عرف به آن انتقال پيدا كند . اكنون مىگوييم : اگر ما قول به عينيّت و جزئيت را واضح البطلان ندانيم و بخواهيم عنوانى براى مسئله ذكر كنيم كه هم تعبير جامعى باشد و هم معناى حقيقى آن عنوان مطرح باشد ، ظاهراً بايد به جاى كلمهء « يقتضي » از كلماتى چون « يدلّ » يا « يكشف » و امثال اين‌ها استفاده كنيم . اين گونه عناوين ، عينيت ، جزئيت و تلازم را در برمىگيرد . امّا اگر قول به عينيّت و جزئيت را - به جهت واضح البطلان بودن آنها - از محلّ نزاع خارج بدانيم ، در مورد عنوان « يقتضي » ، مسألهء مغايرت و تعدّد حل خواهد شد ، زيرا اگر جزئيت و عينيت نداشت ، حتماً دو چيز خواهد بود امّا اشكال سببيّت و مسببيّت به قوّت خود باقى است . ممكن است گفته شود : چه مانعى دارد كه كلمهء « يقتضي » را به صورت مجاز در دلالت التزاميه به كار ببرند ؟ در پاسخ مىگوييم : ما قبول داريم كه استعمال مجازى مانعى ندارد و چه‌بسا از محسناتى برخوردار است كه در استعمال حقيقى وجود ندارد و از طرفى استعمالات مجازى به مراتب بيش از استعمالات حقيقى است . ولى در عين حال ، استعمال مجازى در موارد خاصى است . مسأله‌اى كه بيش از يك جمله نيست و از اهمّ مباحث علم اصول است و از نظر علمى مباحث پيچيده‌اى دارد و مسألهء مهمّى چون ترتّب از شئون آن به حساب مىآيد و از نظر نتيجهء فقهى ، موارد زيادى مورد ابتلاست ، آيا درست است كه عنوان آن را با تعبيرى مجازى مطرح كنند ؟ ظاهر اين است كه چنين چيزى متناسب با عنوان مسئله نيست و اينجا جاى استعمال مجازى نيست ، اگرچه استعمال\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمجازى داراى مصحّح و مجوّز هم باشد . لذا در الفاظ معاملات به معناى اعم - كه شامل نكاح هم هست - اگر كسى استعمال مجازى به كار ببرد و صد قرينه هم اقامه كند ، فايده‌اى ندارد ، چون آنجا جاى قرارداد است . جاى مسائل جدّى است و بايد الفاظ حقيقى به كار برود . هرچند استعمال مجازى از نظر صحّت استعمال هم مانعى نداشته باشد . در نتيجه اگر ما قول به عينيّت و جزئيت را از دايرهء نزاع خارج كرده و كلمهء « يقتضي » را در تلازم به كار بريم ، در عين حال استعمال مجازى است و استعمال مجازى با عناوين بحث‌هاى مهم تناسب ندارد . ممكن است كسى بگويد : ما كلمهء « يقتضي » را به صورت حقيقتْ استعمال مىكنيم و دو خصوصيّت معتبر در آن نيز در اينجا وجود دارد . خصوصيّت مغايرت كه روشن است . در ارتباط با خصوصيّت سببيّت و مسببيّت نيز مىگوييم : مبناى مسألهء « امر به شىء مقتضى نهى از ضدّ است » اين است كه « آيا در باب ضدّين ، وجود يك ضدّ ، متوقّف بر عدم ضدّ ديگر است يا نه ؟ » . قائل به اقتضاء بايد اين مقدميّت را ثابت كند . قائل به اقتضاء مىگويد : صلاة و ازاله ، متضادّان هستند و ازاله ، مقدّماتى لازم دارد كه يكى از آنها عبارت از ترك صلاة است ، چون فرض است كه اگر كسى نماز را شروع كند ، ديگر نمىتواند در حال صلاة اشتغال به ازاله هم داشته باشد . قائل به اقتضاء با تكيه بر مقدّميت ، در اين صورت مسئله سببيّت و مسببيّت را پياده كرده مىگويد : « وجوب ازاله ، سبب وجوب ترك صلاة است ، وجوب ترك صلاة به عنوان مقدّمه براى وجوب ازاله است و به تعبير مرحوم نائينى - در بحث مقدّمهء واجب - وجوب ذى المقدّمه ، سبب براى وجوب مقدّمه است . و به تعبير مرحوم آخوند : وجوب مقدّمه ، مترشح از وجوب ذى المقدّمه است و معناى ترشح ، معلوليت است » . در پاسخ مىگوييم : ما در بحث مقدّمهء واجب گفتيم كه تعبيراتى چون « عليت ، معلوليت و ترشح » در مقدّمهء واجب مطابق با واقع نيست ، بلكه تنها چيزى كه در آنجا\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمطرح است ، مسألهء ملازمه است و قائلين به وجوب مقدّمه ، فقط از راه ملازمه ، « 1 » اين معنا را ثابت مىكنند ، بدون اين كه عليّت و معلوليت در كار باشد . پس روى اين مبنا هم كه ما قول به عينيّت و جزئيت را خارج از محلّ نزاع بدانيم ، باز هم كلمهء « يقتضى » چهرهء مجازيت خود را از دست نمىدهد و بهتر اين است كه اين كلمه تبديل به « يستلزم » و « يلازم » و امثال اين‌ها بشود .\r\n\r\nب : بحث پيرامون « ضدّ »\r\nمرحوم آخوند و مرحوم نائينى تصريح كرده‌اند كه كلمهء « ضدّ » در عنوان محلّ نزاع هم شامل ضدّ عام مىشود و هم شامل ضدّ خاصّ . ضدّ عام در اينجا به معناى نقيض است ، يعنى اگر مأمور به ، فعل باشد ، ضدّ عام آن عبارت از ترك است كه نقيض فعل مىباشد و اگر مأمور به ، ترك باشد ضدّ عامش عبارت از فعل است كه نقيض ترك مىباشد . امّا ضدّ خاص عبارت از اين است كه چيزى با مأمور به در اصل وجودى بودن مشابه و مشتركند ولى قابل اجتماع در زمان واحد نيستند ، لذا در منطق مىگويند :\r\n« المتضادّان أمران وجوديان لا يجتمعان » . « 2 » مثال صلاة و ازاله از همين قبيل است . ازاله نسبت به صلاة به عنوان واجب اهمّ به حساب مىآيد به‌همين‌جهت بر صلاة تقدّم دارد . « 3 »\r\n\r\n\r\n","description":"","footnote":"\r\n( 1 ) - آن‌هم در صورتى كه ملازمه را قبول كنيم .\r\n( 2 ) - المنطق للمظفّر رحمه الله ، ج 1 ، ص 52\r\n( 3 ) - تقدّم ازاله بر صلاة ، به جهت فورى بودن ازاله است . البته اين در جايى است كه نماز ، از نظر وقت وسعت داشته باشد و الّا اگر وقت نماز تنگ باشد ، صلاة تقدّم دارد ، چون صلاة در هيچ حالى ترك نمىشود . و در اين مورد ، تأخير ازاله مانعى ندارد .\r\n","page_name":" 28 ","page_number":28},
  {"content":"\r\n\r\n\r\nآيا امر به شىء ، مقتضى نهى از ضدّ است ؟\r\n\r\nبراى اثبات اقتضاء ، دو راه مطرح شده است :\r\nيكى راه مقدّميّت و ديگرى راه ملازمه .\r\n\r\nراه اوّل « مسألهء مقدميّت »\r\nكسانى كه از راه مقدميّت وارد مىشوند ، بايد ثابت كنند كه هرجا دو ضد داشته باشيم ، علاوه بر اين كه هر ضدّى براى خود داراى مقدّماتى است ولى يكى از مقدّمات آن عبارت از « عدم ضدّ ديگر » است . ازاله ، همان‌طور كه مقدّماتى دارد ، يكى از مقدّماتش هم ترك صلاة است ، زيرا فرض اين است كه در حال اشتغال به صلاة ، امكان ازاله وجود ندارد . از طرفى بايد در مسألهء مقدّمهء واجب هم قائل به ملازمه باشند . ولى مسئله به همين‌جا ختم نمىشود زيرا تا اين جا ثابت شده است كه ترك صلاة - به عنوان مقدّميت - واجب است . در حالى كه مدّعاى اينان ، حرمت فعل صلاة است نه وجوب ترك آن . براى اثبات اين مدّعا بايد امر به شىء را مقتضى نهى از ضدّ\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nعامّ بدانند . در نتيجه وقتى ترك صلاة ، وجوب پيدا كرد ، ضدّ عامّ آن - يعنى فعل صلاة - حرمت پيدا مىكند . از همين‌جا مبناى ما روشن مىشود ، زيرا ما مبناى دوّم را نپذيرفتيم . ما در بحث مقدّمهء واجب ، ملازمه را انكار كرديم . وجوب ازاله چه ربطى به ترك صلاة دارد ؟ در نتيجه قائل به اقتضاء بايد سه مرحله را ثابت كند و اگر حتى يكى از اين‌ها را هم نتوانست به اثبات برساند ، نمىتواند مسألهء اقتضا را مطرح كند . « 1 »\r\n\r\nمرحلهء اوّل : مقدّميّت عدم يكى از ضدّين براى وجود ضدّ ديگر\r\nاين مرحله به عنوان مهم‌ترين ركن براى مسألهء ضدّ است . از كلام مرحوم آخوند استفاده مىشود كه در اينجا سه نظريه وجود دارد : 1 - عدم يكى از دو ضد ، در تمام موارد ، مقدّمه براى وجود ضدّ ديگر است . 2 - عدم يكى از دو ضد ، در هيچ موردى مقدّمه براى وجود ضدّ ديگر نيست . 3 - در جايى كه يكى از دو ضدّ ، وجود داشته و بخواهيم ضدّ ديگر را به جاى آن بنشانيم ، عدم ضدّ اوّل ، مقدّمه براى وجود ضدّ ديگر است امّا در جايى كه هيچ‌يك از دو ضدّ وجود پيدا نكرده‌اند ، عدم يكى از دو ضدّ ، مقدّمه براى وجود ضدّ ديگر نيست .\r\n\r\n\r\n","description":"","footnote":"\r\n( 1 ) - تذكر : آنچه در مسألهء ضدّ مورد ادّعا قرار گرفته اين است كه امر به شىء مقتضى نهى از ضدّ است ، امّا اين كه آيا نهى از ضدّ مقتضى فساد است يا نه ؟ مسألهء ديگرى است . اگر ضدّ ، امرى عبادى بود - چون گاهى ضدّ ، غير عبادى است . - در اينجا مسألهء چهارمى مطرح مىشود و آن اين است كه آيا نهى غيرى متعلّق به عبادت اقتضاى فساد مىكند يا نه ؟ و اين از محلّ نزاع ما بيرون است .\r\n","page_name":" 30 ","page_number":30},
  {"content":"\r\n\r\n\r\nنظريهء اوّل : عدم يكى از دو ضدّ ، در تمام موارد ، مقدّمه براى وجود ضدّ ديگر است\r\nقائلين به اين قول ، از انضمام يك صغرى و كبرى ، چنين نتيجه‌اى را گرفته‌اند . صغرى : اجزاى تشكيل‌دهندهء علّت تامّه - يعنى مقتضى ، شرط و عدم المانع - به عنوان مقدّماتى هستند كه علّت تامّه را به وجود مىآورند . در نتيجه ، عدم المانع به عنوان يك مقدّمه مطرح است . كبرى : بين ضدّين ، تمانع وجود دارد ، يعنى هركدام از ضدّين ، مانع از وجود ضدّ ديگر است . نتيجه : عدم هريك از ضدّين - به عنوان عدم المانع - مقدّمه براى وجود ضدّ ديگر است .\r\n\r\nنظريهء دوّم : عدم يكى از دو ضدّ ، در هيچ موردى مقدّمه براى وجود ضدّ ديگر نيست\r\n\r\n[ كلام 
  ] مرحوم آخوند\r\nمسألهء مقدميّت را به شدّت مورد انكار قرار داده است . ايشان در ابتداى كلامشان مطلبى فرموده‌اند كه قابل مناقشه است ولى در ادامهء كلامشان تشبيهى ذكر مىكنند كه قابل دقّت و عنايت است . ايشان ابتدا مىفرمايد : ترديدى نيست كه بين ضدّين ، معاندت و منافرت وجود دارد ، به‌همين‌جهت ، متضادّان قابل اجتماع نيستند . لازمهء اين معاندت و منافرت اين است كه هريك از اين دو ضدّ ، همان‌طور كه با وجود ضدّ ديگر معاندت دارد با عدم ضدّ ديگر ، كمال ملايمت را دارد . لازمهء اين ملايمت اين است كه اين‌ها در رتبهء واحدى باشند ، يعنى بين آن دو ، تقدّم و تأخّرى وجود نداشته باشد و در اين صورت ، مقدّميتْ منتفى مىشود ، زيرا مسألهء تقدّم و تأخر چيزى است كه در خود عنوان مقدّميت وجود دارد . مقدّمه ، همواره نوعى تقدّم بر ذى المقدّمه دارد ، هرچند اين تقدّم از نظر رتبه باشد . همان‌طور كه علّت تامّه ، از نظر زمانى مقارن با معلول است ولى از نظر\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nرتبى برآن مقدّم است ، چون علّتْ مقدّمه و معلول ذى المقدّمه است . به‌همين‌جهت ما در بحث مقدّمهء متأخّره گفتيم : « به حسب ظاهر نمىشود چيزى مقدّمه باشد ولى از نظر زمانى متأخّر از ذى المقدّمه باشد و مواردى مثل اغسال ليليه نسبت به روزهء روز گذشتهء زن مستحاضه ، نياز به توجيه دارد » . در نتيجه وجود يكى از ضدّين ، با عدم ديگرى ملايمت دارد و ملايمت ، اقتضاى تقارن و نفى مقدّميّت مىكند و ما از اينجا مىفهميم كه بين عدم يكى از ضدّين و وجود ضدّ ديگر ، هيچ‌گونه مقدّميتى وجود ندارد . « 1 »\r\n\r\nاشكال بر مرحوم آخوند :\r\nايشان در ابتداى كلامشان به همين مقدار اكتفاء كرده‌اند و روشن است كه اين مقدار به تنهايى نمىتواند مدّعاى ايشان را ثابت كند ، زيرا نهايت چيزى كه ايشان تا اينجا ثابت كردند ، وجود ملايمت بين عدم يكى از دو ضد با وجود ضدّ ديگر بود ، امّا اين كه لازمهء ملايمت ، تقارن آن دو است ، دليلى براى آن ذكر نشده است . ممكن است در جايى ملايمت وجود داشته باشد ولى تقارن وجود نداشته باشد ، مثلًا در باب علّت و معلول ، وقتى وجود علت را نسبت به وجود معلول ملاحظه مىكنيم ، مسألهء مقدّميّت و تقدّم رتبى مطرح است . امّا وقتى عدم علت را نسبت به عدم معلول ملاحظه مىكنيم مىبينيم در ملايمت اين دو هيچ ترديدى وجود ندارد . بلكه چه‌بسا ملايمت در اينجا روشن‌تر از ملايمتى است كه در ارتباط با جانب وجود مطرح است ، به گونه‌اى كه - از روى مسامحه - گفته‌اند : « عدم العلة علّة لعدم المعلول » ، در حالى كه خود مرحوم آخوند عقيده دارند بين عدم العلة و عدم المعلول ، تقارن وجود ندارد ، چون ايشان مىفرمايد : « در مورد نقيضان ، ترديدى در اتحاد رتبه وجود ندارد » . بيان مطلب : ما به مرحوم آخوند مىگوييم : شما مىگوييد : « وجود علّت ، در رتبهء مقدّم بر وجود معلول است » . در اين صورت بايد عدم آن‌هم در رتبهء مقدّم بر عدم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 206 و 207\r\n","page_name":" 32 ","page_number":32},
  {"content":"\r\n\r\nمعلول باشد ، زيرا اگر وجود ، در رتبهء مقدّم بوده ولى عدم ، تقدّم رتبى نداشته باشد ، لازم مىآيد كه نقيضان در دو رتبه واقع شوند . وجود در يك رتبه و عدم در رتبهء ديگر . در حالى كه مرحوم آخوند اين معنا را مسلّم گرفته كه نقيضان در رتبهء واحدى هستند و در دليل بعدى خودشان مىخواهند مسألهء ضدّين را از راه نقيضين ثابت كنند .\r\nاگر نقيضان در رتبهء واحدى شدند ، معنايش اين است كه وجود علّت هر رتبه‌اى داشت ، عدم علّت هم همان رتبه را خواهد داشت و چون وجود علّت در رتبهء مقدّم بر معلول است ، پس عدم علت هم در رتبهء مقدّم بر عدم معلول است . اگرچه ما در عدم ، تعبير به عليّت نمىكنيم ولى چون مىخواهيم تقدّم و تأخّر رتبى آن را بررسى كنيم ناچاريم بگوييم : « اگر وجود علّت ، تقدّم رتبى بر معلول پيدا كرد ، بايد عدم علّت هم تقدّم رتبى بر عدم معلول داشته باشد » . و در اين صورت ، برهان مرحوم آخوند كنار مىرود ، زيرا ايشان مىفرمود : « هرجا ملايمت تحقّق داشته باشد ، تقارن وجود دارد » ما مىگوييم : « عدم العلة با عدم المعلول كمال ملايمت را دارد ولى بين آنها تقارن وجود ندارد » . مرحوم آخوند در ادامهء كلام خود مىفرمايد : « متضادّان ، مانند متناقضان هستند . همان‌طور كه در متناقضين ، مسألهء مقدّميّت عدم يكى نسبت به وجود ديگرى مطرح نيست ، در متضادّان هم نمىتوانيم مقدّميّت را مطرح كنيم » . « 1 »\r\n\r\nكلام مرحوم قوچانى\r\nكلام مرحوم آخوند اگرچه - به حسب ظاهر - تشبيهى بيش نيست ولى مرحوم قوچانى « 2 » در حاشيه بر كفايه اين حرف را از تشبيه بالاتر دانسته و معتقد است اين حرف ، استدلال محكمى است . ايشان در توضيح اين كلام مرحوم آخوند مىفرمايد : ما\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 207\r\n( 2 ) - ايشان از شاگردان مبرّز مرحوم آخوند بوده و داراى حاشيه‌اى دقيق بر كفايه است .\r\n","page_name":" 33 ","page_number":33},
  {"content":"\r\n\r\nبايد ابتدا مسألهء متناقضين را مورد بررسى قرار دهيم و پس از آن به بحث پيرامون متضادّين بپردازيم :\r\n\r\n[ ترتيب بحث نزد مرحوم قوچانى 
  ]\r\n\r\nالف : بحث در مورد متناقضين :\r\nايشان مىفرمايد : امتناع اجتماع نقيضين - كه مهم‌ترين خاصيت اجتماع نقيضين است « 1 » - در صورتى مطرح است كه ما وحدت زمان و وحدت رتبه را ملاحظه كنيم و هريك از اين دو ويژگى اگر مخدوش شود ، تناقض از بين مىرود . نقيض وجود زيد در قرن چهاردهم ، عدم او در قرن سيزدهم يا پانزدهم نيست .\r\nبلكه نقيضش ، عدم او در همان قرن چهاردهم است . بنابراين ، خصوصيت زمانى را كه در ناحيهء وجود ملاحظه مىشود ، بايد در ناحيهء عدم هم ملاحظه كرد و الّا عنوان تناقض تحقّق پيدا نمىكند . شاهدش اين است كه وجود زيد در قرن چهاردهم با عدم زيد در قرن سيزدهم يا پانزدهم قابل اجتماع است و اگر اين‌ها متناقض بودند ، نبايد قابل اجتماع باشند . پس از نظر زمان مسئله روشن است . از نظر رتبه هم همين‌طور است . در باب علّت و معلول گفته مىشود : « رتبهء وجود معلول ، متأخّر از رتبهء وجود علت است ، اگرچه از نظر زمان ، مقارن هستند » . وقتى رتبهء وجود معلول ، متأخّر شد ، نقيض وجود معلول - يعنى عدم آن - نيز بايد در رتبهء وجود معلول و متأخّر از رتبهء علّت باشد . و الّا اگر ما نقيض وجود معلول را عدم وجود آن در رتبهء علّت بدانيم تناقضى در كار نيست ، زيرا مىتوان گفت : « معلول در رتبهء متأخّره وجود دارد و در رتبهء علّت وجود ندارد » . وقتى جمع بين اين دو امكان داشت كشف\r\n\r\n\r\n","description":"","footnote":"\r\n( 1 ) - استحالهء اجتماع نقيضين ، ريشه و اساس براى همهء استحاله‌هاست و حتى استحالهء اجتماع ضدّين هم محال مستقلى نيست و به استحالهء اجتماع نقيضين برگشت مىكند . در قياس « العالم متغيّر » و « كلّ متغيّر حادث » در صورتى مىتوان « العالم حادث » را نتيجه گرفت كه مسألهء امتناع اجتماع نقيضين هم كنار اين قياس قرار داده شود و الّا ممكن است كسى بگويد : « عالم ، هم حادث و هم غير حادث است » .\r\n","page_name":" 34 ","page_number":34},
  {"content":"\r\n\r\nمىكنيم كه اين دو با هم متناقض نيستند . قوام تناقض به استحالهء اجتماع است و آن در صورتى است كه نقيض وجود معلول - يعنى عدم آن - با خود وجود معلول در يك رتبه باشند يعنى هر دو در رتبهء متأخّر از علّت باشند . مرحوم قوچانى از اين معنا به « عدم بدلى » تعبير مىكند . يعنى نقيض وجود زيد چيزى است كه اگر زيد وجود نداشت ، عدم - در همان رتبه - بدل او قرار مىگرفت و جاى او را پر مىكرد . اگر وجود معلول - در رتبهء متأخّر از علت - نبود ، عدم در همان رتبهء معلول جاى آن را پر مىكرد ، نه عدم مطلق يا عدم در رتبهء علّت . در مسألهء وحدت زمانى هم نقيض وجود زيد در قرن چهاردهم ، چيزى است كه اگر اين وجودْ نبود ، عدم جانشين آن مىشد و اگر زيد در قرن چهاردهم وجود نداشت ، عدم زيد در همان قرن چهاردهم ، جاى او را پر مىكرد .\r\nدر نتيجه خصوصيت عدم بدلى ، اين اقتضاء را دارد كه در متناقضين اگر مسئله مسألهء زمانى است ، وحدت زمان و اگر مسئله مسألهء رتبى است ، وحدت رتبه لازم است . لذا در باب متناقضين ، مسئله خيلى روشن است .\r\n\r\nب : بحث در مورد متضادّين :\r\nمرحوم قوچانى مىفرمايد : با توجه به اين كه عدم امكان اجتماع ، در ماهيت متضادان مطرح است ، زيرا در تعريف متضادان گفته‌اند : « المتضادّان أمران وجوديان لا يجتمعان » ، « 1 » ما نمىتوانيم سفيدى را به طور مطلق و بدون هيچ قيدى متضادّ با سياهى بدانيم ، چون بين اين دو امكان اجتماع وجود دارد . ممكن است جسمى يك ساعت قبل سفيد بوده و در زمان حال سياه بشود . پس در باب متضادّان هم بايد اين دو خصوصيت را ملاحظه كنيم كه اگر مسئله ، مسألهء زمانى است بايد وحدت زمانى ملاحظه شود . بايد بگوييم : اگر جسمى در زمانى اتصاف به سياهى دارد ، در همان زمان نمىتواند اتصاف به سفيدى داشته باشد . و اگر مسئله ، مسألهء رتبى است بايد اتّحاد رتبه\r\n\r\n\r\n","description":"","footnote":"\r\n( 1 ) - المنطق للمظفّر رحمه الله ، ج 1 ، ص 52 .\r\n","page_name":" 35 ","page_number":35},
  {"content":"\r\n\r\nملاحظه شود . ايشان مىفرمايد : تعبير « عدم بدلى » را كه در متناقضين به كار برديم ، در مورد متضادّين نيز مطرح مىكنيم . يعنى سفيدى با آن سياهى متضادّ است كه اگر اين سفيدى نبود ، سياهى جاى آن را پر مىكرد . و الّا بين مطلق سفيدى و مطلق سياهى تضادّى تحقّق ندارد . در نتيجه هم در متناقضين و هم در متضادين ، اتحاد رتبه - در مسائلى كه جنبهء رتبى دارند - و وحدت زمانى - در مسائلى كه زمانى هستند - در كار است . مرحوم قوچانى سپس مىفرمايد : با انضمام اين دو مطلب ، مىتوان بطلان ادعاى قائل به اقتضاء را ثابت كرد . قائل به اقتضاء ادعا مىكند كه ازاله متوقف بر ترك صلاة است و ترك صلاة به عنوان مقدّمه براى ازاله و در رتبهء قبل از آن قرار دارد . ما در پاسخ قائل به اقتضاء مىگوييم : « ازاله و صلاة ، متضادّ با يكديگرند و لازمهء تضادّ اين است كه اين دو در رتبهء واحدى باشند و از نظر زمانى نيز تأخّر و تقدّمى بين آنها نباشد » ، امّا اين مطلب براى اثبات بطلان كلام قائلين به اقتضاء كافى نيست ، براى اين كه مدّعاى قائل به اقتضاء اين نبود كه صلاة و ازاله در دو رتبه هستند بلكه او مىگفت : « بين ترك صلاة و فعل ازاله ، تقدّم و تأخّر است و ترك صلاة در رتبهء مقدّم بر فعل ازاله است » . لذا ما بايد از بخش اوّل كلام خودمان - كه مىگفتيم : « متناقضين ، در رتبهء واحدى هستند » - نيز استفاده كنيم و بگوييم : « همان‌طور كه صلاة و ازاله ، متضادّ با يكديگر و در رتبهء واحدى هستند ، صلاة و ترك صلاة هم متناقض با يكديگر و در رتبهء واحدى هستند در نتيجه ، بايد ازاله با ترك صلاة در رتبهء واحدى باشند ، زيرا ترك صلاة ، نقيض فعل صلاة و در رتبهء آن است و فعل صلاة هم متضادّ با ازاله و در رتبهء آن است پس ترك صلاة ، در رتبهء ازاله خواهد بود » . پس با انضمام اين دو به يكديگر استدلال تمام مىشود نه آن‌گونه كه ظاهر كلام مرحوم آخوند بود كه مىخواست با تشبيه متضادّان به متناقضان مسئله را تمام كند ، زيرا ممكن است كسى به ايشان بگويد : « شما چه دليلى بر اين تشبيه داريد ؟ » امّا با\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبيانى كه مرحوم قوچانى ارائه كرد ، هر دو جهت در استدلال دخالت دارد و از انضمام اين دو بخش نتيجه گرفته مىشود كه ترك صلاة ، مقدّمهء ازاله نيست ، زيرا مقدّميت ، به معناى تقدّم رتبه است و با بيانى كه ما مطرح كرديم نه بين متناقضين تقدّم و تأخّر رتبى وجود دارد و نه بين متضادّين . و اين استدلال كاملى بر نفى مقدّميت عدم احد الضدين براى وجود ضدّ ديگر است . « 1 » در نتيجه بيان اوّل مرحوم آخوند داراى اشكال بود ولى آيا بيان دوّم ايشان - با توضيحى كه مرحوم قوچانى ذكر كردند - تمام است يا اين هم مورد مناقشه است ؟\r\n\r\nاشكال امام خمينى رحمه الله بر مرحوم قوچانى\r\nكلام مرحوم قوچانى از سه مقدّمه تشكيل شده بود كه هر سه مورد اشكال حضرت امام خمينى رحمه الله واقع شده است : مرحوم قوچانى در مقدّمهء اوّل فرمود : « امتناع اجتماع نقيضين در صورتى است كه ما وحدت زمان و وحدت رتبه را ملاحظه كنيم » . امام خمينى رحمه الله مىفرمايد : از اين كلام استفاده مىشود كه اگر زمان در ناحيهء وجود به عنوان قيديت مطرح بود ، بايد در نقيض آن‌هم به عنوان قيديت مطرح باشد . يعنى اگر وجود زيد ، مقيّد به قرن چهاردهم شد ، عدم زيد هم مقيّد به قرن چهاردهم باشد ، در حالى كه واقعيت مسئله اين است كه اگر چيزى مقيّد به قيدى شد ، نقيضش اين نيست كه مقيّد نباشد ولى قيد تحقّق داشته باشد ، بلكه نقيض مقيّد ، به صورت سالبهء محصّله است . نقيضِ مقيّد ، نبودن آن مقيّد است و اين داراى دو مصداق است : يكى اين كه مقيّد باشد ولى قيد نباشد و ديگر اين كه اصلًا مقيّد نباشد تا نوبت به قيد برسد . اگر ما گفتيم : « در اين مدرسه ، رجل اعمى وجود ندارد » ، اين داراى دو فرد است :\r\nيكى اين كه رجل وجود دارد ولى اعمى نيست و ديگر اين كه اصلًا رجلى وجود ندارد تا\r\n\r\n\r\n","description":"","footnote":"\r\n( 1 ) - كفاية الاصول با حاشيهء مرحوم قوچانى ، ص 112 .\r\n","page_name":" 37 ","page_number":37},
  {"content":"\r\n\r\nبخواهد اتصاف به اعمى يا غير اعمى پيدا كند . حال در ما نحن فيه اگر قيد زمان در ناحيهء وجود مطرح شد آيا نقيض آن « العدم المقيّد بهذا الزمان » است يا « عدم المقيّد بهذا الزمان » ؟ اگر قيد زمان را در ناحيهء عدم بياوريم ، بايد « المقيّد بهذا الزمان » را به صورت وصف براى « العدم » ذكر كنيم به‌همين‌جهت بايد « عدم » همراه با « ال » ذكر شود و گفته شود : « العدم المقيّد بهذا الزمان » . امّا اگر قيد زمان دخالت در معدوم داشته باشد ، بايد « المقيّد بهذا الزمان » را به صورت مضاف اليه براى « عدم » ذكر كنيم و بگوييم : « عدم المقيّد بهذا الزمان » و نيازى به « ال » نداريم . و اين همان فرق بين سالبهء محصّله و قضيّهء معدوله است . در قضيّهء معدوله ، محمولْ يك امر سلبى است كه حمل مىشود بر موضوع ، لذا اگر چيزى بخواهد حمل بر چيز ديگر شود ، طبق قاعدهء فلسفى « ثبوت شيء لشيء فرع ثبوت المثبت له » بايد ابتدا موضوع ثابت باشد . در ارتباط با « زيد » و « عدم القيام » به دو صورت مىتوان قضيّه تشكيل داد : اگر به صورت سالبهء محصّله باشد ، در سالبهء محصّله « ثبوت شيء لشيء » نيست . بلكه سلب الحمل است نه حمل السلب ، لذا « زيد ليس بقائم » هم مىسازد با اين كه زيد وجود داشته باشد ولى قائم نباشد و هم مىسازد با اين كه زيدى نباشد تا بخواهد اتصاف به قيام داشته باشد .\r\nامّا در قضيّهء معدوله - مثل « زيد لا قائم » كه يك امر سلبى را حمل بر موضوع مىكنيم ، ديگر با نبودن موضوع سازگار نيست . همان‌طور كه در « زيد قائم » قاعدهء « ثبوت شيء لشيء فرع ثبوت المثبت له » جريان دارد ، در « زيد لا قائم » هم جريان دارد . امام خمينى رحمه الله سپس به مرحوم قوچانى مىفرمايد : « اگر وجود زيد ، مقيّد به قرن چهاردهم بود و در نقيض آن‌هم اين قيد بخواهد قيديّت پيدا كند ، جانب عدم هم نياز به وجود موضوع خواهد داشت و لازم مىآيد كه طرفين نقيض نياز به وجود موضوع داشته باشند و اين با معناى متناقضين سازگار نيست ، زيرا نقيضان ، غير قابل اجتماعند .\r\nآنچه با متناقضين سازگار است ، سالبهء محصّله است . در سالبهء محصّله ، اگر مقيّد - بما هو مقيّد - وجود نداشته باشد ، هم مىسازد با اين كه ذات مقيّد وجود داشته ولى قيدش تحقق نداشته باشد و هم مىسازد با اين كه ذاتش وجود نداشته باشد تا بخواهد نوبت\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبه قيد برسد . در نتيجه اگر وجودى مقيّد به زمان خاصّى شد ، در ناحيهء عدم ، تقيّد به اين زمان خاص مطرح نيست . بلكه در ناحيهء عدم ، نبودن اين مقيّد مطرح است . و اين داراى دو مصداق است : گاهى ذات مقيّد ، وجود دارد ولى قيد نيست و گاهى ذات مقيّد وجود ندارد تا بخواهد نوبت به قيد برسد . مرحوم قوچانى در مقدمهء دوّم فرمود : « متضادان در صورتى قابل اجتماع نيستند كه مسألهء وحدت زمان و وحدت رتبه را در آنها ملاحظه كنيم » . حضرت امام خمينى رحمه الله مىفرمايد : ترديدى نيست كه متضادان دو امر وجودى هستند كه در زمان واحد جمع نمىشوند امّا اين كه وحدت رتبه هم شرط باشد ، در كلام مرحوم قوچانى دليلى براى آن ذكر نشده است . و ما نحن فيه - يعنى بحث ضد - بر مسألهء تقدّم رتبى دور مىزند . قائلين به مقدّميّت مىگويند : « از طرفى بين ضدّين ، تمانع تحقّق دارد و از طرفى عدم المانع به عنوان يكى از اجزاء تشكيل‌دهندهء علّت و يكى از مقدّمات آن است . از كنار هم گذاشتن اين دو ، نتيجه مىگيريم كه « عدم أحد الضدين - بعنوان عدم المانع - مقدّمة لوجود الضدّ الآخر » . از اين گذشته ، تقدّم مجموعهء علّت تامّه بر معلول ، تقدّم رتبى است نه زمانى . و بين علّت و معلول تقارن زمانى وجود دارد . امام خمينى قدس سره ، خطاب به مرحوم قوچانى مىفرمايد : شما بيش از اين ثابت نكرديد كه متضادّان در زمان واحد قابل اجتماع نيستند ، امّا كجاى دليل شما اثبات مىكند كه اين‌ها از نظر رتبه هم در يك رتبه هستند ؟ خصوصاً با توجه به اين كه مسألهء تقدّم زمانى ، امرى محسوس و قابل رؤيت است ، امّا تقدّم و تأخّر رتبى ، امر محسوسى نيست بلكه مسأله‌اى عقلى است كه براساس ملاكات عقليّه مطرح مىشود . مثلًا در باب علّت و معلول ، عقل مىگويد : « علّت ، موجد معلول است ، به‌همين‌جهت در رتبهء مقدّم بر معلول قرار دارد » . در مورد تقارن رتبى نيز همين‌طور است ، مثلًا اگر علّت واحدى داراى دو معلول در عرض هم باشد ، عقل نسبت به علّت ، تقدّم رتبى و نسبت\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبه هر دو معلول ، تأخّر رتبى را حكم مىكند . امّا در ارتباط با هريك از اين دو معلول نسبت به ديگرى ، حكم به تقارن مىكند زيرا ملاك تأخر معلول اوّل ، معلوليت است و همين ملاك در معلول دوّم هم وجود دارد . معلول دوّم نه اضافه‌اى بر معلول اوّل دارد و نه كمبودى نسبت به آن دارد . ولى آيا ملاك تقارن رتبى متضادّان چيست ؟ روشن است كه ملاك تقارن رتبى نمىتواند عدم اجتماع در زمان واحد باشد ، زيرا زمان ارتباطى با مسألهء رتبه ندارد .\r\nبه‌همين‌جهت علت و معلول در يك زمان اجتماع دارند ، در حالى كه از نظر رتبه بين آنها تقدّم و تأخّر وجود دارد . بنابراين شما نتوانستيد تقارن رتبى متضادان را ثابت كنيد . مرحوم قوچانى در مقدّمهء سوّم مىفرمود : « ترك صلاة و فعل ازاله در يك رتبه هستند » . حضرت امام خمينى رحمه الله مىفرمايد : برفرض كه ما حرف شما را در مورد متناقضين و متضادّين قبول كنيم ، نتيجه اين مىشود كه « ترك صلاة در رتبهء فعل صلاة است » و « صلاة و ازاله در رتبهء واحدى هستند » ، ولى شما از كجا مىگوييد : « ترك صلاة در رتبهء فعل ازاله است » ؟ مخصوصاً با توجه به اين كه تقدّم و تأخر و تقارن‌هاى رتبى ، محسوس نيست و ملاك عقلى دارد . آيا در اينجا چه ملاكى وجود دارد ؟ وحدت رتبه در مقدّمهء اوّل بنا بر ملاك تناقض و در مقدّمهء دوّم بنا بر ملاك تضادّ بود . ولى در مقدّمهء سوّم ملاكى ندارد . « 1 »\r\n\r\nكلام حضرت امام خمينى رحمه الله در مورد متضادّين :\r\nايشان در اين زمينه تحقيقى ارائه كرده‌اند كه نه تنها در اينجا بلكه در موارد زيادى قابل استفاده است . ابتدا به عنوان مقدّمه بايد توجّه داشت كه آنچه در اينجا مطرح مىكنيم ، مسائلى\r\n\r\n\r\n","description":"","footnote":"\r\n( 1 ) - معتمد الاصول ، ج 1 ، ص 116 - 118 و تهذيب الاصول ، ج 1 ، ص 291 - 294\r\n","page_name":" 40 ","page_number":40},
  {"content":"\r\n\r\nعقلى است كه بايد بر محور عقل و حكم عقل باشد و كارى به عرف نداريم . قائلين به مقدّميت ، معتقدند عقلْ حكم به مقدّميت مىكند و منكرين نيز انكار خود را مستند به حكم عقل مىدانند . براساس اين مقدّمه ، حضرت امام خمينى رحمه الله مىفرمايد : قضايايى كه در ظاهر به عنوان قضيّهء موجبه مطرحند ، در صورتى حقيقتاً هم موجبه‌اند كه قاعدهء « ثبوت شيء لشيء فرع ثبوت المثبت له » در مورد آنها جريان داشته باشد . يعنى قضيّهء حمليهء موجبه حتماً بايد موضوع داشته باشد . ولى معناى قاعدهء فرعيت اين نيست كه موضوع حتماً بايد در خارج وجود داشته باشد . بلكه وجود موضوع ، به تناسب محمولْ فرق مىكند . اگر محمولْ ارتباط به خارج داشته باشد ، موضوع هم بايد تحقق خارجى داشته باشد ، مثل « الجسم أبيض » كه به معناى « الجسم الموجود في الخارج أبيض » مىباشد و اگر محمولْ امرى ذهنى باشد ، ثبوت موضوع هم بايد ذهنى باشد ، مثل « الإنسان كلّي » . كه مراد از انسان در اينجا انسان كلى موجود در ذهن است . و اگر محمولْ چيزى باشد كه در نفس الأمر ثابت است ، ثبوت موضوع هم نفس الأمرى خواهد بود ، مثل « الإنسان ماهيّة » . واقعيت نفس الأمرى ، واقعيتى وسيع‌تر از خارج و ذهن است كه سبب مىشود اين قضيّهء حمليه را صادق كند . به عبارت ديگر : قاعدهء فرعيّت ، استثناءپذير نيست و ما هرجا قضيهء حمليهء موجبه داشته باشيم بايد نوعى ثبوت براى موضوع آن وجود داشته باشد . « 1 »\r\n\r\n\r\n","description":"","footnote":"\r\n( 1 ) - سؤال : در بعضى قضاياى حمليهء موجبه مثل « اجتماع النقيضين محال » قاعدهء فرعيت اقتضا مىكند كه موضوعْ وجود خارجى داشته باشد ، همان وجودى كه حكم به محال بودن آن مىكنيم ، زيرا آنچه اتصاف به « محال » پيدا مىكند « اجتماع نقيضين در خارج » است ، امّا « اجتماع نقيضين در ذهن » استحاله‌اى ندارد . در حالى كه اجتماع نقيضين نمىتواند در خارج وجود داشته باشد . آيا اين استثنائى در قاعدهء فرعيت نيست ؟ پاسخ : اين گونه قضايا اگرچه ظاهرشان به صورت موجبه است ولى باطن آنها سالبهء محصّله است و سالبهء محصّله ، با انتفاء موضوع هم سازگار است قضيّهء « اجتماع النقيضين محال » به اين معناست كه « اجتماع النقيضين لا يتحقّق في الخارج اصلًا » . در قضيّهء « شريك الباري ممتنع » نيز همين سؤال مطرح است . شريك البارى امتناع ذهنى ندارد ، همين‌كه آن را تصور كرديم وجود ذهنى پيدا مىكند . و اگر « ممتنع » را بر « شريك البارى خارجى » حمل كنيم ، طبق قاعدهء فرعيت بايد گفته شود : « شريك البارى الموجود فى الخارج ممتنع » . جواب اين است كه اين قضيه هم باطنش سالبهء محصّله است و سالبهء محصّله ، با نبودن موضوع هم سازگار است و قاعدهء فرعيت در آن جريان ندارد .\r\n","page_name":" 41 ","page_number":41},
  {"content":"\r\n\r\nاكنون به سراغ ما نحن فيه مىآييم و مىگوييم : آيا قضيه‌اى كه در اينجا تشكيل مىدهيد به چه صورت است ؟ قائلين به اقتضاء مىگويند « عدم أحد الضدين مقدّمة لوجود الضدّ الآخر » . مرحوم قوچانى مىگفت : « عدم أحد الضدّين متّحد رتبة مع الضدّ الآخر » . امام خمينى رحمه الله مىفرمايد : شما قضيّه را به هريك از دو صورت فوق درست كنيد ، بنا بر قاعدهء فرعيّت ، بايد موضوعْ واقعيت داشته باشد . موضوع در اين دو قضيّه ، « عدم أحد الضدّين » است . و عدمْ نمىتواند واقعيتى داشته باشد . نه واقعيت خارجى و نه ذهنى و نه نفس الأمرى . مخصوصاً بنا بر آنچه محقّقين قائلند كه اصالت را براى وجود قائلند و ماهيت را امرى اعتبارى و منتزع از وجود مىدانند . اين اشكال به هر دو گروه وارد است . ممكن است گفته شود : ما در فلسفه از اين بالاتر را هم داريم . در فلسفه مىگويند : « وجود العلة علّة لوجود المعلول و عدم العلة علّة لعدم المعلول » . « 1 » ملاحظه مىشود كه در ناحيهء عدم ، نه تنها قضيهء موجبه تشكيل شده است بلكه براى عدم ، علّيت هم قائل شده‌اند . پس چه مانعى دارد كه ما بگوييم : « عدم أحد الضدين مقدّمة للضدّ الآخر » ؟ در پاسخ مىگوييم : عبارت « عدم العلّة علّة لعدم المعلول » واقعيتى ندارد . چگونه مىشود عدم العلة كه خودش عدم است مؤثر در عدم ديگر - يعنى عدم معلول - باشد .\r\n\r\n\r\n","description":"","footnote":"\r\n( 1 ) - بداية الحكمة ، ص 26\r\n","page_name":" 42 ","page_number":42},
  {"content":"\r\n\r\nامّا فلاسفه به دو علّت اين تعبير را مطرح كرده‌اند : اوّلًا : آنان در فلسفه ثابت كرده‌اند كه « العدم ليس بشيء » . در اين صورت چگونه مىتواند مؤثر در ناحيهء علت و متأثر در ناحيهء معلول باشد ؟ لذا چون در فلسفه اين مسئله را روشن كرده‌اند ، اطمينان دارند كه اين گونه تعبيرات ، اغراء به جهل نيست و نمىتواند مسائل بديهى آنان را خدشه‌دار كند . و الّا واضح است كه نمىتوان از طرفى قائل به اصالة الوجود شد و از طرفى « عدم العلة علّة لعدم المعلول » را مطرح كرد و علت را هم به معناى واقعى تأثير و تأثير در نظر گرفت . ثانياً : اين عبارت ، تأكيد عبارت اوّل است . فلاسفه مىخواهند بگويند : « وجود علّت ، آن‌قدر ارتباط با معلول دارد كه اگر علّت نباشد ، معلول هم نيست » . نه اين كه نبودن علت ، تأثير كند در نبودن معلول . نتيجه اين كه قضيّهء حمليه‌اى كه موضوع آن يك امر عدمى و محمولش امرى وجودى باشد ، نمىتواند قضيهء صادقى باشد . خواه محمول آن « مقدّمة » باشد - كه قائل به مقدّميّت معتقد است - يا « متّحد في الرتبة » باشد كه مرحوم قوچانى عقيده داشت . « 1 »\r\n\r\nكلام مرحوم محقّق اصفهانى :\r\nايشان ابتدا مقدماتى را مطرح مىكنند كه هرچند ربطى به بحث ما ندارد ولى فىنفسه مطالب مفيدى است . مىفرمايد : تقدّم بر دو قسم است : عِلِّى و طبعى . در تقدم طبعى ، آنچه در آن تقدّم وجود دارد ، عبارت از نفس وجود است . خود وجود متقدّم ، تقدّم بر متأخّر دارد . امّا در تقدّم عِلِّى ، آنچه در آن تقدّم وجود دارد ، نفس وجود نيست بلكه صفت\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 11 و 12 ، و معتمد الاصول ، ج 1 ، ص 117 - 118 و تهذيب الاصول ، ج 1 ، ص 294 - 297\r\n","page_name":" 43 ","page_number":43},
  {"content":"\r\n\r\nوجود - كه عبارت از « وجوب » است - مىباشد . يعنى در تقدّم عِلِّى ، وجوب وجود ، تقدّم بر معلول دارد . و مقصود از « وجوب وجود » همان ضرورت و لزوم وجود است . سپس مىفرمايد : تقدّم طبعى داراى اقسامى است : قسم اوّل : متقدّم ، در تشكيل قوام متأخّر نقش داشته باشد ، مثل تقدّمى كه جزء نسبت به كلّ دارد . قسم دوّم : متقدّم ، عنوان مؤثريت داشته باشد ، مثل تأثيرى كه مقتضى نسبت به مقتضى دارد . مثلًا تقدّم نار بر احراق تقدّم طبعى است . قسم سوّم : متقدّم ، در تصحيح فاعليت فاعل نقش داشته باشد . مثلًا اگر نار بخواهد در احراق اثر كند ، بايد وضع و محاذات خاصّى داشته باشد كه ما از آن به شرط تعبير مىكنيم . قسم چهارم : متقدّم ، متمّم قابليت قابل باشد ، مثلًا جسمى كه نار مىخواهد در احراق آن تأثير كند ، بايد مرطوب نباشد . مرطوب نبودن ، به عنوان متمّم قابليت قابل مطرح است و تقدّم طبعى بر احراق دارد . مرحوم اصفهانى مىفرمايد : ما نحن فيه داخل در قسم چهارم است . اگر جسمى بخواهد معروض بياض واقع شود ، در صورتى قابليت به مرحلهء كمال و تمام مىرسد كه اين جسم در زمان فعلى معروض سواد نباشد . چون جسمى كه معروض سواد است ، مانند جسمى است كه واجد رطوبت است و مانع از تماميت قابليت قابل است . به عبارت ديگر : عدم اتصاف جسم به بياض ، متمّم قابليت جسم براى عروض سواد برآن مىباشد . مرحوم اصفهانى سپس به انتقاد از كلام مرحوم آخوند مىپردازد . براى روشن شدن مطلب ، لازم است ابتدا كلام مرحوم آخوند را مطرح مىكنيم : يكى از راه‌هايى كه مرحوم آخوند براى نفى مقدّميت مطرح مىكند ، مسألهء دور است . ايشان - در مقابل قائلين به اقتضاء - مىفرمايد : در مسألهء ضدّين - مثل سواد و بياض - اگر گفته شود : « سواد ، توقف بر عدم بياض دارد ، چون يكى از امورى كه تحقّق شىء برآن توقف دارد ، عبارت از عدم مانع مىباشد و بياض ، مانع از سواد است » ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمعناى توقف و مقدّميت اين است كه رتبهء مقدّمه تقدّم بر رتبهء ذى المقدّمه دارد ، در نتيجه رتبهء عدم البياض ، مقدّم بر رتبهء سواد خواهد بود . مرحوم اصفهانى مىفرمايد : لازمهء اين بيان اين است كه عكس آن‌هم صادق باشد يعنى بتوانيم بگوييم : « عدم بياض ، توقف بر سواد دارد » . عدم بياض ، گاهى به خاطر عدم وجود مقتضى و گاهى به خاطر عدم تحقق شرط و گاهى به جهت وجود مانع است . و مانع در اينجا وجود سواد است . بنابراين همان‌طور كه وجود يكى از دو مانع متوقف بر عدم مانع ديگر است ، عدم مانع ديگر هم گاهى مستند به وجود مانع اوّل است . « 1 » معناى استناد اين است كه مانع ، در رتبهء متقدّم است . و نتيجه اين مىشود كه هم عدم المانع در رتبهء متقدّم باشد وهم مانع ديگر در رتبهء متقدّم باشد ، و اين دور صريح است . سواد ، متوقّف بر عدم بياض است و عدم بياض - هرچند در بعض احيان - متوقّف بر سواد است . مرحوم اصفهانى در پاسخ اين كلام مرحوم آخوند مىفرمايد : ما يك طرف دور را مىپذيريم ولى طرف ديگر آن را قبول نداريم . ما مىپذيريم كه وجود سواد ، متوقف بر عدم بياض است و عدم بياض به عنوان متمّم قابليت قابل مطرح است ، امّا قبول نداريم كه عدم بياض متوقف بر وجود سواد باشد ، زيرا ما انواع تقدّم‌ها را مطرح كرديم . روشن است كه در اينجا سواد از اجزاء تشكيل‌دهندهء عدم بياض نيست . همچنين سواد به عنوان مقتضى براى تحقق عدم بياض نيست و نيز بياض مصحّح فاعليت عدم سواد نيست ، چون عدم ، فاعليت ندارد تا بخواهيم مصحّح براى آن درست كنيم . اين وجود است كه عنوان فاعليت دارد و نياز به مصحّح دارد . همچنين بياض به عنوان متمّم قابليت قابل مطرح نيست ، زيرا عدم قابليتى ندارد تا بخواهيم متممى براى آن درست كنيم .\r\n\r\n\r\n","description":"","footnote":"\r\n( 1 ) - به عبارت ديگر : در مسألهء ضدّين ، تمانع طرفينى تحقّق دارد ، به خلاف احراق و رطوبت كه مانعيت در آن يك طرفه است . رطوبت ، مانع از احراق است ولى احراق مانع از رطوبت نيست .\r\n","page_name":" 45 ","page_number":45},
  {"content":"\r\n\r\nبنابراين ما نمىتوانيم بپذيريم كه عدم بياض متوقف بر وجود سواد باشد . تا اينجا بحث‌هاى مقدّماتى مرحوم اصفهانى بود كه به خاطر اهميت ، آنها را ذكر كرديم . ولى هدف ما از نقل كلام ايشان ، مطلبى است كه اكنون به ذكر آن مىپردازيم : گويا كسى به مرحوم اصفهانى اشكال كرده مىگويد : شما كه مىگوييد : « عدم أحد الضدّين مقدّمة لوجود الضدّ الآخر » ، با قاعدهء فرعيت چه مىكنيد ؟ عدم ، چگونه مىتواند موضوع قضيهء حمليه قرار گيرد ؟ مرحوم اصفهانى در پاسخ مىفرمايد : در باب واقعيات و وجودات ، ما يك سنخ وجوداتى داريم كه محسوس نيستند ولى واقعيت آنها قابل انكار نيست . ما وقتى با يك جسم برخورد مىكنيم ، آنچه براى ما محسوس است اين است كه اين شىء موجود است . امّا در اينجا واقعيتى وجود دارد كه قابل انكار نيست ولى محسوس هم نيست و آن اين است كه « اين جسم ، قابليت عروض عرض برآن را دارد » . اين قابليت ، غير قابل انكار است ولى محسوس نيست . مرحوم اصفهانى مىفرمايد : همين‌طور واقعيت ديگرى نيز وجود دارد كه غير قابل انكار است ولى محسوس نيست و آن عبارت از اين است كه اگر اين جسم بخواهد معروض سواد واقع شود ، بايد بياض نداشته باشد . اين مانند خلوّ از رطوبت و به عنوان متمّم قابليت قابل مطرح است . اين امر عدمى كه از آن به عدم ملكه تعبير مىكنند ، واقعيتى غير قابل انكار است . مرحوم اصفهانى مىفرمايد : تصوّر نشود كه ما هرجا كلمهء عدم را مىآوريم بايد بگوييم : « هو ليس بشيء » ، بلكه يك دسته از اعدام - مثل مورد اخير - وجود دارند كه داراى واقعيت مىباشند و در قاعدهء « ثبوت شيء لشيء فرع ثبوت المثبت له » گفتيم :\r\nثبوت موضوع ، تناسب با محمول دارد . اگر ظرف ثبوت محمول ، عبارت از خارج بود ، ظرف ثبوت موضوع هم عبارت از خارج است و . . . در اينجا هم مىگوييم : اگر ثبوت محمول به صورت متمّم قابليت قابل است ، موضوع هم به همين كيفيت است . « 1 »\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 425 - 427\r\n","page_name":" 46 ","page_number":46},
  {"content":"\r\n\r\nما در پاسخ به مرحوم اصفهانى مىگوييم : اگر قضيه به صورت موجبهء معدوله بود نياز به ثبوت موضوع داشت . و اگر به صورت سالبهء محصّله بود با انتفاء موضوع هم سازگار بود . ولى شما در اينجا يك امر عدمى را موضوع قضيهء حمليه قرار داده‌ايد ، در حالى كه امر عدمى هيچ حظّى از وجود ندارد . به عبارت ديگر : در مثال جسم كه شما مطرح كرديد ، ما دو واقعيت اوّل - يعنى وجود جسم و وجود قابليت و استعداد - را مىپذيريم ، امّا واقعيت سوّم را قبول نداريم . اين كه « اگر جسم بخواهد معروض سواد واقع شود ، بايد بياض نداشته باشد » ، اگر به صورت قضيهء معدوله مطرح شود ، از بحث ما خارج است و اگر به صورت سالبهء محصّله مطرح شود چگونه مىتواند واقعيتى براى آن فرض شود ؟ چيزى كه با عدم جسم جمع مىشود ، چگونه مىتواند حظّى از وجود داشته باشد ؟ بايد توجّه داشت كه عدم ، هيچ حظّى از وجود ندارد و در اين جهت فرقى بين عدم مطلق ، عدم مضاف ، عدم ملكه و . . . وجود ندارد . تصوّر نشود كه عدم مضاف يا عدم ملكه قدمى به وجود نزديك شده است . نتيجهء بحث در مرحلهء اوّل : ما در اين مرحله ، مقدّميّت عدم احد الضدّين براى وجود ضدّ ديگر را نپذيرفتيم و علّت نپذيرفتن ما اين بود كه امر عدمى نمىتواند موضوع براى امر وجودى قرار گيرد ولى مرحوم آخوند اصلًا مسألهء مقدّميت را نپذيرفتند و مرحوم قوچانى هم تقارن و اتحاد رتبه را قائل شدند .\r\n\r\nمرحلهء دوّم : ملازمهء بين وجوب ذى المقدّمه و وجوب مقدّمه\r\nهمان گونه كه گفتيم قائل به اين كه « امر به شىء مقتضى نهى از ضدّ است » بايد سه مرحله را پشت سر بگذارد : 1 - عدم احد الضدين ، مقدّمه براى وجود ضدّ ديگر است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n2 - بين وجوب ذى المقدّمه و وجوب مقدّمهء آن ، ملازمه وجود دارد . 3 - امر به شىء مقتضى نهى از ضدّ عام است . حال اگر از مرحلهء اوّل عبور كرده و مقدّميّت را اثبات كرد ، نوبت به مرحلهء دوّم مىرسد . در اين مرحله بايد ثابت كند بين وجوب ذى المقدّمه و وجوب مقدّمه ملازمه وجود دارد . زيرا صرف مقدّميت ترك صلاة براى ازاله نمىتواند وجوب ترك صلاة را ثابت كند ، بلكه بايد ملازمه بين وجوب ذى المقدّمه و وجوب مقدّمه هم ثابت شود . و ما در مباحث مربوط به مقدّمهء واجب ، اين ملازمه را نپذيرفتيم ، بر خلاف مرحوم آخوند و ديگران كه قائل به ملازمه بودند .\r\n\r\nمرحلهء سوّم : آيا امر به شىء مقتضى نهى از ضدّ عام است ؟\r\nقائل به اقتضاء ، برفرض كه دو مرحلهء قبل را به اثبات برساند ، نتيجه خواهد گرفت كه ترك صلاة به عنوان مقدّمه براى فعل ازاله بوده و وجوب دارد . و اين نتيجه با مدّعاى او فرق دارد . مدّعاى قائل به اقتضاء ، « وجوب ترك صلاة » نبود بلكه او ادّعا مىكرد « فعل صلاة ، حرام است » . به عبارت ديگر : او مىگفت : امر به ازاله ، مقتضى نهى از ضدّ است و چون صلاة ، ضدّ ازاله است ، پس امر به ازاله مقتضى نهى از صلاة و حرمت آن است . خود اين مرحله بخشى از محلّ نزاع است ، زيرا محلّ نزاع ما تنها متمركز در ضدّ خاصّ نبود ، بلكه شامل ضدّ عام هم مىشد . ضدّ عام ، همان چيزى است كه از آن به نقيض تعبير مىكنيم ، چون ضدّ عام به معناى ترك است و ترك ، نقيض فعل است . و اگر كسى در باب ضدّ خاص بخواهد قائل به اقتضاء شود ، ابتدا بايد اقتضاء را در ضدّ عام قائل شود سپس به سراغ ضدّ خاص بيايد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدر مرحلهء سوّم ، بحث مىشود كه آيا امر به شىء مقتضى نهى از ضدّ عام است ؟\r\nاگر مأمور به ، ترك باشد ، ضدّ عام آن ، فعل و اگر فعل باشد ، ضدّ عام آن ترك خواهد بود .\r\nو چون در اينجا مأمور به ما - به عنوان مقدّمهء واجب - ترك صلاة است پس ضدّ عام آن عبارت از فعل است . چون ضدّ عام به معناى نقيض است و نقيض كلّ شيء رفعه و رفع ترك ، عبارت از فعل است . پس اين مرحله داراى دو فايده است : اولًا : خودش فى نفسه شعبه‌اى از محلّ نزاع است . ثانياً : براى قائلين به اقتضاء در ضدّ خاص نتيجه دارد . و ما اگر دو مرحلهء قبلى را پذيرفته و اين مرحله را به آن ضميمه كنيم مىگوييم : ترك صلاة ، مقدّمه براى ازاله است . و مقدّمهء واجب ، واجب است پس ترك صلاة واجب است . و وقتى كه چيزى مأمور به شد ، نقيض آن ، منهى عنه مىشود پس ترك صلاة كه مأمور به است ، نقيض آن - يعنى فعل صلاة - منهى عنه خواهد شد . اتفاقاً اين بخش از محلّ نزاع ، قائلين فراوانى دارد ، به خلاف مسألهء « امر به شىء مقتضى نهى از ضدّ خاصّ است » كه قائلين آن كم مىباشند .\r\n\r\nاقوال پيرامون مرحلهء سوّم\r\n\r\nنظريهء اوّل : امر به شىء ، عين نهى از ضدّ عام است\r\nقائلين به اين قول مىگويند : اگر مولايى بخواهد عبدش اشتراء لحم را انجام دهد ، فرقى نمىكند كه فعل را مأمور به قرار دهد ، مثل اين كه بگويد : « اشتر اللّحم » و يا ترك را مورد نهى قرار دهد و مثلًا بگويد : « لا تترك اشتراء اللّحم » . اين دو با يكديگر مترادفند و مانند انسان و بشر مىباشند . « 1 »\r\n\r\n\r\n","description":"","footnote":"\r\n( 1 ) - در صورتى كه ترادف ، واقعيت داشته و آن را بپذيريم . چون بعضى آن را انكار كرده‌اند .\r\n","page_name":" 49 ","page_number":49},
  {"content":"\r\n\r\nدر نتيجه وقتى در ما نحن فيه ، ترك صلاة - به عنوان مقدّمهء ازاله - وجوب پيدا كرد ، وجوب ترك صلاة ، به معناى حرمت فعل صلاة خواهد بود و فرقى بين آن دو وجود ندارد . « 1 » بررسى نظريهء اوّل : در كلام اينان دو احتمال وجود دارد : احتمال اوّل : در اين گونه موارد ، بيش از يك دستور از ناحيهء مولا وجود ندارد و اين يك دستور به دو صورت مىتواند تحقّق پيدا كند . مىتواند به صورت « أقيموا الصلاة » باشد و مىتواند به صورت « لا تتركوا فعل الصلاة » باشد . و اين گونه نيست كه در اينجا دو دستور وجود داشته باشد كه يكى متعلّق به فعل صلاة و ديگرى متعلّق به ترك صلاة باشد . احتمال دوّم : در اين گونه موارد ، دو حكم وجود دارد . يك تكليف وجوبى كه متعلّق به فعل صلاة شده و يك تكليف تحريمى كه متعلّق به ترك صلاة شده است . آيا قائلين به عينيت كدام يك از اين دو احتمال را پذيرفته‌اند ؟ در كلام قائلين به عينيت ، قرينه‌اى بر احتمال اوّل و قرينه‌اى بر احتمال دوّم وجود دارد . قرينهء احتمال اوّل : عبارت از اين است كه ما نحن فيه را به مترادفين تشبيه كردند و در مورد مترادفين ، تعدّد و تغاير مطرح نيست . انسان و بشر دو چيز نيستند . اين تشبيه قرينه بر اين است كه مىخواهند بگويند در اينجا يك حكم وجود دارد . قرينهء احتمال دوّم : عبارت از اين است كه اينان بين ضدّ عام و ضدّ خاص فرقى قائل نشدند و اين قرينه بر تعدّد حكم است . چون ترديدى نيست كه در مسألهء ضدّ خاص ، دو حكم وجود دارد . كسى كه قائل است « امر به ازاله مقتضى نهى از صلاة\r\n\r\n\r\n","description":"","footnote":"\r\n( 1 ) - رجوع شود به : الفصول الغرويّة في الاصول الفقهيّة ، ص 101\r\n","page_name":" 50 ","page_number":50},
  {"content":"\r\n\r\nاست » معتقد است در اينجا دو حكم وجود دارد . ترديدى نيست كه نهى از صلاة ، حكم ديگرى غير از امر به ازاله است . در نتيجه اگر كسى وارد مسجد شد و نماز خواند ، دو عقاب دارد ، يكى براى ترك ازاله و يكى براى فعل صلاة . اكنون ما از قائلين به اين قول سؤال مىكنيم كه شما كدام يك از اين دو احتمال را اراده كرده‌ايد ؟ اگر احتمال دوّم را در نظر داشته باشند در پاسخ مىگوييم : لازمهء تعدّد حكم اين است كه اگر كسى نماز را ترك كرد ، استحقاق دو عقوبت داشته باشد ، چون دو حكم را مخالفت كرده است يكى امر متعلّق به صلاة و ديگرى نهى متعلّق به ترك صلاة .\r\nروشن است كه كسى نمىتواند ملتزم به چنين چيزى مىشود . در نتيجه نمىتوان احتمال تعدّد حكم را پذيرفت . و اگر احتمال اوّل را در نظر داشته باشند در پاسخ مىگوييم : اين حرف نيز قابل قبول نيست ، براى اين كه ما ملاحظه مىكنيم كه بين امر و نهى در هيچ مرحله‌اى اشتراك وجود ندارد ، نه در مرحلهء هيئت ، نه در مرحلهء مادّه و نه در مرحله ملاك و علت . ملاك در واجبات - آن‌گونه كه اكثر عدليه در رابطه با حدود نود و نه درصد واجبات عقيده دارند - اشتمال واجب بر مصلحت ملزمه است . اگر شارع صلاة را واجب كرده ، معنايش اين است كه صلاة داراى يك مرتبه و درجه‌اى از مصلحت است كه آن مقدار لازم الاستيفاء است . امّا ملاك در محرمات اشتمال بر مفسدهء لازمة الاجتناب است . وقتى شرب خمر ، منهى عنه واقع مىشود ، معنايش اين است كه شرب خمر داراى يك مفسدهء كاملى است كه حتماً بايد مكلّف از آن اجتناب كند . حال اگر صلاة مشتمل بر مصلحت لازمة الاستيفاء شد معنايش چيست ؟ آيا معنايش اين است كه ترك نماز يك مفسدهء لازمة الاجتناب دارد ؟ خير ، بلكه معنايش اين است كه اگر كسى نماز را ترك كرد ، آن مصلحت لازمة الاستيفاء را از دست داده است . نه اين كه به جاى مصلحت لازمة الاستيفاء ، يك مفسدهء لازمة الاجتناب جاى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآن را پر كرده باشد . اين‌ها با هم ملازمه‌اى ندارند . همين‌طور اگر كسى شرب خمر را ترك كرد ، مفسدهء لازمة الاجتناب گريبان او را نگرفته است نه اين كه به جاى مفسده ، يك مصلحت لازمة الاستيفاء قرار گرفته باشد . اين مسئله مانند مسألهء نفع و ضرر است . اگر كسى يك نفع كلّى را از دست داد ، معنايش اين است كه نفعى نصيب او نشده است نه اين كه ضررى جاى آن را پر كرده باشد . يا اگر كسى ضررى را از خودش دور كرد ، معنايش اين نيست كه نفعى عايد او شده است . در نتيجه تغاير ملاك واجب و حرام ، مسألهء عينيت و اتحاد را از بين مىبرد . اگر بخواهيم امر به صلاة را با نهى از ترك صلاة يكسان بدانيم ، معنايش اين مىشود كه ترك صلاة هم صددرجه مفسده لازمة الاجتناب دارد . و ما راهى براى اثبات اين معنا نداريم . امر و نهى در مرحلهء هيئت هم با يكديگر تغاير دارند . هيئت افعل دلالت بر وجوب و هيئت لا تفعل دلالت بر حرمت مىكند . همچنين در مرحلهء مادّه هم با يكديگر فرق دارند . مادّه در امر ، عبارت از فعل و وجود است ولى در نهى عبارت از ترك و عدم است . وقتى امر و نهى نه از نظر مادّه به هم ارتباط دارند و نه از جهت هيئت و نه از جهت ملاك ، چگونه مىتوانيم ادّعاى عينيت كنيم ؟ نكته : در حمل اولى ذاتى گفته‌اند : « بايد موضوع و محمول اتحاد مفهومى داشته باشند » و حتى بعضى تصريح كرده‌اند كه اگر ماهيت موضوع و محمول ، يك چيز باشد ولى از نظر مفهومى بين آنها تغاير باشد ، حمل اوّلى ذاتى نمىتواند تحقّق پيدا كند . مثلًا در قضيهء « الإنسان حيوان ناطق » بين موضوع و محمول اتحاد ماهوى برقرار است ولى با وجود اين بعضى گفته‌اند اين حمل اوّلى ذاتى نيست چون در عالم مفهوم ، آنچه از كلمهء « انسان » فهميده مىشود با آنچه از كلمهء « حيوان ناطق » فهميده مىشود فرق دارد ،\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمردم عادى - كه منطق نخوانده‌اند - با شنيدن لفظ « انسان » به همان معناى آن منتقل مىشوند در حالى كه هيچ اطلاعى از ماهيت انسان ندارند و اگر صدها بار هم كلمهء « انسان » را بشنوند به « حيوان ناطق » منتقل نمىشوند . حال آنكه اگر مفهوم « انسان » با مفهوم « حيوان ناطق » يك چيز بود بايد همين مفهوم به ذهن آنان مىآمد . بنابراين با وجود اين كه ماهيت « انسان » با ماهيت « حيوان ناطق » يك چيز است و تعريف هم تعريف حقيقى و به صورت حدّ تامّ است . ولى مىگويند : « اتحاد مفهومى بين اين‌ها نيست » . وقتى دايرهء اتحاد مفهومى اين قدر ضيق است پس چگونه كسى مىتواند ادّعا كند كه مفهوم « أقيموا الصلاة » با مفهوم « لا تتركوا الصلاة » يك چيز است ؟ در نتيجه قائل به عينيت - چه مسألهء تعدّد حكم را قائل شود چه مسئله اتحاد حكم را - كلامش باطل است .\r\n\r\nنظريهء دوّم : امر به شىء متضمن نهى از ضدّ عامّ است\r\nاين حرف مبتنى بر اين است كه وجوب ، مركب از دو چيز باشد : اذن در فعل و منع از ترك . بر اساس اين مبنا گفته‌اند : « منع از ترك » عبارت ديگرى از « نهى از ضدّ عام » است ، زيرا ضدّ عام عبارت از نقيض است و نقيض هم عبارت از ترك است . پس وقتى نهى از ضدّ عامّ ، به معناى منع از ترك شد و منع از ترك هم جزء معناى امر بود ، مىتوان گفت : « امر به شىء متضمن نهى از ضدّ عام است » . اين حرف را صاحب معالم قدس سره مطرح كرده « 1 » و بعضى ديگر نيز از ايشان تبعيّت كرده‌اند . بررسى نظريهء دوّم : ما دو دليل بر بطلان اين نظريه داريم : دليل اوّل : وجدان ، وجوب و حرمت را مغاير با هم مىبيند . يكى از مقدمات بحث\r\n\r\n\r\n","description":"","footnote":"\r\n( 1 ) - معالم الدين ، ص 63\r\n","page_name":" 53 ","page_number":53},
  {"content":"\r\n\r\nاجتماع امر و نهى كه مرحوم آخوند مطرح مىكند عبارت از تضادّ بين احكام است ، « 1 » و مصداق بارز آن را هم تضادّ بين وجوب و حرمت مىدانند . وقتى بين وجوب و حرمت تضاد وجود دارد ، چه معنا دارد كه ما حرمت را در معناى وجوب داخل كنيم ؟ اگر بنا باشد حرمت در تفسير وجوب داخل باشد ، پس چرا وجوب را در معناى حرمت ذكر نمىكنيد ؟\r\nچرا نمىگوييد : « وجوب ترك » در معناى حرمت داخل است . همان خصوصيتى كه اقتضا مىكند حرمت در معناى وجوب بيايد ، اقتضا مىكند وجوب نيز در معناى حرمت بيايد . در حالى كه در تفسير حرمت ، هيچ اشاره‌اى به وجوب ترك نمىشود . لذا وجداناً ما ملاحظه مىكنيم كه اين معنا صحيح نيست ، چون وجوب و حرمت ، دو امر متغايرند و براى تصوّر وجوب ، هيچ نيازى به تصور حرمت وجود ندارد . همان‌طور كه تصور حرمت ، هيچ نيازى به تصور وجوب ندارد . واقعيت مطلب اين است كه وجوب ، يك امر بسيطى است و اصلًا تركّب ندارد كه ما بخواهيم در مورد اجزاء آن صحبت كنيم . همان‌طور كه حرمت هم همين‌طور است .\r\nو بنا بر آنچه ما قبلًا گفتيم كه وجوب را بعث و تحريك اعتبارى و حرمت را زجر و منع اعتبارى دانستيم ، اين دو در مقابل يكديگر قرار دارند و كاملًا با هم متغايرند و هيچ‌كدام در معناى ديگرى دخالت ندارند . در نتيجه قول به تضمن هم باطل است .\r\n\r\nنظريهء سوّم : امر به شىء مستلزم نهى از ضدّ عام است\r\nمرحوم نائينى از راه دلالت التزاميه و لزوم بيّن بالمعنى الاخصّ « 2 » وارد شده و امر\r\n\r\n\r\n","description":"","footnote":"\r\n( 1 ) - اگرچه ما اين مطلب را قبول نداريم .\r\n( 2 ) - لزوم بر دو قسم است : بيّن و غير بيّن . لزوم بيّن نيز بر دو قسم است : بيّن بالمعنى الأخصّ و بيّن بالمعنى الأعمّ . لزوم بيّن بالمعنى الاخصّ به اين معناست كه نفس تصور ملزوم موجب انتقال به لازم شود . و اين بالاترين مراتب لزوم است . لزوم بيّن بالمعنى الاعم به اين معناست كه با تصور لازم و تصور ملزوم پى به ملازمه ميان اين دو مىبريم . لزوم غير بيّن به اين معناست كه براى پى بردن به ملازمه ، بايد علاوه بر تصور لازم و ملزوم ، دليل و برهان نيز اقامه نماييم .\r\n","page_name":" 54 ","page_number":54},
  {"content":"\r\n\r\nبه شىء را مستلزم نهى از ضدّ عام مىداند . ايشان معتقد است كه به مجرّد اين كه وجوب يك شىء تصوّر شود ، ذهن انسان به حرمت ترك آن منتقل مىشود . « 1 » بررسى نظريهء سوّم : اوّلًا : اين معنا بر خلاف وجدان است . لزوم بيّن بالمعنى الاخص به معناى عدم انفكاك بين لازم و ملزوم است ، يعنى هيچ‌گاه نمىشود كه وجوب يك شىء تصور شود و ذهن ما به حرمت ترك آن منتقل نشود . در حالى كه وجداناً اين گونه نيست .\r\nبلكه نوعاً خود عنوان ترك در ذهن انسان نمىآيد تا نوبت به حكم آن - يعنى حرمت - برسد . وجوب ، حكمى است كه در ارتباط با ايجاد فعل مطرح است ، و اين گونه نيست كه هرجا بحث از لزوم ايجاد مطرح است ، ذهن انسان ، به ترك هم منتقل شود و آن را ممنوع و حرام ببيند . البته گاهى از اوقات اين انتقال وجود دارد ولى در لزوم بيّن بالمعنى الاخص بايد انتقال دائمى باشد و حتى يك مورد تفكيك نداشته باشد . ثانياً : شما مىخواهيد بگوييد : « در مقام تصوّر ، چنين ملازمه‌اى تحقّق دارد ، كه با تصور وجوب يك شىء ، مسألهء منع از ترك هم در ذهن انسان مىآيد » ولى آيا ملازم بودن دو تصوّر از نظر عبد ، به اين معناست كه مولاهم ملزم است كه به مجرّد امر به شىء ، يك نهى هم نسبت به نقيض - يعنى ترك - داشته باشد ؟ ما دليلى بر ملزم بودن مولا به اين مطلب نداريم . به عبارت روشن‌تر : شما كه مىگوييد : « تصور وجوب يك شىء مستلزم تصور نهى از ضدّ عام به معناى نقيض است » ، اين كلام داراى دو احتمال است :\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 303 ، أجود التقريرات ، ج 1 ، ص 252\r\n","page_name":" 55 ","page_number":55},
  {"content":"\r\n\r\nاحتمال اوّل : مولا حق ندارد كه بر امر به شىء اكتفا كند ، بلكه هرگاه نسبت به چيزى امر كرد ، بايد يك نهى هم نسبت به نقيض آن صادر كند . احتمال دوّم : مولا وقتى به چيزى امر كند ، لازم نيست با لفظ مستقلّى نقيض آن را مورد نهى قرار دهد ، بلكه نفس همان امر به شىء داراى دو مدلول است : مدلول مطابقى آن عبارت از وجوب شىء و مدلول التزامى آن عبارت از حرمت ترك است . اين احتمال ، نزديك‌تر و قابل‌قبول‌تر است و شبيه قول به ملازمه در مسألهء مقدّمهء واجب است . « 1 » اگر مقصود ، احتمال اوّل باشد ، ما در پاسخ مىگوييم : اوّلًا : اين معنا بر خلاف وجدان است ، زيرا اگرچه ترك بعضى از واجبات ، منهى عنه واقع شده است ولى شايد نود و نه درصد واجباتى كه امر به آنها تعلّق گرفته است ، ترك آنها منهى عنه واقع نشده است . در باب مقدّمهء واجب نيز همين‌طور است . مولا خود را آزاد مىبيند . گاهى تعبير به « ادخل السوق و اشتر اللّحم » مىكند . گاهى هم به « اشتر اللّحم » اكتفا كرده و اشاره‌اى به مقدّمه نمىكند . ثانياً : چه دليلى وجود دارد كه مولا هرجا امرى كرد مجبور باشد نقيض آن را نيز متعلّق نهى كند ؟ ممكن است گفته شود : دليلش اين است كه ما وقتى وجوب شىء را تصوّر مىكنيم ، ذهنمان انتقال به حرمت ترك پيدا مىكند . در پاسخ مىگوييم : ما اين حرف را قبول نداريم و برفرض هم كه قبول كنيم ،\r\n\r\n\r\n","description":"","footnote":"\r\n( 1 ) - در مسألهء مقدّمهء واجب ، طرفين ملازمه عبارت از وجوب شرعى مولوى ذى المقدّمه و وجوب شرعى مولوى مقدّمه است . با اين تفاوت كه وجوب ذى المقدّمه ، نفسى و وجوب مقدّمه ، غيرى است . قائلين به ملازمه بين اين دو وجوب ، نمىخواهند بگويند : « هرجا مولا ذى المقدّمه را واجب كند ، بايد مقدّمه را هم مستقيماً - و با لفظ ديگر - واجب كند » . بلكه مىخواهند بگويند : « ايجاب ذى المقدّمه براى ايجاب مقدّمه كافى است ولى ايجاب ذى المقدّمه ، مدلول مطابقى لفظ است امّا ايجاب مقدّمه ، مدلول التزامى لفظ است و لازم نيست مولا مقدّمه را جداگانه واجب كند » .\r\n","page_name":" 56 ","page_number":56},
  {"content":"\r\n\r\nمجرّد اين كه در ذهن ما يك چنين نقل و انتقالى وجود دارد ، سبب نمىشود كه وظيفه‌اى براى مولا به وجود آيد ، و مولا مجبور باشد دو حكم صادر كند . امّا اگر مقصود ، احتمال دوّم باشد ، اين حرف اگرچه قدرى معقول است و قابل اين هست كه انسان روى آن تكيه كند ولى در عين حال داراى اشكال است : اشكال اين است كه در بحث مقدّمهء واجب ، اگر كسى هم مقدّمه را ترك مىكرد و هم ذى المقدّمه را ، با دو حكم مخالفت كرده بود ، هرچند مخالفت وجوب غيرى استحقاق عقوبت نداشت . امّا در ما نحن فيه اگر مشابه آن حرف را پياده كرده و بگوييم : « امر به صلاة ، به دلالت التراميه ، دلالت بر نهى از ترك صلاة مىكند » بايد ملتزم شويم كه اگر كسى نماز را ترك كرد ، دو حكم - وجوب صلاة و حرمت ترك صلاة - را مخالفت كرده و دو استحقاق عقوبت دارد . اينجا با مسألهء مقدّمهء واجب فرق دارد ، در اينجا هر دو تكليفْ نفسى هستند و مسألهء غيريت مطرح نيست و مخالفت دو تكليف نفسى موجب استحقاق دو عقوبت است . آيا مرحوم نائينى مىتواند به چنين چيزى ملتزم شود ؟ اينجا غير از مسألهء عينيّت است . در عينيتْ ما احتمال مىداديم كه قائل به عينيت ، بخواهد وحدت حكم را قائل شود و بگويد : « واقعيتْ يك چيز است ولى اين واقعيت گاهى به صورت امر جلوه مىكند و گاهى به صورت نهى » . امّا در دلالت التزاميه چنين احتمالى مطرح نيست . كسى نمىتواند بين مدلول مطابقى و مدلول التزامى ، عينيت را قائل شود .\r\nاين‌ها دو چيزند . و چون هر دو ، حكم نفسى هستند با ترك صلاة ، دو استحقاق عقوبت در كار است . روشن است كه مرحوم نائينى نمىتواند به چنين چيزى ملتزم شود . اين با مذاق متشرعه و فهم متشرعه سازگار نيست . متشرعه اين را نمىپذيرد كه اگر كسى يك تكليف وجوبى را مخالفت كرد ، دو استحقاق عقوبت داشته باشد . در نتيجه امر به شىء نمىتواند مقتضى نهى از ضدّ عام باشد نه به صورت عينيت و نه به صورت تضمن و نه به صورت التزام .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nتكميل بحث\r\nممكن است قائل به ملازمه بگويد : « ما بحث را روى امر و نهى پياده نمىكنيم بلكه در مرحلهء اراده - كه مرحله‌اى قبل از امر و نهى است - مطرح مىكنيم و مىگوييم :\r\n« اگر اراده‌اى به وجود چيزى تعلّق گرفت ، مقتضى « 1 » اين است كه اراده‌اى هم به ترك نقيض آن تعلّق بگيرد . اين مطلب اگرچه خارج از بحث ماست - زيرا بحث ما در ارتباط با امر و نهى است - ولى مناسب است كه در اينجا پيرامون آن بحث كنيم . در جواب اين قائل گفته مىشود : آيا مراد از اراده‌اى كه مىخواهيد اقتضاء را در مورد آن پياده كنيد ، ارادهء تكوينى است يا ارادهء تشريعى ؟ ارادهء تكوينى در جايى است كه ارادهء شخص به اين تعلّق بگيرد كه خودش فعلى را انجام دهد . و ارادهء تشريعى آن است كه شخصى ارادهء بعث به شىء يا زجر از آن را داشته باشد . آنچه متناسب با بحث ماست ، عبارت از ارادهء تشريعى است ولى در عين حال ما هر دو را مورد بررسى قرار مىدهيم : ما بارها گفته‌ايم كه اراده نياز به مبادى و مقدّمات دارد و ما حتى يك مورد نمىتوانيم پيدا كنيم كه اراده بدون مبادى تحقّق پيدا كرده باشد . « 2 » حال در مورد ارادهء تكوينيّه وقتى كسى اراده مىكند كه مباشرتاً وارد بازار شود ، اولين مبدأ اراده عبارت از تصوّر است . وجداناً چنين كسى وجود دخول سوق را تصور مىكند نه اين كه دو چيز را تصور كند . به دنبال اين تصور ، تصديق به فايدهء دخول سوق مىكند و به دنبال آن‌هم مبادى ديگر اراده تحقق پيدا مىكند و آخرين مرحله ، مرحلهء اراده است كه آن‌هم\r\n\r\n\r\n","description":"","footnote":"\r\n( 1 ) - به هرگونه كه اقتضاء را معنا كنيم .\r\n( 2 ) - لذا در بحث مقدّمهء واجب گفتيم : « اين تعبير كه اراده‌اى مترشح از ارادهء ديگر است و ظاهرش اين است كه اراده‌اى معلول ارادهء ديگر است و ارادهء دوّم - كه معلول است - نياز به مبادى ندارد » تعبير درستى نيست .\r\n","page_name":" 58 ","page_number":58},
  {"content":"\r\n\r\nمتعلّق به ايجاد و تحقّق شىء است . آيا غير از اين اراده ، ارادهء ديگرى در كار است كه در ارتباط با نقيض و ترك آن باشد ؟ وجداناً اين عناوين اصلًا به ذهن انسان نمىآيد . آنچه در ذهن مىآيد مسألهء وجود دخول سوق و مراحل مربوط به آن است . بنابراين در ارادهء تكوينيه مسئله روشن است كه در جايى كه اراده به وجود تعلّق گرفته است ، جز يك ارادهء متعلّق به وجود ، چيز ديگرى واقعيت ندارد . ولى اين قائل بيشتر بر ارادهء تشريعيه نظر دارد ، زيرا آنچه مربوط به بحث ماست ، مراحل قبل از بعث و زجر است . اين مراحل عبارت از ارادهء متعلّق به بعث و زجر و مبادى آن اراده است كه ما از آن به ارادهء تشريعيه تعبير مىكنيم . اكنون به بررسى ارادهء تشريعيّه مىپردازيم : اگر مولا بخواهد فرمان دخول سوق را براى عبد خود صادر كند ، چون صدور فرمان يك عمل اختيارى مولاست و عمل اختيارى بايد مسبوق به اراده و مقدّمات اراده باشد ، لذا همان‌طور كه در اراده‌هاى تكوينيّه - كه خود انسان مىخواهد كارى را مباشرتاً انجام دهد - اوّل مراد را تصور مىكند ، در اينجا هم ابتدا مراد را تصور مىكند ولى مراد در اينجا دخول سوق نيست بلكه بعث به دخول سوق است ، چون آنچه مربوط به مولاست و فعل اختيارى او شناخته مىشود ، فرمان به دخول سوق است . لذا مولا ابتدا بعث به دخول سوق را تصور كرده ، سپس فايدهء اين بعث را تصديق مىكند .\r\nمىبيند فايدهء اين بعث اين است كه عبد در خارج ، دخول سوق را ايجاد مىكند و به دنبال تصديق به فايده ، ساير مبادى اراده نيز تحقّق پيدا مىكند سپس فرمان دخول سوق را صادر كرده و عبد را به سوى آن بعث مىكند . تا اينجا بحثى نيست ولى قائل مىخواهد بگويد : به دنبال اين ارادهء تشريعيّه كه متعلّق به « بعث به دخول سوق » است ، ارادهء تشريعيهء ديگرى وجود دارد كه به « زجر از ترك دخول سوق » تعلّق گرفته است . ما مىگوييم : ارادهء دوّم هم بايد مبادى داشته باشد . اوّلين مقدّمه‌اش تصور زجر از ترك دخول سوق است ، فرض مىكنيم اين مقدّمه تحقق پيدا كرد امّا وقتى نوبت به\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nمقدّمهء دوّم مىرسد با مشكل مواجه مىشويم . مولايى كه قبلًا ارادهء تشريعيه‌اش به دخول سوق تعلّق گرفته است ، الآن زجر از ترك دخول سوق چه فايده‌اى مىتواند داشته باشد ؟ اگر گفته شود : « فايدهء تأكيدى دارد » . مىگوييم : اوّلًا : تأكيد از محل بحث ما خارج است . كسى كه امر به شىء را مقتضى نهى از ضد - چه در ضد عام و چه در ضد خاص - مىداند ، قائل به تعدّد حكمين است و معناى تعدّد حكمين اين است كه حكم دوّم هم مانند حكم اوّل ، جنبهء تأسيسى دارد . در حالى كه در موارد تأكيد ، دو حكم وجود ندارد بلكه يك حكم است كه مورد تأكيد قرار مىگيرد . ثانياً : راه تأكيد منحصر به نهى از نقيض نيست بلكه مىتواند همان فرمان و امر را تكرار كند . در نتيجه اگر ارادهء تشريعيه بخواهد به نهى از نقيض - يعنى ضدّ عام - تعلّق بگيرد ، و ما مسألهء تأكيد را كنار بزنيم « 1 » مقدّمهء دوّم اراده - يعنى تصديق به فايده - با مشكل مواجه خواهد شد . و تا وقتى تصديق به فايده نباشد ، اراده تشريعيه نمىتواند به زجر تعلّق بگيرد . همان‌طور كه در باب بعث هم اگر تصديق به فايدهء بعث در كار نباشد ، اراده تشريعيه نمىتواند به بعث تعلّق بگيرد . خلاصهء بحث در ارتباط با مقدّميّت كسانى كه مىخواهند در باب ضدّ از راه مقدّميّت وارد شوند بايد سه مرحله را ثابت كنند كه هر سه مرحله مورد اشكال قرار گرفت : 1 - مرحلهء مقدّميت يعنى « عدم أحد الضدين مقدّمة لفعل الضدّ الآخر » . 2 - مرحلهء قول به ملازمه بين وجوب يك شىء و حرمت ضدّ آن . 3 - مرحلهء اين كه امر به شىء مقتضى نهى از ضدّ عام باشد .\r\n\r\n\r\n","description":"","footnote":"\r\n( 1 ) - كه ناچاريم چنين كارى را انجام دهيم .\r\n","page_name":" 60 ","page_number":60},
  {"content":"\r\n\r\n\r\nراه دوّم براى اثبات اقتضاء « 1 » « مسألهء ملازمه »\r\nاين طريق به اين صورت است كه گفته شود : « ترك أحد الضدّين ملازم لوجود الضدّ الآخر » . كسى كه بخواهد از اين راه ، مسألهء اقتضاء را ثابت كند بايد - همانند راه قبلى - سه مرحله را طى كند : مرحلهء اوّل : اثبات اين كه « ترك أحد الضدّين ملازم لوجود الضدّ الآخر » . مرحلهء دوّم : متلازمين بايد اتّحاد در حكم داشته باشند . اگر يكى از متلازمين واجب بود ملازم ديگر هم واجب باشد و اگر يكى از آنها حرام بود ، ملازم ديگر هم حرام باشد . بنابراين ، در ما نحن فيه اگر ملازمهء بين ازاله و ترك صلاة ثابت شد ، در مرحلهء دوّم بايد بگوييم : چون ازاله وجوب دارد ملازم آن - يعنى ترك صلاة - هم بايد وجوب داشته باشد . ولى با اين مرحله ، كار تمام نمىشود زيرا مدّعا عبارت از حرمت صلاة است ، لذا نياز به مرحلهء ديگر داريم . مرحلهء سوّم : اثبات شود كه امر به شىء ، مقتضى نهى از ضدّ عام است . در اين صورت وقتى ترك صلاة ، مأمور به شد ، فعل صلاة - كه نقيض ترك صلاة است - حرام خواهد شد . البته ما بايد در اينجا و در بحث گذشته مسامحه‌اى مرتكب شده و فعل را عبارت از نقيض ترك بدانيم . ما در ثمرهء قول به مقدّمهء موصله ، بحثى را مطرح كرديم كه آيا معناى نقيض چيست ؟ آنجا گفتيم : از عبارت « نقيض كلّ شيء رفعه » استفاده مىشود كه « نقيض ترك عبارت از رفع ترك است » ، در حالى كه رفع ترك غير از فعل است و اين دو ، مفهوماً با هم اتحاد ندارند . امّا اگر معناى نقيض را وسيع‌تر دانسته و بگوييم :\r\n« نقيض كلّ شيء رفعه أو كون الشيء مرفوعاً به » در اين صورت مىتوانيم فعل را به\r\n\r\n\r\n","description":"","footnote":"\r\n( 1 ) - راه اوّلى كه براى اثبات اقتضاء مطرح شد ، مسألهء مقدّميّت بود كه نتوانست اقتضاء را ثابت كند .\r\n","page_name":" 61 ","page_number":61},
  {"content":"\r\n\r\nعنوان نقيض ترك مطرح كنيم . و الّا طبق تفسير اوّل ، نقيض ترك صلاة عبارت از فعل صلاة نيست بلكه عبارت از رفع ترك صلاة است . و رفع ترك صلاة ، اگرچه در خارج جز با فعل تحقّق پيدا نمىكند ولى به حسب مفهوم باهم مغايرت دارند . با توجه به اين كه مرحلهء سوّم ، مشترك با بحث قبلى است ، نياز به بحث مجدّد ندارد ولى دو مرحلهء اوّل بايد مورد بررسى قرار گيرد .\r\n\r\nمرحلهء اوّل : آيا ترك أحد الضدّين ملازم با وجود ضدّ ديگر است ؟\r\nممكن است كسى بگويد : « ملازمهء بين اين دو ، امرى بديهى است ، مخصوصاً در جايى كه ضدّين دو تا بوده و سوّمى نداشته باشند . در اين صورت از باب اين كه اجتماع ضدّين محال است ، احد الضدّين ملازم با ترك ديگرى خواهد بود » . ولى اين ادّعا صحيح نيست ، زيرا مسألهء ملازمه ، مسأله‌اى عقلى است و مسائل عقلى داراى منشأ و ملاك است . اثبات ملازمه بين دو چيز ، راه‌هايى دارد . يك راه آن عبارت از مسألهء علّيت و معلوليّت است . در باب عليّت و معلوليّت ، به مقتضاى حكم عقل ، بين علّت و معلول ملازمه تحقّق دارد . خاصيت عليّت ، عبارت از تلازم است . اگر چيزى علّت تامّه براى چيز ديگرى شد ، انفكاك بين علّت و آن چيز ، عقلًا ممتنع است .\r\nهمچنين اگر دو شىء ، معلول براى يك علّت باشند ، بين آن دو معلول هم ملازمه وجود دارد . منشأ ملازمه اين است كه ارتباط هر معلولى با علت خود ، عين ارتباط معلول ديگر با آن علّت است و از نظر معلوليت ، فرقى بين اين دو وجود ندارد ، لذا همان‌طور كه بين علّت و معلول ملازمه وجود دارد ، بين معلولين لعلّة واحدة هم ملازمه وجود دارد . يعنى نمىتوانيم بگوييم : « احد المعلولين تحقق دارد ولى معلول ديگر ممكن است تحقق نداشته باشد » . راه ديگر براى اثبات ملازمه عبارت از مصداقيّت و كليّت است . فرديّت يك چيز\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبراى يك كلّى ، مستلزم امتناع انفكاك بين اين مصداق و آن كلّى است . به عبارت ديگر :\r\nمصداقيت ، مغاير با انفكاك است . حال در اينجا سؤال مىشود كه آيا در باب ضدّين كه شما مىگوييد : « بياض ، ملازم با ترك سواد است » و در ما نحن فيه كه - روى مسألهء تضاد - مىگوييد : « ازاله ، ملازم با ترك صلاة است » آيا منشأ اين ملازمه چيست ؟ روشن است كه در اينجا نه مسألهء عليّت و معلوليّت مىتواند مطرح باشد ، نه اين كه هر دو معلول براى علّت واحده باشند . ولى آيا مىتوان در اينجا مسألهء مصداقيت را مطرح كرد و از اين راه كشف كرد كه بين بياض و عدم سواد و نيز بين ازاله و ترك صلاة ملازمه تحقّق دارد « 1 » ؟ و به عبارت ديگر : آيا مىتوان بياض را مصداق عدم سواد دانست ؟ اگرچه مصداقيت ، يك طرفه باشد . و آيا مىتوان ازاله را مصداق ترك صلاة دانست ؟ پاسخ اين است كه اين حرف داراى اشكال است . منشأ اشكال ، همان چيزى است كه در بحث مقدّميّت ذكر كرديم . ما در آنجا گفتيم : « بر خلاف آنچه قائل به اقتضاء معتقد است و ترك أحد الضدّين را مقدّمه براى فعل ضدّ ديگر مىداند و بر خلاف آنچه كه مرحوم قوچانى از عبارت مرحوم آخوند استفاده كرد - و متضادّان و متناقضان را در رتبهء واحدى دانست - ما معتقديم : قضيه‌اى را كه شما موضوعش را بخواهيد يك امر عدمى قرار دهيد ، اين قضيّه به‌هيچ‌وجه نمىتواند يك قضيّهء واقعيّه باشد ، محمولش هرچه مىخواهد باشد . چه گفته شود : « عدم أحد الضدين مقدّمة لوجود الضد الآخر » و يا گفته شود : « عدم أحد الضدّين ، متأخر عن الضدّ الآخر » و يا گفته شود : « عدم أحد الضدّين في رتبة الضدّ الآخر » ، هيچ‌كدام براى ما قابل قبول نيست ، زيرا قاعدهء فرعيت مىگويد : « ثبوت شيء لشيء فرع ثبوت المثبت له » . ما هر محمولى را بخواهيم براى موضوعى ثابت كنيم ، بايد آن موضوع - به تناسب ثبوت آن محمول - تحقّق داشته\r\n\r\n\r\n","description":"","footnote":"\r\n( 1 ) - هرچند ملازمه در مسألهء مصداقيت ، يك طرفه است . يعنى زيد ، ملازم با انسان است ولى انسان ملازم با زيد نيست ، امّا در مورد ازاله و ترك صلاة طرفينى است .\r\n","page_name":" 63 ","page_number":63},
  {"content":"\r\n\r\nباشد . اگر مربوط به خارج است ، در خارج و اگر مربوط به ذهن است ، در ذهن و اگر مربوط به نفس الامر است بايد در نفس الامر تحقّق داشته باشد . بنابراين نمىتوان قضيّهء حمليه‌اى درست كرد كه موضوع آن يك امر عدمى - مثل « عدم أحد الضدّين » - باشد ، حالْ محمول آن هرچه باشد فرقى نمىكند . در نتيجه اولين حرفى كه در جواب از اين استدلال مطرح مىكنيم اين است كه امر عدمى نمىتواند موضوع براى « ملازمٌ » واقع شود . در اينجا ممكن است قائل به ملازمه بگويد : در بحث مقدّميّت كه شما بر ما اشكال كرده و قاعدهء فرعيّت را مطرح كرديد ، ما ناچار بوديم موضوع را يك امر عدمى قرار دهيم و نمىتوانستيم قضيّه را متعاكس كرده و موضوع آن را امرى وجودى قرار داده و بگوييم : « ازاله ، مقدّمهء ترك صلاة است » بلكه ناچار بوديم بگوييم : « ترك صلاة مقدّمهء ازاله است » . ولى در اينجا ناچار نيستيم موضوع را امر عدمى قرار داده و بگوييم : « ترك الصلاة ملازم للإزالة » بلكه مىگوييم : « الإزالة ملازمة لترك الصلاة » .\r\nواقعيت هم همين است كه ترك صلاة ملازم با ازاله نيست ، زيرا ممكن است كسى صلاة را ترك كند ولى در عين حال ازاله را هم انجام ندهد امّا ازاله ملازم با ترك صلاة است . در اين صورت ، اشكال قاعدهء فرعيت جريان ندارد و مىتوان مسألهء مصداقيت را مطرح كرد و همان‌طور كه در « زيد إنسان » از راه مصداقيت ، ملازمه را بدست مىآوريد ، اينجا هم ازاله مصداقى براى « ترك الصلاة » است و گفته مىشود : « الإزالة لا صلاة » ، مثل « البياض لا سواد » . در پاسخ مىگوييم : حمل به معناى اتّصاف و تطبيق و اتحاد است . « لا سواد » چيست كه شما مىخواهيد آن را حمل بر « البياض » كنيد ؟ چگونه مىتواند « البياض » با « عدم » اتحاد داشته باشد ؟ عدم ، چيزى نيست كه بتواند وصف براى وجود قرار بگيرد .\r\nعدم چيزى نيست كه مصداقش عبارت از وجود باشد . مگر اين كه قضيّه را به صورت قضيّهء سالبهء محصّله برگردانيم تا با انتفاء موضوع هم سازگار باشد . « ليس البياض\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبسواد » با اين مىسازد كه بياضى وجود نداشته باشد تا بخواهد اتصاف به سواد پيدا كند .\r\nو الّا اين اشكال در مورد « زيد لا قائم » هم مطرح است ، چون ملاك قضيّهء حمليه - به قول مرحوم آخوند - عبارت از اتحاد و هوهويت است . چگونه مىشود بين وجود و عدم ، اتحاد و هوهويت تحقّق داشته باشد ؟ ما در مورد عدم گفتيم : « عدم ، هيچ حظّى از وجود ندارد و در اين جهت هيچ فرقى بين عدم مطلق و عدم مضاف و عدم ملكه و ساير اعدام وجود ندارد » . از آنچه گفته شد معلوم گرديد كه ملازمه در هرجا منشأ و علّتى دارد و ما در مورد ملازمه بين « وجود أحد الضدّين » و « ترك الضدّ الآخر » هيچ منشأ و ملاكى نيافتيم . لذا اولين مرحله - كه عبارت از ملازمه است - ناتمام است .\r\n\r\nمرحلهء دوّم : اتحاد حكم در مورد متلازمين « 1 »\r\nنفس اين عنوان - كه متلازمين بايد اتحاد در حكم داشته باشند - عنوانى عام است و شامل وجوب و حرمت و اباحه مىشود ولى دليلى كه در اين زمينه اقامه شده ، تنها در ارتباط با وجوب است . هرچند دليل آنان در ارتباط با حرمت هم جريان پيدا مىكند ولى در مورد مباح جريان ندارد . البته لازم هم نيست در مورد مباح چنين چيزى را اثبات كنند چون بحث ما در مورد وجوب ازاله و وجوب ترك صلاة است . دليلى كه در اين زمينه اقامه شده ، اين است كه « اگر يكى از متلازمين وجوب پيدا كرد ، ملازم ديگر هم بايد واجب باشد ، زيرا اگر وجوب نداشته باشد يكى از احكام\r\n\r\n\r\n","description":"","footnote":"\r\n( 1 ) - يادآورى : همان‌طور كه گفتيم : قائل به ملازمه بايد سه مرحله را ثابت كند : الف : عدم أحد الضدين ملازم لوجود الضدّ الآخر . ب : متلازمين بايد اتحاد در حكم داشته باشند . ج : امر به شىء مقتضى نهى از ضدّ عام است .\r\n","page_name":" 65 ","page_number":65},
  {"content":"\r\n\r\nچهارگانهء حرمت ، استحباب ، كراهت و اباحه را خواهد داشت اين چهار حكم ، در اين جهت اشتراك دارند كه همهء آنها جواز ترك دارند . به عبارت ديگر : اگر ملازم ديگر وجوب نداشت ، يك جواز بالمعنى الاعم در ارتباط با ترك آن تحقق خواهد داشت . و اگر شارع - از طريق يكى از احكام چهارگانه - نسبت به ملازم دوّم ترك را جايز بداند ، ملازمه اقتضا مىكند كه ملازم اوّل هم جواز ترك داشته باشد و اين خلاف فرض ماست زيرا ما فرض كرديم كه ملازم اوّل وجوب دارد . بنابراين وجوب ملازم اوّل با جواز ترك ملازم دوّم ، مستلزم اين است كه ملازم اوّل هم وجوب داشته باشد و هم جواز ترك و چنين چيزى مستلزم خروج واجب از وجوب آن است . لذا براى اين كه چنين محذورى لازم نيايد ما ناچاريم ملتزم شويم كه با وجوب ملازم اوّل ، ملازم دوّم هم اتصاف به وجوب پيدا مىكند . ممكن است كسى بگويد : چه اشكالى دارد كه ملتزم شويم ملازم دوّم خالى از حكم است ؟ مستدل در پاسخ مىگويد : اين مطلب بين فقهاء و اصوليين مسلّم است كه « إن للَّه تعالى في كلّ واقعة حكماً يشترك فيه الجاهل و العالم » و روشن است كه ملازم دوّم از عنوان « كلّ واقعة » خارج نيست ، بنابراين بايد حكمى داشته باشد . در نتيجه اگر احد المتلازمين وجوب داشت بايد ملازم ديگر هم وجوب داشته باشد . اين دليل در ارتباط با حرمت هم جريان پيدا مىكند ، امّا در مورد ساير احكام جريان پيدا نمىكند ، زيرا مانعى ندارد كه يكى از متلازمين مباح و ملازم ديگر مستحب يا مكروه باشد . امّا در مورد وجوب و حرمت ، تالى فاسد پيدا مىكند .\r\n\r\nبررسى دليل اتحاد حكم متلازمين :\r\nاين دليل داراى چند اشكال است : اشكال اوّل : ما قبول مىكنيم كه « إنّ للَّه تعالى في كلّ واقعة حكماً يشترك فيه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nالعالم و الجاهل » ولى عنوان واقعه اختصاص به عناوين وجوديّه دارد و شامل امور عدميّه نمىشود . واقعه همان فعل مكلّف است كه موضوع براى علم فقه واقع مىشود ، يعنى آنچه موضوع براى احكام تكليفيه خمسه واقع مىشود و آن عبارت از وجودات است . اصلًا فعل مكلّف عبارت از عناوين وجوديّه است و عناوين عدميّه - همان‌طور كه ما تحقيق كرديم - چيزى نيستند تا بخواهند داراى حكم باشند . حتى در باب نواهى هم متعلّق حرمت عبارت از وجود است . در حالى كه عنوان ما در اينجا عنوانى عدمى است . بحث در اين است كه اگر ازاله واجب شد ، ترك الصلاة هم واجب مىشود . و ترك الصلاة ، واقعه نيست تا حكمى براى آن وجود داشته باشد . اگر گفته شود : « عنوان « واقعه » شامل عناوين عدميه هم مىشود » . در پاسخ مىگوييم : « اين حرف داراى تالى فاسد است و كسى نمىتواند به آن ملتزم شود و آن تالى فاسد اين است كه بايد مثلًا در مورد صلاة بگوييد : « فعل آن داراى يك حكم و ترك آن‌هم داراى يك حكم است و در مورد صلاة دو حكم اجتماع كرده‌اند » ، نتيجه اين مىشود كه اگر كسى نماز را ترك كرد بايد دو مخالفت نسبت به او تحقّق پيدا كرده باشد : يكى حكم وجوب كه متعلّق به وجود صلاة است و ديگرى حكم حرمت كه متعلّق به جانب ترك صلاة است پس استحقاق دو عقوبت پيدا مىكند . و كسى نمىتواند ملتزم به چنين چيزى شود كه با مخالفت يك حكم وجوبى ، دو حكم استقلالى مخالفت شده است . اينجا با مسألهء مقدّميّت فرق دارد ، زيرا در آنجا عنوان وجوب غيرى مطرح بود امّا در اينجا هر دو وجوب جنبهء نفسيّت دارند ، يعنى اگر يكى از متلازمين وجوب نفسى داشت ، ديگرى هم وجوب نفسى خواهد داشت . اشكال دوّم : دليل اينان با مدّعايشان تطبيق ندارد ، زيرا دليل « إن للَّه تعالى في كلّ واقعة حكماً يشترك فيه العالم و الجاهل » مربوط به لوح محفوظ و احكام واقعيّه است . يعنى هر واقعه‌اى در لوح محفوظ داراى حكمى است كه عالم و جاهل در آن مشتركند . بعضى به آن حكم دسترسى پيدا مىكنند و بعضى دسترسى پيدا نمىكنند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nشما مىخواهيد از اين دليل استفاده كنيد كه اگر ازاله واجب شد ، ترك صلاة هم واجب است . شما مىخواهيد بگوييد : « وجوب ترك صلاة مربوط به مرحلهء فعليت است » درحالىكه دليل مىگويد : « ترك صلاة - كه مزاحم با ازاله است - در لوح محفوظ داراى حكمى است » ولى آيا آن حكم چيست ؟ راهى براى استكشاف آن نداريم . اشكال سوّم : « 1 » برفرض كه از همهء اشكالات قبلى صرف نظر كنيم ، اصل اين استدلال ، مصادره به مطلوب است ، زيرا شما گفتيد : « اگر احد المتلازمين واجب شد ، ملازم ديگر هم واجب است ، زيرا اگر بخواهد وجوب نداشته باشد ، يكى از احكام چهارگانهء حرمت ، استحباب ، كراهت يا اباحه را خواهد داشت كه همهء آنها در جواز ترك مشتركند و لازمهء جواز ترك ملازم دوّم ، جواز ترك ملازم اوّل است » . و اين عين مدّعاى شماست يعنى اوّل بايد اتحاد حكم بين متلازمين را ثابت كرده باشيم ، سپس بگوييم : « لازمهء جواز ترك ملازم دوّم ، جواز ترك ملازم اوّل است » و اين عين مدّعاست . ما ممكن است بگوييم : « ملازم دوّم جواز ترك دارد ولى جواز ترك آن سرايت به ملازم اوّل نمىكند » . شما اوّل سرايت آن را ثابت كنيد سپس بگوييد : « جواز ترك ملازم اوّل با وجوبش نمىسازد » . حرف شما مبتنى بر اين است كه ما اتحاد متلازمين در حكم را پذيرفته باشيم و الّا جواز ترك ، منحصر به همان ملازم دوّم شده و به ملازم اوّل سرايت نمىكند . بلكه اين از مدّعاى شما بدتر است ، چون مدّعاى شما اين بود كه وجوب ، از احد المتلازمين به متلازم ديگر سرايت مىكند و اين تا حدودى قابل تحمل بود ولى پايهء دليلتان بر اين است كه جواز ترك ، از احد المتلازمين به متلازم ديگر سرايت مىكند . شما چه دليلى براى اين حرف خود داريد ؟ ما ممكن است بگوييم : « ملازم اوّل ، واجب است و ملازم دوّم هم جواز ترك دارد و جواز ترك آن هيچ سرايتى به ملازم اوّل نمىكند ، پس ملازم اوّل از وجوبش خارج نمىشود و هيچ خلفى هم لازم نمىآيد » .\r\n\r\n\r\n","description":"","footnote":"\r\n( 1 ) - جواب عمده از اين استدلال همين اشكال سوّم است .\r\n","page_name":" 68 ","page_number":68},
  {"content":"\r\n\r\n\r\nآيا هر واقعه‌اى داراى حكم است ؟\r\nپاسخ به اين سؤال مبتنى بر اين است كه ببينيم : آيا اباحه - كه يكى از احكام تكليفيه خمسه است - به چه معناست ؟ در مورد چهار حكم ديگر تقريباً دو جهت مسلّم وجود دارد : يكى ارتباط آن با شارع و ديگرى علّت حكم . اگر چيزى واجب شد ، هم ايجاب‌كنندهء آن عبارت از شارع است و هم ملاك آن اشتمال بر يك مصلحت لازم الاستيفاء است . و اگر چيزى مستحب شد ، حاكم به استحباب آن عبارت از شارع و ملاك آن اشتمال بريك مصلحت غير لازم الاستيفاء است . در باب حرمت و كراهت هم مسألهء مفسده مطرح است . ولى آيا اباحه به چه معنايى است ؟ اگر گفته شود : « اباحه هم مانند احكام چهارگانهء ديگر داراى ملاك است و حاكم به آن عبارت از شارع است و ملاك اباحه يا اين است كه شىء نه داراى مصلحت باشد و نه داراى مفسده و يا اين است كه شىء داراى مصلحت و مفسدهء مساوى باشد » در اين صورت ممكن است جملهء « إن للَّه تعالى في كلّ واقعة حكماً يشترك فيه العالم و الجاهل » پذيرفته شود . امّا اگر گفته شود : « اباحه بر دو قسم است : يك قسم آن مربوط به شارع است كه شارع به يكى از آن دو ملاكى كه ذكر كرديم - يعنى خلوّ از مصلحت و مفسده يا تساوى مصلحت و مفسده - حكم به اباحه مىكند . قسم ديگر از اباحه در مورد جايى است كه شارع هيچ‌يك از احكام چهارگانهء ديگر را نداشته باشد . اگرچه اين قسم از اباحه را به شارع نسبت نمىدهيم . و ضرورتى هم ندارد كه در اينجا عنوان پنجمى وجود داشته باشد كه به شارع نسبت داده شود » . در اين صورت جملهء « إنّ للَّه تعالى في كلّ واقعة حكماً يشترك فيه العالم و الجاهل » كنار مىرود ، زيرا ما اباحه‌اى را توانستيم فرض كنيم كه اضافه‌اى به خداوند\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nندارد . اين اباحه به معناى اين است كه شارع در اين مورد حكمى ندارد . با توجه به عدم حكم شارع ، نتيجهء عملى اين مىشود كه در خارج هم مىتوان آن را ايجاد كرد و هم مىتوان ترك كرد ، بدون اين كه هيچ‌يك از فعل و ترك رجحان بر ديگرى داشته باشد . در نتيجه ما توانستيم واقعه‌اى را فرض كنيم كه هم مستقل « 1 » و هم امر وجودى باشد ولى در عين حال فاقد حكم باشد يعنى شارع هيچ‌يك از احكام چهارگانه را نسبت به آن جعل نكرده است . و در اين صورت ، جملهء « إنّ للَّه تعالى في كلّ واقعة حكماً يشترك فيه العالم و الجاهل » مورد مناقشه قرار مىگيرد . اين مطلب اختصاص به اينجا ندارد و در جاهاى ديگر هم مورد استفاده واقع مىشود . نتيجهء بحث در ارتباط با مسألهء اقتضاء از آنچه گفته شد معلوم گرديد كه امر به شىء نه مقتضى نهى از ضد خاص است و نه مقتضى نهى از ضدّ عام - به معناى نقيض - است .\r\n\r\nثمرهء بحث در ارتباط با مسألهء اقتضاء\r\nدر اوايل بحث اقتضاء اشاره كرديم كه ضدّ خاصّ در همه جا جنبهء عبادى ندارد .\r\nازاله ، ضدّهاى متعدّدى دارد ، همان‌طور كه نماز خواندن به جاى ازاله ، ضدّ ازاله است ، مطالعه كردن و خياطى به جاى ازاله ، هم ضدّ ازاله است و قائل به اقتضاء ، همهء اين‌ها را حرام مىداند . « 2 » ولى در ارتباط با بعضى از مصاديق ، ثمره‌اى ذكر شده است و آن اين است كه وقتى ضدّ خاص جنبهء عبادى داشته باشد و ما قائل به اقتضاء شويم ، امر به ازاله موجب تعلق نهى به عبادت مىشود و ما در بحث‌هاى آينده خواهيم گفت كه نهى\r\n\r\n\r\n","description":"","footnote":"\r\n( 1 ) - نه مثل ما نحن فيه كه مسألهء ملازمه در مورد آن مطرح است .\r\n( 2 ) - بنابراين چيزهايى كه قابل اجتماع با ازاله‌اند ، مضادّ با ازاله نيستند ، مثل اين كه در حال ازاله ، قرآن يا دعا از حفظ بخواند .\r\n","page_name":" 70 ","page_number":70},
  {"content":"\r\n\r\nمتعلّق به عبادت ، مقتضى فساد آن است . در نتيجه چنين شخصى كه ازاله را ترك كرده و به جاى آن مشغول نماز شده است ، نمازش باطل است . امّا بنا بر قول به عدم اقتضاء ، وجهى براى بطلان نماز نيست . بنابراين مطرح كردن مثال ازاله و صلاة به جهت همين ثمره‌اى است كه در اينجا مطرح شده است و الّا از جهت منهى عنه بودن فرقى بين صلاة و ساير اضداد ازاله وجود ندارد .\r\n\r\nاشكال بر ثمرهء مذكور :\r\nاين ثمره به دو طريق مورد انكار قرار گرفته است :\r\n\r\nطريق اوّل : نماز به جاى ازاله ، بنا بر هر دو قول - يعنى قول به اقتضاء و قول به عدم اقتضاء - صحيح است\r\n، زيرا بطلان صلاة بايد از راه تعلّق نهى به عبادت مطرح شود به‌همين‌جهت ما بايد ابتدا اين مسئله را بررسى كنيم كه چرا نهى متعلّق به عبادت ، مقتضى فساد است ؟ روشن است كه آيه يا روايتى بر اين مطلب دلالت نمىكند بلكه اين يك مسألهء عقلى است كه نهى متعلّق به عبادت ، مقتضى فساد آن است . آن‌وقت ما بايد ببينيم آيا ملاكى كه در اقتضاى نهى نسبت به عبادت وجود دارد ، در اين نهى كه از راه وجوب ازاله به سراغ صلاة مىآيد نيز وجود دارد ؟ روشن است كه اگر ملاك وجود نداشت ما نمىتوانيم در ما نحن فيه حكم به بطلان نماز بنماييم . به نظر ما اين انكار موافق با تحقيق است و ملاكى كه در اقتضاى نهى نسبت به عبادت وجود دارد ، در ما نحن فيه وجود ندارد ، بنابراين ما نمىتوانيم حكم به بطلان صلاة بنماييم . بيان مطلب : نواهى كه متعلّق به عبادت مىشود به دو صورت است : صورت اوّل : نهى متعلّق به عبادت ، نهى تحريمى نباشد بلكه ارشاد به فساد\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nعبادت داشته باشد ، مثل نهى زن حائض از نماز خواندن ، همان‌طور كه گاهى نهى متعلق به معامله ، ارشاد به فساد معامله دارد ، مانند : « لا تبع ما ليس عندك » كه ارشاد به فساد فروختن مال مردم مىكند نه اين كه دلالت بر حرمت داشته باشد . اين قسم از نواهى از محلّ بحث ما خارج است زيرا اين گونه نواهى خودشان ارشاد به فساد مىكنند و فساد به عنوان مدلول لفظى آنهاست . صورت دوّم : نهى متعلّق به عبادت ، نهى مولوى تحريمى باشد . يعنى عبادتى - با وجود عبادت بودن - حرام و مشتمل بر مفسدهء لازم الاجتناب باشد . اين قسم از نهى محلّ بحث ماست . اگر عبادتى حرام و مشتمل بر مفسده شد ، مدلول لفظى نهى ، عبارت از حرمت و تحريم مولوى است . بطلان عبادت در اين صورت ، نه ارتباطى به تعبد دارد و نه به دلالت لفظ ، بلكه مسئله يك مسألهء عقلى است . عقل مىگويد : اگر عبادتى مبغوض مولا شد ، ديگر نمىتواند محبوب مولا و مقرّب به سوى او باشد ، بنابراين نمىتواند به عنوان عبادتى صحيح مطرح باشد . اين مسئله مثل مسألهء صلاة در دار غصبى نيست . در آنجا قائلين به جواز اجتماع امر و نهى مىگويند : دو عنوان وجود دارد : عنوان صلاة و عنوان غصب . و مانعى ندارد كه ما بنا بر عنوان صلاة حكم به صحّت آن بنماييم ، زيرا حيثيت عبادت آن منهى عنه واقع نشده است . آنچه مبغوض مولا و منهى عنه است حيثيت غصب مىباشد . تنها اشكال در آنجا اين است كه دو عنوان در يك جا جمع شده‌اند ولى عنوانها از يكديگر جدا هستند . لذا آنجا اكثر قائلين به جواز اجتماع امر و نهى ، معتقد به صحت نماز مىباشند ، زيرا در آنجا مبعّدى مقرّب نشده و مقرّبى هم مبعّد نشده است امّا در اينجا نهى متعلّق به عبادت شده ، مثل نهى از صلاة در ايّام حيض - اگر نهى آن مولوى تحريمى باشد - در اينجا ما يك عنوان داريم كه متعلّق نهى تحريمى قرار گرفته و نهى تحريمى حاكى از مفسده است و در اين گونه موارد عقل حكم به بطلان مىكند ، زيرا چنين عملى نمىتواند مقرّب باشد .\r\nملاك اين صلاة با ملاك شرب خمر فرقى ندارد . هر دو مشتمل بر مفسده و مبغوض مولا هستند . عقل مىگويد : عنوان واحد نمىتواند هم مقرّب باشد و هم مبعّد . لذا اگر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمولا زن را از صلاة در ايام حيض نهى كرد و ما نهى را تحريمى مولوى دانستيم ، چنين عبادتى نه تنها حرام است بلكه محكوم به فساد هم مىباشد . حال ببينيم آيا ملاك فوق در ما نحن فيه وجود دارد ؟ اگر ما امر به شىء را مقتضى نهى از ضدّ خاص دانستيم و ضدّ خاصّ جنبهء عبادى داشت ، آيا ملاكى كه در فساد عبادت منهى عنه وجود داشت در اينجا هم وجود دارد ؟ در مباحث گذشته گفتيم : قائلين به اقتضاء از دو راه مسألهء اقتضاء را مطرح مىكردند « 1 » : اكثر قائلين به اقتضاء از راه مقدّميّت و عدّه‌اى هم از راه ملازمه وارد مىشدند . كسانى كه از راه مقدّميّت وارد مىشدند مىگفتند : « ترك صلاة ، مقدّمهء ازاله است و مقدّمهء واجب هم واجب است . بنابراين وقتى ازاله وجوب پيدا كرد ، ترك صلاة هم - به عنوان مقدّمهء واجب - وجوب پيدا مىكند » . روشن است كه وجوب مقدّمهء واجب ، وجوب غيرى است به خلاف ذى المقدّمه كه وجوبش نفسى است . و ما در بحث مقدّمهء واجب گفتيم : « موافقت امر غيرى ، موجب استحقاق ثواب نيست و مخالفت آن‌هم موجب استحقاق عقوبت نيست ، زيرا واجب غيرى نه فعلش مقرّب به سوى مولاست و نه تركش مبعّد از مولاست ، چون نه مصلحتى در فعل آن وجود دارد و نه مفسده‌اى در ترك آن وجود دارد و اصولًا نظر مولا به مقدّمه متعلّق نيست . به نظر مولا « بودن بر پشت بام » داراى مصلحت است و مولا كارى به « نصب نردبان » ندارد . اثر « نصب نردبان » اين است كه راه را براى رسيدن به هدف مولا باز مىكند و الّا ممكن است در آن حتى يك درجه مصلحت هم وجود نداشته باشد . اكنون همين مسئله را در اينجا پياده مىكنيم . شما مىگوييد : « ترك صلاة - به عنوان مقدّمهء ازاله - وجوب دارد » . ما مىگوييم : « اين وجوب غيرى است و در وجوب\r\n\r\n\r\n","description":"","footnote":"\r\n( 1 ) - كارى به صحّت و سقم حرف آنان نداريم .\r\n","page_name":" 73 ","page_number":73},
  {"content":"\r\n\r\nغيرى مقرّبيت و مبعّديت وجود ندارد . و چون نهى متعلّق به صلاة ، از اين وجوب غيرى نشأت گرفته است ، حرمت فعل صلاة هم جنبهء غيريت پيدا مىكند . مخصوصاً كه بعضى از راه عينيّت وارد مىشدند و مىگفتند : « امر به شىء ، عين نهى از نقيض است » .\r\nدر اين صورت آيا مىتوان گفت : « امر به شىء جنبهء مقدّمى و غيرى دارد ولى نهى از نقيض جنبهء نفسيت دارد ؟ » آيا نهى نفسى ، عين امر غيرى است ؟ و نيز كسانى كه قائل به جزئيت مىشدند آيا مىتوانند ملتزم شوند كه نهى نفسى ، جزئيت براى وجوب غيرى دارد ؟ حتّى مرحوم نائينى كه از راه لزوم بيّن بالمعنى الأخصّ ، آمد و امر به شىء را مقتضى نهى از نقيض مىدانست ، آيا ممكن است ملتزم شود كه به دنبال تصوّر وجوب غيرى ترك صلاة ، فوراً حرمت نفسى صلاة به ذهن انسان مىآيد ؟ حرمت نفسى صلاة چه ارتباطى به وجوب غيرى ترك صلاة دارد ؟ بنابراين هيچ ترديدى نيست كه نهى ناشى از وجوب ، متناسب با همان وجوب است . اگر وجوب ، جنبهء نفسيّت داشت ، نهى هم نفسى خواهد بود و اگر وجوب ، جنبهء غيريّت داشت ، نهى ناشى از آن‌هم نهى غيرى خواهد بود . و نهى غيرى همانند امر غيرى است . همان‌طور كه در امر غيرى ، مقرّبيّت و مبعّديت نيست در نهى غيرى هم مبعّديت و مقرّبيّت مطرح نيست . در اين صورت تعلّق چنين نهيى به صلاة و عبادت ، مقتضى فساد آن نخواهد بود . حكم به بطلان و فساد نياز به دليل و ملاك دارد . اين صلاة ، اگرچه در مقابل واجب اهم - يعنى ازاله - قرار گرفته ولى دليلى نداريم كه اين صلاة مبغوضيت پيدا كرده و مانند صلاة حائض شده باشد . « 1 » آنچه گفتيم بنا بر قول به مقدّميّت بود ، امّا بنا بر قول به ملازمه اگر ما قبول كنيم كه ترك صلاة ملازم با ازاله است و بپذيريم كه متلازمين بايد داراى حكم واحدى باشند و بپذيريم كه امر به شىء مقتضى نهى از ضدّ عام است نظير همان چيزى را كه در مورد مقدّميّت گفتيم در اينجا هم مىگوييم . شما مىگوييد : « اگر ازاله واجب شد ،\r\n\r\n\r\n","description":"","footnote":"\r\n( 1 ) - بنابراين كه صلاة حائض حرمت نفسى تكليفى داشته باشد .\r\n","page_name":" 74 ","page_number":74},
  {"content":"\r\n\r\nترك صلاة هم وجوب پيدا مىكند ، چون بين اين دو ملازمه وجود دارد » ما مىگوييم :\r\n« همين تعليل ما را راهنمايى مىكند كه ترك صلاة مشتمل بر مصلحت ملزمه نيست ، و الّا وجوب آن نيازى به مطرح كردن مسألهء تلازم نداشت . تلازم هم شبيه مقدّميّت است هرچند به‌وضوح آن نيست . يعنى ترك صلاة هيچ مصلحتى ندارد ولى چون گرفتار ملازمه با ازاله شده است حكم به وجوب آن مىشود ، همان‌طور كه در فرض قبلى ، ترك صلاة گرفتار مسألهء مقدّميّت شده بود و به‌همين‌جهت حكم به وجوب آن مىشد . بنابراين وجوبى كه از راه تلازم به سراغ ترك صلاة مىآيد ، وجوب حاكى از مصلحت ملزمه نيست تا نتيجه‌اش اين باشد كه نهى ناشى از اين وجوب وقتى به صلاة تعلّق مىگيرد ، صلاة را مشتمل بر مفسدهء لازم الاجتناب بنمايد تا حكم به بطلان آن بشود . بلكه معناى ملازمه اين است كه چون فرض اين است كه وقت نماز وسيع است و ازاله وجوب فورى دارد ، « 1 » ازاله اولويت پيدا مىكند و شما حق نداريد نماز بخوانيد نه اين كه اگر نماز خوانديد ، عمل شما مانند شرب مسكر مبغوض مولا و مبعّد از مولا باشد . در نتيجه كسانى هم كه از راه ملازمه ، امر به شىء را مقتضى نهى از ضدّ خاص مىدانند ، هرچند ما همهء حرف‌هاى آنان را بپذيريم ولى در ترتب اين ثمره با آنان موافقت نمىكنيم . ما معتقديم كه امر به شىء خواه مقتضى نهى از ضدّ خاص باشد يا نباشد ، هيچ ملاكى براى بطلان صلاة به جاى ازاله وجود ندارد و ثمرهء مذكور مورد قبول ما نيست . بنابراين ما نيازى نداريم كه طريق دوّم انكار ثمره را مطرح كنيم ولى با توجه به اين كه طريق دوّم ، زمينه براى مطرح كردن نكات علمى دقيق است و مسألهء ترتّب هم در همين رابطه مطرح است ، لذا ما در اينجا طريق دوّم را نيز مورد بحث قرار مىدهيم :\r\n\r\n\r\n","description":"","footnote":"\r\n( 1 ) - اين كه ازاله را به عنوان واجب اهم مطرح مىكنند ، به لحاظ فوريت وجوب آن است و الّا ازاله و نماز را نمىتوان با هم مقايسه كرد .\r\n","page_name":" 75 ","page_number":75},
  {"content":"\r\n\r\n\r\nطريق دوّم براى انكار ثمره :\r\nشيخ بهايى رحمه الله و جماعتى گفته‌اند : نماز به جاى ازاله باطل است خواه امر به شىء مقتضى نهى از ضدّ خاص باشد يا نباشد . اينان در مقام تعليل براى اين مسئله گفته‌اند : اگر امر به شىء مقتضى نهى از ضدّ خاصّ باشد ، بنا بر مبناى معروف ، نهى متعلّق به عبادت شده و نهى متعلّق به عبادت اقتضاى فساد مىكند . در حقيقت بين « لا تصلّ » كه متوجه اين شخص است با « دعي الصلاة » كه متوجه به حائض است فرقى وجود ندارد . اما اگر امر به شىء مقتضى نهى از ضدّ خاصّ نباشد ، دليل بطلان صلاة اين است كه مولا نمىتواند در آنِ واحد دو تكليف فعلى نسبت به دو ضدّ غير قابل اجتماع داشته باشد ، و فرض اين است كه بين صلاة و ازاله ، تضادّ تحقق دارد . و چون مسألهء ازاله ، نسبت به صلاة به عنوان واجب اهمّ است ، « 1 » لذا امر فعلى مولا به ازاله تعلّق گرفته و امر به صلاة كنار مىرود و صلاة به عنوان مأمور به نخواهد بود و با توجه به اين كه فرض ما در جايى است كه امر به شىء مقتضى نهى از ضدّ خاص نباشد ، لذا صلاة به عنوان منهى عنه هم نخواهد بود . شيخ بهايى مىگويد : همين مقدار براى حكم به بطلان صلاة كافى است ، چون اگر عبادت امر نداشته باشد باطل است ، مخصوصاً اگر ما قصد قربت را به معناى اتيان مأمور به ، به داعى امر آن معنا كنيم ، در اين صورت نماز را به داعى كدام امر مىخواهيد اتيان كنيد ؟ در نتيجه اينان مىگويند : صلاة به جاى ازاله مطلقا واجب است ، خواه قائل شويم كه امر به شىء مقتضى نهى از ضدّ است يا قائل نشويم . « 2 »\r\n\r\n\r\n","description":"","footnote":"\r\n( 1 ) - همان گونه كه در بحث‌هاى قبلى گفتيم : اين مسئله در جايى فرض مىشود كه وقت نماز وسعت داشته باشد ، در اين صورت با توجّه به اين كه وجوب ازاله مضيّق و فورى است ، ازاله نسبت به نماز ، به عنوان واجب أهمّ مىشود .\r\n( 2 ) - زبدة الاصول ، ص 82 و 83\r\n","page_name":" 76 ","page_number":76},
  {"content":"\r\n\r\n\r\nبررسى طريق دوم براى انكار ثمره\r\nاز اين كلام شيخ بهايى رحمه الله سه جواب داده شده است كه دو جواب آن توسط مرحوم آخوند ارائه شده است . « 1 »\r\n\r\nجواب اول مرحوم آخوند :\r\nايشان مىفرمايد : كلام شيخ بهايى رحمه الله در صورتى درست است كه در قصد قربت لازم باشد عبادت به داعى امر باشد ، در حالى كه ما چنين چيزى را لازم نمىدانيم . چه مانعى دارد كه انسان عمل عبادى را به داعى محبوبيت يا مقرّبيّت به سوى مولا يا به داعى صاحب مصلحت بودن يا حسن بودن انجام دهد ؟ اين‌ها عناوينى است كه قصد قربت را محقّق مىكند و هيچ لازم نيست كه انسان عمل عبادى را به داعى امرش اتيان كند . گويا كسى به مرحوم آخوند مىگويد : اگر فرض كنيم صلاتى كه به جاى ازاله انجام مىشود ، امر ندارد ، از چه راهى مىتوان محبوبيت يا مقرّبيّت آن را بدست آورد ؟\r\nبه عبارت ديگر : ما علم نداريم كه فلان چيز مقرّب به سوى مولا يا محبوب او هست يا نه . راه ما براى استكشاف مقرّبيّت و محبوبيّت عبارت از خود امر مولاست . بنابراين وقتى چيزى مأمور به نباشد راهى براى استكشاف محبوبيت و مقرّبيّت آن نداريم . مرحوم آخوند در پاسخ مىگويد : اگر شىء مورد بحث ما يك چيز مستقل بود ، اين اشكال را مىپذيرفتيم ولى در ما نحن فيه ما علّت را پيدا كرده‌ايم . اگر از مولا سؤال كنيم : چرا شما در مورد تزاحم نماز با ازاله ، نماز را مأمور به قرار نمىدهيد ؟ مىگويد : « در اينجا هرچند از جهت مقتضى مشكلى وجود ندارد ، زيرا صلاة مزاحم با ازاله هم\r\n\r\n\r\n","description":"","footnote":"\r\n( 1 ) - مرحوم آخوند يكى از اين دو جواب را در ابتداى همين بحث و جواب ديگرى را پس از فراغت از بحث ترتّب با ذكر « نعم » مطرح كرده است .\r\n","page_name":" 77 ","page_number":77},
  {"content":"\r\n\r\n« قربان كلّ تقي » و « معراج المؤمن » است ولى علّت عدم امر ، وجود مانع است . وجود مزاحم اقوى به ضميمهء عدم امكان اين كه دو ضدّ را در آنِ واحد ، مأمور به قرار دهيم ، مانع از تعلّق امر به صلاة است » . بنابراين علّت عدم تعلّق امر به صلاة براى ما روشن است . علاوه بر اين كه مسألهء مزاحمت صلاة با ازاله و اهميّت ازاله ، تنها در محدودهء تكليف است و آن‌قدر نقش ندارد كه بتواند صلاة را از دايرهء « معراج المؤمن » و « قربان كلّ تقي » خارج كند . آن مقدار كه مزاحمت اقتضا مىكند اين است كه دو ضدّ را در آنِ واحد نمىتوان متعلّق دو تكليف فعلى قرار داد ولى روح صلاة و خاصيت آن و آثار مترتب برآن را از بين نمىبرد . « 1 »\r\n\r\nجواب دوم مرحوم آخوند : « 2 »\r\nبه شيخ بهايى رحمه الله گفته مىشود : ما بعضى از فروض كلام شما را مىپذيريم و آن در جايى است كه از نظر تضيّق و فوريّت فرقى بين وجوب اين دو ضدّ - كه يكى اهمّ و ديگرى مهم و عبادى است - وجود نداشته باشد . مثلًا اگر فرض كنيم كه دو نفس محترمه در حال غرق شدن هستند كه حفظ نفس هر دو واجب است ولى يكى از آنان داراى اهميت است و واجب مهم - برفرض - جنبهء عبادى هم دارد ، در اينجا امر متعلّق به حفظ نفس ، فورى و مضيّق است و فرض اين است كه مكلّف قادر نيست در مقام امتثال هر دو را نجات دهد و بايد يكى را انتخاب كند . حال اگر اهم را انتخاب كرد كه بحثى نيست . اما اگر واجب مهم را انتخاب كرد - و ما فرض كرديم واجب مهم جنبهء عبادى دارد - بر اساس مبناى شيخ بهايى رحمه الله اشكال وارد است ، زيرا ضدّين را نمىتوان در آنِ واحد ، مأمور به قرار داد . پس اگر اهمّ مأمور به شد ، مهم از دايرهء امر خارج است و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 212\r\n( 2 ) - اين جواب را مرحوم آخوند پس از فراغت از مسألهء ترتّب مطرح كرده‌اند . البته ايشان در اين جواب به عنوان مبتكر نيستند بلكه ريشهء اين كلام به محقّق كركى و جماعت ديگرى از علماء ارتباط داد . رجوع شود به : كفاية الاصول ، ج 1 ، ص 219 و 220\r\n","page_name":" 78 ","page_number":78},
  {"content":"\r\n\r\nچون عبادت نياز به امر دارد پس حكم به بطلان عمل عبادى او مىشود . اما در مورد مثال معروف بحث ما يعنى مسألهء صلاة و ازاله ، بحث ما در جايى نيست كه وجوب هر دو مضيّق و فورى باشد ، زيرا در صورت فوريت و تضيّق وجوبِ هر دو « 1 » كسى نمىگويد : « ازاله واجب اهم و صلاة واجب مهم است » . اهميتى كه ما براى ازاله قائليم در صورت فوريت ازاله و عدم فوريت نماز - به جهت توسعهء وقت آن - مىباشد . مرحوم آخوند گويا به شيخ بهايى رحمه الله مىگويد : در اينجا آنچه مزاحم با ازاله است نفس طبيعت صلاة نيست بلكه يكى از مصاديق صلاة است كه در اين فاصلهء زمانى مىتواند تحقّق پيدا كند . و آن عبارت از مصداقى است كه پس از ورود به مسجد و مواجه شدن با نجاست مسجد ، تحقق پيدا كرده و مانع از ازاله شده است . در نتيجه اين مصداق از دايرهء طبيعت صلاة - با وصف مأمور به بودن « 2 » - خارج است و به عبارت ديگر : « اين فرد از صلاة از مصداق « أقيموا الصلاة » خارج است » . ولى ارتباط امر با طبيعت صلاة به قوّت خودش باقى است . اما نكتهء مهم اين است كه دليل مصداق نبودن اين فرد براى طبيعت مأمور بها براى ما روشن است ، زيرا ما مىدانيم كه علّت مصداق نبودن ، وجود خلل يا مفسده در صلاة نيست بلكه همهء خصوصيات نماز صحيح در آن وجود دارد و تنها مانعى كه بر سر راه آن وجود دارد مزاحم بودن آن با يك واجب اهم و اقوى است و چنين مزاحمتى فقط در محدودهء امر نقش دارد ، يعنى سبب مىشود كه امر از مزاحم غير اهم برداشته شود و آن‌قدر تأثير ندارد كه مصلحت و محبوبيت را از واجب غير اهم سلب كند ، زيرا اگر امر به ضدّين در آنِ واحد امكان داشت ، مولا مىتوانست هم به ازاله و هم به صلاة امر كند ، چون هر دو داراى مصلحت لازم الاستيفاء هستند .\r\n\r\n\r\n","description":"","footnote":"\r\n( 1 ) - مثل اين كه در آخر وقت وارد مسجد شود و نماز خود را نخوانده باشد و مواجه با نجاست مسجد بشود .\r\n( 2 ) - نه اين كه مصداق اصل طبيعت نباشد .\r\n","page_name":" 79 ","page_number":79},
  {"content":"\r\n\r\nحال با قبول اين مطلب شيخ بهايى رحمه الله كه عبادت نياز به امر دارد ، مرحوم آخوند به ايشان مىگويد : شخصى كه يك ساعت بعد از ظهر وارد مسجد شده و بلافاصله مشغول نماز شده چرا نتواند نماز را به داعى امر اتيان كند ؟ مگر « أقيموا الصلاة » كنار رفته است ؟ ممكن است گفته شود : اين مصداق نمىتواند مأمور به باشد . مىگوييم : آنچه متعلّق امر قرار مىگيرد ، طبيعت است نه مصداق . و ما اين مطلب را بحث خواهيم كرد كه اوامر و نواهى به طبايع تعلّق مىگيرند . حتى در نمازى كه مزاحم با ازاله نيست ، ما نماز را به داعى امر متعلّق به طبيعت صلاة مىخوانيم نه به داعى امر متعلّق به همين فرد از صلاة . آنچه مأمور به است ، طبيعت و كلّى است نه فرد . در نتيجه در ما نحن فيه هيچ مانعى ندارد كه صلاة را به داعى امر متعلّق به طبيعت صلاة اتيان كند . هرچند ما در عبادت ، نياز به داعى امر و وجود امر داشته باشيم . « 1 » نكته : اين جواب - در واقع - جوابى فى الجملة است يعنى حرف شيخ بهايى رحمه الله را در بعضى از فروض پذيرفته و در بعضى از فروض نپذيرفته است .\r\n\r\nجواب سوّم از كلام شيخ بهايى رحمه الله :\r\nاين جواب همان مسألهء معروف ترتّب است كه از مسائل مشكل علم اصول است .\r\nما در اينجا تصويرى از ترتّب به عنوان جواب شيخ بهايى رحمه الله مطرح مىكنيم سپس مسألهء ترتب را به طور مبسوط مورد بحث قرار مىدهيم . تصوير مسألهء ترتّب كلمهء ترتب به معناى طوليت است . يعنى اين دو امر در عرض يكديگر نيستند بلكه در طول يكديگرند . قائل به ترتّب مىخواهد در مقابل شيخ بهايى رحمه الله بگويد : حتّى در جايى كه اهم و مهم هر دو مضيّق باشند - كه در جواب دوم ، حرف شيخ بهايى رحمه الله در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 219 و 220\r\n","page_name":" 80 ","page_number":80},
  {"content":"\r\n\r\nمورد آن پذيرفته شد - شما كه مىگوييد : « صحّت عبادت نياز به امر دارد » ما براى شما امر درست مىكنيم . شما كه نگفتيد : « امر آن بايد در عرض امر به اهم باشد » . در عرض بودن ، نقشى در صحت عبادت ندارد . آنچه در صحت عبادت معتبر است اين است كه خودش امر داشته باشد خواه اين امر در عرض امر به اهم باشد يا در طول آن . قائل به ترتّب ، در ارتباط با كيفيت درست كردن امر نسبت به واجب مهم مىگويد :\r\nما قبول داريم كه دو ضدّ در رتبهء واحده نمىتوانند متعلّق امر قرار گيرند ، زيرا امتثال امر به ضدّين در آنِ واحد ، براى مكلّف ممتنع است . ولى در اينجا بين امر به مهم و امر به اهم اختلاف رتبه وجود دارد و اين‌ها در عرض واحد نيستند ، چون امر متعلّق به واجبِ اهمّ ، آن را به صورت واجب مطلق مطرح كرده و هيچ‌گونه قيد و شرطى همراه آن نيست . ولى امر متعلّق به واجب مهم ، آن را به صورت واجب مشروط مطرح كرده است ، البته واجب مشروطى كه شرط آن حاصل شده است نه اين كه بعداً حاصل شود . ولى آيا شرط آن چيست ؟ شرط را به دو صورت مىتوانيم مطرح كنيم : 1 - عزم مكلّف بر عصيان امر به واجب اهم . يعنى مكلف وقتى وارد مسجد شد و متوجه نجاست مسجد گرديد ، مىدانست كه ازالهء نجاست براى او وجوب فورى دارد و واجب اهم است ولى تصميم گرفت اين وجوب را مخالفت كند . در اين صورت مولا به صورت يك واجب مشروط مىگويد :\r\n« أقم الصلاة إن عزمت على عصيان الأمر بالإزالة » . در اينجا ، عنوان عصيان متأخر از تكليف است . پس عزم بر عصيان هم متأخّر از تكليف است . اگر تكليف « أزل النجاسة عن المسجد » وجود نداشت ، معنا نداشت كه كسى عزم بر عصيان آن داشته باشد . و چون شرط وجوب صلاة عبارت از عزم بر عصيان امر به ازاله است بنابراين امر به صلاة هم رتبه‌اش متأخر از امر به ازاله است .\r\nبنابراين ما مىتوانيم بگوييم : « از نظر زمان ، تأخّر و تقدّمى وجود ندارد . در همان زمان وجوب ازاله ، وجوب اقامهء صلاة هم هست ولى رتبهء اين دو با هم فرق دارد » .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاگر ما « أقم الصلاة » را به اين صورت مشروط كنيم ، عزم بر عصيان به عنوان شرط مقارن مطرح است ، يعنى مانند « إن جاءك زيدٌ فأكرمه » است كه مقارن با مجىء زيد ، اكرام هم وجوب پيدا مىكند . 2 - عصيان امر به واجب اهمّ . يعنى شرط وجوب صلاة اين است كه امر به ازاله در خارج مورد عصيان مكلّف قرار گيرد . ممكن است گفته شود : تحقّق معصيت در خارج ، نياز به زمان دارد . ممكن است مكلّف وقتى وارد مسجد مىشود ابتدا عزم بر معصيت كند ولى سپس پشيمان شده و مشغول ازالهء نجاست شود . در اينجا عصيانى تحقق پيدا نكرده است . عصيان در صورتى تحقق پيدا مىكند كه زمانى كه ظرفيت براى امكان ازاله دارد ، سپرى شود ولى مكلّف ازاله را انجام ندهد . در پاسخ مىگوييم : ترديدى نيست كه عصيان - از نظر زمان - متأخّر از امر به ازاله است ولى ما شرطيت اين عصيان را براى « أقم الصلاة » به صورت شرط متأخر قرار مىدهيم . يعنى عصيانى كه در نيم ساعت بعد واقع مىشود ، شرطيت دارد براى اين كه الآن اقامهء نماز واجب باشد . همهء موارد شرط متأخر به‌همين‌صورت است . مثلًا در بيع فضولى اگر ما اجازه را كاشف و كشف را هم كشف حقيقى بدانيم ، معنايش اين است كه اگر امروز بيع فضولى واقع شد و يك ماه بعد مالك اجازه كرد ، آن اجازه تأثير مىكند در اين كه بيع فضولى از هنگام وقوعش تأثير در تمليك يا تملّك داشته است . به گونه‌اى كه اگر متبايعين عالم باشند كه مالك يك ماه بعد اجازه خواهد كرد ، از همين‌الان مىتوانند در مبيع و ثمن تصرف كنند . در اينجا شرطيت اجازه - بنا بر كشف حقيقى - به نوع شرط متأخر است . حال در ما نحن فيه نيز ممكن است گفته شود : مولا وقتى « أقم الصلاة » را مىگويد ، شرطش « عزم بر عصيان » نيست بلكه خود « عصيان » است . خلاصه اين كه قائل به ترتب مىگويد : « امر به اهم به نحو واجب مطلق و امر به\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمهم به نحو واجب مشروط است ولى شرط آن را اگر « عزم بر عصيان » بدانيم به نحو شرط مقارن بوده و اگر خود « عصيان خارجى » بدانيم به نحو شرط متأخر است . ولى با توجه به اين كه عصيان و عزم بر عصيان در رتبهء متأخر از امر به ازاله مىباشند ، امر به صلاة هم در رتبهء متأخر از امر به ازاله و در طول آن خواهد بود » .\r\n\r\nپاسخ مرحوم آخوند از قائلين به ترتّب :\r\nمرحوم آخوند كه از جملهء منكرين ترتب است و حتى آن را ممتنع مىداند ، در پاسخ قائلين به ترتّب مىگويد : اين ترتب و طوليت و تقدّم و تأخّر رتبى را كه شما از راه اطلاق و اشتراط درست كرديد ، نتيجه‌اش اين است كه شما توانستيد رتبهء امر به مهم را متأخر از رتبهء امر به اهم قرار دهيد ، معناى اين تأخر اين است كه در رتبهء امر به اهم ، امر به مهم وجود ندارد . همان‌طور كه نتيجهء تقدّم رتبى علت بر معلول اين است كه معلول در رتبهء علت وجود ندارد . مرحوم آخوند مىفرمايد : ما اين مطلب را قبول مىكنيم ولى از شما سؤال مىكنيم كه وقتى عصيان - به نحو شرط متأخر - و يا عزم بر عصيان - به نحو شرط مقارن - وجود پيدا كرد و امر به مهم فعليت پيدا كرد ، آيا امر به اهم باقىمانده يا از بين رفته است ؟ اگر بگوييد : امر به اهم ساقط شده است . مىگوييم : در بحث مربوط به مسقطات امر ، مقرّر است كه سقوط امر به يكى از اين سه چيز است : 1 - اطاعت آن امر . 2 - عصيان آن امر . 3 - ارتفاع موضوع تكليف . مثلًا اگر مسلمانى از دنيا برود ، تجهيز او بر ديگران واجب است ولى اگر قبل از تجهيز ميّت ، سيلْ او را با خود ببرد و از اختيار مردم خارج شود ، تكليفْ با از بين رفتن موضوع آن ساقط مىشود .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nدر حالى كه در ما نحن فيه هيچ‌يك از مسقطات سه‌گانهء فوق در ارتباط با امر به ازاله تحقق ندارند ، زيرا روشن است كه امر به ازاله ، اطاعت نشده است . و از راه عصيان هم نمىتوان سقوط امر به ازاله را ثابت كرد ، چون : اگر شرط امر به صلاة را عبارت از عزم بر عصيان امر به ازاله بدانيم ، روشن است كه عزم بر عصيان ، مسقط تكليف نيست . و اگر شرط امر به صلاة را عبارت از نفس عصيان امر به ازاله بدانيم ، باز هم در اينجا تكليف ساقط نشده است ، زيرا عصيان در جايى مسقط تكليف است كه به نحو شرط مقارن مطرح باشد يعنى بايد در خارج عصيان تحقق پيدا كند تا تكليف ساقط شود . در حالى كه شما عصيان امر به ازاله را به عنوان شرط متأخر براى تحقق امر به صلاة قرار داديد و تحقق عصيان در يك ساعت بعد موجب سقوط تكليف در زمان قبل از آن نيست . به عبارت ديگر : عصيان در شرطيّتش براى امر به مهم ، به نحو شرط متأخر و در مسقطيّتش نسبت به تكليف به نحو شرط مقارن مطرح است . از طرفى موضوع تكليف هم از بين نرفته است . يعنى فرض در جايى نيست كه مثلًا اين شخص وقتى وارد مسجد شد ، همين‌كه متوجّه نجاست شد و تصميم بر ازاله گرفت فوراً شخص ديگرى اقدام به ازاله نمايد و موضوع امر به ازاله را منتفى كند . در نتيجه مرحوم آخوند مىفرمايد : در رتبهء امر به اهم ، امر به مهم وجود ندارد ولى در رتبهء امر به مهم ، امر به اهم وجود دارد و چيزى كه موجب سقوط آن باشد وجود پيدا نكرده است پس در اين رتبه ، امر به ضدّين تحقق پيدا كرده است يكى به عنوان واجب مطلق و ديگرى به عنوان واجب مشروطى كه شرطش حاصل است . در حالى كه فرض اين است كه ازاله و صلاة ، ضدّان و غير قابل اجتماع هستند و امر به ضدّين هم غيرممكن است . در اينجا گويا كسى بر مرحوم آخوند اشكال كرده مىگويد : در ما نحن فيه خصوصيتى وجود دارد كه مانعى از امر به ضدّين نيست . آن خصوصيت اين است كه شرطى كه امر به مهم مشروط به آن است - يعنى عصيان يا عزم بر عصيان - چيزى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاست كه با سوء اختيار مكلّف تحقق پيدا كرده است . مكلّف مىتوانست اين شرط را اختيار نكند تا گرفتار تكليف ضدّين نشود . بنابراين او خودش زمينهء تكليف به ضدّين را فراهم كرده است نه اين كه مولا مستقيماً او را مأمور به ضدّين كرده باشد . مرحوم آخوند در پاسخ مىگويد : مسألهء استحالهء امر به ضدّين چيزى است كه به مولا و حكمت او ارتباط دارد . مولاى حكيم نمىتواند امر به ضدّين بنمايد ، خواه منشأ آن سوء اختيار مكلّف باشد يا چيز ديگر . حتى اگر مسألهء سوء اختيار مكلّف را هم كنار بگذاريم ، مثلًا فرض كنيم مولا بگويد : اگر امروز ظهر فلان غذا را خوردى ، بايد در آنِ واحد ، اين جسم را هم به رنگ سفيد رنگ‌آميزى كنى و هم به رنگ سياه . آيا مىتوان گفت : « در اينجا چون ضدّين مشروط به شرطى شده كه در اختيار مكلّف است ، امر به ضدّين اشكالى ندارد ؟ » روشن است كه استحالهء امر به ضدّين چيزى نيست كه در ارتباط با مكلّف باشد . استحالهء امر به ضدّين چيزى است كه عقل در مورد آن - به نحو اطلاق مىگويد : « چنين چيزى از مولاى حكيم محال و قبيح است » . استحالهء امر به ضدّين ، ضابطه‌اى كلّى است و با مقام مولا و حكيم بودن او منافات دارد و استحالهء آن ، هيچ قيد و شرطى هم ندارد . خلاصه : مرحوم آخوند معتقد به استحالهء ترتب است ، زيرا اگرچه در رتبهء امر به اهم ، امر به مهم وجود ندارد ، ولى در رتبهء امر به مهم ، هر دو وجود دارند و اين مستلزم طلب ضدّين در رتبهء امر به مهم است و چنين چيزى محال است . « 1 »\r\n\r\nتحقيق پيرامون مسألهء ترتب\r\nيادآورى : در بحث گذشته تصوير ترتّب و هدف قائلين به ترتب مطرح گرديد .\r\nقائلين به ترتب مىخواستند در زمان وجوب ازاله و ترك آن ، امرى براى صلاة درست\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 212 - 218\r\n","page_name":" 85 ","page_number":85},
  {"content":"\r\n\r\nكنند كه از نظر زمان مقارن با امر به ازاله و از نظر رتبه متأخر از آن است . به گونه‌اى كه اگر كسى به جاى ازاله ، اشتغال به نماز پيدا كرد ، نماز او صحيح باشد اگرچه ما در صحت عبادت ، امر لازم داشته باشيم ، زيرا از طريق ترتب ، امر تحقّق پيدا مىكند . ولى بحث ترتب بحثى دقيق است كه ما بايد همهء جوانب آن را مورد بررسى قرار دهيم :\r\n\r\nآيا شرطى كه در ارتباط با واجب مهم مطرح است ، شرط شرعى است يا عقلى ؟\r\n« 1 » روشن است كه اين شرط نمىتواند به عنوان شرط عقلى باشد ، زيرا شرط عقلى ملاك لازم دارد . اگر عقلْ قدرت را شرط تكليف مىداند ، براى اين است كه مىگويد :\r\n« كسى كه قدرت ندارد ، تكليف نمىتواند متوجّه او بشود » و در ما نحن فيه يك چنين ملاكى وجود ندارد . ولى در اينجا لازم است نسبت به هر دو بحث كنيم .\r\n\r\n1 - شرط شرعى\r\nاگر كسى بگويد : اين شرط ، شرعى است . مىگوييم : اوّلًا : شرايط شرعى را بايد شارع بيان كند و ما چنين شرطى در شريعت نمىيابيم .\r\nدر كجاى كتاب و سنت گفته شده است : « أقم الصلاة إن عصيت الأمر بالإزالة » يا « إن عزمت على عصيان الأمر بالإزالة » ؟ ثانياً : اين شرط در ما نحن فيه خصوصيتى دارد كه نمىتواند به عنوان شرط شرعى باشد ، يعنى چنين چيزى ثبوتاً ممتنع است . توضيح اين مطلب متوقف بر بيان سه مقدّمه است كه هرچند دو مقدّمهء آن از مباحث اصولى آيندهء ماست ولى در اينجا ناچاريم اشاره‌اى به آنها داشته باشيم :\r\n\r\n\r\n","description":"","footnote":"\r\n( 1 ) - شرط شرعى مانند استطاعت نسبت به وجوب حجّ و زوال شمس نسبت به وجوب صلاة ظهر و عصر . و شرط عقلى مانند قدرت كه - بنا بر معروف - شرط عقلى براى تكليف است . اگرچه ما بعداً حساب ديگرى براى قدرت باز مىكنيم .\r\n","page_name":" 86 ","page_number":86},
  {"content":"\r\n\r\n\r\nمقدّمهء اوّل : آيا تكاليف الهى - اعم از اوامر و نواهى به طبايع و ماهيات تعلّق مىگيرد يا به افراد ؟\r\nافراد يعنى وجودات ماهيت به ضميمهء خصوصيات فرديه و عوارض شخصيّه . محقّقين از اصوليين معتقدند : اوامر و نواهى به طبايع تعلّق مىگيرد ، و اصولًا دايرهء تعلّق حكم ، همان دايرهء طبايع و عناوين و مفاهيم است . ما نيز به تبعيت از آنان همين نظريه را قبول داريم . « 1 »\r\n\r\nمقدّمهء دوّم : آيا معناى اطلاق چيست ؟\r\nمرحوم آخوند معنايى را براى اطلاق مطرح كرده كه مورد قبول محقّقين واقع نشده است . ايشان در مورد اطلاق - خصوصاً شمولى - مىفرمايد : اطلاق عبارت از اين است كه مولا سريان طبيعت را در ارتباط با همهء افراد لحاظ كرده باشد . « 2 » محقّقين دو اشكال بر مرحوم آخوند وارد كرده‌اند : « 3 » 1 - اشكال نقضى : در اين صورت ، چه فرقى بين عموم و اطلاق وجود دارد ؟ در عموم هم مولا سريان حكم را نسبت به همهء افراد لحاظ كرده است . ممكن است كسى بگويد : فرق بين عام و مطلق اين است كه دلالت عام بر سريان ، به دلالت وضعى لفظى و دلالت مطلق به دلالت عقلى و از راه مقدّمات حكمت است . مىگوييم : اين حرف قابل قبول است ولى اختلاف طريق سبب نمىشود كه بين عموم و اطلاق فرق گذاشته شود در حالى كه اصل معناى عموم و اطلاق يك چيز باشد .\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 221 - 223 و نهاية الأفكار ، ج 1 ، ص 380 - 381\r\n( 2 ) - كفاية الاصول ، ج 1 ، ص 376\r\n( 3 ) - رجوع شود به : الفصول الغرويّة في الاصول الفقهية ، ص 218\r\n","page_name":" 87 ","page_number":87},
  {"content":"\r\n\r\n2 - اشكال حلّى : اصولًا لحاظ سريان در ارتباط با ماهيت ، غير معقول است ، زيرا ملاكى براى آن وجود ندارد . براى بيان اين مطلب ، آيهء شريفهء « أحَلَّ اللّهُ البيعَ » را مورد بحث قرار مىدهيم . « 1 » بعضى از اصوليين معتقدند مفرد معرّف به « ال » مانند جمع محلّى به « ال » به دلالت وضعى دلالت بر عموم مىكند . طبق اين معنا آيهء شريفهء « أحَلَّ اللّهُ البيعَ » مصداق مطلق نخواهد بود بلكه مصداق عام خواهد بود . ولى محقّقين از اصوليين عقيده دارند مفرد معرف به « ال » دلالت بر عموم ندارد بلكه اين « ال » براى تعريف جنس است . يعنى فقط لفظ را معرفه مىكند اما تعريف آن در ارتباط با ماهيت و جنس است . بنابراين مبنا وقتى « البيع » در آيهء شريفه به عنوان يك ماهيت مطلق محكوم به حلّيت شد و حلّيت آن‌هم وضعى بود « 2 » نه تكليفى ، بايد ببينيم آيا موضوع له كلمهء بيع چيست ؟ همان‌طور كه كلمهء انسان براى ماهيت انسان - كه عبارت از جنس و فصل است - وضع شده ، كلمهء بيع هم براى ماهيت بيع وضع شده است . « 3 » در ماهيت ، حتى عنوان وجود هم دخالت ندارد . كسى نمىتواند در جنس يا فصل ماهيت ، وجود را اخذ كند . فقط در مورد خداوند متعال است كه ماهيت و وجود يكسان هستند ولى در ممكنات بين ماهيت و وجود مغايرت تحقّق دارد . البته مغايرت به معناى منافات نيست بلكه به معناى اثنينيّت است ، يعنى ماهيتْ چيزى و وجودْ چيز ديگرى است . به همين\r\n\r\n\r\n","description":"","footnote":"\r\n( 1 ) - با توجه به اين كه اطلاق در « أعتق الرقبة » اطلاق بدلى است ، مثال « أحَلَّ اللّهُ البيعَ » را مطرح كرديم كه شمولى و روشن‌تر است .\r\n( 2 ) - به اين معنا كه خداوند بيع را امضا كرده و حكم به صحت آن نموده است .\r\n( 3 ) - كارى نداريم به اين كه انسان يك واقعيت تكوينى و بيع واقعيتى اعتبارى است ، زيرا چنين چيزى ربطى به بحث ما ندارد .\r\n","page_name":" 88 ","page_number":88},
  {"content":"\r\n\r\nجهت - كه وجودْ خارج از دايرهء ماهيت است گفته مىشود : « فلان ماهيتْ وجود دارد » و يا « فلان ماهيتْ وجود ندارد » . و به همين دليل حمل در قضيّهء « الإنسان موجود » نمىتواند حمل اوّلى ذاتى باشد ، زيرا بين موضوع و محمول اتحاد ماهوى تحقق ندارد ، بخلاف « الإنسان حيوان ناطق » كه حمل آن حمل اوّلى ذاتى است ، زيرا بين موضوع و محمول اتحاد ماهوى تحقق دارد . پس وجودْ خارج از ماهيت انسان است . اما افراد انسان عبارتند از ماهيتى كه هم وجود دارد و هم - مقارن با اين وجود - عوارض و خصوصيات فرديّه تحقق دارد . با توجه به آنچه گفته شد ، لفظ انسان در لغت براى ماهيت انسان وضع شده است و چيزى كه براى ماهيت وضع شده نمىتواند ابتداءً حكايت از اصل وجود و تعدد وجود داشته باشد چه رسد به عوارض شخصيّه‌اى كه هر فردى از افراد اين ماهيت به همراه خود دارد . به عبارت ديگر انسان روى چه ملاكى مىتواند حكايت از زيد بكند ؟ انسان براى ماهيت وضع شده و ماهيتْ غير از وجود است . علاوه بر اين كه فردْ عبارت از وجود به ضميمهء خصوصيات فرديه است نه اين كه عبارت از مجرّد وجود باشد . به‌همين‌جهت مرحوم آخوند در بعضى از بحث‌هاى آينده اين قاعدهء فلسفى را مطرح كرده است : « الماهية من حيث هي هي ليست إلّا هي لا موجودة و لا معدومة ، لا مطلوبة و لا غير مطلوبة » . « 1 » يعنى به لحاظ عالم ماهيت و اجزاء آن ، نه وجودْ جزء ماهيت است نه عدم . « 2 » در اين صورت چگونه مىتوان گفت : « ماهيت انسان دلالت بر وجود مىكند ، آن‌هم وجودات متعدده همراه با خصوصيات فرديّهء آنها » ؟ انسان نه به دلالت مطابقه بر فرد دلالت مىكند و نه به دلالت تضمن و نه به دلالت التزام . وجودْ نه تمام موضوع له انسان است نه جزء آن و نه خارج لازم آن . در فلسفه گفته شده\r\n\r\n\r\n","description":"","footnote":"\r\n( 1 ) - مرحوم آخوند در بحث‌هاى آينده اين مطلب فلسفى را مطرح كرده و برداشت غير صحيحى از آن نموده است كه ما آن را متذكر خواهيم شد ولى اصل مطلب مورد قبول ماست .\r\n( 2 ) - البته به لحاظ حمل شايع صناعى ، ماهيتِ ممكن نمىتواند نه موجود باشد و نه معدوم ، چون حمل شايع به لحاظ تحقّق و عدم تحقّق در خارج است .\r\n","page_name":" 89 ","page_number":89},
  {"content":"\r\n\r\nاست : « نسبت ماهيتِ ممكن با وجود و عدم مساوى است » و چنين چيزى - حتى به دلالت التزاميه هم نمىتواند بر وجود دلالت كند . در نتيجه از مرحوم آخوند سؤال مىكنيم : شما كه اطلاق در مثل « أحَلَّ اللّهُ البيعَ » « 1 » را به معناى سريان و شمولْ نسبت به همهء افراد قرار مىدهيد ، آيا اين سريان و شمول از كجا آمده است ؟ روشن است كه سريان و شمول ، هيچ ارتباطى با موضوع له لفظ بيع ندارد . نه تمام موضوع له ، نه جزء موضوع له و نه ملازم با موضوع له آن است . لذا وقتى شما اطلاق را اين گونه معنا مىكنيد ، دو اشكال به آن وارد است : 1 - فرقى بين اطلاق و عموم باقى نمىماند . 2 - لحاظ سريان و شمول در ارتباط با ماهيت ، غير معقول است ، زيرا ملاكى براى آن وجود ندارد . نظر محققين در ارتباط با اطلاق : محققين معتقدند : وقتى مولاى عاقل مختار حكيم ، طبيعت بيع را متعلّق حكم خود قرار داده و مقدمات حكمت هم تمام باشد ، « 2 » در مىيابيم كه در اين حكم ، چيزى غير از ماهيت بيع نقش ندارد . مثلًا اگر عربيت در صيغهء بيع اعتبار داشت ، بر مولا لازم بود كه آن را مطرح كند . بنابراين تمام الموضوع براى حكم به حلّيت ، نفس طبيعت بيع است و سريان و شمول و خصوصيات فرديه و امثال آن نقشى ندارد . پس ما هرجا شك در تقييد داشته باشيم به اين اطلاق تمسك مىكنيم . البته معناى تمسك به اطلاق در مورد شك در تقييد اين نيست كه معناى اطلاق به عموم برمىگردد . بلكه معنايش اين است كه مولا تمام الموضوع براى حكم به حليت را نفس طبيعت بيع قرار داده است .\r\n\r\n\r\n","description":"","footnote":"\r\n( 1 ) - مرحوم آخوند مثال « أعتق الرقبة » - كه اطلاق آن بدلى است - را مطرح كردند و ما با توجه به روشن‌تر بودن مثال اطلاق شمولى آيهء شريفهء « أحلَّ اللّهُ البيعِ » را مطرح كرديم .\r\n( 2 ) - يعنى مولا در مقام بيان باشد ، قدر متيقّن در مقام مخاطب وجود نداشته باشد و قرينه بر تقييد هم در كار نباشد .\r\n","page_name":" 90 ","page_number":90},
  {"content":"\r\n\r\n\r\nمقدّمهء سوّم : ما ابتدا بايد مثال معروف بحث ترتب را مورد بررسى قرار دهيم سپس از آن نتيجه‌گيرى كنيم .\r\nدر اين مثال گفته مىشود : ما يك مأمور به داريم بنام ازالهء نجاست از مسجد و يك مأمور به ديگر بنام اقامهء صلاة . حال سؤال مىشود : آيا تزاحم بين صلاة و ازالهء نجاست در چه مرحله‌اى تحقق دارد ؟ روشن است كه اين مزاحمت مربوط به مقام ماهيت و طبيعت نيست ، زيرا اگر تزاحم مربوط به ماهيّت باشد ، لازمه‌اش اين است كه تزاحم دائمى و هميشگى بوده و اين دو هيچ‌گاه قابل اجتماع نباشند ، همان‌طور كه مزاحمت بين ناطقيت و ناهقيت اين‌گونه است . در حالى كه ما مىبينيم در مقام ماهيت ، نه تنها مزاحمتى بين صلاة و ازاله وجود ندارد بلكه در بعضى از افراد ماهيت هم مزاحمتى وجود ندارد . مثلًا اگر كسى قبل از وقت نماز يا بعد از خواندن نمازش وارد مسجد شد و مواجه با آلودگى مسجد شد ، تكليفى جز وجوب ازالهء نجاست از مسجد متوجه او نيست . و يا اگر كسى وارد مسجد شود و متوجه آلودگى مسجد نشود ، چه نماز بخواند يا نخواند ، تزاحمى در كار نيست . بنابراين تزاحم فقط در ارتباط با بعضى از افراد ماهيت صلاة و ماهيت ازاله تحقق دارد ، و آن در جايى است كه بعد از دخول وقت وارد مسجد شود و نماز خود را نخوانده باشد و متوجه نجاست مسجد هم بشود . از اينجا درمىيابيم كه مسألهء تزاحم صلاة با ازاله ، تزاحمى مقطعى و فردى است و مربوط به بعضى از حالات است ، نه اين كه مربوط به ماهيت باشد . ما وقتى در ماهيت انسان به كلمهء ناطق به عنوان فصل مميّز برخورد مىكنيم همان‌جا به معاند توجه كرده و مثلًا مىگوييم : « ناطق در مقابل ناهق است » . اما وقتى ماهيت صلاة را بررسى مىكنيم ، اصلًا مسألهء مزاحمت صلاة با ازاله به ذهن ما نمىآيد . و يا وقتى در باب احكام مسجد ، مسألهء وجوب ازالهء نجاست از مسجد را بررسى مىكنيم ، اصلًا مسألهء مزاحمت آن با صلاة به ذهن ما نمىآيد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nنتيجهء مقدّمات سه‌گانه : از آنچه گفته شد نتيجه مىگيريم كه در « أقيموا الصلاة » : اوّلًا : امر ، به طبيعت تعلّق گرفته است نه به افراد و مصاديق و خصوصيات فرديّه . ثانياً : معناى اطلاق « أقيموا الصلاة » لحاظ سريان حكم نسبت به همهء افراد صلاة و خصوصيات فرديّه صلاة نيست بلكه اطلاق به اين معناست كه فقط نفس اين عنوان ، موضوع براى حكم به وجوب اقامه است و در مقام تعلّق حكم ، چيز ديگرى مدخليت ندارد . در مورد ازاله نيز امر به طبيعت ازاله تعلّق گرفته و معناى اطلاق اين است كه نفس ازاله تمام الموضوع براى حكم به وجوب است بدون اين كه چيز ديگرى نقش داشته باشد . ثالثاً : مزاحمت ، در ارتباط با طبيعت نيست ، بلكه در ارتباط با بعضى از افراد و بعضى از حالات است . در اين صورت سؤال مىكنيم : وقتى شارع حكم را به ماهيت متعلّق كرده و اطلاق را هم به همان معناى ما معنا كرده ، يعنى نفس اين عنوان ، موضوع حكم قرار گرفته و در مقام تعلّق حكم ، چيز ديگرى - مثل خصوصيات فرديه - نقش ندارد ، چگونه ممكن است بگويد : « أقم الصلاة » مشروط به عصيان امر به ازاله - يا عزم بر عصيان امر به ازاله - است ؟ چنين چيزى علاوه بر اين كه در آيه يا روايتى وارد نشده و در مقام اثبات نمىتوان دليلى براى آن اقامه كرد ، از نظر مقام ثبوت هم امكان ندارد ، يعنى در حقيقت ، اگر در اينجا يك دليل شرعى هم اين حرف را بزند ما به عنوان امر غير معقولى تلقى مىكنيم ، زيرا با آن مقدّمات ، منافات دارد . اين غير از مسألهء استطاعت و مسألهء دخول وقت است كه شارع در لسان دليل آنها را به عنوان شرط براى وجوب حج و وجوب صلاة ظهر و عصر قرار داده است . اگر قرار باشد « أقم الصلاة » مشروط به عصيان امر به ازاله - يا عزم بر عصيان امر به ازاله - باشد بايد از هر دو مقدّمهء اوّل يا حد اقل از يكى از آن دو صرف‌نظر كنيم . اگر از مقدّمهء اوّل صرف نظر كنيم ، بايد بگوييم :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n« امر متعلّق به طبيعت صلاة نيست بلكه متعلّق به افراد آن است و از جملهء افراد ، اين فردى از صلاة است كه يكى از خصوصيات فرديه‌اش - علاوه بر ساير خصوصيات فرديه مسألهء مزاحمت با ازاله است » ، در حالى كه ما جميع خصوصيات فرديه را از دايرهء متعلّق امر بيرون كرديم . و اگر از مقدّمهء دوّم صرف نظر كنيم ، بايد بگوييم : « معناى اطلاق همان سريان و شمولى است كه مرحوم آخوند مطرح كردند » . به عبارت ديگر :\r\nاطلاق به اين معناست كه ما از آينهء طبيعت ، به افراد نظر كنيم . در اين صورت ، يكى از افرادى كه نظر مىكنيم ، همان فردى است كه يكى از خصوصياتش عبارت از مسألهء مزاحمت با ازاله است . پس اين فرد - با اين خصوصيت - داخل در دايرهء متعلّق امر است و چون چنين چيزى ممكن نيست پس حتماً اين امر مقيّد به عصيان يا عزم بر عصيان است . در حالى كه نمىتوانيم از مقدّمات مذكور صرف‌نظر كنيم .\r\n\r\n2 - شرط عقلى\r\nيادآورى : بحث در اين بود كه وقتى شما امر « أقم الصلاة » را مشروط به عصيان امر به ازاله يا عزم بر عصيان امر به ازاله مىدانيد آيا اين شرط عقلى است يا شرعى ؟ ما در مورد شرط شرعى بحث مىكرديم . خلاصهء بحث اين شد كه اگر اين شرط بخواهد شرط شرعى باشد ، هم از نظر اثبات داراى اشكال است و هم از نظر ثبوت . ممكن است قائل به اشتراط بگويد : ما اين اشتراط را از راه عقل بدست مىآوريم . يعنى الآن ملاحظه مىكنيم بين ازاله و صلاة تضادّ تحقق دارد و هر دو هم مطلوب مولاست و ازاله هم - به لحاظ فوريتش - اهمّ از صلاة است . « 1 » آن‌وقت گويا عقل مىگويد : چه مانعى دارد كه ما بين اين دو جمع كنيم و حيثيت هر دو را محفوظ نگه داريم ، يعنى امر به ازاله را به صورت واجب مطلق و امر به صلاة را - به لحاظ اهمّ\r\n\r\n\r\n","description":"","footnote":"\r\n( 1 ) - چون بحث ما در جايى است كه وقت نماز ، موسع باشد .\r\n","page_name":" 93 ","page_number":93},
  {"content":"\r\n\r\nنبودن - به صورت واجب مشروط بدانيم و بگوييم : « وجوب صلاة ، مشروط به عصيان امر به ازاله - يا عزم بر عصيان آن - است ؟ » « 1 » همان عقلى كه قدرت را شرط عمومى براى همهء تكاليف قرار داده است ، در اينجا هم براى حفظ حيثيت هر دو واجب مىآيد امر به مهم را مشروط به عصيان امر به اهم - يا عزم بر عصيان آن - مىكند . ظاهراً قائل به ترتب همين شرط عقلى را ادعا مىكند . پاسخ : براى بررسى اين حرف نيز بايد مقدّماتى را مطرح كنيم : « 2 »\r\n\r\nمقدّمهء اوّل : مراتب حكم :\r\nمرحوم آخوند معتقد است : هر حكمى داراى چهار مرتبه است : « 3 » 1 - مرتبهء اقتضاء : يعنى مرتبهء اشتمال واجب بر يك مصلحت كامل و اشتمال حرام بر يك مفسدهء كامل و اشتمال مستحب بر مصلحت راجح و اشتمال مكروه بر مفسدهء مرجوح . 2 - مرتبهء انشاء : يعنى مرتبهء جعل حكم بر وفق اقتضايى كه در مرحلهء اوّل ثابت بود . 3 - مرتبهء فعليت : يعنى حكمى را كه مولا انشاء كرد ، با توجه به شرايطى - مثل علم مكلّف به حكم و قدرت بر امتثال فعليت پيدا مىكند ، يعنى بعث و زجر مولا به مرحلهء اجراء در مىآيد . 4 - مرتبهء تنجّز : يعنى مخالفت با حكمى كه به مرتبهء فعليت رسيده ، موجب\r\n\r\n\r\n","description":"","footnote":"\r\n( 1 ) - اگر عصيان شرط باشد ، به عنوان شرط متأخر و اگر عزم بر عصيان شرط باشد ، به عنوان شرط مقارن است .\r\n( 2 ) - اين مقدّمات ، نه تنها در اينجا بلكه در بسيارى از موارد ديگر هم مورد ابتلاست .\r\n( 3 ) - از بعضى جاهاى كفايه مىتوان مرتبهء پنجم را نيز استفاده كرد ولى آنچه معمولًا مرحوم آخوند در موارد مختلف مطرح مىكند اين است كه حكم داراى چهار مرتبه است .\r\n","page_name":" 94 ","page_number":94},
  {"content":"\r\n\r\nاستحقاق عقوبت است . مشهور علماى اصول گويا به مرحوم آخوند اشكال كرده‌اند كه : اوّلًا : مرتبهء اوّل ، از مراتب حكم نيست ، بلكه در مرتبه‌اى مقدّم بر حكم قرار دارد .\r\nشما مضاف اليه كلمهء اقتضاء را عبارت از حكم قرار داده و مىگوييد : « در فلان چيز ، اقتضاى حكم وجود دارد » يعنى مثلًا مصلحتى صددرجه در آن وجود دارد كه مقتضى حكم وجوبى است . بنابراين نفس اقتضاء را نمىتوان مرتبه‌اى از مراتب حكم دانست . ثانياً : مرتبهء تنجّز نيز از مراتب حكم نيست بلكه در مرتبه‌اى بعد از حكم قرار دارد .\r\nشما تنجّز را اين گونه معنا مىكنيد كه « مخالفت اين حكم موجب استحقاق عقوبت است » . و اين چيزى است كه بعد از تحقق حكم مطرح است و جزء مراتب حكم نيست . پس گويا مشهور علماى اصول به مرحوم آخوند مىگويند : حكم داراى دو مرتبه است : مرتبهء انشاء و مرتبهء فعليت . حال بايد ببينيم آيا اين حرف تا چه حدّى درست است ؟ آيا اين دو مرحله براى هر حكمى ثابت است ؟ اشكال امام خمينى رحمه الله بر مشهور و مرحوم آخوند : حضرت امام خمينى رحمه الله اين معنا را شديداً مورد انكار قرار داده و مىفرمايد : شما ( مرحوم آخوند و مشهور ) مىفرماييد : « ما يك احكام انشائيه‌اى داريم كه اگر مسألهء علم و قدرت در كنار آنها قرار داده شود ، به مرتبهء فعليت مىرسد و الّا در همان مرتبهء انشائيت خود باقى مىماند » . آيا مقصود شما از حكم چيست ؟ الف ) اگر مقصود شما از حكم ، همان احكام مدوّن در كتاب و سنت باشد - كه ظاهراً هم همين است « 1 » - نتيجه‌اش اين مىشود كه احكام مذكور در كتاب و سنت ،\r\n\r\n\r\n","description":"","footnote":"\r\n( 1 ) - زيرا وقتى از انسان سؤال شود حكم نماز چيست ؟ فوراً آيهء « أقيموا الصلاة » را مطرح مىكند . و وقتى از او حكم زكات را بپرسند ، آيهء « آتوا الزكاة » را مطرح مىكند و . . . و همين‌طور احكامى كه به وسيلهء روايات ، از پيامبر صلى الله عليه و آله و ائمه عليهم السلام رسيده است .\r\n","page_name":" 95 ","page_number":95},
  {"content":"\r\n\r\nمربوط به كسى است كه عالم و قادر باشد ، در حالى كه در هيچ‌يك از ادلّهء احكام ، بين عالم و جاهل ، قادر و غير قادر فرقى گذاشته نشده است . در تمام فقه فقط دو مورد پيدا شده كه طبق روايات ، بين عالم و جاهل فرق گذاشته شده است : مسألهء جهر و اخفات و مسألهء قصر و اتمام . اگر كسى جاهل به وجوب جهر يا اخفات باشد و نماز جهرى را به صورت اخفات يا نماز اخفاتى را به صورت جهر بخواند ، مانعى ندارد . و نيز اگر كسى جاهل به وجوب قصر يا اتمام باشد و در موضع قصر ، نماز خود را تمام يا در موضع اتمام ، نماز خود را قصر بخواند ، مانعى ندارد . ولى در غير اين دو مورد ، فرقى بين عالم و جاهل ، قادر و عاجز گذاشته نشده است . ممكن است كسى بگويد : چگونه شما مىگوييد : « أقيموا الصلاة » گريبان جاهل و عاجز را هم مىگيرد ؟ آيا عقلًا چنين چيزى درست است ؟ امام خمينى رحمه الله در پاسخ مىفرمايد : مستند برائت عقليه ، قاعدهء قبح عقاب بلابيان است . علت اين كه قاعده را به اين صورت مطرح كرده‌اند و به جاى آن نگفته‌اند : « قبح تكليف بلابيان » ، اين است كه عقل مىگويد : اگر مولا تكليفى داشته باشد و مكلّف ، جاهل به آن تكليف باشد ، معناى جهل اين نيست كه مكلّف از دايرهء تكليف خارج است . بلكه او هم داخل در دايرهء تكليف است ولى جهلْ اين اثر را دارد كه اگر انسان مخالفت كند ، بر مولا قبيح است كه او را مؤاخذه و عقاب كند . بنابراين « تكليف بلابيان » قبحى ندارد ، آنچه قبيح است « عقاب بلابيان » است . قبح مؤاخذهء جاهل ، كاشف از نبودن تكليف نيست . در مورد عجز هم همين‌طور است . عقل مىگويد : « مؤاخذهء كسى كه عاجز از امتثال تكليف مولاست بر مولا قبيح است » ولى عقل اصل توجيه تكليف نسبت به او را غير صحيح نمىداند . در نتيجه امام خمينى رحمه الله مىفرمايد : مسألهء علم و قدرت ، شرط تكليف نيست بلكه نبودن هركدام ، به عنوان عذرى است كه جلوى مؤاخذهء مولا را مىگيرد . ب ) اگر مقصود شما ( مرحوم آخوند و مشهور ) از حكم ، عبارت از ارادهء مولا باشد ،\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nكه در مورد احكام شرعيه ، همان ارادهء تشريعيهء خداوند است . « 1 » لازمهء اين حرف اين است كه ارادهء تشريعيه - به اعتبار حالات مكلّف - تغيير و تبدّل پيدا كند . يعنى وقتى مكلّفْ عالم شد ، ارادهء تشريعيه وجود داشته باشد و وقتى فراموش كرد ، ارادهء تشريعيه كنار برود . وقتى قدرت پيدا كرد ، ارادهء تشريعيه بيايد و وقتى عاجز شد ، اراده تشريعيه كنار برود . روشن است كه نمىتوان چنين چيزى را در مورد اراده تشريعيهء خداوند ملتزم شد .\r\n\r\nنظريه امام خمينى رحمه الله در ارتباط با حكم :\r\nامام خمينى رحمه الله پس از اشكال بر مرحوم آخوند و مشهور نظريه خود را در ارتباط با حكم اين‌گونه مطرح مىكند : احكام بر دو نوع است : نوع اوّل : احكامى كه به رسول خدا صلى الله عليه و آله وحى شده تا ايشان آنها را اظهار و ابراز كرده و در معرض عمل قرار دهند . البته در مقام اظهار ، آنچه رسول خدا صلى الله عليه و آله بيان كردند معمولًا كلّيات احكام بوده و خصوصيات و كيفيات آنها توسط ائمه عليهم السلام نقل شده است . اكثريت احكام از اين قبيل مىباشند . اين قسم از احكام را احكام فعليّه مىناميم .\r\nدر اين احكام ، فرقى بين عالم و جاهل ، قادر و عاجز وجود ندارد . و در فعليت اين‌ها هيچ‌چيزى - به عنوان شرطيت - مدخليت ندارد . نوع دوّم : احكامى است كه مصلحتْ اقتضاء نكرده كه رسول خدا صلى الله عليه و آله و ائمه عليهم السلام در مقام ابراز و اظهار آن برآيند بلكه به زمان ظهور امام زمان عليه السلام موكول شده و تا قبل از ظهور آن حضرت جنبهء انشائى دارد . به اين معنا كه پس از ظهور آن حضرت جنبهء فعليت پيدا مىكند .\r\n\r\n\r\n","description":"","footnote":"\r\n( 1 ) - ارادهء تكوينيهء خداوند ، ربطى به حكم ندارد .\r\n","page_name":" 97 ","page_number":97},
  {"content":"\r\n\r\nملاحظهء روايات و تعبيراتى كه در ارتباط با وجود مقدّس امام زمان عليه السلام مطرح شده مؤيّد اين معناست . مثلًا در بعضى روايات « 1 » آمده كه فلان گروه يا فلان چيز به حسب حكم اللّه محكوم به نجاست است ولى بعد از آمدن امام زمان عليه السلام ، مسألهء نجاست آنها ابراز مىشود و تا قبل از ظهور ايشان محكوم به نجاست نيست . « 2 » و يا در بعضى از روايات وارد شده كه « يأتي بدين جديد » . روشن است كه دينى كه آن حضرت مىآورد ، غير از اسلام نيست « و من يبتغ غير الإسلام ديناً فلن يقبل منه » « 3 » و « إنّ الدّينَ عندَ اللّهِ الإسلامُ » . « 4 » بلكه معناى دين جديد اين است كه آن حضرت احكام تازه‌اى از اسلام را مطرح مىكند كه تاكنون سابقه نداشته و به مرحلهء فعليت نرسيده بوده است . ائمهء قبلى عليهم السلام نيز مأمورْ به ابراز آن نبوده‌اند بلكه فقط امام زمان عليه السلام مأمورْ به اظهار و ابراز آنهاست . به‌همين‌جهت احكامى كه در زمان ما جنبهء انشائى دارند ، داراى دو خصوصيت مىباشند : 1 - ائمهء قبلى عليهم السلام مأمورْ به اظهار آنها نبوده‌اند بلكه مأمورْ به اخفاء بودند و اگر در بعضى موارد هم اشاره‌اى كرده‌اند ، مسئله را به صورت تعليقى مطرح كرده و فرمودند :\r\nدر دوران امام زمان عليه السلام چنين حكمى تحقق پيدا خواهد كرد . 2 - انشائى بودن اين احكام به لحاظ ماست كه قبل از ظهور امام زمان عليه السلام قرار گرفته‌ايم . و پس از ظهور آن حضرت ، ديگر حكم انشائى وجود نخواهد داشت و همهء احكام جنبهء فعليّت پيدا كرده و در معرض عمل و اجراء قرار مىگيرند .\r\n\r\n\r\n","description":"","footnote":"\r\n( 1 ) - رجوع شود به : بحار الأنوار ، ج 52 ، ص 309 ، باب 27\r\n( 2 ) - مناهج الوصول إلى علم الاصول ، ج 2 ، ص 24 و 25 ، معتمد الاصول ، ج 1 ، ص 128 و 129 ، تهذيب الاصول ، ج 1 ، ص 304 - 306\r\n( 3 ) - آل عمران : 85\r\n( 4 ) - آل عمران : 19\r\n","page_name":" 98 ","page_number":98},
  {"content":"\r\n\r\n\r\nمقدّمهء دوّم : انحلال و عدم انحلال خطابات عامّه\r\nدر اين مقدّمه بحث در اين است كه آيا خطابات عامه - مثل « أقيموا الصلاة » - به تعداد افراد مكلفين ، انحلال به خطابات متعدّد پيدا مىكند ؟ يا اين كه چنين انحلالى وجود ندارد و بيش از يك خطاب عام وجود ندارد . قبل از بررسى اين دو احتمال ، لازم است به ذكر فرق آن دو بپردازيم : در خطابات شخصيه ، اگر آمر بداند كه مأمور ، امر او را اطاعت نمىكند و يا بداند كه حتى اگر امرى هم در كار نباشد ، مأمورْ اقدام به انجام دادن اين مأمور به كرده و آن را - به داعى ديگر - انجام خواهد داد ، در اينجا بعث حقيقى لغو است . « 1 » همچنين اگر ناهى بداند كه منهى ، توجهى به نهى او ندارد و منهى عنه را انجام مىدهد و يا بداند كه حتى اگر نهى هم در كار نباشد ، منهى آن را ترك كرده و سراغ اين كار نمىرود ، در اينجا نيز زجر حقيقى لغو است . « 2 » امّا آيا در خطابات عامّه چنين خصوصياتى وجود دارد ؟ در خطابات عامّه ، چنانچه مسألهء انحلال در كار نباشد ، چنين خصوصياتى وجود ندارد . يعنى جواز خطاب ، متوقف بر اين نيست كه مولا علم داشته باشد همهء مكلفين تحت تأثير امر يا نهى او قرار مىگيرند . بلكه همين مقدار كه بداند اكثريت تحت تأثير قرار مىگيرند و يا بداند كه اكثريت مخالفت نمىكنند ، در جواز صدور امر يا نهى به نحو عموم كفايت مىكند . امّا اگر مسألهء انحلال در كار باشد ، هر خطاب عامّى ، به خطابات شخصى متعدّدى - به تعداد مكلّفين - انحلال پيدا خواهد كرد و خصوصيات خطابات شخصى در آنها ملاحظه خواهد شد . در اينجا قرينه‌اى وجود دارد كه در خطابات عامّه ، مسألهء انحلال وجود ندارد . آن قرينه اين است كه ما مىدانيم افرادى با اين خطابها مخالفت مىكنند و ما از اين افراد\r\n\r\n\r\n","description":"","footnote":"\r\n( 1 ) - امّا بعث غير حقيقى - مثل اين كه جنبهء امتحانى داشته باشد - مانعى ندارد .\r\n( 2 ) - اما زجر غير حقيقى - مثل اين كه جنبهء امتحانى داشته باشد - مانعى ندارد .\r\n","page_name":" 99 ","page_number":99},
  {"content":"\r\n\r\nبه « عاصى » تعبير مىكنيم و روشن است كه عاصى به كسى گفته مىشود كه تكليف متوجه او شده و او مخالفت كرده باشد . و در حقيقت ، توجّه تكليفْ در معناى عصيان اخذ شده است . بنابراين از عنوان « عاصى » كشف مىكنيم كه همان‌طور كه تكليفْ متوجه غير عصاة - يعنى اطاعت‌كنندگان - شده ، متوجّه عصاة هم گرديده است . در حالى كه اگر انحلال در كار بود ، بايد ملتزم شويم كه عصاة ، مكلّف نيستند ، زيرا خداوند مىداند كه اين افراد تكليف را امتثال نمىكنند و - همان‌طور كه گفتيم - توجّه تكليف به عاصى ، با علم مولا به عصيان ، صحيح نيست . اگر ما خطابات عامّه را منحلّ به خطابات متعدّد بدانيم ، در مورد عصاة مسئله را چگونه پاسخ دهيم ؟ از طرفى مىگوييم :\r\n« اين‌ها عصاة هستند ، يعنى تكليف متوجه آنها شده و آنها مخالفت كرده‌اند » و از طرفى هم قائل به انحلال بشويم و از طرفى هم امر و نهى نسبت به كسى كه مولا عالم به عصيان اوست ، نادرست است . بنابراين نفس توجه تكليف به عصاة ، به عين توجه تكليف به غير عصاة ، قرينه بر عدم انحلال است و الّا اگر قائل به انحلال شويم ، عنوان عاصى نخواهيم داشت . اين مقدّمه ، نه تنها در مسألهء ترتب بلكه در موارد ديگر نيز مورد ابتلاست . كه در اينجا به دو مورد آن اشاره مىكنيم : 1 - يكى از مواردى كه اين بحث در آنجا مورد استفاده قرار مىگيرد « مسألهء تكليف كفّار نسبت به فروع » است . كفّار ، همان گونه كه مكلّف به اصولند نسبت به همهء فروع دين هم مكلّف مىباشند . « 1 » و در روز قيامت با او محاجّه خواهند كرد كه چرا\r\n\r\n\r\n","description":"","footnote":"\r\n( 1 ) - ممكن است گفته شود : در آيات قرآن ملاحظه مىكنيم كه بعضى از احكام - مانند صوم ، وضو و . . . - همراه با « يا أيّها الذين آمنوا » و بعضى ديگر - مانند حجّ - با « النّاس » مطرح شده است . آيا اين بدان معنا نيست كه احكام دستهء اوّل مخصوص به مؤمنين بوده و احكام دستهء دوّم مشترك بين مؤمن و كافر است ؟ در پاسخ مىگوييم : احكام ، عموميت داشته و شامل كفّار هم مىشود و تخصيص خطاب به مؤمنين به معناى اختصاص حكم به آنان نيست بلكه ممكن است به جهت ديگرى - مثل تجليل از مؤمنين يا تحت تأثير قرار گرفتن آنان و . . . - باشد .\r\n","page_name":" 100 ","page_number":100},
  {"content":"\r\n\r\nاين عبادات را انجام ندادى ؟ مگر ما اين احكام را به صورت عام مطرح نكرديم ؟ در اين صورت اگر قرار باشد تكاليف عامّه ، انحلال پيدا كند ، تكليفى كه از اين انحلال متوجه كفّار مىشود لغو خواهد بود ، زيرا او معتقد به چيزى نيست تا بخواهد با مخاطب قرار گرفتن به خطاب وجوبى آن را انجام دهد . اما اگر انحلال را نپذيرفتيم چنين مشكلى وجود نخواهد داشت . مخصوصاً با توجه به اين نكته كه مسألهء كفر ، منحصر به تيره و نژاد خاصى نيست كه بتوان آن تيره يا نژاد را به‌گونه‌اى از خطابات عامّه خارج كرد . لذا چاره‌اى جز خطابات عامّه نيست . پس علم خداوند به مخالفت بعضى از افراد ، مانع از تكليف عام نيست . در نتيجه اگر ما بخواهيم مسألهء انحلال را بپذيريم ، در مورد عصاة و كفّار با مشكل مواجه مىشويم ، زيرا تكليف شخصى نسبت به آنان قبيح است . 2 - جاى ديگرى كه اين بحث مورد استفاده قرار مىگيرد ، مسألهء تنجّز علم اجمالى است . مرحوم شيخ انصارى و مرحوم آخوند مىفرمايند : يكى از شرايط تنجّز علم اجمالى اين است كه در شبههء محصوره ، بايد اطراف علم اجمالى مورد ابتلاى انسان باشد . و تكليفْ نسبت به آن موردى كه خارج از ابتلاى انسان است لغو مىباشد . مثلًا اگر ما علم اجمالى داشته باشيم كه يا اين مايع موجود نزد ما خمر است و يا فلان مايع خاصى كه در كشور ديگرى است و ما هيچ دسترسى به آن نداريم و از محلّ ابتلاى ما خارج است . در اينجا علم اجمالى اثر ندارد ، زيرا وقتى يك طرف آن از ابتلا خارج شد ، تكليفْ نسبت به آن لغو مىشود . و حتى در غير مورد علم اجمالى هم تكليف انسان به چيزى كه مورد ابتلاى او نيست لغو و قبيح است مثلًا كسى را كه خمر موجود در كشور ديگر مورد ابتلاى او نيست نمىتوان مكلّفْ به اجتناب از آن كرد . مگر اين كه تكليف به صورت تعليقى مطرح شود و مثلًا گفته شود : « اگر خمر موجود در فلان مكان ، مورد ابتلاى تو واقع شد ، آن را شرب نكن » . « 1 »\r\n\r\n\r\n","description":"","footnote":"\r\n( 1 ) - فرائد الاصول ، ج 2 ، ص 420 و كفاية الاصول ، ج 2 ، ص 218\r\n","page_name":" 101 ","page_number":101},
  {"content":"\r\n\r\nدر اينجا ما با توجه به آنچه در مقدّمهء دوّم مطرح كرديم ، در پاسخ اين دو بزرگوار مىگوييم : اين حرف در صورتى صحيح است كه در مورد خطابات عامّه قائل به انحلال شويم . در اين صورت ، هر مكلّفى خطاب خاصى پيدا خواهد كرد و خطاب شخصى نسبت به چيزى كه مورد ابتلاى انسان نيست قبيح است . امّا اگر مسألهء انحلال را نپذيرفتيم ، ضرورتى براى شرطيت ابتلا وجود ندارد . در نتيجه بيان اين دو بزرگوار در مورد خطابات خاصّه صحيح است در حالى كه بحث ما در ارتباط با خطابات عامّه است .\r\nما در مورد « لا تشرب الخمر » بحث مىكنيم و همين‌كه خمرى مورد ابتلاى جمعى از مخاطبين باشد ، در جواز خطاب همهء آنان - به نحو عموم - كفايت مىكند . خلاصه اين كه يكى از ثمرات اين بحث ، كنار رفتن شرطيت ابتلاء در مسألهء تنجّز علم اجمالى است .\r\n\r\nنحوهء شرطيت عقلى قدرت و علم نسبت به تكليف\r\nمشهور اين است كه تكاليف داراى شرايطى عامّه است كه حد اقل دو شرط آن مربوط به عقل است : علم و قدرت . « 1 »\r\n\r\n\r\n","description":"","footnote":"\r\n( 1 ) - تذكر : قدرت مورد بحث در اينجا قدرت عقلى است ، يعنى يكى از شرايط تكليف اين است كه انسان عقلًا قادر بر انجام مأمور به باشد . در غير اين صورت ، تكليفْ عقلًا نمىتواند به او توجّه پيدا كند . قدرت مورد بحث در اينجا غير از « وُسع » مورد بحث در آيهء شريفهء « لا يكلّف اللّه نفساً إلّا وسعها » البقرة : 286 ، است . « وسع » و « قدرت » اگر در لسان دليل اخذ شوند به معناى وسع و قدرت عرفى مىباشند و بحث ما در قدرت عقلى است . از اين گذشته ، بحث ما در امكان و عدم امكان است در حالى كه آيهء شريفه مربوط به مقام تفضّل است كه از بحث فعلى ما خارج است . خداوند در اين آيهء شريفه مىخواهد خبر بدهد كه تكليف نمىكند نفسى را مگر بر چيزى كه آن نفس نسبت به آن قدرت عرفى داشته باشد . و به آن معنا نيست كه خداوند نمىتواند تكليف كند مگر به چنين كيفيتى .\r\n","page_name":" 102 ","page_number":102},
  {"content":"\r\n\r\nآنچه از اين عبارت فهميده مىشود اين است كه علم و قدرت ، مانند ساير شرايط تكليف هستند . يعنى همان‌طور كه استطاعتْ شرط وجوب حجّ است و حجّ براى كسى كه مستطيع نيست وجوبى ندارد و يا دخول وقت شرط براى وجوب صلاة است و تا موقعى كه وقت داخل نشده ، صلاة هم وجوب ندارد و يا بلوغ نصابْ شرط وجوب زكات است و تا وقتى كه مالْ به نصاب خاصّ نرسد ، زكات هم وجوب ندارد . در مورد علم و قدرت هم همين‌طور است . اگر قدرت و علم وجود نداشته باشد ، تكليف هم منتفى مىشود . با اين تفاوت كه استطاعت و دخول وقت و بلوغ نصاب ، از شرايط شرعى و علم و قدرت از شرايط عقلى مىباشند . ولى از نظر كيفيت و نحوهء شرطيت فرقى بين آنها وجود ندارد . ما بايد اين مسئله را مورد بررسى قرار دهيم كه آيا واقعاً شرايط عقليه در اين جهت همانند شرايط شرعيه‌اند كه با نبودن آنها تكليف هم منتفى شود ؟ در مورد شرايط شرعى ، ما تابع دليل هستيم و كارى به حكم عقل نداريم . امّا در مورد شرايط عقلى اين‌گونه نيست كه اگر عقل بعضى حكم به شرطيت چيزى كرد ، ما هم ملزم باشيم آن را بپذيريم . بلكه در اينجا بايد ببينيم آيا عقل بنا بر چه ملاكى حكم مىكند ؟ ما وقتى به عقل مراجعه مىكنيم مىبينيم عقلْ يك قاعدهء مسلّمى به نام « قبح عقاب بلابيان » دارد . عقل وقتى قاعده‌اى را تبيين مىكند با دقّت آن را مورد بررسى قرار مىدهد و اين‌گونه نيست كه همانند عرف داراى مسامحه باشد . عقل مىگويد :\r\n« عقاب بلا بيان قبيح است » . يعنى اگر تكليفى براى مكلّف نامعلوم باشد ، مولا نمىتواند او را عقاب كند . روشن است كه عقاب در مورد مخالفت تكليف مطرح است ، پس معلوم مىشود كه تكليفْ متوجه به اين جاهل است . بخلاف غير مستطيع كه اصلًا تكليف حجّ متوجّه او نشده است تا بخواهد زمينهء مخالفت و مؤاخذه فراهم شود آيا - با وجود اين كه استطاعت شرط است مىتوان گفت : « خداوند ، شخص غير مستطيع را به خاطر مخالفت با تكليف حجّ مؤاخذه نمىكند » ؟ بديهى است كه چنين چيزى مورد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nتمسخر و استهزاى متشرعه قرار مىگيرد . عقل « عقاب بلابيان » را قبيح دانسته نه « تكليف بلابيان » را . اگر « تكليف بلابيان » را قبيح مىدانست ، ما استفاده مىكرديم كه علم و بيان ، شرطيت براى خود تكليف دارد و انسان جاهلْ مكلّف نيست . ولى مشاهده مىكنيم عقل - با آن دقّتى كه دارد - مضاف إليه قبح را « عقاب » قرار مىدهد و عقابْ در جايى مطرح است كه مخالفتى صورت گرفته باشد ، پس مسألهء مخالفت هم به عبارت اضافه مىشود ، يعنى عقل حكم مىكند به « قبح عقاب بر مخالفت تكليف مجهول » . و اين عبارت بدان معناست كه انسان جاهل هم مكلّف است و ممكن است مخالفت تكليف از او سربزند . بنابراين در اصل مسألهء تكليف فرقى بين عالم و جاهل وجود ندارد . بله ، عقل مىگويد : « در عين اين كه تكليف عامّ گريبان جاهل را مىگيرد ولى در صورتى كه مخالفت كند ، عقاب او قبيح است » . آيهء شريفهء « و ما كنّا معذّبين حتى نبعث رسولًا » « 1 » نيز همين حكم عقل را بيان مىكند . چرا نفرمود : « و ما كنّا مكلّفين حتّى نبعث رسولًا » ؟ آيهء شريفه مىگويد : ما تا بعث رسول - كه كنايه از بيان تكليف و علم عبد به تكليف است - را انجام ندهيم كسى را عذاب نمىكنيم . روشن است كه مسألهء عذاب در جايى مطرح است كه مخالفتى صورت گرفته باشد و مخالفت در صورت تكليف است پس قبل از علم به تكليف هم تكليف وجود دارد . ولى عقل مىگويد : « مخالفت با تكليف مجهول ، عذاب ندارد » . و آيه هم ناظر به همين حكم عقل است . در كتاب برائت هم وقتى قاعدهء قبح عقاب بلابيان مطرح مىشود ، بيشترين تكيه بر همين نفى عقوبت است . مىخواهيم بگوييم : « شارب تتن اگر شك در حليت و حرمت تتن داشته باشد و هرچه تفحّص كرد ، دليلى بر حرمت پيدا نكرد ، چنانچه در واقع حرام باشد و او مخالفت كرده باشد ، به استناد به اين قاعدهء عقليه ، عقاب نخواهد شد » .\r\n\r\n\r\n","description":"","footnote":"\r\n( 1 ) - الإسراء : 15\r\n","page_name":" 104 ","page_number":104},
  {"content":"\r\n\r\nنتيجه : ما وقتى به عقل مراجعه مىكنيم در ارتباط با شرطيت عقلى علم ، « 1 » چيزى جز قاعدهء « قبح عقاب بلابيان » مطرح نيست و اين قاعده هم موضوع قبح را عبارت از عقاب قرار داده نه تكليف . در مورد مسألهء قدرت هم همين‌طور است . مثلًا آيهء شريفهء « يا ايّها الذين آمنوا كُتب عليكم الصّيامُ » « 2 » روزه را بر همهء مكلفين - حتى كفار - واجب كرده است . « 3 » حال اگر كسى عقلًا قدرت بر روزه گرفتن نداشته باشد ، عقل مىگويد : « چنين كسى در مخالفت معذور است و عقاب او قبيح است » نه اين كه تكليفْ شامل او نشود . همان عقلى كه « عقاب بلابيان » را قبيح مىداند ، « عقاب مع العجز » را هم قبيح مىداند .\r\nولى موضوع قبح در هر دو ، عبارت از عقاب است . و عقاب هم در جايى مطرح است كه تكليفى در كار بوده و مخالفتى تحقق پيدا كرده باشد .\r\n\r\nادلّهء ديگر بر نفى شرطيت علم و قدرت نسبت به تكليف :\r\nما در اينجا ادلّهء ديگرى داريم كه شرطيت علم و قدرت را نسبت به تكليف نفى مىكند كه لازم است آنها را نيز مطرح كنيم :\r\n\r\nادلّهء نفى شرطيت علم :\r\n\r\nدليل اوّل :\r\nدر ساير واجبات مشروط ، اگر ما شك در تحقق شرط داشته باشيم ،\r\n\r\n\r\n","description":"","footnote":"\r\n( 1 ) - تعبير به شرطيّت ، به جهت ضيق عبارت است و الّا در اينجا اصلًا شرطيّتى مطرح نيست . معناى شرطيّت - چه در شرايط عقليّه و چه در شرايط شرعيّه - فرقى نمىكند . فقط حاكم به شرطيّت فرق دارد .\r\n( 2 ) - البقرة : 183\r\n( 3 ) - همان گونه كه اشاره كرديم ؛ ذكر « يا أيها الذين آمنوا » به معناى اختصاص حكم به مؤمنين نيست بلكه اين به جهت تجليل از مؤمنين و امثال آن مىباشد و حكم شامل كفار هم مىشود .\r\n","page_name":" 105 ","page_number":105},
  {"content":"\r\n\r\nمعنايش اين است كه در تحقق مشروط هم شك داريم . مثلًا اگر كسى شك دارد كه آيا مستطيع است يا نه ؟ و ما فرض كرديم كه در چنين موردى فحص لازم است ولى فحص هم نتوانست او را از حال ترديد بيرون آورد ، در اينجا در وجوب حجّ هم شك حاصل مىشود ولى شك در وجوب حجّ مسئله را تمام نمىكند بلكه اين شبههء وجوبيه است و بايد اصالة البراءة را نيز به آن ضميمه كند تا از زير بار تكليف احتمالى حجّ خارج شود . و اگر كسى - برفرض - پيدا شود كه در شبهات وجوبيه احتياط را لازم بداند ، چاره‌اى جز احتياط نيست . بنابراين مجرّد شك در وجوب حجّ ، كار را تمام نمىكند ، بلكه بايد از اصالة البراءة يا اصالة الاحتياط هم كمك گرفت . البته در اينجا مشهور حكم به برائت مىكنند . در مورد شرايط تكليف ، معمولًا يك چنين مسائلى مطرح است . ما در اينجا سؤال مىكنيم كه اگر علمْ شرط تكليف شد ، كسى كه شك در تكليف دارد ، نتيجهء اين شكّش قطع به عدم تكليف است نه شك در تكليف ، زيرا شاكّ در تكليف ، در كنار شك خود قطع دارد كه عالم نيست . پس وقتى شك در تكليف دارد و شما ( مشهور ) هم علم را شرط تكليف مىدانيد ، نتيجه اين مىشود كه شما قاطع به عدم تحقق شرط هستيد .\r\nو در اين صورت ، جايى براى جريان اصالة البراءة وجود ندارد . لذا شما ( مشهور ) يا بايد از شرطيت علم براى تكليف رفع يد كنيد و يا از اصالة البراءة صرف‌نظر كنيد ، زيرا بين اين دو نمىتوان جمع كرد .\r\n\r\nدليل دوّم :\r\nما به تبعيت از حضرت امام خمينى رحمه الله - و بر خلاف مرحوم آخوند و مشهور كه براى هر حكمى دو مرحله قائل بودند - احكام را بر دو نوع مىدانيم : احكام فعليه و احكام انشائيه . اكثر احكام جنبهء فعلى دارند و فعليت احكام انشائى هم متوقف بر ظهور امام زمان عليه السلام است . طبق اين مبنا اگر قرار باشد علمْ شرط براى فعليت احكام باشد ، دور لازم مىآيد ، زيرا از طرفى معناى شرطيت اين است كه تا وقتى شرط تحقّق پيدا نكند ، مشروط هم تحقق پيدا نمىكند ، همان‌طور كه وجوب حجّ متوقف بر استطاعت بود ، فعليت اين\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاحكام هم متوقف بر علم به آنهاست . و از طرفى علم به احكام هم متوقف بر فعليت است ، زيرا آنچه نقش دارد ، علم به احكام فعليه است نه علم به احكام انشائيه . ممكن است گفته شود : علم ، متوقف بر فعليت نيست ، زيرا گاهى انسان به چيزى علم پيدا مىكند سپس متوجه مىشود كه علم او واقعيت نداشته است . در پاسخ مىگوييم : اين را ما قبول داريم ولى بحث ما در مورد جايى است كه علم به واقع داشته باشيم نه جايى كه علم مخالف با واقع باشد . البته اين استدلال ، استدلال مبنايى است و بنا بر مبناى ما درست است به خلاف دليل اوّل كه اختصاصى به مبناى ما نداشت .\r\n\r\nادلّهء نفى شرطيت قدرت :\r\nدر اينجا نيز دو دليل مطرح است :\r\n\r\nدليل اوّل :\r\nدر بحث مقدّمهء واجب ، يكى از تقسيماتى كه ما براى مقدّمهء واجب مطرح كرديم اين بود كه مىگفتيم : مقدّمهء واجب بر چهار قسم است : مقدّمهء وجود ، مقدّمهء صحت ، مقدّمهء علم و مقدّمهء تكليف . در آنجا گفتيم : محلّ بحث در باب مقدّمهء واجب ، عبارت از مقدّمهء وجود است ، مثل « نصب نردبان » كه مقدّمهء وجود براى « بودن بر پشت بام » است . مقدّمهء صحت هم بنا بر يك تقدير به مقدّمهء وجود برمىگردد . امّا مقدّمهء وجوب بدون ترديد از محلّ بحث ما خارج است يعنى تحصيل چيزى كه مقدّمه براى اصل تكليف باشد ، لازم نيست . حال اگر بگوييم : « قدرت ، به عنوان مقدّمهء وجوب و شرط عقلى براى تكليف است » ، لازم مىآيد كه انسان بتواند راهى را انتخاب كند كه قدرت بر انجام مكلّف به نداشته باشد . همان‌طور كه در شرايط شرعيه مىتواند چنين كارى بكند . مثلًا انسان مىتواند تلاش كمترى بنمايد تا استطاعت پيدا نكند و چنين چيزى با تقواى او هم منافات ندارد . و حتى مكروه هم نيست و از اين جهت بين شرط شرعى و شرط عقلى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nفرقى وجود ندارد . در حالى كه عقلْ چنين چيزى را تجويز نمىكند ، بلكه مىگويد : « انسان بايد تا جايى كه ممكن است تلاش كند تا قدرت بر انجام تكليف مولا را پيدا كند » . از اينجا كشف مىكنيم كه قدرت نمىتواند شرط تكليف باشد .\r\n\r\nدليل دوّم :\r\nاين دليل همانند دليلى است كه در باب شك در شرطيت علم مطرح كرديم و تقرير آن چنين است : اگر كسى شك كرد كه آيا قدرت بر انجام مأمور به مولا دارد يا نه ؟ و پس از فحص كامل هم نتوانست به يك طرف قطع پيدا كند ، در اين صورت طبق قاعده بايد اصالة البراءة را جارى كند ، همان‌طور كه در مورد شك در شرط شرعى - مثل استطاعت - نيز چنانچه پس از فحص نتوانست به يك طرف قطع پيدا كند ، با تمسك به اصالة البراءة خودش را از زير بار تكليف به وجوب حجّ خارج مىكرد . در حالى كه مشهور در مورد شك در قدرت قائل به احتياط مىباشند . مگر چه فرقى بين شك در استطاعت و شك در قدرت وجود دارد ؟ اگر هر دو در معناى شرطيت يكنواختند و در لوازم شرطيت ، يك نوع آثار بر آنها مترتب مىشود ، چرا در يكى قائل به برائت و در ديگرى قائل به احتياط مىشوند ؟ از اينجا مىفهميم كه قدرت ، نمىتواند به عنوان شرط تكليف مطرح باشد . بله ، عجز به عنوان عذر مطرح است و اگر كسى در مقابل مخالفت تكليف مولا بخواهد عذرى داشته باشد ، بايد عذر قابل ارائه داشته باشد . و با شك در قدرت ، چنين عذرى براى او پيدا نمىشود . به خلاف مسألهء استطاعت ، زيرا در آنجا مسألهء شرطيت مطرح است و شك در شرط ، موجب شك در مشروط و رجوع به اصالة البراءة است . امّا اينجا چون جنبهء شرطيت مطرح نيست ، با شك در قدرت ، به اصالة البراءة رجوع نمىشود . و اين در حقيقت ، تضادّى بين دو كلام مشهور است كه از سويى قدرت را به عنوان شرط مطرح مىكنند و از طرفى در صورت شك در قدرت ، قائل به وجوب احتياط مىباشند ، در حالى كه مبناى مشهور در جميع موارد شك در شرط ، عبارت از اصالة البراءة است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nنتيجهء بحث در ارتباط با شرطيت علم و قدرت براى تكليف از آنچه گفته شد معلوم گرديد كه آنچه به عنوان اصل مسلّم تلقى شده كه قدرت و علم از شرايط عامّه تكليف است ، درست نمىباشد بلكه آنچه مطرح است اين است كه جاهل و عاجز معذورند و عقاب آنان قبيح است . امّا تكليف عام ، هم به جاهل و عاجز متوجه است و هم به عالم و قادر .\r\n\r\nرجوع به بحث ترتب\r\nيادآورى : قائل به ترتب مىخواست براى صحّت عبادت در مثل مسألهء صلاة و ازاله ، امرى براى صلاة درست كند تا اين كه اگر كسى ازاله را ترك كرد و نماز را انجام داد ، عبادت او صحيح و مأمور به باشد . آيا با توجه به مسائلى كه ما ذكر كرديم ، براى رسيدن به اين هدفْ نيازى به مسألهء ترتّب وجود دارد ؟ يعنى آيا ضرورتى وجود دارد كه ما بر خلاف ظواهر شرعيه - كه هيچ‌گونه اشتراطى نه در امر به اهم وجود دارد و نه در امر به مهم « 1 » - مسألهء ترتّب را مطرح كنيم ؟ يا اين كه نيازى به مسألهء ترتب وجود ندارد و اگر هم صحّت عبادت نياز به امر داشته باشد ، امر بالفعل وجود دارد و به نحو اطلاق هم مىباشد ، هم در ناحيهء اهمّ و هم در ناحيهء مهم - ولى در اينجا مىخواهيم با توجه به مطالبى كه مطرح كرديم « 2 » نتيجه‌گيرى كنيم ، پس مىگوييم : مسئله داراى چند صورت است : صورت اوّل : اين است كه مكلّف در مقابل يك تكليف قرار گرفته باشد ، مثل اين\r\n\r\n\r\n","description":"","footnote":"\r\n( 1 ) - مثل اين كه امر به صلاة ، مشروط به عصيان امر به ازاله يا عزم بر عصيان آن باشد .\r\n( 2 ) - يادآورى : عمده مطالب مذكور عبارتند از : الف : خطابات عامّه به خطابات متعدّده انحلال پيدا نمىكند . ب : علم و قدرت به عنوان شرط در تكاليف مطرح نيست . ج : تزاحم بين ازاله و صلاة ، تزاحم ميان دو طبيعت نيست بلكه اين تزاحم مربوط به حالات مكلّف است .\r\n","page_name":" 109 ","page_number":109},
  {"content":"\r\n\r\nكه قبلًا نماز خود را خوانده و وارد مسجد مىشود و ملاحظه مىكند مسجد آلوده به نجاست است . در اين صورت فقط يك خطاب عام « أزل النجاسة » شامل او مىشود .\r\nدر اينجا چنانچه قدرت بر ازاله داشته باشد ، بايد ازاله را انجام دهد و در مخالفت با « أزل النجاسة » هيچ‌گونه عذرى ندارد . امّا اگر علم به تنجّس مسجد نداشت و يا اگر عالم بود ، قدرت ازاله را نداشت ، هرچند تكليف شامل حال اوست ولى در مخالفت با آن معذور است . حكم اين صورت روشن است و بحثى ندارد . صورت دوّم : اين است كه مكلّف در مقابل دو تكليف واقع شده است و اهميت اين دو تكليف در نظر شارع يكسان باشد مثل اين كه با دو نفر غريق روبرو شود .\r\nروشن است كه در اينجا اگر قدرت بر انجام هر دو تكليف داشته باشد ، هر دو تكليف گريبان او را گرفته و در مورد هيچ‌كدام از آن دو ، عقلْ حكم به معذوريت نمىكند . ولى اگر تنها قادر بر نجات دادن يكى از اين دو تكليف است ، در اينجا اگر قدرت خود را در مورد آن صرف كند ، تكليف مولا را نسبت به آن مورد امتثال كرده و عقلًا استحقاق ثواب دارد . امّا نسبت به تكليف ديگر كه انجام نداده معذور است . بله اگر با وجود قدرت بر نجات دادن يكى از اين دو ، مسامحه كرد و هيچ‌كدام را نجات نداد ، عقلْ او را مستحق عقوبت مىداند . حال در اينجا بحث مىشود كه آيا اين شخص دو استحقاق عقوبت دارد يا يك استحقاق عقوبت ؟ ظاهر اين است كه دو استحقاق عقوبت در كار است ، هرچند او بيش از يك قدرت نداشت ، « 1 » زيرا ما تكاليف را به طور مستقل حساب مىكنيم . مسألهء انقاذ زيد و انقاذ عَمرو به عنوان دو تكليف مستقل مطرح است و هر دو مشمول خطاب عام است . در اين صورت اگر از مكلّف سؤال كنيم چرا زيد را نجات ندادى ؟ نمىتواند بگويد : « من قادر بر نجات زيد نبودم » پس چون او قدرت بر نجات زيد داشته مستحق عقوبت است . در مورد عَمرو نيز همين‌طور است . زيرا اولويت و تقدّم و تأخّرى در كار نبوده است و همان دليلى كه لزوم انقاذ زيد را به نحو عام شامل\r\n\r\n\r\n","description":"","footnote":"\r\n( 1 ) - بلكه اگر اين قدرت را صرف يك معصيت كند ، سه استحقاق عقوبت در كار است .\r\n","page_name":" 110 ","page_number":110},
  {"content":"\r\n\r\nاين مكلّف مىكرد ، لزوم انقاذ عَمرو را نيز - در عرض همان وجوب انقاذ زيد - به نحو خطاب عام ، شامل حال مكلّف مىكند . در حالى كه اگر مكلّف از قدرت خود استفاده مىكرد هم در مقابل انقاذ يكى از دو غريق استحقاق ثواب پيدا مىكرد و هم در مقابل عدم انقاذ ديگرى معذور بود . به عبارت اصطلاحى : مولا خطابى شخصى به صورت جمع بين دو انقاذ متوجه او نكرده تا بگويد : « من قادر به جمع بين دو انقاذ نيستم » .\r\nبلكه خطابْ به صورت عام است و مكلّفْ قادر به اتيان مأمور به است . ممكن است گفته شود : حكمْ يكى است و يك انقاذ غريق متوجّه مكلّف است . در پاسخ مىگوييم : در اين صورت بايد ملتزم شويد كه اگر مكلّف قدرت بر انقاذ هر دو غريق داشته باشد و يكى را نجات دهد كفايت كند . در حالى كه كسى چنين چيزى نمىگويد .\r\nبلكه در اينجا دو تكليف وجود دارد ولى به نحو عام نه به صورت دو تكليف شخصى . صورت سوّم : اين است كه دو تكليف به نحو خطاب عام متوجّه مكلّف شده و تنها بر انجام يكى از آنها قادر است ولى - بر خلاف صورت دوّم - اين دو تكليف در عرض يكديگر نبوده و به صورت اهمّ و مهمّ مىباشند و شارع مقدّس به خاطر جهاتى - مانند فوريت يكى از دو تكليف و وسعت ديگرى - براى يكى از آن دو ، اولويت قائل شده است ، همان‌طور كه در مسألهء ازاله و صلاة ملاحظه مىشود . اين مسئله ، خود داراى دو صورت است : 1 - اگر مكلّف قدرت خود را براى انجام واجب اهمّ صرف كرد ، بدون شك مستحق ثواب است و اگر فرض كنيم واجب مهم ، مضيّق بوده و انجام واجب اهمّ منجر به ترك آن شده است ، استحقاق عقوبتى بر ترك آن مترتب نمىشود . البته فرض اخير در مورد صلاة و ازاله مطرح نيست ، زيرا ما در ابتداى بحث گفتيم كه اين مسئله در جايى مطرح است كه وقت صلاة ، مضيّق نباشد و الّا ترديدى در تقدّم صلاة نيست .\r\nبله مىتوان مسئله را در مورد دو نفر غريق فرض كرد كه يكى از آن دو ، امام معصوم عليه السلام باشد . 2 - اگر مكلّف قدرت خود را براى انجام واجب مهمّ صرف كرد و با امر به اهم\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمخالفت كرد ، در اينجا در ارتباط با امر به مهمّ نه كمبودى وجود دارد و نه اشتراطى - مثل عصيان امر به اهمّ يا بناء بر عصيان آن - يك امر به طبيعت ازاله تعلّق گرفته و امر ديگر به طبيعت صلاة و چيزى جز طبيعت مورد ملاحظه قرار نگرفته است .\r\nدر تعلّق امر به طبيعت ، نمىتواند خصوصيات فرديّه مورد ملاحظه قرار گيرد ، خصوصيات فرديّه مربوط به وجود و در رتبهء متأخّر از وجود است در حالى كه حتّى وجود هم داخل در دايرهء طبيعت نيست . از جملهء « الماهية قد تكون موجودة و قد تكون معدومة » استفاده مىشود كه نه وجود داخل در ماهيت است و نه عدم . در نتيجه امر از يك طرف به ازاله تعلّق گرفته و از طرف ديگر به صلاة ، و بين ماهيت ازاله و ماهيت صلاة هم هيچ‌گونه تزاحمى وجود ندارد بلكه اين تزاحم در خارج و در بعضى از حالات تحقق پيدا مىكند و خارج ، از دايرهء تكليف - و تعلّق حكم به ماهيت - بيرون است . لذا همان‌طور كه امر به ازاله هيچ‌گونه قيد و شرطى ندارد ، امر به مهم هم هيچ‌گونه قيد و شرطى - از نظر عصيان امر به اهم يا بناء بر عصيان آن - ندارد . به‌همين‌جهت در باب اجتماع امر و نهى محققين بزرگوار معتقدند : با وجود اين كه امر و نهى نمىتوانند با هم اجتماع كنند ، ولى اجتماع آن دو در مورد صلاة در دار غصبى غير قابل انكار است ، زيرا امر به طبيعت صلاة و نهى به طبيعت غصب تعلّق گرفته است و مجرّد اين كه اين‌ها در خارج اتحاد وجودى پيدا كرده‌اند سبب نمىشود كه امر و نهى به يك شىء تعلّق گرفته باشند . مقام تعلّق امر و نهى ، مقام ماهيت و طبيعت است ، در حالى كه مقام اتحاد صلاة و غصب ، مقام خارج است و اين دو ربطى به هم ندارند . در ما نحن فيه نيز دو امر مطرح است كه يكى به ازاله و ديگرى به صلاة تعلّق گرفته است و از نظر مفهوم و ماهيت ، هيچ ارتباطى بين اين دو وجود ندارد . ما وقتى صلاة را ملاحظه مىكنيم ، ازاله به ذهنمان نمىآيد و هنگامى كه در احكام مسجد ، وجوب ازالهء نجاست از مسجد را ملاحظه مىكنيم ، ذهنمان به صلاة منتقل نمىشود . اين بدان جهت است كه صلاة و ازاله دو ماهيت جداى از يكديگرند و اين‌گونه هم نيست كه - مانند سواد و بياض - بين اين‌ها تضاد ماهوى وجود داشته\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nباشد كه ما از باب « يعرف الأشياء بأضدادها » از تصور يكى از آنها به ديگرى منتقل شويم . بنابراين همان‌طور كه امر به ازاله ، يك واجب مطلق و بدون شرط است ، امر به صلاة هم واجبى مطلق و بدون شرط است . نكتهء مهم : آيا مسألهء اهمّ و مهمّ كه ما احراز كرده‌ايم ، معنايش اين است كه اين دو از نظر تعلّق امر در دو رتبه واقع شده‌اند ؟ قائل به ترتب ، معتقد به طوليت است و مىگويد : « امر به صلاة ، در رتبهء امر به ازاله نيست ، بلكه در طول امر به ازاله است » اما در ارتباط با دليل آن ، مسألهء اهم و مهم بودن را مطرح نمىكند ، زيرا ترتب و طوليت ، مقتضاى اهمّ و مهم بودن نيست . شاهد اين حرف اين است كه منكرين ترتب - مانند مرحوم آخوند - نيز اهم و مهم بودن را قبول دارند . اهم و مهم بودن ربطى به مسألهء ترتب ندارد . مسألهء ترتب اين است كه امر دوّم در رتبهء متأخر از امر اوّل باشد ، يعنى امر دوّم مشروط به عصيان امر اوّل است و عصيان هر امرى متأخّر از نفس همان امر است . به‌همين‌جهت منكرين ترتب هم معتقدند رتبهء امر به مهم متأخر از رتبهء امر به اهمّ است و الّا صرف اهم و مهم بودن ، ايجاد اختلاف رتبه - در تعلّق امر - نمىكند . لذا ضمن اينكه يكى اهم و ديگرى مهم است ، ما معتقديم هر دو در عرض هم هستند . اصولًا بحث ما در جايى است كه يكى از دو واجبْ اهم و ديگرى مهم باشد . و در اين بحث جماعتى قائل به ترتب و جماعتى منكر ترتب هستند . و ما در اين راهى كه طى مىكنيم مىخواهيم مطلبى را فوق ترتب نتيجه‌گيرى كنيم و آن اين است كه در اينجا عقل مىگويد : « مكلّف بايد قدرت خود را صرف انجام واجب اهم بنمايد » . حال اگر مكلّف اين مسئله را مراعات نكرده و قدرت خود را صرف واجب مهم كرد در اينجا اين مسئله مطرح است كه آيا در ارتباط با واجب مهم كمبودى وجود دارد ؟ به عبارت ديگر : اگر واجب مهمْ عبادت باشد و ما حرف شيخ بهايى رحمه الله را بپذيريم - كه صحت عبادت نياز به امر دارد - آيا اين عبادت\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nصحيح است يا باطل ؟ « 1 » با توجّه به مقدّماتى كه ما ذكر كرديم ، دليلى بر بطلان چنين عبادتى نداريم ، زيرا اگرچه صحت عبادت نياز به امر دارد ولى لازم نيست كه امر آن امر شخصى باشد بلكه همان امر كلّى « أقيموا الصلاة » - كه شامل همهء مخاطبين است - كفايت مىكند . در اين صورت اگر مكلّف ، توجهى به امر به ازاله نكرد و به داعى امر « أقيموا الصلاة » اشتغال به نماز پيدا كرد ، چه كمبودى در اين نماز وجود دارد تا ما حكم به بطلان آن بنماييم ؟ هم جنبهء عبادى دارد ، هم امر دارد و هم امر آن در رتبهء امر به ازاله است و تقدّم و تأخّرى وجود ندارد . هرچند مسألهء اهمّ و مهم بودن مطرح است ولى اهم و مهم بودن اثرى در اين جهت ندارد ، بلكه اثر اهم بودن در جايى ظاهر مىشود كه چنين شخصى در مقابل ترك ازاله استحقاق عقوبت پيدا مىكند ، امّا دليلى بر بطلان نماز وجود ندارد . اكنون مثال را در جايى فرض مىكنيم كه هر دو واجب ، مضيّق « 2 » باشند ولى يكى اهم و ديگرى مهم باشد . در اين صورت اگر مكلّف قدرت خود را صرف انجام دادن واجب اهم كرد ، به حكم عقل مستحق ثواب است و نسبت به ترك واجب مهم استحقاق عقوبتى در كار نيست . امّا اگر قدرت خود را صرف واجب مهم كرد ، به حكم عقل نسبت به واجب مهم مستحق ثواب است ولى نسبت به ترك واجب اهم مستحق عقاب است . و چنين چيزى هيچ مانعى ندارد . ولى اگر هر دو را ترك كرد ، استحقاق دو عقوبت دارد . و ما در اين مسئله با قائل به\r\n\r\n\r\n","description":"","footnote":"\r\n( 1 ) - يادآورى : بحث ما بنا بر اين فرض است كه « امر به شىء مقتضى نهى از ضدّ نباشد » . در اينجا عدّه‌اى مىگفتند : « اگر امر به شىء هم مقتضى نهى از ضدّ نباشد ، چنين عبادتى باطل است ، زيرا امرى در ارتباط با آن وجود ندارد » .\r\n( 2 ) - به خلاف ازاله و صلاة كه اهم و مهم بودن به جهت ضيق و سعه است .\r\n","page_name":" 114 ","page_number":114},
  {"content":"\r\n\r\nترتب شريك هستيم . « 1 » بر خلاف مرحوم آخوند كه گويا نتوانسته است باور كند كه انسان در صورتى كه قدرت بر انجام يكى از دو واجب دارد ، اگر هر دو را ترك كند دو استحقاق عقوبت دارد . به‌همين‌جهت ايشان در كفايه بر مرحوم ميرزاى شيرازى - كه قائل به ترتب بوده است - اشكال كرده مىفرمايد : « لازمهء قول به ترتّب اين است كه اگر مكلّف هر دو امر را مخالفت كند ، بايد دو استحقاق عقوبت داشته باشد و چنين چيزى نمىشود » . « 2 » در حالى كه ما گفتيم : نسبت قدرت واحد به دو تكليف مساوى است و اين‌گونه هم نيست كه مولا دستور جمع بين اين دو فعل را داده باشد تا مكلّف بگويد :\r\n« جمع بين اين دو برايم ممكن نيست » . بنابراين مولا از او سؤال خواهد كرد : « آيا قادر بر انجام ازاله بودى ؟ » پاسخ مىدهد : « آرى » . پس ترك آن موجب استحقاق يك عقوبت است . و نيز سؤال مىكند : « آيا قادر بر انجام صلاة بودى ؟ » پاسخ مىدهد :\r\n« آرى » پس ترك آن‌هم موجب استحقاق يك عقوبت است .\r\n\r\nبررسى مسألهء ترتّب بنا بر مبناى مشهور\r\nيادآورى : آنچه تا اينجا گفتيم بر اين مبنا بود كه : اوّلًا : خطابات عامّه را منحلّ به خطابات شخصيه ندانيم . ثانياً : علم و قدرت را به عنوان شرط تكليف ندانيم . ثالثاً : تزاحم را در ارتباط با طبايع ندانيم . اكنون مىخواهيم با قطع نظر از آنچه گفتيم ، در ارتباط با ترتّب بر مبناى مشهور بحث كنيم . مشهور خطابات عامّه را منحلّ به خطابات شخصيه دانسته و علم و قدرت را به عنوان شرط تكليف مىدانند .\r\n\r\n\r\n","description":"","footnote":"\r\n( 1 ) - قائل به ترتّب ، اگرچه مسألهء طوليت و اختلاف رتبه را در مورد واجب اهمّ و مهم مطرح مىكرد ولى در صورت ترك هر دو واجب ، تارك را مستحق دو عقوبت مىدانست .\r\n( 2 ) - كفاية الاصول ، ج 1 ، ص 218\r\n","page_name":" 115 ","page_number":115},
  {"content":"\r\n\r\nروى اين مبنا در ارتباط با ترتّب ، در دو مقام بحث مىكنيم : مقام ثبوت و مقام اثبات .\r\n\r\n1 - بحث در مقام ثبوت\r\nآيا براى ترتب - به اين كيفيتى كه تصوير شده است - وجه معقولى وجود دارد ؟\r\nهمان‌طور كه در اوايل بحث ترتّب گفتيم ، ترتّب ، به معناى طوليت است ، يعنى امر به مهم در رتبهء متأخر از امر به اهمّ قرار دارد ، همان گونه كه وقتى گفته مىشود : « معلول در طول علّت است » معنايش اين است كه معلول در رتبهء متأخّر از علّت قرار دارد . عقل مىگويد : « علتْ موجد معلول و مؤثر در آن است » و روشن است كه رتبهء مؤثر مقدّم بر رتبهء متأثر است . حال در ما نحن فيه از قائل به ترتب سؤال مىكنيم : « شما به چه علت رتبهء امر به صلاة را متأخر از رتبهء امر به ازاله مىدانيد ؟ » . قائل به ترتب در پاسخ مىگويد : « چون امر به مهم مشروط به شرطى است كه آن شرط ، از امر به اهم تأخر دارد ، در نتيجه خود امر به مهم متأخر از امر به اهم خواهد بود و آن شرط عبارت از عصيان امر به ازاله يا عزم بر عصيان « 1 » آن مىباشد » . مىگوييم : « درست است كه امر به صلاة ، مشروط به عصيان امر به ازاله است ولى به چه دليل عصيان امر به ازاله متأخر از امر به ازاله است ؟ » قائل به ترتب در پاسخ مىگويد : « با توجه به اين كه عصيان ، نقيض اطاعت است ، ما از انضمام دو مطلب زير نتيجه مىگيريم كه عصيان امر به ازاله ، متأخر از امر به ازاله است : اوّلًا : در اينجا بحثى در ارتباط با خود اطاعت مطرح است كه آيا اطاعت ، متأخر از\r\n\r\n\r\n","description":"","footnote":"\r\n( 1 ) - در اين بحث براى جلوگيرى از تكرار ، فقط عصيان امر به ازاله را مطرح مىكنيم . البته در بحث از مقام اثبات هر دو را توضيح خواهيم داد .\r\n","page_name":" 116 ","page_number":116},
  {"content":"\r\n\r\nامر است ؟ قائل به ترتب مىگويد : اطاعت ، متأخّر از امر است ، زيرا اطاعت ، صِرف تحقق ذات مأمور به در خارج - با قطع نظر از امر - نيست ، بلكه عنوان اطاعت در صورتى تحقق پيدا مىكند كه در ارتباط با امر باشد . بايد ابتدا احسان به پدر متعلّق امر واقع شده باشد و به عنوان مأمور به در خارج تحقق پيدا كند تا عنوان اطاعت برآن تطبيق كند . ثانياً : وقتى اطاعت ، تأخر از امر پيدا كند ، نقيض آن - يعنى عصيان - هم متأخر از امر خواهد بود ، زيرا نقيضان در رتبهء واحدى هستند . در نتيجه عصيان امر به ازاله ، متأخر از امر به ازاله خواهد شد و چون وجوب صلاة ، مشروط به اين امر متأخر - يعنى عصيان امر به ازاله - است ، پس وجوب صلاة هم متأخر از امر به ازاله خواهد بود » . بررسى كلام قائلين به ترتب در ارتباط با مقام ثبوت : به نظر ما اين كلام قائلين به ترتب داراى اشكال است : اوّلًا : در مباحث مربوط به مسألهء « امر به شىء مقتضى نهى از ضدّ است يا نه ؟ » قائل به اقتضاء مىگفت : « ترك صلاة ، مقدّمه براى فعل ازاله است و چون ازاله واجب است ، ترك صلاة هم وجوب مقدّمى پيدا مىكند . مرحوم آخوند مسألهء ضدّين را به مسألهء نقيضين تشبيه كرده و از اين راه درصدد ابطال مقدّميت برآمد . ولى مرحوم قوچانى « 1 » در حاشيه بر كفايه ، اين بيان مرحوم آخوند را دليل مستقلى براى ردّ مقدّميتى كه قائل به اقتضاء برآن تكيه مىكرد به حساب آورده است . مرحوم قوچانى مىفرمود : « متناقضين - يعنى صلاة و ترك صلاة - در يك رتبه‌اند و چون بين ترك صلاة و فعل ازاله ملايمت كامل تحقق دارد ، اين ملايمت اقتضاء مىكند كه ازاله و صلاة هم در يك رتبه باشند ، بدون اين كه تقدّم و تأخرى در كار باشد » . ايشان بر اين اساس ، مقدّميت عدم احد الضدّين براى فعل ضد ديگر را نفى\r\n\r\n\r\n","description":"","footnote":"\r\n( 1 ) - از شاگردان مرحوم آخوند و از اساتيد مرحوم مشكينى صاحب حاشيه بر كفاية الاصول .\r\n","page_name":" 117 ","page_number":117},
  {"content":"\r\n\r\nمىكردند . در آنجا ما دو اشكال به مرحوم قوچانى وارد كرديم كه در ما نحن فيه هم جريان پيدا مىكند : اشكال اوّل : مواردى كه پاى عدم در ميان است ما نمىتوانيم هيچ حكمى را روى عدم بار كنيم . متناقضين دو امر وجودى و عدمى مىباشند . چگونه مىتوان ادعا كرد كه امر عدمى با امر وجودى اتحاد رتبه دارند ؟ در حالى كه عدم نمىتواند موضوع براى حكمى واقع شود ، چون عدم ، چيزى نيست تا بتوانيم برآن حكم كنيم . همان‌طور كه حكم به تقدّم يا تأخر رتبه هم نمىتوانيم بنماييم . اتحاد ، تقدّم و تأخّر ، احكام ثبوتى هستند و نياز به موضوع دارند . ثبوت شيء لشيء فرع ثبوت المثبت له . اشكال دوّم : برفرض كه ما از اشكال قبلى صرف نظر كرده و بپذيريم كه عدم صلاة با فعل صلاة در رتبهء واحدى هستند ، ولى شما چه دليلى داريد كه عدم صلاة با فعل ازاله هم در رتبهء واحدى باشند ؟ رتبه‌هاى عقلى داراى ملاكند . هرجا كه ملاك تقدّم و تأخّر وجود داشته باشد ، عقلْ حكم مىكند و هرجا ملاك وجود نداشته باشد ، حكم نمىكند . مثلًا اگر علتى داراى دو معلول باشد ولى يكى از اين دو معلول ، به عنوان علّت براى امر سومى باشد ، در اينجا دو معلولِ علت اوّل ، متأخّر از آن علّت مىباشند و آن امر سوم نيز متأخّر از علّت خودش - كه يكى از دو معلولِ علّت اوّل ما بود - مىباشد . اين‌ها بنا بر ملاك علّيت و معلوليت روشن است . ولى آيا اگر معلولى علّت براى چيزى و در رتبهء مقدّم برآن باشد ، معلول ديگرى كه در رتبهء معلول اوّل قرار دارد نيز در رتبهء مقدّم برآن چيز است ؟ بديهى است كه در اينجا نمىتواند نسبت تقدّم و تأخّرى وجود داشته باشد ، زيرا ملاك تقدّم و تأخّر در اينجا وجود ندارد . و تا وقتى ملاك وجود نداشته باشد ، عقل نمىتواند حكم به تقدّم يا تأخّر بنمايد . حال در ما نحن فيه نيز همين مطالب را مطرح كرده ، مىگوييم : ما قبول داريم اطاعتِ امر به ازاله ، متأخر از امر به ازاله است ولى روى چه حسابى عصيان امر به ازاله هم متأخر از امر به ازاله باشد ؟\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nقائل به ترتب مىگويد : « چون عصيان نقيض اطاعت است » . در اينجا ما همان دو اشكال را مطرح كرده ، مىگوييم : اشكال اوّل : عصيان امر عدمى است و نمىتواند حكمى برآن بار شود . اشكال دوّم : برفرض كه از اين اشكال هم صرف نظر كنيم ، مىگوييم : ما قبول نداريم كه اگر ملاك تأخر در اطاعت وجود داشت بايد در عصيان هم وجود داشته باشد . قائل به ترتب مىگويد : « ملاك عصيان و اطاعت يك چيز است » . مىگوييم : اين حرف مورد قبول نيست ، زيرا در اطاعت اين معنا دخالت دارد كه فعل مأمور به بايد به عنوان مأمور به در خارج تحقق پيدا كند ، امّا در باب عصيان اين‌گونه نيست ، زيرا عصيان عبارت از اين است كه كسى مأمور به را بدون عذر ترك كند ، داعى اين ترك هرچه مىخواهد باشد . ثانياً : در مسألهء « امر به شىء مقتضى نهى از ضد است يا نه ؟ » قائل به عدم اقتضاء مىخواست بر عصيان - كه امرى عدمى است - يك اثر - يعنى اتحاد رتبهء متناقضين - را بار كند . ولى قائل به ترتب مىخواهد بر عصيان دو اثر وجودى را بار كند :\r\nيكى مسألهء اتحاد رتبهء عصيان با اطاعت و ديگرى شرطيت عصيان امر به اهم براى امر به مهم . در حالى كه شرط بايد امرى وجودى باشد . نتيجه : از آنچه گذشت معلوم گرديد كه مسألهء ترتب - به كيفيتى كه مشهور فرمودند - از نظر مقام ثبوت داراى اشكال است .\r\n\r\n2 - بحث در مقام اثبات\r\nبرفرض كه ما از اشكال ثبوتى ترتّب - به معنايى كه مشهور اراده مىكردند - صرف نظر كرده و ترتب را ثبوتاً ممكن بدانيم ، آيا دليلى براى اثبات آن وجود دارد ؟ ما ابتدا به مشهور مىگوييم : شما كه امر به اهم را به نحو اطلاق و امر به مهم را به نحو مشروط مىدانيد ، از اين ترتب و طوليت چه نتيجه‌اى مىتوانيد بگيريد ؟\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمشهور در پاسخ مىگويد : « ما از راه ترتب مىخواهيم استحالهء طلب ضدّين در آنِ واحد را بر طرف كنيم ، زيرا اگر امر به ازاله و امر به صلاة ، مطلق و در عرض هم باشند و بين آن دو هيچ طوليت و ترتبى وجود نداشته باشد ، ممتنع است كه مولا در آنِ واحد هم ازاله را مأمور به قرار دهد و هم صلاة را ، بدون اين كه هيچ قيد و شرطى وجود داشته باشد . زيرا بين ازاله و صلاة ، تضاد وجود دارد و اجتماع آن دو در آنِ واحد ممكن نيست . ولى از راه ترتب و طوليت ، اين استحاله برداشته مىشود ، زيرا بنا بر ترتب ، امر به اهم به صورت واجب مطلق بوده و امر به مهم به صورت واجب مشروطى خواهد بود كه شرط آن ، متأخر از امر به اهمّ است » . ما در پاسخ مىگوييم : « برفرض كه ما مسألهء ترتب را از جهت مقام ثبوت بپذيريم ، ولى شما با مطرح كردن ترتب نمىتوانيد راهى براى جلوگيرى از استحالهء امر به ضدّين در آنِ واحد پيدا كنيد » . بيان مطلب : در اين كه آيا شرط امر به مهم چيست ؟ مرحوم آخوند دو احتمال مطرح كردند : 1 - عصيان خارجى و نفس معصيت واقعى . « 1 » 2 - عزم بر عصيان . « 2 » آيا عصيان خارجى چگونه تحقّق پيدا مىكند ؟ با توجه به اين كه حكم وجوب در مسألهء ازاله به صورت « فوراً ففوراً » است و - با قطع نظر از مسألهء صلاة - اگر كسى وارد مسجد شد و متوجه آلوده بودن مسجد به نجاست شد ، « أزل النجاسة عن المسجد فوراً » به او متوجّه مىشود و اگر اين را مخالفت كرد « ففوراً » گريبان او را مىگيرد و چنانچه اين را هم مخالفت كند ، « ففوراً »\r\n\r\n\r\n","description":"","footnote":"\r\n( 1 ) - اين احتمال ، خود داراى دو احتمال است كه در اين صورت مجموع احتمالات ، سه احتمال مىشود .\r\n( 2 ) - بعضى از آن به « تلبس به عصيان » و بعضى به « شروع در عصيان » تعبير كرده‌اند كه مراد همان اوّلين مرحلهء تحقّق عصيان است كه عبارت از عزم بر عصيان مىباشد .\r\n","page_name":" 120 ","page_number":120},
  {"content":"\r\n\r\nبعدى به سراغ او مىآيد و . . . لذا ما مثال را در جايى قرار مىدهيم كه واجب اهمّ مضيّق باشد - يعنى ظرف زمانى آن به اندازهء خود واجب باشد - در اين صورت اگر زمان واجب اهمّ شروع شد و مكلّف در همان لحظهء اوّل اقدام به انجام آن نكرد ، در لحظهء دوّم عصيان تحقّق پيدا كرده است ، زيرا ديگر نمىتوان آن واجب را انجام داد . مثلًا واجبى كه انجام آن ده دقيقه زمان مىخواهد و به همان اندازهء ده دقيقه وقت دارد ، براى تحقق عصيان آن لازم نيست هر ده دقيقه سپرى شود بلكه همين مقدار كه دقيقهء اوّل آن بگذرد و مكلّف اقدام به انجام آن واجب ننمايد ، عصيان تحقّق پيدا كرده است ، چون ديگر نمىشود واجب را انجام داد . عصيان خارجى بر دو قسم است : قسم اوّل : عصيان خارجى به صورت شرط مقارن يا متقدّم مطرح باشد ، يعنى امر به مهم ، مقارن با عصيان يا بعد از تحقق آن باشد ، همان‌طور كه در « إن جاءك زيد فأكرمه » ، شرطيت مجىء زيد براى وجوب اكرام او ، به نحو شرط مقارن يا متقدّم است . قسم دوّم : عصيان خارجى به صورت شرط متأخّر مطرح باشد . « 1 » يعنى عصيانى كه - نسبت به امر به اهم - بعد از امر به مهم تحقق پيدا مىكند ، شرطيت داشته باشد براى اين كه الآن امر به مهم تعلّق بگيرد . همان‌طور كه اگر در بيع فضولى قائل به كشف حقيقى بشويم ، اجازهء بعدى كاشف از صحت بيع در هنگام وقوع آن مىباشد . و به عبارت علمى اصطلاحى : « آنچه براى صحت بيع فضولى شرطيت دارد خود اجازه نيست بلكه تعقّب اجازه است كه در همان موقع بيع وجود دارد » . حال در ما نحن فيه نيز مىگوييم : امر به مهم ، مشروط به تعقّب عصيان امر به اهم است و تعقّب عصيان در همان موقع امر به مهم وجود دارد » . لذا اگر ما مسألهء « تعقّب » را مطرح كنيم ، همهء شرايط متأخّر به شرايط مقارن برگشت مىكنند . در نتيجه در ارتباط با شرط امر به مهم سه احتمال وجود داشت : 1 - عصيان\r\n\r\n\r\n","description":"","footnote":"\r\n( 1 ) - اين احتمال را مرحوم آخوند مطرح كرده است .\r\n","page_name":" 121 ","page_number":121},
  {"content":"\r\n\r\nخارجى به نحو شرط مقارن يا متقدّم 2 - عصيان خارجى به نحو شرط متأخّر 3 - عزم بر عصيان . اكنون ما از قائل به ترتب سؤال مىكنيم شما بر اساس كدام يك از اين احتمالات مىخواهيد استحالهء طلب ضدّين در آنِ واحد را از بين ببريد ؟ 1 - اگر قائل به ترتب بگويد : « عصيان خارجى به صورت شرط مقارن مورد نظر ماست » . مىگوييم : « در اين صورت لازم مىآيد در مثال واجب مضيّقى كه ما ذكر كرديم ، با گذشتن لحظهء اوّل ، امر به اهم ساقط شده و شرط امر به مهم تحقّق پيدا كند . بيان مطلب : اگر واجب اهمّ ، واجب مضيّقى باشد كه انجام آن به ده دقيقه وقت نياز دارد و ظرف زمانى آن نيز ده دقيقه است ، چنانچه مكلّف در لحظهء اوّل اقدام به انجام آن واجب ننمايد ، عصيان خارجى تحقّق پيدا مىكند ، زيرا در اين صورت قدرت بر انجام واجب اهم را نخواهد داشت . و با تحقق عصيان خارجى ، امر به اهم ساقط شده « 1 » و شرط براى امر به مهم پيدا مىشود . در نتيجه مسألهء ترتب نتوانست اجتماع طلب ضدّين در آنِ واحد را تحقق بخشد . « 2 » زيرا تا وقتى عصيان تحقق پيدا نكرده ، امر به مهم در كار نيست و وقتى عصيان محقق شد و امر به مهم روى كار آمد ، امر به اهم ساقط شده است . و ما در هيچ زمانى دو امر نداريم تا ترتب بخواهد استحالهء اجتماع آن دو در آنِ واحد را بر طرف كند . 2 - اگر قائل به ترتب بگويد : « عصيان خارجى به صورت شرط متأخّر مورد نظر ماست » . مىگوييم : عصيانى كه بعداً مىخواهد تحقق پيدا كند نمىتواند الآن امر به اهم را از بين ببرد . عصيان بعدى در ظرف خودش امر به اهم را ساقط مىكند . پس تا قبل از تحقق عصيان ، هم امر به اهم وجود دارد و هم امر به مهم به قوت خود باقى است . به عبارت ديگر : آنچه امر به اهم را از بين مىبرد نفس عصيان خارجى است نه\r\n\r\n\r\n","description":"","footnote":"\r\n( 1 ) - زيرا همان‌طور كه اطاعت مسقط امر است ، عصيان هم مسقط امر است .\r\n( 2 ) - در حالى كه هدف قائلين به ترتب ، جلوگيرى از استحالهء امر به ضدّين بود .\r\n","page_name":" 122 ","page_number":122},
  {"content":"\r\n\r\nتعقّب عصيان . ما دليلى نداريم كه تعقب عصيان بتواند مسقط امر باشد بلكه دليل بر خلاف آن داريم . مثلًا اگر كسى يقين دارد كه بعد از غروب شمس ، نماز مغرب و عشاء در ظرف خودش ترك خواهد شد ، علم به تعقّب عصيان سبب كنار رفتن امر به نماز مغرب و عشاء نمىشود بلكه اين امر زمانى كنار مىرود كه وقت نماز مغرب و عشاء بگذرد و اين واجب الهى ترك شود . پس شما كه مىگوييد : « اگر امر به اهم و امر به مهم به صورت واجب مطلق باشند و اشتراطى در كار نباشد ، استحاله لازم مىآيد » . با اين اشتراط چگونه مىتوانيد استحاله را از بين ببريد ؟ 3 - اگر قائل به ترتب بگويد : « شرط براى واجب مهم عبارت از عزم بر عصيان است نه خود عصيان خارجى » . در پاسخ مىگوييم : آنچه امر به اهم را ساقط مىكند ، نفس عصيان خارجى است نه عزم بر عصيان . پس از طرفى امر به اهم ساقط نشده و از طرفى شرط براى امر به مهم وجود دارد پس وقتى مكلّف وارد مسجد مىشود و عزم بر عصيان امر به ازاله پيدا مىكند ، دو امر به او توجّه پيدا مىكند و اشتراط نتوانست اجتماع امر به ضدّين در آنِ واحد را بر طرف كند . « 1 »\r\n\r\nنتيجهء بحث در مقام اثبات\r\nاز آنچه گفته شد معلوم گرديد كه قائل به ترتب نمىتواند با مطرح كردن مسألهء ترتب و طوليت ، اجتماع طلب ضدّين در آنِ واحد را از بين ببرد . در نتيجه طلب ضدين\r\n\r\n\r\n","description":"","footnote":"\r\n( 1 ) - ممكن است كسى بگويد : چون عزم بر معصيت ، تجرّى و ناشى از سوء اختيار مكلّف است پس اجتماع طلب ضدّين در مورد آن مانعى ندارد . در پاسخ مىگوييم : مسألهء استحالهء طلب ضدّين اطلاق دارد و حتى اگر مولا طلب ضدّين را معلّق به يك معصيت كرد كسى نمىتواند بگويد : « چون مولا طلب ضدّين را به صورت مطلق نياورده بلكه آن را معلّق به شرطى اختيارى ناشى از سوء اختيار مكلّف كرده پس طلب ضدين مانعى ندارد » .\r\n","page_name":" 123 ","page_number":123},
  {"content":"\r\n\r\nدر آنِ واحد از جانب مولا تحقّق يافته و چنين چيزى مستحيل است . لذا اگرچه ما از اشكال ثبوتى ترتب هم صرف نظر كنيم ، مسألهء ترتب در ناحيهء اثبات هم داراى اشكال است . حاصل اشكال اين است كه ما از قائل به ترتب سؤال مىكنيم : آيا آن چيزى كه به نظر شما استحاله را از بين مىبرد ، اصل مشروط بودن واجب مهم است يا مشروط بودن به شرطى كه در ارتباط با سوء اختيار مكلّف است يا متأخّر بودن رتبهء شرط از امر به اهمّ است ؟ هيچ‌كدام از اين‌ها نمىتواند استحاله را از بين ببرد ، زيرا : اگر قائل به ترتب بخواهد اصل اشتراط را رافع استحاله قرار دهد ، بايد به طريق اولى در جايى كه اهم و مهم هر دو مشروط باشند ، اين حرف را مطرح كند ، مثل اين كه - مثلًا - بگويد : « إن أكلت اليوم خبزاً يجب عليك الجمع بين الإزالة و الصلاة » . و اگر بخواهد شرطى كه در ارتباط با سوء اختيار مكلّف است برطرف‌كنندهء استحاله بداند ، لازمه‌اش اين است كه مولا بتواند طلب جمع بين ضدّين را معلّق بر عصيان تكليف سوّمى بنمايد . مثلًا بتواند بگويد : « اگر جواب سلام مؤمن را ندادى واجب است بين ازاله و صلاة جمع كنى » . در حالى كه سوء اختيار ، مربوط به مكلّف و استحالهء طلب ضدّين ، مربوط به مولاست . و چيزى كه مربوط به مكلّف است - هرچند به سوء اختيار او باشد - نمىتواند در رفع استحالهء چيزى كه مربوط به مولاست نقشى داشته باشد . و اگر بخواهد بر مسألهء اختلاف رتبه تكيه كرده و بگويد : « همان‌طور كه بين علّت و معلول ، تقدّم و تأخّر رتبى وجود دارد ، ما بين امر به اهم و امر به مهم هم تقدّم و تأخّر رتبى درست مىكنيم » . در پاسخ مىگوييم : برفرض كه اين حرف‌ها صحيح باشد ولى اختلاف رتبى كارساز نيست . ما به رتبه كارى نداريم ، بلكه به زمان كار داريم . در لحظه‌اى كه مكلّف وارد مسجد شده و متوجّه آلوده بودن مسجد مىشود و ازاله بر او واجب مىگردد و عزم بر عصيان پيدا مىكند ، شما مىگوييد : در اين زمان دو تكليف به او متوجّه است . اين دو تكليف اگر از نظر رتبه هم با يكديگر فرق داشته باشند ولى زمان آن دو يكى است . به\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nعبارت ديگر : آنچه مربوط به استحالهء طلب ضدّين است ، مسألهء زمان است و اختلاف رتبه تأثيرى در رفع استحاله ندارد . طلب ضدّين ، در زمان واحد محال است و در دو زمان استحاله‌اى ندارد .\r\n\r\nكلام مرحوم نائينى در ارتباط با ترتب\r\nمرحوم نائينى يكى از قائلين به ترتب است و در اين زمينه بحث مبسوطى ارائه كرده است ، كه با توجه به بحث‌هاى گذشته ما ضرورتى براى مطرح كردن كلام ايشان نمىبينيم ، مخصوصاً كه اشكالات كلام ايشان از بحث‌هاى قبلى ما روشن مىشود .\r\nمهم اين است كه ايشان فروعى فقهى مطرح كرده و ادعا كرده‌اند كه در ارتباط با آنها راهى غير از پذيرفتن مسألهء ترتب وجود ندارد . ما در اينجا يكى از اين فروع را كه به نظر ايشان خيلى مهم بوده مطرح مىكنيم : ايشان مىفرمايد : اگر اقامت در شهرى براى مسافرى حرام باشد ، مثل اين كه نذر كرده باشد در آن شهر اقامت نكند و ترك اقامت در آن شهر هم داراى رجحان شرعى بود ، چنانچه عملًا با اين نذر مخالفت كرده و در آن شهر اقامت كند ، بايد نماز خود را تمام بخواند و چنانچه ماه رمضان است روزه بگيرد . پس در واقع تكليف به وجوب اتمام نماز - در مقابل قصر آن - و وجوب گرفتن روزه در ماه رمضان ، مترتب بر عصيان امر به وفاى به نذر است و اگر با نذر مخالفت نمىكرد تكليف به وجوب اتمام نماز و وجوب گرفتن روزه مطرح نبود . آيا در اين مسألهء فقهى غير از اين مىشود جوابى داد ؟ « 1 »\r\n\r\n\r\n","description":"","footnote":"\r\n( 1 ) - قال المحقّق النائيني رحمه الله في أجود التقريرات ( ج 1 ، ص 302 ) : « ما إذا حرمت الإقامة على المسافر في مكان مخصوص فإنّه مع كونه مكلّفاً فعلًا به ترك الإقامة و هدم موضوع وجوب الصوم ، مكلّف بالصوم قطعاً على تقدير عصيانه لهذا الخطاب و قصده الإقامة عصياناً . فالخطاب به ترك الإقامة خطاب بهدم موضوع وجوب الصوم دفعاً و رفعاً إلى الزوال و لكنّه على تقدير تحقّق عصيان هذا الخطاب يكون المكلّف محكوماً عليه بالصّوم لا محالة . . . » . و قال في فوائد الاصول ، ( ج 1 ، ص 357 و 358 ) : « ما لو فرض حرمة الإقامة على المسافر من أوّل الفجر إلى الزوال ، فلو فرض أنّه عصى هذا الخطاب و أقام ، فلا إشكال في أنّه يجب عليه الصّوم و يكون مخاطباً به ، فيكون في الآن الأوّل الحقيقي من الفجر قد توجّه إليه كلّ من حرمة الإقامة و وجوب الصوم ، و لكن مترتّباً ، يعني أنّ وجوب الصّوم يكون مترتّباً على عصيان حرمة الإقامة . . . » .\r\n","page_name":" 125 ","page_number":125},
  {"content":"\r\n\r\nاين بهترين فرعى است كه مرحوم نائينى مطرح كرده و فروع ديگر ، اهميت چندانى ندارند . لذا اگر ما بتوانيم اين فرع را جواب دهيم ، در واقع كلام ايشان را جواب داده‌ايم .\r\n\r\nبررسى كلام مرحوم نائينى :\r\nقبل از بررسى كلام ايشان بايد توجّه داشت كه آنچه در اينجا به عنوان فرع فقهى مطرح مىشود بايد همهء شرايط مسألهء مورد بحث ما را داشته باشد . اين شرايط عبارتند از : 1 - اجتماع اين دو واجب در آنِ واحد ممكن نباشد ، و الّا از محلّ بحث ما خارج مىشود . « 1 » 2 - واجب دوّم ، مشروط به شرطى باشد كه آن شرطْ تأخّر رتبى از واجب اوّل داشته باشد نه تأخّر زمانى . و الّا از محلّ بحث ما خارج است . ما با مثال‌هاى زيادى برخورد مىكنيم كه در ابتداى امر ممكن است كسى خيال كند كه مسألهء ترتب در كار است . مثلًا كسى كه معصيت مىكند امر به صلاة را بايد فوراً توبه نمايد . بنابراين وجوب توبه ، مشروط به تحقّق معصيت در خارج است . در حالى كه كسى نمىتواند در اينجا مسألهء ترتب را مطرح كند ، زيرا امر به صلاة و امر به توبه در يك زمان نيستند . عصيان امر به صلاة هنگامى تحقق پيدا مىكند كه وقت نماز گذشته باشد و مكلّف اقدام به انجام آن نكرده باشد . در حالى كه با گذشتن وقت ، امر « أقيموا الصلاة » به سبب\r\n\r\n\r\n","description":"","footnote":"\r\n( 1 ) - مثل اين كه در آنِ واحد بتواند هم ازاله را انجام دهد و هم صلاة را .\r\n","page_name":" 126 ","page_number":126},
  {"content":"\r\n\r\nعصيان ساقط شده و امر وجوب توبه جايگزين آن مىشود . و قائل به ترتب نمىخواهد چنين چيزى را مطرح كند . قائل به ترتب مىخواهد بين دو امر از نظر زمانى جمع كند ولى مىگويد : « وجود اختلاف رتبى بين اين دو امر ، رافع استحالهء طلب ضدّين است » . 3 - حكم فرعى كه مطرح مىشود مورد اتفاق فقهاء باشد سپس گفته شود : اين حكم جز با پذيرفتن مسألهء ترتب نمىتواند مطرح باشد . و الّا ما فروع فقهى زيادى داريم كه مصداق مسألهء ترتب است ولى قائل به ترتب حكم به جواز آن و قائل به عدم ترتب حكم به منع آن كرده است . و چنين مسأله‌اى را نمىتوان در اينجا سند قرار داد . اكنون با توجه به مقدّمهء فوق ببينيم آيا مثالى كه مرحوم نائينى مطرح كردند مىتواند ما را ملزم به پذيرفتن ترتب بنمايد ؟ اوّلًا : مثال ايشان ، مثالى فرضى است نه واقعى ، زيرا ايشان مثال را در جايى فرض كرده كه اقامهء ده روز نباشد ، در حالى كه وجوب اتمام صلاة و وجوب صوم در ماه رمضان مترتب بر قصد اقامهء ده روز است نه اين كه مترتب بر اقامه باشد . به‌همين‌جهت در فقه مىخوانيم كه اگر كسى در محلّى قصد اقامهء ده روز بنمايد چنانچه يك نماز چهار ركعتى خواند و از قصد خود منصرف شد تا وقتى كه در آن محلّ است بايد هم نماز خود را تمام بخواند و - اگر ماه رمضان است - روزهء خود را هم بگيرد . لذا اگر كسى نذر كند كه در فلان محلّ اقامهء ده روز ننمايد ، هيچ ارتباطى به مسألهء اتمام صلاة و وجوب صيام پيدا نمىكند . بنابراين فرع مذكور يك فرع فرضى است نه واقعى . ممكن است كسى بگويد : « ما از ابتدا فرع را در مورد « عدم قصد اقامهء ده روز » مطرح مىكنيم . در اين صورت نذر متعلّق به عدم قصد اقامهء ده روز است و در صورتى كه وارد آن بلد شده و با نذر مخالفت كرده و قصد اقامهء ده روز نمايد هم روزه و هم اتمام صلاة براى او وجوب پيدا مىكند و در اين صورت مسألهء ترتب درست مىشود » . در پاسخ مىگوييم : اين راه هم نمىتواند ترتّب را درست كند ، زيرا كسى كه نذر مىكند اقامهء ده روز را قصد نكند از دو حال خارج نيست : 1 - قصد اقامهء ده روز نمىكند ، در اين صورت تكليف دوّم تحقّق ندارد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n2 - قصد اقامهء ده روز مىكند ، در اين صورت به مجرّدى كه قصد اقامهء ده روز محقق شد ، با امر « اوفوا بالنذر » مخالفت شده و اين امر ساقط مىشود و به دنبال آن‌هم استحقاق عقوبت و هم كفارهء مخالفت با نذر متوجّه او مىشود . پس در كدام زمان دو تكليف با هم جمع شده‌اند ؟ « 1 » قبل از قصد اقامه ، تكليف به وجوب روزه و اتمام صلاة وجود ندارد . بعد از قصد اقامه هم تكليف « اوفوا بالنذور » وجود ندارد ، چون با آن مخالفت كرده و همين مخالفت ، سبب سقوط آن شده است . ثانياً : مسألهء ترتب در جايى است كه بين اهمّ و مهمّ تضادّ تكوينى تحقّق داشته باشد ، يعنى در خارج نتوان بين آن دو در زمان واحد جمع كرد ، بر اين اساس ممكن است كسى كلام مرحوم نائينى را مورد مناقشه قرار داده و بگويد : « كسى كه نذر كرد اقامت ده روز يا قصد اقامت ده روز را در فلان محل نداشته باشد ، آيا نمىتواند صلاة خود را تمام خوانده و روزهء خود را بگيرد ؟ روشن است كه بين اين دو تضاد تكوينى وجود ندارد ، اگرچه حكم به بطلان صلاة و صوم او بشود » . البته ما بر اين مثال خيلى پافشارى نداريم . ثالثاً : عنوان مسألهء ترتّب ، عنوان طوليّت و متأخّر بودن امر به مهم از امر به اهم است . و اين ترتب و طوليّت از راه اشتراط عصيان يا نيت عصيان پيدا مىشود . حال برفرض كه ما متأخّر بودن عصيان از امر به اهم را پذيرفته و از اشكال مربوط به آن صرف نظر كنيم ، هرچند در مسألهء صلاة و ازاله مىتوان ترتب و طوليت را درست كرد ولى در مثالى كه مرحوم نائينى مطرح كردند نمىتواند ترتّب تحقّق پيدا كند . « 2 » دليلى كه مىگويد : « كسى كه قصد اقامهء ده روز كرده بايد نماز خود را تمام\r\n\r\n\r\n","description":"","footnote":"\r\n( 1 ) - در حالى كه قائل به ترتّب ادّعا مىكرد در زمان واحد دو تكليف تحقق دارند كه از نظر رتبه با هم فرق دارند .\r\n( 2 ) - بله در مثال وجوب توبه كه ما ذكر كرديم صورت ترتب وجود دارد ، هرچند آن‌هم از محلّ بحث ما خارج است ، زيرا تا زمانى كه امر به اقامهء صلاة باقى است ، امر به توبه پياده نمىشود و زمانى كه مىخواهد امر به توبه پياده شود ، امر به اقامهء صلاة ساقط شده است .\r\n","page_name":" 128 ","page_number":128},
  {"content":"\r\n\r\nبخواند و روزه‌اش را بگيرد » چه ترتبى بر مسألهء « نذر عدم قصد ده روز » دارد ؟ و به عبارت اصطلاحى : اگر دليل دوّم ، مشروط به مفهوم عصيان امر به اوّل باشد ، ترتب ظاهرى در آن وجود دارد ، هرچند از ما نحن فيه خارج است . امّا در مثالى كه مرحوم نائينى مطرح كردند ، يك مصداق عصيان به عنوان موضوع براى تكليف دوّم است . در تكليف دوّم نفرموده است : « كسى كه با نذر متعلّق به عدم قصد اقامهء ده روز مخالفت كند بايد نماز خود را تمام بخواند و روزه‌اش را هم بگيرد » .\r\nآنچه ما در فقه داريم اين است : « كسى كه قصد اقامهء ده روز كند بايد روزهء خود را بگيرد و نمازش را هم تمام بخواند » . اين مسئله چه ارتباطى به مسألهء مخالفت با نذر دارد ؟\r\nچه ترتبى بر مسألهء وجوب وفاى به نذر دارد ؟ فقط گرفتاريش اين است كه اين قصد ده روز در مورد يك مكلّفْ مصداق عصيان « أوفوا بالنذور » شده است . آيا اگر در بين ميليون‌ها مكلّف ، تنها يك مكلّف چنين نذرى كرده و با نذر خودش مخالفت كرده است مسألهء ترتّب را درست مىكند ؟ ما به مرحوم نائينى عرض مىكنيم : بهتر بود شما همان مسألهء توبه را مطرح مىكرديد كه حد اقل صورت ترتب در آن محفوظ باشد . امّا مسألهء وجوب صوم و وجوب اتمام نماز چه ربطى به مسألهء عصيان امر به وفاى به نذر دارد ؟ لذا اين فرع - با وجود اصلاح و ترميمى كه ما نسبت به آن مطرح كرديم - داراى اشكال است و نمىتواند مسألهء ترتّب را درست كند .\r\n\r\nخلاصهء بحث ضدّ\r\nبحث در اين بود كه آيا امر به شىء مقتضى نهى از ضدّ آن هست يا نه ؟ در اصل اين بحث ، ما قول به اقتضاء را انكار كرديم ، حتى در ارتباط با ضدّ عام كه به معناى نقيض و ترك واجب است . و در مورد ضدّ خاص هم گفتيم : مسألهء اقتضاء يا بايد از راه مقدّميت ثابت شود و يا از راه ملازمه ، كه هيچ‌كدام مورد قبول ما واقع نشد ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nزيرا عدم ضدّ اگرچه عدم مضاف است ولى نه اتصاف به مقدّميت پيدا مىكند و نه اتصاف به ملازمه . امّا در ارتباط با ثمرهء بحث گفتيم : در مورد اين بحث دو ثمره مطرح شده است :\r\nيكى ثمرهء كلّى و ديگرى ثمره در بعض موارد . ثمرهء كلّى بحث اين بود كه قائلين به اقتضاء ، ضد خاص را حرام مىدانند ولى قائلين به عدم اقتضاء آن را حرام نمىدانند . و در اين مورد فرقى نمىكند كه ضدّ خاص عنوان عبادى داشته باشد يا نه . چون بحث ما در اصل مسئله ، اختصاص به جايى ندارد كه ضدّ خاصْ عبادت باشد بلكه بحث كلّى است و مورد عبادى بودن ضدّ خاصّ ، يكى از مصاديق آن مىباشد . امّا ثمرهء جزئى در خصوص جايى است كه ضدّ خاص جنبهء عبادى داشته باشد كه مسألهء ازاله و صلاة هم يكى از مصاديق آن مىباشد . در آنجا گفته‌اند : اگر امر به ازاله مقتضى نهى از صلاة باشد ، صلاة هم از نظر تكليفى محكوم به حرمت مىشود و هم از نظر وضعى محكوم به بطلان مىگردد ، زيرا نهى متعلّق به عبادت ، مقتضى فساد آن مىباشد . اين ثمره به دو صورت مورد انكار قرار گرفت : 1 - ما گفتيم : در اينجا - خواه امر به شىء مقتضى نهى از ضدّ باشد يا نباشد - نمىتوان حكم به بطلان صلاة نمود . زيرا اگر امر به شىء مقتضى نهى از ضدّ نباشد ، وجهى براى بطلان عبادت نيست و اگر مقتضى باشد ، اين نهى نمىتواند مقتضى فساد باشد ، چون اين نهى ، نهى غيرى و مقدّمى است و نهى مقدّمى كاشف از مبغوضيت متعلّق آن نيست و مقتضى فساد عبادت نيست . 2 - شيخ بهايى رحمه الله مىفرمود : در اينجا - خواه امر به شىء مقتضى نهى از ضدّ باشد يا نباشد - صلاة باطل است . وجه بطلان آن بنا بر قول به اقتضاء اين است كه در اين صورت صلاة مورد نهى واقع شده و نهى مقتضى فساد است .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nامّا وجه بطلان آن بنا بر قول به عدم اقتضاء اين است كه عبادت نياز به امر دارد و ما نمىتوانيم در آنِ واحد ، هم ازاله را مأمور به بدانيم و هم صلاة را . پس قائلين به عدم اقتضاء بايد اين معنا را بپذيرند كه نماز در آن حال ، مأمور به نيست و به‌همين‌جهت باطل است . در پاسخ از شيخ بهايى رحمه الله دو جواب ذكر شده بود : جواب اوّل : مرحوم آخوند فرمودند : صحت عبادت نيازى به امر ندارد بلكه همين مقدار كه ملاك و مصلحت تامهء آن را احراز كرده باشيم ، براى صحّت عبادت كافى است . و در اينجا نماز از نظر ملاك كمبودى ندارد . تنها مشكلش اين است كه مبتلا به مزاحم اهم است . لذا با عدم وجود امر هم صحيح است . « 1 » جواب دوّم : اين بود كه با وجود تزاحم هم به دنبال امر برويم براى پيدا كردن امر دو راه وجود داشت : راه اوّل : راهى بود كه ما طى كرديم و آن راه مبتنى بر اين بود كه : اوّلًا : خطابات عامّه انحلال نداشته باشند . ثانياً : قدرت و علم شرطيت نداشته باشند . ثالثاً : بين ازاله و صلاة ، از نظر طبيعتْ تزاحم نباشد . سپس نتيجه گرفتيم كه امر به صلاة با امر كلّى وجوب ازاله در عرض هم و بدون ترتب و طوليت مطرحند . به عبارت ديگر : اين مكلّفْ در آنِ واحد ، هم امر به اقامهء صلاة و هم امر به ازاله متوجه اوست ولى اين دو خطاب به صورت كلّى است نه شخصى . اين راه از ترتب بالاتر است ، زيرا ما هر دو امر را در عرض هم و بدون هيچ‌گونه ترتب و طوليتى ثابت دانستيم . هرچند يكى اهمّ و ديگرى مهم بود ولى نتيجهء اهمّ و مهمّ بودن اين بود كه اگر قدرت واحد را در مورد اهم صرف مىكرد نسبت به مهم معذور بود امّا اگر همين قدرت را در مورد مهم صرف مىكرد ، در مخالفت با امر اهم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 212\r\n","page_name":" 131 ","page_number":131},
  {"content":"\r\n\r\nمعذور نبود اگرچه در مورد انجام عمل مهم مشكلى نداشت و مثلًا صلاة او صحيح بود . راه دوّم : راهى بود كه مشهور طى كرده‌اند . مشهور خواسته‌اند با مطرح كردن ترتّب ، در زمان واحد دو امر با اختلاف رتبه درست كنند . ما در بررسى كلام مشهور گفتيم : برفرض كه ما از حرف‌هاى خودمان - يعنى عدم انحلال و عدم شرطيت - دست برداريم و راه مشهور را طى كنيم ، از اين راه نمىتوانيم دو امر را در يك زمان درست كنيم .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nامر آمر با علم به انتفاء شرط آن\r\nآيا جايز است آمر به چيزى امر كند در حالى كه مىداند شرط امر وجود ندارد ؟\r\n\r\nاشكال بر عنوان بحث :\r\nقبل از بررسى اقوال در اين زمينه لازم است تحليلى در ارتباط با محلّ نزاع مطرح كنيم : اوّلًا : مراد از « جواز » در بحث اصولى ، جواز فقهى و معناى اباحه نيست . جواز در بحث اصولى به معناى امكان است . يعنى يا امكان دارد كه آمر به چيزى امر كند با وجود اين كه مىداند شرط امر منتفى است ؟ ثانياً : حال كه معناى جواز روشن شد بايد ببينيم آيا مراد از امكان ، امكان ذاتى است يا امكان وقوعى ؟ امكان ذاتى در مقابل استحالهء ذاتى است . استحالهء ذاتى اساس و ريشهء همهء استدلال‌هاست و اگر استحالهء ذاتى در كار نباشد ، هيچ استدلالى در عالم صحيح نيست . « 1 » استحالهء ذاتى همان استحالهء اجتماع نقيضين و ارتفاع نقيضين است و حتى\r\n\r\n\r\n","description":"","footnote":"\r\n( 1 ) - مثلًا در منطق گفته مىشود كه شكل اوّل ، هم بديهى الانتاج است و هم از جهت استدلال از ساير اشكال اربعه قوىتر است . حال وقتى گفته مىشود : العالم متغير و كلّ متغيّر حادث تا وقتى مسألهء امتناع اجتماع نقيضين و ارتفاع نقيضين در كار نباشد نمىتوان « العالم حادث » را به عنوان نتيجهء اين قياس مطرح كرد زيرا ممكن است كسى بگويد : چه مانعى دارد كه عالمْ هم حادث باشد و همْ حادث نباشد ؟ يا چه مانعى دارد كه عالمْ نه حادث باشد و نه غير حادث ؟ رجوع شود به : المنطق للمظفّر ، ص 216 .\r\n","page_name":" 133 ","page_number":133},
  {"content":"\r\n\r\nمسألهء امتناع اجتماع ضدّين هم به استحالهء اجتماع نقيضين ارجاع داده شده است . بنابراين امكان ذاتى يك چيز به اين معناست كه آن چيز به حسب ذات ، استحاله نداشته باشد . امّا امكان وقوعى در مقابل استحالهء وقوعى است . استحالهء وقوعى در ارتباط با تحقّق در خارج است و منافاتى با امكان ذاتى ندارد . يعنى چيزى كه استحالهء وقوعى دارد ، مىتواند به حسب ذاتْ ممكن باشد ، همان‌طور كه مىتواند ذاتاً غير ممكن باشد .\r\nمثلًا ممكن الوجود اگر علّت موجبه‌اش تحقق پيدا نكند نمىتواند در خارج موجود شود .\r\nهمان‌طور كه اگر علّت موجبه‌اش تحقّق پيدا كند ، وجوب وجود پيدا مىكند . البته اين امتناع و وجوبى كه در ارتباط با ممكن الوجود مطرح است در اصطلاح فلسفى به « امتناع بالغير » و « وجوب بالغير » تعبير مىشود . بنابراين استحالهء وقوعى مربوط به ممكن الوجود است . حال ببينيم آيا مراد از « جواز » در عنوان بحث - كه به معناى « امكان » بود - امكان ذاتى است يا امكان وقوعى ؟ ظاهر اين است كه هيچ‌يك از اين دو نمىتواند باشد . امكان ذاتى داراى دو اشكال و امكان وقوعى داراى يك اشكال است . يعنى امكان ذاتى و وقوعى در يك اشكال مشتركند و يك اشكال هم مخصوص امكان ذاتى است . اشكال مخصوص امكان ذاتى اين است كه چنين چيزى متناسب با مسائل اصولى نيست . در اصول ، از امكان ذاتى چيزى يا عدم امكان ذاتى آن بحث نمىشود .\r\nاين مسئله مربوط به فلسفه است نه اصول .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nامّا اشكال مشترك بين امكان ذاتى و وقوعى اين است كه در عنوان محلّ بحث كلمهء « علم » به كار رفته است . اگر مسئله به اين صورت بود كه « آيا امر آمر با انتفاء شرط آن جايز است يا نه ؟ » مىتوانستيم امكان وقوعى را مطرح كنيم . در امكان و استحالهء وقوعى ، علم و جهل هيچ نقشى ندارد . اگر نار وجود داشته باشد ، احراق به دنبال آن هست كسى عالم به آن باشد يا نباشد . و اگر نار وجود نداشته باشد ، احراق تحقّق ندارد ، كسى عالم به آن باشد يا نباشد . و هنگامى كه علم و جهل دخالتى در امكان وقوعى نداشت ، در امكان ذاتى به طريق اولى دخالت نخواهد داشت . ثالثاً : در عنوان بحث اين گونه مطرح شده كه « هل يجوز أمر الآمر مع علمه بانتفاء شرطه ؟ » و ضمير « شرطه » به « أمر » برمىگردد ، « 1 » و روشن است كه شرطْ يكى از اجزاء علّت تامّه است . يعنى با وجود اين كه آمر مىداند علّت تامّهء امر تحقّق ندارد ، آيا مىتواند امر كند . برگشت اين مسئله به اين است كه آيا معلول مىتواند بدون تماميت علّت واقع شود ؟ چنين چيزى استحالهء وقوعى دارد . اكنون جاى اين سؤال است كه با حفظ اين خصوصيات سه‌گانه ، چگونه مىتوان محلّ نزاع را تصوير كرد ؟ از طرفى علم مطرح شده ، از طرف ديگر امكان - كه با علم و جهل كارى ندارد - و از طرف ديگر علّت تامّه براى امر وجود ندارد . بنابراين نفس عنوانى كه در محلّ نزاع مطرح كرده‌اند داراى اشكال است .\r\n\r\nكلام مرحوم آخوند\r\nمرحوم آخوند براى تصحيح عنوان بحث قائل به نوعى استخدام شده و معتقد است ضمير « شرطه » به خود « أمر » برمىگردد ولى بين « أمر » ى كه فاعل يجوز است با « أمر » ى كه مرجع ضمير « شرطه » است اختلاف رتبه وجود دارد . بيان مطلب : مرحوم آخوند معتقدند احكام داراى مراتب چهارگانهء اقتضاء ، انشاء ،\r\n\r\n\r\n","description":"","footnote":"\r\n( 1 ) - زيرا وجهى براى برگشتن آن به « آمر » وجود ندارد و « مأمور به » هم در عبارت ذكر نشده تا بتواند به آن برگردد .\r\n","page_name":" 135 ","page_number":135},
  {"content":"\r\n\r\nفعليت و تنجّز مىباشد . با توجه به اين كه مرحلهء اقتضاء مربوط به قبل از حكم و مرتبهء تنجّز مربوط به بعد از حكم است ، مرحوم آخوند مىفرمايد : نفس حكم داراى دو مرحلهء انشاء و تنجّز است .\r\nمرحلهء انشاء همان مرحلهء جعل قانون و وضع حكم است و مرحلهء فعليّت هم مرحله‌اى است كه اين حكم بايد عمل شود و مكلّف تحت تأثير بعث و زجر مولا واقع شود .\r\nمسألهء قدرت و علم و امثال آنها هم از شرايط فعليت حكم است . بر اساس اين مبنا مرحوم آخوند مىفرمايد : مراد از « أمر » در « أمر الآمر » مقام انشاء حكم است و ضمير « شرطه » هم به همان « أمر » در « أمر الآمر » برمىگردد ، امّا مراد از آن « امر » در مقام فعليت است نه « امر » در مقام انشاء . در اين صورت معناى عبارت اين مىشود كه آيا مولا مىتواند حكمى را انشاء كند در حالى كه يقين دارد شرايط اين حكم - كلًاّ يا بعضاً - در مرحلهء فعليّت تحقّق پيدا نمىكند ؟ يعنى آمر مىداند كه مكلّف قدرت بر انجام آن ندارد يا مكلّف علم به آن پيدا نمىكند تا زمينه‌اى براى موافقت پيدا شود . مرحوم آخوند سپس مىفرمايد : با توجه به بيانى كه ما در ارتباط با عنوان بحث داشتيم ، بايد ما را در زمرهء قائلين به جواز به حساب آورد ، زيرا ما در باب هيئت افعل گفتيم : اين‌گونه نيست كه غرض مولا از همهء اوامرش تحقّق مأمور به در خارج باشد ، بلكه در بعضى از موارد غرض مولا امتحان عبد است و نمىخواهد مأمور به در خارج واقع شود . مولا مىخواهد ببيند آيا عبد در مقابل اين امر عكس‌العملى از خود نشان مىدهد يا بىتفاوت باقى مىماند ؟ ما نمىتوانيم اين‌گونه اوامر مولا را از دايرهء امر خارج بدانيم . ما نحن فيه نيز از همين قبيل است . مىگوييم : مولا با وجود اين كه عالم به عدم قدرت عبد است و مىداند امر او به مرحلهء فعليت نمىرسد ، مىتواند به او امر كند . « 1 » بررسى كلام مرحوم آخوند : اوّلًا : مبنايى كه مرحوم آخوند در ارتباط با مراتب حكم مطرح كرده‌اند چيزى نيست\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 220 و 221\r\n","page_name":" 136 ","page_number":136},
  {"content":"\r\n\r\nكه مورد قبول همه باشد ، در حالى كه اين بحث اصولى را همه عنوان كرده‌اند . بنابراين طرح اين مسألهء اصولى مبتنى بر مبنايى كه مرحوم آخوند در مورد مراتب حكم مطرح كردند نمىباشد . ما در بحث ترتب گفتيم : حضرت امام خمينى رحمه الله معتقدند احكام بر دو نوع - نه دو مرتبه - مىباشند : احكام انشائيّه و احكام فعليّه . يك دسته از احكام اسلام همين احكامى است كه الآن در اختيار ماست و ما بايد به آنها عمل كنيم ، اين دسته از احكام را احكام فعليه مىنامند . دستهء ديگر احكام انشائيه است كه در زمان ظهور امام زمان عليه السلام به مرحلهء فعليت مىرسد . اگر كسى اين مبنا را بپذيرد چگونه مىتواند عنوان بحث را درست كند ؟ ثانياً : حضرت امام خمينى رحمه الله مىفرمايد : حال كه بناست استخدامى را در مرجع ضمير قائل شويم ، بياييم ضمير « شرطه » را به مأمور به يا مكلّف به ، برگردانيم و بگوييم :\r\n« آيا جايز است مولاى آمر ، امر كند با اين كه مىداند مكلّف قادر به انجام دادن مكلّف به نيست ؟ در اين صورت اين كلام مرحوم آخوند شعبه‌اى از نزاع بين اشاعره و عدليه است كه آيا تكليف به محال جايز است يا نه ؟ « 1 » اشاعره مىگويند : « هرچند خود مكلّف به محال است ولى تكليف به محال مانعى ندارد و با حكمت مولاى حكيم منافات ندارد » . ولى عدليه مىگويند : « تكليف به محال صحيح نيست و نمىتواند از مولاى\r\n\r\n\r\n","description":"","footnote":"\r\n( 1 ) - در اينجا لازم است دو اصطلاح « تكليف محال » و « تكليف به محال » را توضيح دهيم : در « تكليف محال » كلمهء « محال » صفت براى « تكليف » است ، ولى در « تكليف به محال » كلمهء « محال » صفت براى « مكلّف به » است . اشاعره و عدليه اتفاق دارند كه « تكليف محال » جايز نيست ، مثل اين كه مولا در آنِ واحد ، چيزى را هم مأمور به قرار دهد و هم منهى عنه . در اينجا شىء واحد ، مقدور براى مكلّف است ولى نفس يك چنين تكليفى محال است . امّا « تكليف به محال » مثل اين كه در همان مسألهء ترتب ، مولا به تكليف واحد بگويد : « يجب عليك الجمع بين الضدّين » . در اينجا متعلّق تكليف - يعنى جمع بين ضدّين - داراى استحاله است . و نزاع بين اشاعره و عدليه در همين فرض است .\r\n","page_name":" 137 ","page_number":137},
  {"content":"\r\n\r\nحكيم صادر شود » . حضرت امام خمينى رحمه الله مىفرمايد : ما نحن فيه يكى از موارد « تكليف به محال » است . وقتى مولا مىداند كه مكلّفْ عقلًا قادر بر اتيان مكلّف به نيست ، اشاعره مىگويند : در اينجا مولا مىتواند او را امر به انجام دادن مكلّف به بنمايد .\r\n\r\nتحقيق امام خمينى رحمه الله پيرامون امر آمر با علم به انتفاء شرط آن\r\nيكى از ثمرات بحثى كه در باب ترتب پيرامون خطابات عامّه ذكر كرديم در اينجا ظاهر مىشود كه « تكليف به محال » در مورد خطاب شخصى صحيح نيست . مولايى كه مىداند عبدش زمين‌گير است و قادر به حركت كردن نيست ، عقلًا نمىتواند او را مخاطب به خطاب شخصى « ادخل السوق و اشتر اللّحم » بنمايد و غرضش تحقّق مأمور به در خارج باشد . و اشاعره كه در اينجا قائل به جواز شده‌اند ، عقل خود را زير پا گذاشته‌اند . ما در مورد خطابات عامّه گفتيم : خطابات عامّه انحلال به خطابات متعدّد پيدا نمىكند بلكه خطاب عامّ ، يك خطاب است كه از نظر شمول حكم ، همهء افراد - حتى عاجزين و غير عالمين - را شامل مىشود ، ولى در مقام مخالفت ، افراد جاهل و عاجز معذورند . بنابراين حرف مىتوانيم در ما نحن فيه قائل به جواز شده و بگوييم : اگر مولايى عبيد خودش را احضار كرد و به خطاب واحد به آنها گفت : « همهء شما بايد فردا به مسافرت برويد » ، با وجود اين كه علم دارد كه بعضى از آنان قدرت بر مسافرت ندارند ، ولى در عين حال براى مولا مانعى ندارد كه خطاب واحدى نسبت به همهء آنان صادر كند . در اين صورت خطاب شامل حال همه مىشود ولى جاهل و عاجز معذورند . بله ، اگر اكثريت افراد قدرت بر انجام مأمور به ندارند ، براى مولا چنين تكليفى صحيح نيست .\r\nامّا اگر بخواهد يكايك آنان را مخاطب قرار داده ، نمىتواند افرادى را كه عاجز از سفرند ، امر به مسافرت بنمايد . همان‌طور كه اگر قائل به انحلال خطابات عامّه شديم ، خطابْ نسبت به افراد عاجز ، صحيح نيست . « 1 »\r\n\r\n\r\n","description":"","footnote":"\r\n( 1 ) - رجوع شود به : مناهج الوصول إلى علم الاصول ، ج 2 ، ص 60 و 61 ، معتمد الاصول ، ج 1 ، ص 142 - 144 ، تهذيب الاصول ، ج 1 ، ص 338 و 339\r\n","page_name":" 138 ","page_number":138},
  {"content":"\r\n\r\n\r\nآيا اوامر و نواهى به طبايع تعلّق مىگيرد يا به افراد ؟\r\n\r\nتحرير محلّ نزاع :\r\nدر ارتباط با تحرير محلّ نزاع\r\n\r\nچند احتمال وجود دارد\r\nكه هرچند بعضى از آنها با عنوانى كه در اصول مطرح شده تطبيق نمىكند ولى بالاخره اين احتمالات وجود دارد و بايد مورد بررسى قرار گيرد :\r\n\r\nاحتمال اوّل : مقصود از طبايع ، ماهيات و حقايق و مقصود از افراد ، وجودات طبيعت باشد\r\n. يعنى چيزى زايد بر وجود مطرح نباشد . به عبارت ديگر : در فرديت زيد براى انسان دو خصوصيت وجود دارد : يكى اين كه زيد ، وجود انسان است و ديگر اين كه داراى خصوصيات فرديّه است . در اين صورت نزاع به اين برگشت مىكند كه آيا اوامر و نواهى به ماهيات برمىگردد يا به وجودات ماهيت ؟ ريشهء اين مسئله عبارت از مسأله‌اى است كه در فلسفه به عنوان يكى از\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاساسىترين مسائل فلسفه مطرح است و آن اين است كه آيا اصالت مربوط به وجود است يا مربوط به ماهيت ؟ قائلين به اصالة الماهيّة معتقدند : اوامر و نواهى به ماهياتْ متعلّق است . و قائلين به اصالة الوجود معتقدند : اوامر و نواهى به وجوداتْ تعلّق مىگيرند . بررسى احتمال اوّل امورى وجود دارند كه مبعّد اين احتمال مىباشند : امر اوّل : اين احتمال با عنوان محلّ بحث سازش ندارد ، زيرا بنا بر اين احتمال بايد عنوان بحث اين باشد كه « آيا اوامر و نواهى به ماهيات تعلّق مىگيرد يا به وجودات ؟ » در حالى كه در عنوان اصولى اين بحث ، كلمهء « وجودات » ذكر نشده بلكه « افراد » مطرح شده است و « افراد » عبارت از « وجودات به انضمام خصوصيات فرديّه » است . امر دوّم : بنا بر اين احتمال ، بحثْ از اصولى بودن خارج شده و به بحثى فلسفى مبدّل خواهد شد . البته نتايج اين بحث فلسفى در ارتباط با اوامر و نواهى ظاهر مىشود و قائلين به اصالة الماهيّة مىگويند : « اوامر و نواهى به ماهيات تعلّق مىگيرد » . امّا قائلين به اصالة الوجود معتقدند اوامر و نواهى به وجودات تعلّق مىگيرد . در حالى كه ظاهر از طرح اين مسئله در علم اصول اين است كه اين مسئله در ارتباط با علم اصول است نه اين كه مبتنى بر مسأله‌اى فلسفى باشد . امر سوّم : مرحوم آخوند و جمعى ديگر ، با وجود اين كه قائلند : « اوامر و نواهى به طبايع تعلّق مىگيرد » تصريح مىكنند كه در اين مسئله فرقى نمىكند كه ما قائل به اصالة الماهية شويم يا قائل به اصالة الوجود . « 1 » از اينجا معلوم مىشود كه ما نحن فيه غير از مسألهء اصالة الوجود و أصالة الماهية است .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 221 - 224 ، مناهج الوصول إلى علم الاصول ، ج 2 ، ص 65 ، نهاية الأفكار ، ج 1 ، ص 381\r\n","page_name":" 140 ","page_number":140},
  {"content":"\r\n\r\n\r\nاحتمال دوّم : محلّ نزاع اين باشد كه « آيا اوامر و نواهى به طبايع تعلّق مىگيرند يا به افراد ؟ »\r\nدر اين صورت كسانى كه وجود طبيعى را عين وجود افراد مىدانند ، اوامر و نواهى را متعلّق به افراد دانسته و كسانى كه وجود طبيعى را مغاير با وجود افراد مىدانند ، اوامر و نواهى را متعلّق به طبايع مىدانند . بيان مطلب : اين احتمال نيز مبتنى بر مسأله‌اى است كه در فلسفه و منطق مطرح شده است و آن مسئله در مورد كلّى طبيعى - يعنى نفس ماهيت و طبيعت « 1 » - است . مشهور و محققين معتقدند وجود كلّى طبيعى عين وجود افراد آن مىباشد . زيد ، عين وجود انسان است ولى با خصوصيات زايده . به‌همين‌جهت وقتى زيدْ وجود پيدا كند هم مىتوان گفت : « وُجِدَ زيدٌ » و هم مىتوان گفت : « وُجِدَ الإنسان » . در مقابل مشهور ، در منطق از رجل همدانى نقل شده است كه نسبت افراد به ماهيات مثل نسبت فرزندان به پدر است . يعنى كلى طبيعى ، داراى وجودى جدا از افراد است و به منزلهء پدر نسبت به افراد است . در نتيجه در ما نحن فيه قائلين به اين كه « اوامر و نواهى به افراد تعلّق مىگيرند » بايد كسانى باشند كه معتقدند « وجود طبيعى عين وجود افرادش مىباشد » ، چون در اين صورت وجود ديگرى براى طبيعى - غير از وجود افراد - در كار نيست . و قائلين به اين كه « اوامر و نواهى به طبايع متعلّق است » بايد كسانى باشند كه همانند رجل همدانى براى طبيعى ، وجود مستقلى قائلند و آن را به منزلهء پدر و افراد را به منزلهء فرزند به حساب مىآورند . بررسى احتمال دوّم : ظاهر اين است كه اين احتمال هم صحيح نيست هرچند بعضى از مبعِّدات\r\n\r\n\r\n","description":"","footnote":"\r\n( 1 ) - با قطع نظر از عنوان كليّت كه در ذهن عارض بر كلّى طبيعى مىشود و از آن به كلّى عقلى تعبير مىشود .\r\n","page_name":" 141 ","page_number":141},
  {"content":"\r\n\r\nاحتمال اوّل را ندارد « 1 » ولى در عين حال در اينجا دو امر وجود دارد كه مبعّد اين احتمال است : امر اوّل : لازمهء اين احتمال اين است كه مسئله را از اصولى بودن خارج كرده و آن را از فروعات مسأله‌اى كه در فلسفه و منطق مطرح است قرار دهيم و اين خلاف ظاهر است . امر دوّم : بر اساس اين احتمال بايد گفته شود : « قائلين به اين كه اوامر و نواهى به طبايع تعلّق مىگيرد بايد تابع رجل همدانى باشند » . در حالى كه مسئله به اين صورت نيست و نوع محقّقين كه مبناى رجل همدانى را در ارتباط با وجود طبيعى نفى مىكنند ، معتقد به تعلّق اوامر و نواهى به طبايع مىباشند . در حالى كه اگر ما نحن فيه مبتنى برآن مسألهء فلسفى بود بايد قائل به تعلّق اوامر و نواهى به افراد بشوند .\r\nبه عبارت ديگر : مشهور با وجود اين كه معتقدند « وجود كلّى طبيعى ، عين وجود افراد آن است » ولى در ما نحن فيه عقيده دارند كه اوامر و نواهى به طبايع تعلّق مىگيرد .\r\nدر حالى كه اگر ما نحن فيه مبتنى برآن مسألهء فلسفى بود بايد اين قول را قبول كنند كه اوامر و نواهى به افراد تعلّق مىگيرد نه به طبايع .\r\n\r\nاحتمال سوّم : اين است كه نزاع را مبتنى بر مسأله‌اى لغوى بدانيم كه به تناسب در علم اصول مطرح شده است .\r\nو آن اين است كه آيا وضع در اسماء اجناس به صورت « وضع عام و موضوع له عام » است يا به صورت « وضع عام و موضوع له خاص » ؟ قبل از بيان مطلب ، لازم است به مقدّمهء زير توجه شود : مادّه‌اى كه هيئت افعل يا لا تفعل عارض آن مىشود ، معمولًا - حتى در مورد خطابات شخصيّه - به صورت اسم جنس مطرح است . وقتى مولا به عبدش مىگويد :\r\n\r\n\r\n","description":"","footnote":"\r\n( 1 ) - چون اين احتمال ، مخالفتى با عنوان بحث ندارد ، به خلاف احتمال اوّل كه لازمه‌اش اين بود كلمهء « افراد » را از عنوان بحث برداشته و به‌جاى آن كلمهء « وجودات » را بگذاريم .\r\n","page_name":" 142 ","page_number":142},
  {"content":"\r\n\r\n« ادخل السوق و اشتر اللّحم » اگرچه خطاب به صورت خطاب شخصى است ولى ماده‌اى كه معروض هيئت افعل قرار گرفته ، عنوان كلّى « دخول سوق » و عنوان كلى « اشتراء لحم » است و خصوصيت آن از ناحيهء اضافه به مخاطب پديد آمده است و الّا مضافْ معناى عامى است . مثلًا وقتى گفته مىشود : « مصدر ، بر معنايى كلّى دلالت مىكند » معنايش اين نيست كه اگر ما « ضَرْب » را به « زيد » نسبت داديم ، به جهت اين نسبت و اضافه معناى حقيقى خودش را از دست داده باشد . بلكه اين اضافه است كه خصوصيت را به وجود آورده است و الّا كلمهء « ضَرْب » چه اضافه به شخص شود يا اضافه به نوع گردد و يا اصلًا اضافه‌اى در كار نباشد ، همان معناى كلّى خودش را داراست . پس از بيان مقدّمهء فوق مىگوييم : اسم جنسى كه معروض هيئت واقع مىشود - مثل صلاة ، صيام ، زكات و حجّ - از نظر « وضع » داراى « وضع عام » است ولى در ارتباط با « موضوع له » آنها اختلاف است كه آيا « موضوع له » آنها عام است يا خاص ؟ كسانى كه اوامر و نواهى را متعلّق به طبايع مىدانند ، عقيده دارند موضوع له اين‌ها نيز - همانند وضع آنها - عام « 1 » است . امّا اگر كسى عقيده داشته باشد كه اسماء اجناس داراى « وضع عام و موضوع له خاص » « 2 » مىباشند ، چاره‌اى ندارد كه در نزاع ما نحن فيه اوامر و نواهى را متعلّق به افراد بداند ، زيرا بعث يا طلب - كه معناى هيئت افعل است « 3 » - به مادّه تعلّق مىگيرد . و\r\n\r\n\r\n","description":"","footnote":"\r\n( 1 ) - وضع عام و موضوع له عام به اين معناست كه واضعْ يك معناى كلّى را در نظر گرفته و لفظ را براى همان معناى كلّى وضع كرده است . پس از نظر عموميت و اطلاق ماهيت ، فرقى بين وضع و موضوع له نيست .\r\n( 2 ) - وضع عام و موضوع له خاص به اين معناست كه واضعْ يك معناى كلّى را در نظر گرفته و لفظ را براى مصاديق آن وضع كرده است .\r\n( 3 ) - مشهور آن را به معناى طلب مىدانستند .\r\n","page_name":" 143 ","page_number":143},
  {"content":"\r\n\r\nچون مادّه - بنا بر اين مبنا - داراى وضع عام و موضوع له خاص است ، اين بعث يا طلب بايد به افراد تعلّق بگيرد . بررسى احتمال سوّم : اين احتمال داراى سه اشكال است . اشكال اوّل : در بحث وضع ، ما - بر خلاف مشهور - عقيده داشتيم كه « وضع عام موضوع له خاص » امر غير معقولى است ، زيرا از دريچهء عام نمىتوان افراد را تماشا كرد ، چون فرديت افراد متقوّم به عوارض فرديّه و مشخصه است و عوارض فرديّه هيچ سنخيتى با ماهيت انسان ندارد . اين كه « زيد » فرزند عَمرو است » يا « زيد ، در فلان تاريخ و در فلان مكان متولد شده است » چه ربطى به ماهيت حيوان ناطق - كه تمام ماهيت انسان است - دارد ؟ البته اين اشكال مبنايى است و ما كسى را سراغ نداريم كه چنين اشكالى به « وضع عام و موضوع له خاص » كرده باشد . اشكال دوّم : اگر ما نحن فيه مبتنى بر مسألهء وضع بود بايد در استدلال طرفين اشاره‌اى به اين معنا شده باشد . در حالى كه هيچ‌يك از طرفين در استدلال خودشان اشاره به اين معنا نمىكنند . بلكه از كلمات اين‌ها استفاده مىشود كه اين مسئله به عنوان يك مسألهء عقلى مطرح است ، نه به عنوان مسأله‌اى لغوى . اشكال سوّم : اين معنا كه اسم جنس داراى « وضع عام و موضوع له خاص » است ، ظاهراً قائلى ندارد و اصولًا چنين معنايى نمىتواند مورد قبول باشد ، زيرا لازمهء اين حرف اين است كه « وضع عام و موضوع له خاص » داراى مصداق نباشد ، چون مصداق ظاهر « وضع عام و موضوع له خاص » اسماء اجناس مىباشند .\r\n\r\nاحتمال چهارم : مادّه‌اى كه متعلّق هيئت افعل است ،\r\nهرچند مفادش فى نفسه چيزى جز طبيعت و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nماهيت نيست ولى وقتى معروض هيئت افعل قرار مىگيرد آيا اين معروضيت سبب مىشود كه متضمن معناى وجود هم بشود يا نه ؟ بيان مطلب : مرحوم آخوند در بحث اوامر مطلبى را از صاحب فصول رحمه الله به نقل از سكّاكى مطرح كرده است كه سكّاكى ادّعاى اتفاق كرده كه « مصدر مجرّد از الف و لام و تنوين بر چيزى جز ماهيّت دلالت نمىكند » . از سوى ديگر ، يكى از مباحثى كه ما در ارتباط با مصدر داشتيم اين بود كه اگر معناى « مصدر اصل كلام است » اين باشد كه « مصدر ، مادّهء همهء مشتقّات است » چنين تعبيرى نمىتواند صحيح باشد ، زيرا مصدر عبارت از « ض ، ر ، ب » نيست بلكه مصدر نيز - مانند فعل و اسم فاعل و اسم مفعول و . . . - داراى هيئت و مادّه است . مادّهء آن داراى يك معنايى است و هيئت آن بر يك معناى اضافى دلالت مىكند . لذا اين كه گفته مىشود : « مصدر كلمه‌اى است كه در آخر معناى فارسى آن « دن » يا « تن » باشد » به جهت هيئت مصدر است و « ض ، ر ، ب » در آخر معنايش « دن » نيست بلكه اگر اين « ض ، ر ، ب » هيئت مصدرى پيدا كرد و به‌صورت « ضَرْب » در آمد ، معناى آن « كتك زدن » خواهد شد . اين « زدن » از هيئت مصدر استفاده خواهد شد . به‌همين‌جهت براى مصادر هيئات مخصوصى ذكر كرده‌اند و همان‌طور كه هيئت فعل ماضى بر خصوصيتى زايد بر اصل مادّه دلالت مىكند ، هيئت مصدر نيز بر معناى اضافه‌اى دلالت مىكند . حال در اين احتمال چهارم مىخواهيم اين حرف را كنار گذاشته و فرض كنيم كه « مصدر ، اصل براى همهء مشتقّات است » . در اين صورت ، اجماعى كه سكّاكى ادّعا كرده ، شامل مصدرى كه در ضمن مشتقات و افعال است نيز مىشود . در نتيجه مصدرى كه در ضمن « اضرب » - كه محلّ بحث ماست - وجود دارد نيز به معناى « هيئت ضَرْب ، بدون هيچ قيد اضافه » مىشود . در اين صورت بحث در اين است كه : اين مصدر ، اگر بدون « ال » و تنوين باشد و معروض هيئت امر نباشد ، بر چيزى غير از ماهيت دلالت نخواهد كرد و مسألهء وجود در آن نقشى ندارد . ولى آيا وقتى معروض هيئت افعل واقع شد ، معناى وجود به آن اضافه مىشود ؟ يعنى معناى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« اضرب » عبارت از « أطْلُبُ منك وجودَ طبيعةِ الضرب » « 1 » باشد . البته بايد توجّه داشت كه اين معنا در مورد فعل ماضى و مضارع مطرح نيست ، زيرا نفس هيئت فعل ماضى دلالت بر تحقّق مىكند . « ضَرَبَ » به معناى « تَحقَّقَ منه الضرب » است و در « الضّرب » آن لازم نيست معناى وجود را در نظر بگيريم يعنى « ضَرَبَ » به معناى « تحقّق منه وجود الضرب » نيست . فعل مضارع هم همين‌طور است . « يَضْرِبُ » به معناى « يتحقّق منه الضرب في المستقبل » است و در « الضّرب » آن لازم نيست معناى وجود را در نظر بگيريم . بنابراين خصوصيت مذكور - يعنى مطرح شدن وجود - مربوط به صيغهء امر است . در نتيجه محلّ نزاع به اين برگشت مىكند كه آيا معروض شدن ماهيت براى هيئت افعل سبب مىشود كه پاى وجود به ميان آيد يا نه ؟ قائلين به اين كه « اوامر و نواهى به طبايع تعلّق مىگيرد » مىگويند : « معروضيت براى هيئت افعل ، چنين اقتضايى ندارد » . ولى كسانى كه اوامر و نواهى را متعلّق به افراد مىدانند مىگويند : « ما حرف سكّاكى را قبول داريم ولى معتقديم معروضيت هيئت افعل ، اين نقش را دارد كه پاى وجود را به ميان مىآورد » . بررسى احتمال چهارم : در اينجا نيز امورى وجود دارند كه مبعّد اين احتمال مىباشند : اوّلًا : ما اين مبنا را قبول نداشتيم كه مصدر به عنوان مادّهء مشتقات باشد بلكه مصدر هم داراى مادّه و هيئت است و هيئت مصدر ، بر معنايى زايد بر مادّهء مصدر دلالت مىكند . ثانياً : درست است كه در عنوان اين بحث ، اوامر و نواهى ذكر شده و امر از هيئت « افعل » و نهى از هيئت « لا تفعل » استفاده مىشود ولى واقعيت مسئله اين است كه اين\r\n\r\n\r\n","description":"","footnote":"\r\n( 1 ) - بنا بر مبناى مشهور كه مفاد هيئت افعل را عبارت از « طلب » مىدانند .\r\n","page_name":" 146 ","page_number":146},
  {"content":"\r\n\r\nنزاعْ اختصاص به هيئت « افعل » و « لا تفعل » ندارد تا بحث شود كه : « وقتى مادّه ، معروض هيئت قرار مىگيرد آيا متضمّن معناى وجود مىگردد ؟ » . بلكه اگر وجوب و حرمت از غير امر و نهى - يعنى از مثل « يجب » و « يحرم » - هم استفاده شود ، اين نزاع جريان دارد ، زيرا در اينجا نيز وجوب و حرمت به طبيعت تعلّق گرفته است . ثالثاً : اين احتمال با عنوان محلّ بحث سازش ندارد . زيرا بحث ما يك بحث عقلى است در حالى كه بنا بر احتمال چهارم ، مسئله به يك مسأله‌اى لغوى برگشت مىكند كه آيا هيئت افعل داراى چنين خصوصيتى است كه اگر به مادّه‌اى تعلّق گرفت ، آن را متضمّن معناى وجود كند ؟ در حالى كه در مادّه چيزى جز ماهيّت مطرح نيست .\r\n\r\nاحتمال پنجم : مرحوم آخوند فرموده است :\r\nكسانى كه مىگويند : « اوامر و نواهى به طبايع متعلّق است » مقصودشان « وجود طبايع » است « 1 » نه نفس طبايع . و كسانى كه مىگويند : « اوامر و نواهى به افرادْ متعلّق است » مقصودشان خصوص « وجود طبيعت » نيست بلكه « خصوصيات فرديّه و عوارض مشخّصه » - كه زايد بر اصل وجود طبيعت است « 2 » - را نيز اراده كرده‌اند . جهت اين كه مرحوم آخوند محلّ نزاع را اين‌گونه تحرير كرده همان قاعدهء فلسفى « الماهية من حيث هي هي ليست إلّا هي لا موجودة و لا معدومة ، لا مطلوبة و لا غير مطلوبة » است . يعنى ماهيت ، از حيث اين كه ماهيت است و مربوط به مقام ذات و ذاتيات است ، چيزى جز خودش نيست ، يعنى نه عنوان وجود در آن مطرح است و نه\r\n\r\n\r\n","description":"","footnote":"\r\n( 1 ) - البته مقصود « وجود سعى » طبيعت است كه - از نظر مطلوبيت - ارتباطى با خصوصيات فرديّه ندارد .\r\n( 2 ) - وقتى لفظ « زيد » گفته مىشود ، سه عنوان تحقّق دارد : ماهيت انسان ، وجود آن ماهيت و عوارض مشخّصهء زيد ، مثل اين كه : فرزند بكر است ، در فلان زمان و فلان مكان متولّد شده و داراى فلان خصوصيات است .\r\n","page_name":" 147 ","page_number":147},
  {"content":"\r\n\r\nعنوان عدم ، نه عنوان مطلوبيت در آن مطرح است و نه عنوان غير مطلوبيت . مرحوم آخوند مىفرمايد : وقتى فلاسفه اين‌گونه تصريح مىكنند كه « الماهية من حيث هي هي . . . لا مطلوبة و لا غير مطلوبة » ، چه معنا دارد كه ما بگوييم : « كسانى كه اوامر و نواهى را متعلّق به طبايع مىدانند ، مرادشان نفس ماهيّت و طبيعت است » ؟ ماهيّت كه نمىتواند متعلّق امر يا نهى قرار گيرد ، زيرا خود اينان تصريح دارند كه « لا مطلوبة و لا غير مطلوبة » . لذا ما ناچاريم بگوييم : « كسانى كه اوامر و نواهى را متعلّق به طبيعت مىدانند ، مقصودشان وجود طبيعت است و كسانى كه اوامر و نواهى را متعلّق به افراد مىدانند ، مقصودشان اين است كه علاوه بر وجود طبيعت ، خصوصيات فرديّه هم داخل در دايرهء طلب است « 1 » » . بررسى احتمال پنجم : اوّلًا : كلام مرحوم آخوند داراى تناقض است ، زيرا ايشان از طرفى قضيّهء فلسفى « الماهية من حيث هي هي ليست إلّا هي لا موجودة و لا غير موجودة ، لا مطلوبة و لا غير مطلوبة » را مطرح كرده و تصريح دارد كه وجود و طلب ، مانند هم مىباشند . ولى از سوى ديگر مىگويد : « طلب ، نمىتواند به طبيعت تعلّق بگيرد بلكه به « وجود طبيعت » تعلّق مىگيرد » . ما از مرحوم آخوند مىپرسيم : شما كه وجود و طلب را در يك رديف مىدانيد ، چطور در باب تعلّق اوامر به طبايع مىگوييد : طلب نمىتواند به طبيعت متعلّق شود ، بلكه بايد پاى وجود را به ميان آورد ؟ طلب ، چه فرقى با وجود دارد ؟ هر دو در ارتباط با ماهيت ، در يك رديف مىباشند . خودتان قبول داريد كه « الماهية من حيث هي هي . . . لا موجودة و لا معدومة » ، پس چرا در اينجا وجود را مطرح مىكنيد ؟ اگر وجود بتواند به طبيعت اضافه شود ، چرا طلب نتواند اضافه شود ؟ در حالى كه در اين عبارت معروف فلسفى ، هم وجود و هم طلب نفى شده‌اند . بنابراين شما ناچاريد بگوييد :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 222 و 223\r\n","page_name":" 148 ","page_number":148},
  {"content":"\r\n\r\n« وجودْ وقتى به طبيعت و ماهيت اضافه مىشود ، معنايش اين است كه وجودْ عارض بر ماهيت است نه اين كه وجودْ جزء ماهيت باشد » . وقتى در باب وجود اين‌گونه شد ، در باب طلب هم همين‌طور است ، يعنى طلبْ عارض ماهيت مىشود . پس چرا شما از طرفى وجود و طلب را - در يك رديف - از ماهيت سلب مىكنيد و از سوى ديگر مىگوييد : « طلبْ نمىتواند به ماهيت اضافه شود امّا وجود مىتواند اضافه شود » ؟ حتى ايشان تصريح مىكند كه « امر مىتواند به طبيعت تعلّق بگيرد امّا طلب نمىتواند ، زيرا در خود امر معناى وجود هست و امر به معناى « طلب وجود طبيعت » است ولى در طلبْ معناى وجود نيست » . ما سؤال مىكنيم : « چه فرقى بين طلب و وجود است كه وجود قابل اضافه به طبيعت است ولى طلب قابل اضافه نيست ؟ » . ثانياً : در اينجا بايد ببينيم آيا مراد فلاسفه از عبارت « الماهية من حيث هي هي ليست إلّا هي » چيست ؟ مقصود فلاسفه از اين عبارت اين است كه ماهيت در مقام ذات و ذاتيات ، فقط محصور به خودش مىباشد . وقتى ما ماهيت انسان را ملاحظه مىكنيم ، در مقام ملاحظهء ماهيت ، چيزى غير از جنس و فصل مطرح نيست و ما مىتوانيم امور خارج از جنس و فصل را نفى كنيم . بنابراين وقتى سؤال شود كه آيا وجود ، چه نقشى در ارتباط با ماهيت انسان دارد ؟ جواب مىدهيم : وجود ، خارج از دايرهء ماهيت انسان است . چون وجود ، نه جنس انسان است و نه فصل آن . در مورد عدم نيز همين‌طور است . و در همين مرحلهء ذات و ذاتيات است كه متناقضين را سلب مىكنيم و الّا اگر با ملاحظهء خارج باشد نمىتوان آنها را سلب كرد ، زيرا در خارج ، ماهيتْ يا موجود است و يا معدوم و نمىتواند نه موجود باشد و نه معدوم . « طلب » هم مانند « وجود » است ، زيرا هيچ‌يك از مطلوب بودن و غير مطلوب بودن ، در ماهيت دخالت ندارند . بنابراين عبارت « الماهية من حيث هي هي ليست إلّا هي » مربوط به مقام ذات و ذاتيات است و ربطى به اين ندارد كه آيا طلب مىتواند به طبيعت تعلّق بگيرد يا نه ؟ مگر كسانى كه مىخواهند طلب را به طبيعت متعلّق بدانند ، مىخواهند بگويند : « طلب ، جزء ماهيت\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمىشود ؟ » چه كسى چنين ادعايى دارد ؟ بلكه آنان با توجه به خارج ، تعلّق طلب به طبيعت را مطرح مىكنند . لذا مرحوم آخوند در اينجا گرفتار خلط شده و قاعدهء فلسفى مذكور كه مربوط به مقام ذات و ذاتيات است را در ارتباط با مقام خارج مطرح كرده‌اند .\r\nبه عبارت ديگر : قضيهء « الماهيّة موجودة » را به دو صورت مىتوان در نظر گرفت : 1 - به صورت حمل اوّلى ذاتى ، به اين معنا كه وجود ، تمام ماهيت يا جزء ماهيت باشد . « 1 » در اين صورت ، قضيهء « الماهية موجودة » كاذب خواهد بود . 2 - به صورت حمل شايع صناعى ، به اين معنا كه هرچند وجود از جنس و فصل ماهيت خارج است ولى در خارج ، عارض بر ماهيت شده و اين ماهيتْ در خارج وجود دارد . در اين صورت قضيّهء « الماهيّة موجودة » صادق خواهد بود . بنا بر اين قضيّهء « الماهية من حيث هي هي ليست إلّا هي لا موجودة و لا غير موجودة . . . » مربوط به مقام ذات و ذاتيات و حمل اوّلى و قضيّهء « الماهية موجودة » مربوط به مقام خارج و حمل شايع صناعى است . پس از روشن شدن مسألهء فوق به سراغ ما نحن فيه مىرويم : در مسألهء تعلّق احكام به ماهيات يا افراد ، كسى نمىخواهد احكام را جزء جنس و فصل ماهيات قرار بدهد كه مرحوم آخوند بفرمايد : « طلب ، نمىتواند به ماهيت متعلّق بشود » . بلكه عروض احكام به طبايع ، مثل عروض اعراض براى معروضات خارجيه است . ارتباط طلب با ماهيت ، مثل ارتباط وجود با ماهيت است كه وجود را وقتى - به حسب خارج - با ماهيت مقايسه مىكنيم ، نمىتوانيم بگوييم : « الماهية ليست موجودة و لا معدومة » در حالى كه به حسب مقام ذات و ذاتى ، هم وجود و هم عدم را از آن سلب مىكنيم . در نتيجه اين مطلبى كه باعث شده مرحوم آخوند چنين نظريه‌اى را مطرح كند ، هيچ ارتباطى به ما ندارد بلكه مربوط به مقام ذات و ذاتيات است .\r\n\r\n\r\n","description":"","footnote":"\r\n( 1 ) - اين حد اقل چيزى است كه در باب حمل اوّلى ذاتى مطرح است ، زيرا احتمال دارد كه در حمل اوّلى ذاتى - علاوه بر اتحاد در ماهيت اتحاد در مفهوم هم شرطيت داشته باشد .\r\n","page_name":" 150 ","page_number":150},
  {"content":"\r\n\r\n\r\nتحقيقى پيرامون تحرير محلّ نزاع\r\nنظر به اين كه هيچ‌يك از احتمالات پنج‌گانه نتوانست مورد قبول قرار گيرد ، ما ناچاريم - با توجه به ظاهر عبارت - محلّ نزاع را اين‌گونه تقرير كنيم : كسانى كه معتقدند « اوامر و نواهى به طبايع تعلّق مىگيرند » مقصودشان خود طبايع است ولى به عنوان معروض بودن نه به عنوان ذاتى بودن . و كسانى كه معتقدند « اوامر و نواهى به افراد تعلّق مىگيرند » مقصودشان از افراد - در مقابل طبايع - عبارت از وجودات طبايع است . هر فردى داراى سه خصوصيت است : اصل ماهيت ، وجود ماهيت و عوارض فرديّه . و اگر كسى بگويد : « قائلين به تعلّق طلب به افراد ، مىخواهند عوارض فرديّه را هم داخل در دايرهء طلب قرار دهند » ، سخن باطلى گفته است و كسى نمىتواند حتّى توهّم دخول آنها در دايرهء طلب را داشته باشد . چگونه مىتوان گفت :\r\n« صلاتى كه مأمور به شده است ، خصوصيات فردى آن - مانند واقع شدن در فلان ساعت و فلان مكان « 1 » و . . . - هم داخل در دايرهء طلب است » ؟ البته اين نظريه مستلزم ارتكاب يك خلاف ظاهر است ولى ما برآن قرينه داريم . وقتى كلمهء « افراد » در مقابل « طبايع » واقع مىشود و مراد از « طبيعت » هم خود « ماهيت » است ، اين قرينه مىشود كه مقصود از افراد « وجود طبيعت به ضميمهء خصوصيات فرديّه » نيست ، بلكه مراد خصوص « وجود طبيعت » است كه يك قدم بالاتر از « طبيعت » مىباشد . در نتيجهء محلّ نزاع در اين است كه آيا احكام به طبيعت تعلّق مىگيرد يا به وجود طبيعت متعلّق مىشود ؟\r\n\r\nتحقيق پيرامون متعلّق احكام\r\nپس از روشن شدن محلّ نزاع ، بايد ببينيم آيا احكام واقعاً به طبايع تعلّق دارد يا به افراد ؟\r\n\r\n\r\n","description":"","footnote":"\r\n( 1 ) - با قطع نظر از زمان و مكان‌هاى استحبابى .\r\n","page_name":" 151 ","page_number":151},
  {"content":"\r\n\r\nابتدا لازم است مطلبى را به عنوان مقدّمه مطرح كنيم : در باب واجب مشروط ، نزاعى وجود داشت كه آيا قيد در « إن جاءك زيد فأكرمه » به هيئت برمىگردد يا به مادّه ؟ مشهور عقيده داشتند قيد به هيئت برمىگردد ولى شيخ انصارى رحمه الله معتقد بود قيد به مادّه - يعنى اكرام - برمىگردد . ولى هم شيخ انصارى رحمه الله و هم مشهور اتفاق داشتند بر اين كه ظاهر قضيّه شرطيه - از نظر قواعد عربى - اقتضاء مىكند كه شرط به عنوان قيد براى جزاء باشد و جزاء هم عبارت از « وجوب اكرام » است نه « اكرام » . به‌عبارت ديگر : هر دو ، شرط را به عنوان قيد براى هيئت مىدانند نه مادّه . ولى مرحوم شيخ انصارى مىگفت : « در اينجا قرينه‌اى عقلى وجود دارد كه سبب مىشود ما در ظاهر قاعدهء عربى تصرف كرده و شرط را به عنوان قيد براى مادّه - يعنى اكرام - به حساب آوريم » . در ما نحن فيه نيز عين همين مسئله وجود دارد . هر دو گروه - يعنى قائلين به تعلّق احكام به طبايع و قائلين به تعلّق احكام به وجودات طبايع - اتفاق دارند كه اگر ما بخواهيم « أقيموا الصلاة » را از جهت قواعد لفظى مورد ملاحظه قرار دهيم ، بايد بگوييم : « حكم ، به طبيعت تعلّق گرفته است » . در « حرّمت عليكم الميتة » حكم به طبيعت تعلّق گرفته است . « ال » در « الميتة » براى تعريف جنس است و معنا ندارد كه به غير ماهيت تعلّق بگيرد . چه فرقى بين « الميتة » و « الصلاة » با « الإنسان » وجود دارد ؟\r\nهمان‌طور كه « الإنسان » بر چيزى غير از ماهيت دلالت نمىكند ، « الصلاة » و « الميتة » هم بر غير ماهيت دلالت نمىكند . لكن كسانى كه قائلند « احكام به نفس طبايع تعلّق مىگيرد » ، مىگويند : « وجهى ندارد كه ما از اين ظاهر صرف نظر كنيم » ، امّا قائلين به اين كه « احكام به وجود طبيعت تعلّق مىگيرد » ، مىگويند : « هرچند ظاهر ، تعلق حكم به طبيعت است ، ولى در اينجا قرينهء عقليه وجود دارد كه ما را وادار مىكند از اين ظاهر صرف نظر كرده و كلمهء « وجود » را به « طبيعت » اضافه كنيم » .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nسؤال مىكنيم : قرينهء عقليه كدام است ؟ مىگويند : ما در اينجا دو قرينهء عقليّه داريم : قرينهء اوّل : همان قضيّهء فلسفى « الماهية من حيث هي هي ليست إلّا هي لا موجودة و لا غير موجودة ، لا مطلوبة و لا غير مطلوبة » است كه مرحوم آخوند مطرح كردند و از آن استفاده كردند كه اوامر و نواهى نمىتواند به ماهيات تعلّق بگيرد ، كه ما در ضمن بررسى احتمال پنجم در ارتباط با محلّ نزاع ، اين كلام مرحوم آخوند را جواب داديم . قرينهء دوّم : با توجه به اين كه آنچه مولا از ما مىخواهد ، نفس ماهيت نيست بلكه از ما تحقّق ماهيت در خارج را مىخواهد . و تا وقتى كه مطلوب در خارج ايجاد نشده باشد ، نمىتوان گفت : « غرض مولا حاصل شده است » پس بايد بگوييم : « امر و نهى مولا هم به همين وجود ماهيت تعلّق گرفته است » . پاسخ قرينهء دوّم : اين مطلب را به چند صورت مىتوان جواب داد : جواب اوّل : ما در تحرير محلّ نزاع گفتيم : « ما نحن فيه را نبايد مبتنى بر مسألهء اصالة الماهية و اصالة الوجود كرد » . و خود مرحوم آخوند هم به اين معنا تصريح كردند كه ما نحن فيه از توابع اصالة الماهية و اصالة الوجود نيست . به‌گونه‌اى كه قائل به اصالة الماهية بگويد : « اوامر و نواهى متعلّق به ماهيات است » و قائل به اصالة الوجود بگويد : « اوامر و نواهى به وجودات متعلّق است » . در اين صورت چرا شما مىگوييد :\r\n« آنچه منشأ اثر است ، عبارت از وجود مىباشد » ؟ اين حرف بنا بر مبناى اصالة الوجود است و مورد قبول قائلين به اصالة الماهية نيست بلكه آنان اثر را در ارتباط با ماهيت مىدانند . البته ما خيلى روى اين جواب تكيه نداريم و بر جواب دوّم تكيه مىكنيم . جواب دوّم : به‌طور كلّى مسألهء احكام و قوانين را بايد از دو جهت مورد بررسى قرار داد : جهت تعلّق حكم و جعل قانون و جهت امتثال حكم و عمل به قانون .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nتوضيح : نسبت حكم به موضوع ، شبيه نسبت عرض به معروض است و طبق قاعدهء فرعيت تا وقتى معروضْ وجود نداشته باشد ، عرض نمىتواند تحقّق پيدا كند . اكنون ما از كسانى كه معتقدند « مطلوب مولا عبارت از وجود طبيعت است » سؤال مىكنيم : آيا مراد شما « مفهوم كلّى وجود طبيعت » است يا « واقعيت وجود طبيعت » ؟ اگر مرادتان « مفهوم كلّى وجود طبيعت » است ، چه داعى داريد كه پاى وجود را به ميان آوريد ؟ بلكه بياييد روى مفهوم كلّى خود صلاة تكيه كنيد و همان چيزى كه ظاهر قواعد عربيّت اقتضا مىكرد - كه حكم به طبيعتْ تعلّق گرفته است - را حفظ كنيد . شما عنوان طبيعت را كنار زده و به جاى آن عنوان كلّى ديگرى مطرح مىكنيد . پس معلوم مىشود مراد شما « مفهوم وجود طبيعت » نيست بلكه مىخواهيد « واقعيت وجود طبيعت » را در نظر بگيريد . يعنى مراد شما « صلاة موجود در خارج » است . در اين صورت معناى « تعلق اوامر و نواهى به وجود طبيعت » اين است كه ابتدا بايد صلاة در خارج تحقق پيدا كند سپس حكم به آن تعلّق بگيرد . بديهى است كه كسى نمىتواند مسئله را به اين صورت تصوير كند . به‌همين‌جهت كسانى كه اوامر و نواهى را متعلّق به افراد مىدانند ، اگر مقصودشان از افراد همان معناى ظاهرى باشد ، « 1 » اين اشكال بر آنان نيز وارد است ، زيرا اگر مرادشان مفهوم كلّى فرد باشد ، چرا طبيعت نتواند متعلّق امر و نهى باشد ؟ و اگر مراد از فرد ، افراد خارجى باشد ، « 2 » بايد ابتدا فرد را در خارج محقّق ساخته تا پس از آن نوبت تعلّق حكم برسد . ذكر اين نكته لازم است كه اين اشكال ، بر احتمال دوّم وارد است ولى مرحوم آخوند چون احتمال اوّل - تعلّق اوامر و نواهى به طبايع - را اختيار كرده و مراد از احتمال\r\n\r\n\r\n","description":"","footnote":"\r\n( 1 ) - معناى ظاهر فرد ، با توجه به سه خصوصيتى است كه در فرد وجود دارد ، يعنى : ماهيت ، وجود و خصوصيات فرديّه .\r\n( 2 ) - كه علاوه بر وجود ، عوارض شخصيه هم به آنها ضميمه شده است .\r\n","page_name":" 154 ","page_number":154},
  {"content":"\r\n\r\nاوّل را همان چيزى مىداند كه در احتمال دوّم مطرح شده است ، « 1 » به اين اشكال توجّه كرده و مىفرمايد : بعضى توهم كرده‌اند كه اين قول مستلزم تحصيل حاصل است ، زيرا تا زمانى كه طبيعتْ وجود پيدا نكرده ، موضوعْ حاصل نشده و پس از وجود طبيعت هم طلب تحصيل آن معنا ندارد . مرحوم آخوند در پاسخ توهّم فوق مىفرمايد : مولا صدور طبيعت و ايجاد آن را اراده كرده است و محقّقين تصريح كرده‌اند كه فرق بين ايجاد و وجود ، فرقى اعتبارى است و ايجاد طبيعت به معناى وجود طبيعت است . بنابراين اگر وجود طبيعتْ متعلّق امر شود ، تحصيل حاصل لازم مىآيد ، زيرا تا وقتى طبيعتْ وجود پيدا نكند ، نمىتواند امر برآن عارض شود . به بيان ديگر : « وجود طبيعت ، مربوط به مرحلهء سقوط تكليف است در حالى كه بحث ما مربوط به مرحلهء ثبوت تكليف است كه مرحله‌اى قبل از سقوط آن است و چون ايجاد طبيعت و وجود آن مربوط به مرحلهء سقوط تكليف شد ، ناچاريم مرحلهء ثبوت آن را در ارتباط با نفس طبيعت بدانيم زيرا از طرفى ما در اينجا چيزى غير از طبيعت و وجود طبيعت نداريم و از طرفى نفس طبيعت در مرحله‌اى قبل از وجود طبيعت قرار دارد . پس راه ما منحصر به اين مىشود كه بگوييم : « اوامر و نواهى به طبايع تعلّق مىگيرند » و قضيّهء عقليّهء « الماهية من حيث هي هي ليست إلّا هي » نيز ربطى به اينجا ندارد . براى اين كه اگر ماهيت بخواهد معروض حكم واقع شود ، لازم نيست ابتدا ماهيت وجود پيدا كند بلكه در مرحلهء اثبات حكم ، پاى عنوان و طبيعت مطرح است و در اين صورت همان‌طور كه قضيّهء « الماهية موجودة » تشكيل مىشود ، در عرض آن ، قضيّهء « الماهية مطلوبة » نيز تشكيل مىشود . و همان‌طور كه در قضيّهء « الماهية موجودة » نفس ماهيت به عنوان معروض براى موجودة واقع شده است در\r\n\r\n\r\n","description":"","footnote":"\r\n( 1 ) - يعنى مىفرمايد : تعلّق به طبايع ، به معناى تعلّق به وجود طبايع است ، و تعلّق به افراد به معناى اين است كه علاوه بر وجود ، خصوصيات فرديّه هم در دايرهء تعلّق طلب باشد .\r\n","page_name":" 155 ","page_number":155},
  {"content":"\r\n\r\nقضيّهء « الماهية مطلوبة » نيز همين‌طور است . البته همان گونه كه وجود ، نياز به علّت موجده دارد ، طلب هم نياز به اين دارد كه مولاى آمرى آن را متعلّق به ماهيت كند و بعد از آن ما بياييم قضيّهء « الماهية مطلوبة » را تشكيل دهيم .\r\n\r\nخلاصهء بحث\r\nاز آنچه گفته شد معلوم گرديد كه : اوّلًا : محلّ نزاع در اين است كه آيا اوامر و نواهى به خود طبايع تعلّق مىگيرند يا به افراد ؟ و مراد از افراد هم وجود طبيعت است نه عوارض مشخّصه . ثانياً : راهى نداريم جز اين كه قائل شويم اوامر و نواهى به نفس طبايع تعلّق مىگيرد و همان‌طور كه « الطبيعة موجودة » صحيح است « الطبيعة مطلوبة » نيز صحيح است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nنسخ وجوب\r\nموضوع بحث - آن‌گونه كه مرحوم آخوند و ديگران مطرح كرده‌اند - اين است كه اگر دليلى بر وجوب چيزى دلالت كند ، سپس دليل ناسخى - كه ناسخ بودن آن محرز است - وجوب آن را نسخ كند ، آيا در دليل ناسخ يا دليل منسوخ دلالتى بر بقاء جواز انجام دادن آن فعل « 1 » وجود دارد ؟ همان گونه كه ملاحظه مىشود ، در اينجا بحث روى مقام اثبات و دلالت برده شده است ، در حالى كه ابتدا بايد جنبهء ثبوتى آن مورد بحث قرار گيرد و ببينيم آيا در صورت نسخ وجوب ، امكان دارد كه جواز باقى بماند ؟ آن‌وقت اگر در مقام ثبوت قائل به امكان شديم ، به سراغ مقام اثبات برويم . امّا اگر در مقام ثبوت قائل به استحاله شديم ، ديگر نوبت به مقام اثبات نخواهد رسيد .\r\n\r\nبحث در مقام ثبوت\r\nبحث در اين است كه اگر وجوب يك واجبى نسخ شود ، آيا امكان بقاء جواز آن وجود دارد ؟\r\n\r\n\r\n","description":"","footnote":"\r\n( 1 ) - مراد جواز به معناى اعمّ است كه شامل وجوب ، استحباب ، اباحه و كراهت است .\r\n","page_name":" 157 ","page_number":157},
  {"content":"\r\n\r\nدر اينجا بايد به كلمهء « بقاء » توجه داشته باشيم . معناى بقاء جواز اين است كه جواز از ابتدا - در زمان وجوب - هم بوده و اكنون كه وجوب نسخ شده است مىخواهيم ببينيم آيا جواز باقى است يا نه ؟ در كتاب معالم و امثال آن مىگفتند : « وجوب ، ماهيت مركبى است كه داراى جنس و فصل مىباشد . جنس آن عبارت از « اذن در فعل » - كه همان جواز است - و فصل آن عبارت از « منع از ترك » است « 1 » » . « 2 » ولى واقعيت مسئله اين است كه وجوب ، ضمن اين كه امرى اعتبارى است ، « 3 » امر بسيطى هم مىباشد و مركب از جنس و فصل نمىباشد . بلكه وجوبْ از دستورى كه مولا صادر مىكند و ناشى از ارادهء حتميّهء اوست انتزاع مىشود . همان‌طور كه استحباب ، از بعث ناشى از ارادهء غير حتميّهء مولا انتزاع مىشود . ولى هر دو بسيط هستند و تفاوت آنها به شدّت و ضعف است . در فلسفه ثابت شده است كه حتى در تكوينيات ، در مواردى كه كلّى مشكك مطرح است ، يعنى تفاوت بين افراد به اختلاف مرتبه و شدّت و ضعف است ، اين تفاوتْ به تركيب برگشت نمىكند . اين گونه نيست كه نور قوى و ضعيف داراى جنس مشتركى باشند و نور قوى داراى فصلى به نام « قوّت » و نور ضعيف داراى فصلى به نام « ضعف » باشد . بلكه در كلّى مشكك ، مابه‌الاختلاف بين افراد ، عين مابه‌الاشتراك آنهاست و مانند انسان و بقر نيست كه مابه‌الاشتراكشان غير از مابه‌الاختلاف آنهاست . عنوان « وجود » نيز از اين قبيل است . وجود با اين كه حقيقتى بسيط است « 4 » ولى در عين حال هم در واجب الوجود تحقق\r\n\r\n\r\n","description":"","footnote":"\r\n( 1 ) - معالم الدين ، ص 89\r\n( 2 ) - همان‌طور كه استحباب ، مركب از « اذن در فعل » و « رجحان فعل » و كراهت ، مركب از « اذن در فعل » و « رجحان ترك » و اباحه مركّب از « اذن در فعل » و « تساوى فعل و ترك » است .\r\n( 3 ) - هم احكام و هم موضوعات بسيارى از آنها - مثل صلاة ، صوم ، حجّ و . . . - از امور اعتبارى مىباشند .\r\n( 4 ) - بسيط بودن وجود ، در فلسفه با براهين قطعى ثابت شده است .\r\n","page_name":" 158 ","page_number":158},
  {"content":"\r\n\r\nدارد و هم در ممكن الوجود . و تفاوت آن دو در شدت و ضعف و اختلاف مرتبه است . پس اگر ما تفاوت بين وجوب و استحباب را تفاوت به شدت و ضعف بدانيم ، معنايش اين نيست كه تركيب و اشتراك و امتياز در كار است . بلكه اين از قبيل كلّى مشكك است . بنابراين وقتى يك شىء قبلًا وجوب داشته است ، چيزى غير از وجوب - كه امر بسيطى بود - در كار نبوده است تا پس از نسخ وجوب بخواهد باقى باشد . جوازى در كار نبود تا بخواهد بقاء داشته باشد . فقط امر بسيطى وجود داشته و آن‌هم با نسخ بر طرف شده است . ممكن است كسى بگويد : شما داريد يك امر بديهى را انكار مىكنيد . اگر چيزى واجب شد ، آيا مىتوان گفت : « جواز فعل ندارد » ؟ آيا مىتوان گفت : « رجحان فعل ندارد » ؟ ترديدى نيست كه در مورد وجوب ، هم جواز فعل مطرح است و هم رجحان فعل ، پس چرا شما مىگوييد : « جوازى وجود نداشته تا شك در بقاء آن داشته باشيم » ؟ در پاسخ مىگوييم : ما قبول داريم كه اگر چيزى واجب شد ، مسألهء جواز فعل و رجحان آن نيز در كنار وجوب مطرح است ولى آيا كيفيت وجود جواز و رجحان چگونه است ؟ واقعيت مسئله اين است كه جواز و رجحان به عنوان لازمهء وجوب مطرحند نه اين كه تمام ماهيت وجوب يا جزء ماهيت آن باشند . به عبارت ديگر : در اينجا دلالت التزامى مطرح است نه دلالت مطابقى و تضمّنى . و روشن است كه دلالت التزامى تا زمانى قوّت دارد كه دليلى بر ملزوم وجود داشته باشد و هنگامى كه ملزوم از بين رفت ، وجهى براى بقاء لازم وجود ندارد ، زيرا لازم ، هميشه تابع ملزوم است همان‌طور كه - در صورت قبول ملازمه - وجوب مقدّمه تابع وجوب ذى المقدّمه است و با فرض بر طرف شدن وجوب ذى المقدّمه ، وجهى براى بقاء وجوب مقدّمه - با حفظ غيرى و تبعى و مقدّمى بودن آن - وجود ندارد . لذا با تكيه بر كلمهء « بقاء » ما بايد در مقام ثبوت حكم به استحاله كرده و بگوييم :\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n« اگر وجوب چيزى نسخ شود ، محال است كه جواز آن باقى بماند ، زيرا جوازى كه در كنار وجوب مطرح بود ، داخل در وجوب نبود بلكه به عنوان لازم براى وجوب بود و بقاء لازم ، بعد از ارتفاع ملزوم ، امرى مستحيل و غير ممكن است » . و با اين بيان ديگر نوبت به مقام اثبات نخواهد رسيد .\r\n\r\nبحث در مقام اثبات\r\nهمان گونه كه در بحث گذشته گفتيم : « مسألهء نسخ وجوب ، در همان مرحلهء ثبوت متوقف شده و به مرحلهء اثبات نخواهد رسيد » ولى با توجه به اين كه مرحوم آخوند و ديگران مسئله را در ارتباط با مقام اثبات مطرح كرده‌اند ، ما نيز با قطع نظر از آنچه در مقام ثبوت مطرح كرديم ، در اينجا مسئله را به صورت فرضى مطرح مىكنيم : در مقام اثبات از دو جهت بايد بحث كرد : جهت اوّل : طرح بحث اين گونه كه مرحوم آخوند و ديگران ارائه كرده‌اند ، ظاهراً ناتمام است . زيرا مرحوم آخوند مىفرمايد : « لا دلالة لدليل الناسخ و لا المنسوخ على بقاء الجواز « 1 » » . ايشان هريك از دليل ناسخ و دليل منسوخ را به‌طور مستقل مورد ملاحظه قرار داده است ، در حالى كه بحث در مقام اثبات بايد به اين صورت باشد كه آيا مجموع دليل ناسخ و دليل منسوخ ، بقاء جواز را اقتضاء مىكند يا نه ؟ و الّا كسى نمىتواند توهّم كند دليل منسوخ يا دليل ناسخ به تنهايى دلالت بر بقاء جواز كند . جهت دوّم : اكنون كه محلّ نزاع مشخص شد بايد ببينيم آيا در مقام اثبات دليلى براى بقاى جواز وجود دارد يا نه ؟ در اينجا دو راه براى اثبات بقاى جواز مطرح شده است :\r\n\r\nراه اوّل : بعضى گفته‌اند : جمع بين دو دليل ، اقتضاى بقاء جواز - بلكه بقاء رجحان ، يعنى استحباب - مىكند ،\r\nزيرا ما نحن فيه مثل جايى است كه در ارتباط با موضوعى دو روايت داشته باشيم ، يكى - مثلًا - بگويد : « صلّ صلاة الجمعة » ، كه ظهور در وجوب\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 224\r\n","page_name":" 160 ","page_number":160},
  {"content":"\r\n\r\nصلاة جمعه دارد ، و ديگرى بگويد : « لا تجب صلاة الجمعة » ، كه وجوب صلاة جمعه را نفى مىكند . در اين صورت بين اين دو دليل جمع كرده و مىگوييم : دليل دوّم ، قرينه بر اين است كه دليل اوّل ظاهرش اراده نشده است . وقتى وجوب اراده نشد ، استحباب جاى آن را پر مىكند ، زيرا دليلى كه بر وجوب دلالت مىكرد ، بر جواز و رجحان هم دلالت مىكند . و ما به واسطهء دليل « لا تجب صلاة الجمعة » مىآييم در دلالت بر وجوب آن تصرّف كرده و آن را بر خلاف ظاهر حمل مىكنيم ، امّا دو دلالت ديگر - يعنى جواز و رجحان - به قوّت خود باقى مىماند . « 1 »\r\n\r\n\r\n","description":"","footnote":"\r\n( 1 ) - تذكر : در اين مسئله دو مبنا وجود دارد : مبناى مشهور اين است كه هيئت افعل براى وجوب وضع شده و حقيقت در وجوب و مجاز در غير وجوب است . طبق اين مبنا اگر هيئت افعل استعمال شود و قرينه‌اى بر خلاف معناى حقيقى آن در كار نباشد ، هيئت افعل را بر معناى حقيقىاش حمل مىكنيم و اگر قرينه‌اى در كار باشد ، آن قرينه موجب تصرف در معناى هيئت افعل شده و به عنوان شاهد بر اين مىشود كه هيئت افعل در معناى حقيقى خودش استعمال نشده بلكه در معناى مجازىاش استعمال شده است . البته بايد توجه داشت كه قرينه در صورتى مىتواند ما را از معناى حقيقى برگرداند كه دلالتش بر معناى مجازى اظهر از دلالت هيئت افعل بر معناى حقيقى باشد . در اينجا دلالت جملهء « لا تجب صلاة الجمعة » بر عدم وجوب ، اظهر از دلالت « صلّ صلاة الجمعة » بر وجوب است . امّا مبناى ما اين بود كه اصلًا در باب هيئت افعل ، مسألهء حقيقت و مجاز مطرح نيست ، بلكه مفاد هيئت افعل عبارت از بعث به مادّه است ولى بعث به دو صورت است : الف : بعث ناشى از ارادهء حتميهء مولا ، و آن در صورتى است كه مولا ترخيصى در مخالفت امر خودش نداده باشد . اين قسم از بعث را « وجوب » مىنامند . ب : بعث ناشى از ارادهء غير حتميهء مولا ، و آن در صورتى است كه مولا ترخيصى در مخالفت امر خودش داده باشد . مثل اين كه بگويد : « ادخل السوق و اشتر اللّحم » سپس بگويد : « إن لم تفعل ذلك فلا بأس عليك » . اين قسم از بعث را « استحباب » مىنامند . امّا در هيچ‌كدام از اين دو ، مسألهء مجازيت مطرح نيست . در اينجا نيز اگرچه با « صلّ صلاة الجمعة » بعث به سوى نماز جمعه كرده ولى با « لا تجب صلاة الجمعة » ترخيص در مخالفت داده است . پس بعث او ناشى از ارادهء غير حتميّه بوده است .\r\n","page_name":" 161 ","page_number":161},
  {"content":"\r\n\r\nما نحن فيه هم همين‌طور است . دليلى دلالت بر وجوب يك چيز مىكرد ، دليل ديگرى وجوب آن را نسخ كرد ، جمع بين اين دو دليل ، همانند جمع بين « صلّ صلاة الجمعة » و « لا تجب صلاة الجمعة » است . يعنى جمع بين دليل ناسخ و دليل منسوخ اقتضاء مىكند كه نه تنها جواز باقى بماند ، بلكه رجحان هم باقى بماند و شىء منسوخ الوجوب ، از زمان نسخْ محكوم به استحباب باشد . بررسى راه اوّل : به نظر ما اين حرف درست نيست ، زيرا : اوّلًا : مورد اين‌ها با هم فرق دارد ، چون اختلاف دو دليل « صلّ صلاة الجمعة » و « لا تجب صلاة الجمعة » در اصل حكم نماز جمعه است ولى در ما نحن فيه تا قبل از آمدن ناسخ ، وجوب شىء براى ما حتمى بوده ولى دليل ناسخ مىآيد و مىگويد : « اين شىء ، ديگر وجوبى ندارد » . و به تعبير ديگر : دليل ناسخ ، در استمرار حكم وجوب دخالت مىكند نه اين كه بخواهد بگويد : « اين شىء از ابتدا واجب نبوده است » . لذا نمىتوان با توجه به شباهت صورى اين دو مسئله ، حكم هر دو را يكسان دانست . ثانياً : اگرچه ما گفتيم : بحث در مقام اثبات ، با صرف‌نظر از استحالهء در مقام ثبوت است ولى از اصل مطلب - يعنى بساطت وجوب - نمىتوان صرف‌نظر كرد . وجوب ، بسيط است و جوازى كه در كنار وجوب مطرح است به عنوان لازمهء وجوب مىباشد نه اين كه در ماهيت وجوب دخالت داشته باشد . به عبارت ديگر : دلالت بر جواز ، دلالتى عقلى و به تبعيت از دلالت بر وجوب و در طول آن است نه اين كه در عرض آن باشد .\r\nدر همهء دلالت‌هاى تبعى ، دلالت بر تابع ، فرع دلالت بر اصل است و هنگامى كه دلالت بر اصل از بين برود ، جايى براى دلالت بر فرع باقى نمىماند . لذا در ما نحن فيه وقتى وجوبْ نسخ شده ، چيزى وجود ندارد كه بخواهد بر جواز شىء دلالت كند ، چه رسد كه بخواهد بر رجحان - كه بالاتر از جواز است - دلالت كند . به عبارت ديگر : وقتى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nناسخ اصل وجوب را بردارد چه مجالى براى دلالت التزاميه باقى مىماند . همان‌طور كه اگر وجوب ذى المقدّمه برداشته شود ، جايى براى وجوب مقدّمه - يا حتى رجحان آن - باقى نمىماند . لذا برفرض كه ما از استحالهء مقام ثبوت هم صرف‌نظر كنيم ، در مقام اثبات نمىتوان بقاء جواز - يا رجحان - را ثابت كرد .\r\n\r\nراه دوّم : بعضى خواسته‌اند از راه استصحاب كلّى قسم ثالث ، بقاء جواز را ثابت كنند .\r\nاستصحاب كلّى قسم ثالث در جايى است كه ما ابتدا يقين داشته باشيم كلّى در ضمن فردى تحقق پيدا كرده است ، سپس يقين به ارتفاع كلّى در ضمن آن فرد بنماييم ولى احتمال دهيم كه مقارن با ارتفاع آن فرد ، فرد ديگرى جانشين فرد اوّل شده باشد و در حقيقت ، از نظر بقاء كلّى هيچ لحظه‌اى فاصله نيفتاده باشد . مثل اين كه يقين داشته باشيم در خانه‌اى كلّى انسان در ضمن زيد وجود دارد سپس يقين به خروج زيد از خانه پيدا كنيم ولى احتمال بدهيم كه مقارن با خروج زيد ، عَمرو داخل خانه شده است . قائلين به استصحاب كلّى قسم ثالث مىگويند : « در اينجا ما استصحاب را روى عنوان كلّى پياده مىكنيم . زيرا قضيّهء متيقّنه با قضيهء مشكوكه يك چيز است و آن قضيّهء « كان الإنسان موجوداً في الدار » است . لذا ما استصحاب كلّى را پياده كرده و آثارى را كه بر بقاء كلّى در دار مترتب است ، پياده مىكنيم » . كسانى كه مىخواهند در ما نحن فيه از راه استصحاب كلّى قسم ثالث وارد شوند مىگويند : در ما نحن فيه يقين داريم كه اين شىء در زمانى كه وجوب داشت ، كلّى جواز هم در ضمن وجوب تحقّق داشت . اكنون كه دليل ناسخْ وجوب را از بين برده ، احتمال مىدهيم فرد ديگرى از عنوان كلّى جواز ، جانشين وجوب شده باشد . مثلًا احتمال مىدهيم استحباب يا كراهت جاى وجوب را پر كرده باشد . لذا ما كلّى جواز را استصحاب كرده و احكام مربوط به آن را در موردش پياده مىكنيم .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبررسى راه دوّم : اوّلًا : اصل جريان استصحاب كلّى قسم ثالث ، محلّ مناقشه است . كه در باب استصحاب بررسى مىشود . ثانياً : برفرض كه از مناقشه در جريان استصحاب كلّى قسم ثالث صرف‌نظر كرده و جريان آن را در مثال انسان و زيد و عَمرو بپذيريم و آثار شرعيه‌اى كه بر بقاء انسان در دار مترتب است ، پياده كنيم ، استصحاب نمىتواند در ما نحن فيه جريان پيدا كند ، زيرا در جريان استصحاب اين ضابطهء كلّى وجود دارد كه مستصحب يا بايد خودش حكم شرعى باشد و يا موضوع براى حكم شرعى باشد در حالى كه اين ضابطه در ما نحن فيه وجود ندارد . توضيح : اين كه گفته مىشود : « اين شىء در زمانى كه واجب بوده ، جايز هم بوده است » ، آيا مراد از اين « جايز » چيست ؟ اگر مراد اين باشد كه « شىء مذكور در آن زمانى كه وجوب داشته ، شرعاً جايز - به معناى اعم - هم بوده است » لازم مىآيد كه شارع در آنِ واحد ، دو حكم براى يك شىء جعل كرده باشد ، زيرا وجوبْ امر بسيطى است نه اين كه مركّب از « جواز فعل » و « منع از ترك » باشد . در حالى كه مسئله به اين صورت نيست . آنچه شارع جعل كرده ، عبارت از وجوب است و وجوبْ امرى بسيط بوده و داراى جنس و فصل نيست .\r\nامّا جواز ، حكم شرعى نيست بلكه حكمى عقلى است و از راه دلالت التزاميه بدست مىآيد . يعنى وقتى شارع چيزى را واجب مىكند ، عقل حكم مىكند كه اين وجوب ملازم با جواز است . پس در مورد « جواز » ضابطهء كلّى باب استصحاب وجود ندارد ، زيرا جواز نه خودش حكم شرعى است و نه موضوع براى يك حكم شرعى قرار گرفته است .\r\n\r\nنتيجهء بحث نسخ وجوب و مقتضاى اصل در مسئله\r\nاز آنچه گفته شد معلوم گرديد كه مسألهء بقاء جواز پس از نسخ وجوب ، چيزى است\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكه ثبوتاً داراى استحاله است و برفرض كه ما از استحالهء ثبوتى آن‌هم صرف‌نظر كنيم ، از نظر مقام اثبات هم داراى اشكال است و نه جمع بين دليلين اقتضاى جواز مىكند و نه استصحاب . در اين صورت ما نحن فيه مصداقى از شبهات تحريميه خواهد شد كه اصوليين در مورد آن اصل برائت را جارى مىكنند .\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\nواجب تخييرى\r\nيكى از تقسيماتى كه براى واجب مطرح است تقسيم آن به واجب تعيينى و واجب تخييرى است ولى آنچه در اينجا مهم است واجب تخييرى است و ماهيت واجب تعيينى روشن است . در واجب تعيينى ، وجوب به‌طور مستقيم به نفس عنوان واجب تعلّق گرفته و متعلّق وجوب ، معيّن و مشخص است و آثار وجوب هم تنها بر همان متعلّق مترتب است يعنى ترك آن موجب استحقاق عقوبت و انجام آن موجب استحقاق مثوبت است . امّا در واجب تخييرى\r\n\r\nآيا نحوهء تعلّق وجوب به اطراف آن « 1 » چگونه است ؟\r\nدر اين زمينه اقوالى وجود دارد :\r\n\r\nقول اوّل : واجب تخييرى ، سنخى از واجب است كه در آن هر دو طرف واجب ، متعلّق وجوب قرار گرفته‌اند\r\nولى در واجب تعيينى ، ترك متعلّق جايز نبود امّا در واجب تخييرى نسبت\r\n\r\n\r\n","description":"","footnote":"\r\n( 1 ) - دايرهء واجب تخييرى توسعه دارد و حد اقل داراى دو طرف مىباشد و گاهى ممكن است سه طرف يا بيشتر داشته باشد . ولى ما در اينجا براى سهولت امر همان دو طرف را مطرح مىكنيم .\r\n","page_name":" 167 ","page_number":167},
  {"content":"\r\n\r\nبه هريك از اطراف واجب ، استثنائى وجود دارد ، يعنى ترك آن جايز نيست مگر اين كه عِدل و بدل آن آورده بود . و در ناحيهء استحقاق ثواب و عقاب هم به اين صورت است كه اگر هر دو طرف آن ترك شوند استحقاق عقوبت « 1 » و اگر يكى از دو طرف اتيان شود ، استحقاق ثواب مطرح است . خلاصهء اين قول اين است كه وجوب ، بر دو نوع است و هركدام داراى احكام خاصى مىباشند . امّا اين مسئله كه وقتى كلمهء « وجوب » اطلاق مىشود ، واجب تعيينى به ذهن انسان مىآيد ، جهتش اين است كه واجب تعيينى مصاديقِ بيشترى دارد لذا ذهن ما بيشتر به آن انس گرفته است .\r\n\r\nقول دوّم : واقعيت واجب تخييرى تفاوتى با واجب تعيينى ندارد ولى متعلّق وجوب ، در واجب تعيينى ، براى ما معلوم است امّا در واجب تخييرى ، براى ما معلوم نيست\r\nبلكه نزد خداوند معلوم است . بنابراين در واجب تخييرى يكى از دو طرف وجوب دارد . به‌عبارت ديگر : در واجب تعيينى آنچه مكلّف در خارج انجام مىدهد ، همان چيزى است كه نزد خدا به عنوان واجب قرار داده شده است ، امّا در واجب تخييرى اين‌گونه نيست ، و چه‌بسا متعلّق وجوب نزد خداوند غير از چيزى باشد كه مكلّف انجام مىدهد ولى اين مغايرت مانعى ندارد ، زيرا گاهى عمل غير واجب نيز مسقط تكليف وجوبى است .\r\n\r\nقول سوّم : در واجب تخييرى هر دو طرفْ متعلّق وجوب واقع نشده‌اند بلكه « أحد الشيئين لا على التعيين » به عنوان متعلّق وجوب مطرح است\r\n.\r\n\r\n\r\n","description":"","footnote":"\r\n( 1 ) - البته در اينجا يك استحقاق عقوبت مطرح است نه اين كه در مقابل ترك هركدام يك استحقاق عقوبت مستقل وجود داشته باشد . همان‌طور كه اگر همهء اطراف را اتيان كند استحقاق يك ثواب پيدا مىكند .\r\n","page_name":" 168 ","page_number":168},
  {"content":"\r\n\r\nعنوان « أحد الشيئين لا على التعيين » داراى دو احتمال است : 1 - مراد ، مفهومِ اين عنوان باشد يعنى مفهوم عنوان « أحد الشيئين لا على التعيين » متعلّق وجوب باشد . بنابراين نسبت به هريك از طرفين گفته مىشود : « هذا الطرف ليس واجباً » بلكه واجب عبارت از مفهوم عنوان « أحد الطرفين » است . 2 - مراد ، مصداق اين عنوان باشد ، يعنى مصداق عنوان « أحد الشيئين لا على التعيين » متعلّق وجوب باشد و اين همان چيزى است كه از آن به « فرد مردّد » تعبير مىشود . در اين صورت نسبت به هريك از طرفين گفته مىشود : « هذا الطرف ليس واجباً » همان‌طور كه نسبت به مفهوم عنوان « أحد الطرفين » هم گفته مىشود : « ليس واجباً » بلكه واجب عبارت از مصداق عنوان « أحد الشيئين لا على التعيين » است .\r\n\r\nقول چهارم : واجب تخييرى ، همان طرفى است كه مكلّف در مقام عمل اختيار مىكند .\r\nاين قول مستلزم اين است كه واجب به حسب اختيار مكلّفين فرق كند . در نتيجه اگر اختيار مكلّف واحد نيز ، در دفعات متعدّد ، مختلف بود ، واجب نيز براى او فرق خواهد كرد . به تعبير ديگر : آنچه مكلّف اختيار مىكند به عنوان واجب تعيينى است ولى چون پاى اختيار مكلّف در ميان است از آن به واجب تخييرى تعبير كرده‌اند .\r\n\r\nقول پنجم : مرحوم آخوند در اين زمينه تفصيلى ذكر كرده\r\nكه خلاصهء آن اين است كه : واجب تخييرى بر دو قسم است : قسم اوّل : جايى است كه مولا داراى غرض واحدى باشد ولى ملاحظه مىكند كه رسيدن به اين غرض - از طريق عبد « 1 » - داراى دو راه است و اين دو راه در عرض هم\r\n\r\n\r\n","description":"","footnote":"\r\n( 1 ) - چون فرض اين است كه مولا نمىخواهد اين غرض را مباشرتاً انجام دهد بلكه مىخواهد از طريق عبد و امر انجام دهد كه معناى ايجاب و واجب هم همين است .\r\n","page_name":" 169 ","page_number":169},
  {"content":"\r\n\r\nبوده و هيچ‌كدام بر ديگرى ترجيح ندارند . قسم دوّم : جايى است كه مولا داراى دو غرض است و تحصيل هريك از اين دو غرض لازم است ، ولى بين اين دو غرض تضادّى وجود دارد كه اگر يكى از اين دو حاصل شود ، حصول ديگرى امكان نخواهد داشت و هيچ‌يك از اين دو بر ديگرى رجحان ندارند . و اگر اين تضادّ در كار نبود مولا هر دو را به نحو واجب تعيينى مطرح مىكرد . مرحوم آخوند مىفرمايد : در ارتباط با قسم اوّل با استناد به قاعدهء فلسفى « الواحد لا يصدر إلّا من الواحد » ، غرض واحد بايد از يك طريق تحقّق پيدا كند و در اينجا كه ملاحظه مىشود دو طريق وجود دارد ناچاريم ملتزم شويم كه بين اين دو طريق يك قدر جامع واحدى وجود دارد كه همان قدر جامع واحد ، مؤثر در حصول غرض است ، در غير اين صورت ، قاعدهء فلسفى مذكور خدشه پيدا مىكند . چون لازم مىآيد كه غرض واحد ، از دو شىء صادر شده باشد . حال كه قدر جامع را كشف كرديم ، مىگوييم : « همان قدر جامع ، به نحو وجوب تعيينى ، متعلّق وجوب قرار گرفته است » . و در اين صورت ، تخيير بين دو شىء ، تخيير عقلى خواهد بود نه شرعى . مثل اين كه مولا بگويد : « جئني بإنسان » كه تخيير در انتخاب زيد يا عَمرو يا بكر تخيير عقلى است . مولا نيامده به صورت تخيير شرعى بگويد : « شما مخيّريد زيد را بياوريد يا عَمرو را يا بكر را » بلكه او گفته است : « جئني بإنسان » ولى در مقام موافقت تكليف مولا ، عقل حكم مىكند كه مكلّفْ مخير است زيد را به حضور مولا ببرد يا عَمرو را يا بكر را يا . . . و ما در بسيارى از موارد واجب تعيينى با مسألهء تخيير عقلى مواجه مىشويم ، مثلًا نماز ظهر واجب تعيينى است ولى در مورد مكان ، زمان و ساير خصوصيات آن ، تخيير عقلى حاكم است . در نتيجه طبق فرمايش مرحوم آخوند ، واجبات تخييرى قسم اوّل - كه اكثريت واجبات تخييرى را تشكيل مىدهند « 1 » - به واجب تعيينى برگشت مىكنند و تخيير\r\n\r\n\r\n","description":"","footnote":"\r\n( 1 ) - شاهد اين مطلب ، مراجعه به دستوراتى است كه موالى نسبت به عبيدشان و پدرها نسبت به فرزندانشان صادر مىكنند . در موارد تخيير ، معمولًا مولا يا پدر داراى غرض واحد است ولى راه رسيدن به غرض را متعدّد مىبيند ، لذا عبد يا فرزند خود را در انتخاب هريك از راه‌ها مخيّر مىكند .\r\n","page_name":" 170 ","page_number":170},
  {"content":"\r\n\r\nموجود در آنها تخيير عقلى است . اما در ارتباط با قسم دوّم - كه درصد كمى از واجبات تخييريه را تشكيل مىدهند - مرحوم آخوند مىفرمايد : در اين قسم ما همان قول اول را ملتزم شده و مىگوييم : « واجب تخييرى سنخ خاصى از واجب است كه آثار و خواص مربوط به خود را دارد « 1 » » .\r\n\r\nبررسى كلام مرحوم آخوند :\r\nبيان مرحوم آخوند در ارتباط با قسم اوّل از اقسام واجب تخييرى حائز اهميت است و بايد مورد بررسى قرار گيرد ، چون قسم اوّل ، اكثريت واجبات تخييرى را تشكيل مىدهد و با بيان ايشان از دايرهء واجب تخييرى خارج شده و به واجب تعيينى رجوع مىكنند . در كلام مرحوم آخوند در ارتباط با قسم اوّل دو مطلب وجود دارد : مطلب اوّل : يكى از قواعد فلسفى قاعدهء « الواحد لا يصدر منه إلّا الواحد » است .\r\nيعنى از واحد حقيقى جز واحد صادر نمىشود . اين قاعده به عنوان « قاعدهء الواحد » ناميده شده است . و اصل قاعده همين است و قاعدهء « الواحد لا يصدر إلّا من الواحد » - كه مرحوم آخوند به آن تمسك كردند - عكس قاعدهء فوق است و معنايش اين است كه اگر معلولى واحد شد بايد علّت آن‌هم واحد باشد . اين قاعده در فلسفه به وضوح قاعدهء اوّل نيست و چه‌بسا در آن ترديد وجود داشته باشد و برفرض كه واقعيت داشته باشد ، آيا عموميت دارد يا مربوط به موارد خاصّى است ؟ پاسخ اين پرسش را بايد در فلسفه بررسى كرد . و ما در اينجا خيلى روى آن تكيه نمىكنيم . فقط به‌طور اجمال\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 225 و 226\r\n","page_name":" 171 ","page_number":171},
  {"content":"\r\n\r\nمىگوييم : اگر ما بخواهيم ظاهر اين قاعده را بپذيريم ، بايد مسألهء اجتماع علتين بر معلول واحد را انكار كنيم و بگوييم : « معلول واحد نمىتواند دو علّت داشته باشد و اگر به حسب ظاهر داراى دو علّت است ، قطعاً آن دو علّت داراى قدر جامعى هستند كه به عنوان علّت واقعى براى آن معلول است . در حالى كه ظاهر فلاسفه تسلّم اين معناست كه معلول واحد مىتواند داراى دو علّت باشد . و ذكر « دو علت » در كلام فلاسفه نمىتواند از روى مسامحه و تجوّز باشد . مسامحه و تجوّز ، مربوط به ادبيات است نه فلسفه كه به دنبال واقعيات و حقايق است . مطلب دوّم : برفرض كه قاعدهء « الواحد لا يصدر إلّا من الواحد » را از مرحوم آخوند بپذيريم و در عموميت آن نيز ترديدى نداشته و آن را شامل ما نحن فيه بدانيم و بگوييم : « مولا داراى غرض واحد است و براى رسيدن به آن غرض ، دو راه وجود دارد » ، ولى آيا در چنين صورتى حتماً بايد از مقتضاى ظهور ادلّهء لفظى صرف‌نظر كرده و واجب تخييرى را به واجب تعيينى ارجاع دهيم ؟ ما معتقديم چنين ضرورتى وجود ندارد ، زيرا تصرف در ظهور ادلّهء لفظيّه ، نياز به قرينه دارد و ما در اينجا قرينه‌اى نداريم . اگرچند امر با قدر جامعشان مؤثر در حصول يك غرض بودند ، براى مولا چه ضرورتى دارد كه وجوب را به نحو وجوب تعيينى متعلّق به قدر جامع كند و تخيير بين آن امور ، تخيير عقلى باشد . مخصوصاً با توجه به اين كه مكلّفين ، آشنا به اطراف واجب تخييرى نيستند . ما از كجا مىدانيم كه كفّارهء افطار عمدى ماه رمضان يكى از آن سه چيز است ؟ آن‌هم امورى كه هيچ سنخيتى با هم ندارند . در اينجا مولا چه كار بايد بكند ؟ ما كه نمىدانيم اين سه چيز داراى قدر جامع است . ما كه نمىدانيم هريك از اين سه چيز ، مؤثر در حصول غرض مولاست . يك غرض هم بيشتر ندارد ، كه اين غرض داراى سه راه است و عقل ما نمىتواند به آن راه‌ها برسد . فقط مولا مىداند كه بين اين سه چيز ، قدر جامعى وجود دارد و به واسطهء آن قدر جامع است كه در حصول غرض تأثير مىكند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدر اينجا مولا راهى جز اين ندارد كه مسئله را به صورت واجب تخييرى مطرح كند ، زيرا اگر به صورت واجب تعيينى باشد ، ما چگونه به موارد تخيير آگاهى پيدا كنيم ؟\r\nاين‌گونه موارد تخيير نياز به بيان از ناحيهء مولا دارد و چيزى نيست كه عقل بتواند به آنها راهى پيدا كند ، در حالى كه موارد تخيير عقلى نياز به بيان مولا ندارد . در نتيجه اين تفصيلى كه مرحوم آخوند مطرح كرده و اكثر واجبات تخييرى را از دايرهء وجوب تخييرى بيرون دانستند ، تفصيل صحيحى نيست بلكه همهء واجبات تخييرى يكنواخت مىباشند . چه جايى كه مولا داراى غرض واحد بوده و قدر جامعْ مؤثر در آن غرض است و چه جايى كه مولا داراى دو غرض متضاد و غير قابل اجتماع باشد . اكنون به اصل مسألهء واجب تخييرى برمىگرديم :\r\n\r\n[ قول ششم 
  ] اشكال در مورد واجب تخييرى\r\nبعضى گفته‌اند : واجب تخييرى به‌طور كلّى محال است و هيچ‌يك از اقسام آن امكان ندارد ، « 1 » زيرا در خصوصيات اراده فرقى بين ارادهء تشريعيه و ارادهء تكوينيّه وجود ندارد . « 2 » حال ما ابتدا خصوصيات ارادهء تكوينيه را مورد بررسى قرار داده و سپس به سراغ ارادهء تشريعيه مىرويم . ارادهء تكوينيّه داراى دو خصوصيت است : 1 - صفت نفسانى است ، يعنى محلّ آن عبارت از نفس انسانى است . 2 - ذات الإضافة است ، يعنى ارتباطى به شىء سوّم - غير از نفس و صاحب نفس -\r\n\r\n\r\n","description":"","footnote":"\r\n( 1 ) - شايد علّت بعضى از اقوالى كه در مورد واجب تخييرى مطرح شد ، همين توهّم استحاله باشد كه براى فرار از استحاله ، آن راه‌ها را مطرح مىكردند .\r\n( 2 ) - فرق بين اين دو از ناحيهء ديگر است ، زيرا در ارادهء تكوينيّه ، ارادهء مريد به اين تعلّق مىگيرد كه عمل را مباشرتاً انجام دهد ، امّا در ارادهء تشريعيه ، اراده‌اش به اين تعلّق مىگيرد كه عمل از طريق امر و توسط شخص ديگر انجام بگيرد . ولى اين فرق نمىتواند در اصل استحاله فرقى ايجاد كند .\r\n","page_name":" 173 ","page_number":173},
  {"content":"\r\n\r\nدارد . امور ذات الإضافة داراى اين ويژگى هستند كه تشخّص و تعيّن آنها بستگى به تشخص و تعيّن طرف اضافه دارد . بنابراين اراده ، هم نياز به مريد دارد و هم بايد ارتباط با مراد داشته باشد و تشخص اراده به سبب مراد است . وقتى مراد مشخص شد ، اراده هم - به تبعيت آن - مشخص مىشود . قائل به استحالهء واجب تخييرى مىگويد : در تكوينيات همواره بايد مراد انسان معلوم باشد و اراده نمىتواند به شىء مبهم تعلق بگيرد . نمىتوان گفت : « من اراده كرده‌ام ولى نمىدانم مرادم اين شىء است يا آن شىء » اتفاقاً در واجبات تخييرى هم با « أو » عطف مىشود . « 1 » قائل به استحالهء واجب تخييرى مىگويد : با توجه به اين كه در خصوصيات اراده فرقى بين ارادهء تكوينيه و ارادهء تشريعيه نيست ، وقتى ارادهء تكوينيه نتواند به امر مبهم تعلّق بگيرد ، ارادهء تشريعيه هم اين‌گونه بوده و واجب تخييرى محال خواهد بود .\r\n\r\nحلّ اشكال و تحقيق دربارهء واجب تخييرى\r\nدر اينجا نكتهء مهمى وجود دارد كه غفلت از آن سبب به‌وجود آمدن اقوال متعدّد و مطرح شدن اشكال در مورد اصل واجب تخييرى شده است . آن نكته اين است كه در تمام موارد واجب تخييرى ، اين‌گونه نيست كه يك وجوب در كار باشد و متعلّق به چند\r\n\r\n\r\n","description":"","footnote":"\r\n( 1 ) - سؤال : چه فرقى بين علم اجمالى و تعلّق ارادهء تكوينيّه به يك امر مبهم وجود دارد ؟ پاسخ : علم اجمالى به معناى ترديد در معلوم نيست ، زيرا ما وقتى علم تفصيلى به خمر بودن يك مايع داشته باشيم ، در واقع دو علم داريم : يكى علم به وجود خمر و ديگرى علم به تطبيق خمر موجود بر اين مايع . امّا در علم اجمالى ، وقتى علم به خمر بودن يكى از اين دو مايع داريم ، در واقع يقين به موجود بودن خمر داريم بدون اين كه هيچ ابهام و ترديدى در اين مطلب وجود داشته باشد . ولى در مقام تطبيق ، علم نداريم . يعنى نمىدانيم كه خمر موجود بر كدام‌يك از اين دو مايع منطبق است . بنابراين در علم اجمالى ، هم طرف علم ما معلوم است و هم طرف جهل مشخص است ولى دايرهء معلوم ، محدود است .\r\n","page_name":" 174 ","page_number":174},
  {"content":"\r\n\r\nشىء به نحو تخيير باشد بلكه چند وجوب در كار است كه هريك متعلّق به يكى از آن اشياء است . ولى نحوهء تعلّق وجوب به اين اشياء به نحو واجب تخييرى است نه تعيينى . ما وقتى هريك از اطراف واجب تخييرى را ملاحظه مىكنيم مىگوييم : « هذا واجب » ، ولى معناى اين عبارت ، وجوب تعيينى آن شىء نيست بلكه در اينجا وجوب در مقابل استحباب و جواز است . و اين كشف مىكند كه وقتى واجبْ تعدّد پيدا كرد ، وجوب هم متعدّد مىشود ولى نحوهء تعدّد وجوب فرق مىكند : گاهى تعدّد وجوب به اين معناست كه هر دو واجب بايد در خارج تحقق پيدا كنند ، زيرا هريك از واجب‌ها مستقل از ديگرى بوده و فى نفسه داراى مصلحت ملزمه‌اى است و بين مصلحت‌ها امكان اجتماع تحقق دارد و هيچ‌گونه تضادى تحقق ندارد ، مثل : وجوب صلاة ظهر و وجوب صلاة عصر . در اينجا مولا ناچار است اين دو را به صورت دو واجب تعيينى مطرح كند ، لذا عبارت « إذا زالت الشمس فقد وجبت الصلاتان » كه براى آن مىآورد ، عبارت خاصّى است و از كلمهء « أو » و تخيير و امثال اين‌ها در آن خبرى نيست . ولى گاهى مولا داراى غرض واحدى است و بيش از يك مصلحت ملزمه در كار نيست امّا چند امر مىتوانند اين مصلحت ملزمه را در خارج ايجاد كنند . در اينجا اشكال شد كه ارادهء تشريعيه - همانند ارادهء تكوينيّه - نمىتواند به شىء مبهم و مردّد بين چند شىء تعلّق بگيرد . در پاسخ مىگوييم : اين حرف درست است ولى در اينجا اراده به شىء مبهم يا مردّد تعلّق نگرفته است ، چون در اينجا ما چند واجب داريم و تعدد واجب مستلزم تعدّد وجوب است . لذا در مورد كسى كه در ماه رمضان عمداً به چيز حرامى افطار كند ، تعبير فقهاء عوض شده و مىگويند : « در اين صورت ، ما بيش از يك واجب نداريم و آن جمع بين خصال سه‌گانه است » وقتى واجبْ واحد شد ، وجوب هم واحد است ، زيرا تعبير به « خصال سه‌گانه واجب است » تعدّد وجوب لازم دارد . امّا در كفّارهء افطار به غير محرّم ، عنوان جمع مطرح نيست بلكه هركدام از خصال سه‌گانه داراى وجوب جداگانه‌اى است ولى نحوهء وجوب آنها با واجب تعيينى تفاوت دارد . همان‌طور كه نحوهء\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبيان آنها هم با يكديگر فرق دارد و در واجب تخييرى از كلمهء « أو » يا « إمّا » و امثال اين‌ها استفاده مىشود . بنابراين آنچه ما تصور مىكنيم كه هرجا مسألهء تعدّد وجوب مطرح بود بايد همهء موارد واجب را اتيان كرد ، به جهت اين است كه ذهن ما بيشتر متوجه به واجبات تعيينى است . در حالى كه در تعدد وجوب فرقى بين وجوب متعلّق به صلاة ظهر و صلاة عصر با وجوب متعلّق به خصال كفاره وجود ندارد . بله ، هريك از اين تعدّدها از سنخ خاصى مىباشند . در تعدّد اوّل ، دو مصلحت لازم الاستيفاء وجود دارد كه جمع بين آن دو ممكن است امّا در تعدّد اخير يك مصلحت وجود دارد كه هريك از خصال سه‌گانه مىتواند در حصول آن مصلحت تأثير داشته باشد . فرض دوّمى كه مرحوم آخوند مطرح كردند نيز همين‌طور است . و آن فرض اين است كه مولا داراى دو مصلحت لازم الاستيفاء باشد ولى جمع بين آن دو ممكن نباشد بلكه اگر يكى از آنها وجود پيدا كرد ، ديگرى نتواند وجود پيدا كند . و به نظر ما فرض سومى هم مىتوان داخل در دايرهء واجب تخييرى نمود و آن جايى است كه دو مصلحت در كار است و امكان اجتماع بين آن دو هم وجود دارد ولى لزوم استيفاء هركدام در صورتى است كه قبلًا مصلحت ديگر اتيان نشده باشد . ما اين قسم را هم به دو قسمى كه مرحوم آخوند مطرح كرده اضافه مىكنيم و در مورد همهء آنها قائل به تعدّد تكليف هستيم . و اين تعدّد در مرحلهء ارادهء تشريعيه - كه قبل از مرحلهء بعث است و مستشكل آن را مطرح مىكرد - نيز وجود دارد ، زيرا هريك از خصال سه‌گانه را كه مولا مىخواهد مورد بعث قرار دهد ، بايد ابتدا آن را تصور كرده و تصديق به فايدهء آن بنمايد . سپس به سوى آن بعث كند . بنابراين هركدام از آنها همان‌طور كه بعث مستقلى دارد ، تصور مستقل و تصديق به فايدهء مستقل نيز دارد . پس در ارادهء تشريعيه ، ما نمىخواهيم ارادهء واحدى را مطرح كنيم تا قائل به استحاله بگويد : « ارادهء واحد نمىتواند به مراد مردّد و غير معين تعلّق بگيرد » . بلكه ما قائل به تعدّد اراده مىشويم و شاهد عرفىاش اين است كه اگر به كسى گفته شود :\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n« اين دو شىء واجب است » مىتواند سؤال كند : « آيا وجوبش تخييرى است يا تعيينى ؟ » . آن‌وقت با توجه به اين كه در وجوب تعيينى مسألهء تعدّد در كار است ، از اينجا كشف مىكنيم كه در وجوب تخييرى نيز مسألهء تعدّد در كار است . ولى تعدّد داراى دو سنخ است و از نظر بيان مولا هم بين اين دو نوع ، فرق وجود دارد .\r\n\r\nقول مختار در مورد واجب تخييرى\r\nبا توجه به مطالب گذشته ، ما به سراغ قول اوّل در مورد واجب تخييرى برمىگرديم . آن قول اين بود كه واجب تخييرى نوع خاص و سنخ خاصى از وجوب است . به اين قائل مىگوييم : آيا مقصود شما از سنخ خاص اين است كه ما يك وجوب داريم كه سنخ خاصى است يعنى يك وجوب به دو واجب تعلّق گرفته است ؟ روشن است كه چنين چيزى غير معقول است و نمىتواند قابل قبول باشد . امّا اگر مراد اين باشد كه « تعدّد وجود دارد ولى تعدّد در واجب تخييرى با تعدّد در واجب تعيينى فرق مىكند » . اين حرف به‌نظر ما قابل قبول است و استحاله‌اى در آن جريان ندارد . و بين اقسام واجب تخييرى - چه آن دو قسم كه مرحوم آخوند مطرح كرد و چه قسم سومى كه ما اضافه كرديم - فرقى وجود ندارد و همهء آنها داخل در دايرهء واجب تخييرى مىباشند .\r\n\r\nتخيير در مورد اقلّ و اكثر\r\nيكى از مباحثى كه پس از فراغت از اثبات امكان واجب تخييرى مطرح است ، مسألهء تخيير در مورد اقلّ و اكثر است . بيان مطلب : ممكن است كسى بگويد : در جايى كه اطراف واجب تخييرى از امور متباين باشند\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو عنوان اقلّ و اكثر در كار نباشد - مثل خصال سه‌گانهء كفارهء افطار عمدى در ماه رمضان - تصوير واجب تخييرى ممكن است امّا در جايى كه دو طرف واجب تخييرى از يك جنس باشند ولى ارتباط بين آنها ارتباط اقلّ و اكثر است ، آيا تصوير واجب تخييرى در مقام ثبوت ممكن است ؟ مثلًا : در مورد تسبيحات اربعه در ركعت سوّم و چهارم نماز ، نوع فقهاء قائل به تخييرند « 1 » يعنى مىگويند : « مىتوان تسبيحات اربعه را يك بار خواند يا سه بار » . قائلين به تخيير در مورد تسبيحات اربعه مسئله را به دو صورت مىتوانند مطرح كنند : 1 - تسبيحات اربعه براى بار اوّل ، واجب تعيينى و براى بار دوّم و سوّم به عنوان مستحب مطرح است كه انسان مىتواند آنها را انجام دهد يا ترك كند . در اين صورت مسألهء تسبيحات اربعه ارتباطى به بحث واجب تخييرى پيدا نمىكند . 2 - از اوّل مولا گفته باشد : « يجب عليك التسبيحات الأربعة إمّا واحدة و إمّا ثلاثة » به‌گونه‌اى كه « إمّا ثلاثة » به عنوان عِدل واجب تخييرى باشد . در اين صورت بحث است كه آيا چنين چيزى قابل تصور است ؟ اقلّ و اكثر بر دو قسم است : قسم اوّل : اقلّ - علاوه بر ذات اقلّ - داراى قيد « به شرط لا من الأكثر » باشد . اين قسم - در واقع - اقلّ و اكثر نيست و از بحث ما خارج است . بلكه اين‌ها دو امر متباين مىباشند چون « اقلّ مقيّد به شرط لا از اكثر » در ضمن اكثر تحقق ندارد . اگر اكثر تحقّق پيدا كرد ، فقط اكثر تحقّق دارد و اگر اكثر تحقّق پيدا نكرد ، اقلّ تحقّق دارد . قسم دوّم : اقلّ - در ارتباط با زياده - لا به شرط باشد ، به‌گونه‌اى كه اگر اكثر تحقق پيدا كرد ، اقلّ هم در ضمن آن تحقق پيدا كرده است .\r\n\r\n\r\n","description":"","footnote":"\r\n( 1 ) - البته بعضى از فقهاء - چون مرحوم بروجردى - قائل به احتياط وجوبى در مورد سه مرتبه بودند .\r\n","page_name":" 178 ","page_number":178},
  {"content":"\r\n\r\nاين قسم از اقلّ و اكثر مورد بحث ماست . به عبارت روشن‌تر : اقلّ و اكثرى مورد بحث ماست كه در صورت اتيان اقلّ ، يك طرف واجب تخييرى اتيان شده باشد و در صورت اتيان اكثر ، هر دو طرف واجب تخييرى اتيان شده باشند . در اينجا بحث واقع شده كه آيا تخيير بين اقلّ و اكثر چگونه تصور مىشود ؟ زيرا در اين صورت وقتى انسان تسبيحات اربعه را يك بار بخواند ، واجب اتيان شده و غرض حاصل شده و امر ساقط مىشود . پس دوتاى ديگر چه نقشى در ارتباط با سقوط امر و حصول غرض مىتوانند داشته باشند ؟\r\n\r\nتحقيق بحث\r\n« اقلّ و اكثر » ى كه در اينجا مورد بحث است داراى دو صنف مىباشد : اقلّ و اكثر تدريجى و اقل و اكثر دفعى . اقل و اكثر تدريجى : به اين معناست كه اكثر ، به‌طور تدريجى تحقّق پيدا كند ، يعنى ابتدا اقلّ تحقّق پيدا مىكند و پس از آن اكثر وجود پيدا مىكند ، مثل تسبيحات اربعه . اقل و اكثر دفعى : به اين معناست كه اگر اكثر بخواهد تحقّق پيدا كند ، خودش مىتواند دفعتاً تحقّق پيدا كند . مثل اين كه براى ترسيم يك خط ، لبهء خطكش را با مركّب آغشته كرده و به صورت دفعى روى كاغذ قرار بدهند . قائل به استحاله مىگويد : تخيير بين اقل و اكثر در هر دو صورت فوق داراى استحاله است . اگرچه استحالهء آن در اقل و اكثر تدريجى روشن‌تر است . در اقل و اكثر تدريجى با حصول اقلّ ، غرض مولا تحقّق پيدا كرده و زمينه‌اى براى اكثر نمىتواند باقى باشد . مضافاً به اين كه در اقلّ و اكثر تدريجى مسألهء تدريج و تدرّج مطرح است و انسان نمىتواند تسبيحات اربعه را دفعتاً سه مرتبه القاء كند بلكه چاره‌اى ندارد كه ابتدا مرتبهء\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاوّل و سپس مرتبهء دوّم و پس از آن مرتبهء سوّم را القاء كند . در اقلّ و اكثر دفعى هم همين‌طور است ولى در اقل و اكثر دفعى بايد به محلّ نزاع توجه بيشترى داشته باشيم . در تحرير محلّ نزاع گفتيم : محل نزاع اقلّ و اكثرى است كه اقلّ آن به صورت « لا به شرط از زياده » باشد و اگر اقل آن « مشروط به لا و مقيّد به عدم زياده » باشد از محلّ بحث خارج است و داخل در عنوان اقلّ و اكثر نيست بلكه از قبيل متباينين - مانند خصال كفّاره - خواهد بود كه در آن استحاله‌اى وجود ندارد . قائل به استحاله مىگويد : در اقل و اكثر دفعى اگر اقلّ به صورت « لا به شرط از زياده » باشد ، يعنى غرض مولا بر نفس وجود اقلّ ترتب پيدا كند - خواه در ضمن اكثر بوده يا تنها باشد - استحاله جريان دارد . زيرا وقتى خطّى به صورت دفعى تحقّق پيدا كند ، اگر گفته شود : « اقلّ ، در ضمن اين خط نيست » ، مىگوييم : « در اين صورت معلوم مىشود كه « اقلّ به شرط لا از زياده » اخذ شده و اين خلاف محلّ نزاع است » . و اگر گفته شود : « اقل ، در ضمن اين خط تحقق دارد » مىگوييم : « پس وقتى اقلّ ، محصِّل غرض مولاست ، چه نقشى براى زايد وجود دارد ؟ » . بنابراين ، تخيير بين اقلّ و اكثر - چه در دفعى و چه در تدريجى - محال است .\r\n\r\nبررسى كلام قائلين به استحاله\r\nهرچند قائل به استحاله بين اقلّ و اكثر دفعى و تدريجى فرقى قائل نشد ، ولى ما بايد اين دو قسم را به‌طور جداگانه مورد بررسى قرار دهيم :\r\n\r\n1 - بحث در مورد اقلّ و اكثر تدريجى :\r\nقائل به استحاله مىگويد : در اقلّ و اكثر تدريجى ، وقتى يك مرتبه تسبيحات اربعه را خواند ، عِدل واجب تخييرى تحقّق پيدا كرده و وجوب تخييرى ساقط مىشود . همان‌طور كه در مورد متباينين وقتى انسان عتق رقبه را انجام داد ، كفّاره از عهدهء او ساقط شده و نوبت به صيام نمىرسد و اگر هم بخواهد آن را انجام دهد ، ربطى به كفّاره ندارد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nاشكال مرحوم آخوند :\r\nايشان مىفرمايد : ممكن است در همين اقلّ و اكثر تدريجى بگوييم : « اقلّ در صورتى محصِّل غرض مولاست كه در ضمن اكثر نباشد ، امّا اگر در ضمن اكثر بود ، ديگر آنچه در حصول غرض مولا اثر دارد ، عبارت از اكثر بوده و اقلّ هيچ نقشى در حصول غرض مولا نخواهد داشت . بنابراين كسى كه تسبيحات اربعه را يك بار بخواند و برآن اكتفا كند ، غرض مولا را تحصيل كرده است ، امّا اگر به بار اوّل اكتفا نكرده و دو مرتبهء ديگر را به آن ضميمه كرد ، محصِّل غرض مولا ، مجموعهء اين سه بار خواهد بود .\r\nهرچند ضرورتى بر اتيان سه بار وجود نداشت . « 1 »\r\n\r\nاشكال مرحوم بروجردى :\r\nايشان مىفرمايد : دايرهء كلّى مشكّك ، محدود به جايى نيست كه تفاوت بين افراد ، به كيفيت - مانند شدت و ضعف يا نقص و كمال - باشد ، بلكه دايرهء آن وسيع بوده و جايى كه تفاوت بين افراد به كميّت - مانند قلّت و كثرت - باشد را نيز شامل مىشود ، مثلًا تفاوتى كه بين افراد « وجود » يا افراد « نور » مطرح است ، تفاوت به كيفيت - مانند تفاوت به كمال و نقص و شدت و ضعف - است ولى تفاوتى كه بين افراد « خط » مطرح است ، تفاوت به كيفيت نيست بلكه تفاوت در كميّت است . در كلّى مشكّك ، بايد ما به الامتياز افراد ، عين ما به الاشتراك آنها باشد و از اين جهت فرقى نيست كه تفاوت از نظر كميت باشد ، يا از نظر كيفيت . همان‌طور كه در نور قوى دو چيز نداريم كه يكى نور و ديگرى قوّت باشد و در نور ضعيف ، دو چيز نداريم كه يكى نور و ديگرى ضعف باشد ، در خط دو مترى هم دو چيز نداريم كه يكى خط و ديگرى زياده - نسبت به خط يك مترى - باشد و در خط يك مترى دو چيز نداريم كه يكى خط و ديگرى نقيصه - به نسبت به خط دو مترى - باشد . به همان ملاكى كه خط دو مترى ، خط است ، خط يك\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 226 و 227\r\n","page_name":" 181 ","page_number":181},
  {"content":"\r\n\r\nمترى هم خط است و نه خط دو مترى - از نظر ماهيت خط - داراى اضافه است و نه خط يك مترى - از نظر ماهيت خط - داراى نقيصه است . مرحوم بروجردى مىفرمايد : حال كه مسئله به صورت كلّى مشكّك مطرح شد ، وقتى مكلّف شروع به ترسيم خط مىكند و به صورت تدريجى پيش مىرود ، به مجرّد شروع ترسيم خط ، نمىتوانيم در مورد او قضاوت كنيم كه آيا فرد يك مترى را ايجاد كرده يا فرد دو مترى را ، بلكه بايد ملاحظه كنيم ببينيم چه موقعى دست از كار مىكشد . « 1 » بنابراين نمىتوان به مجرّد اين كه خط او به يك متر رسيد ، حكم به حصول مطلوب مولا نمود ، بلكه بايد ملاحظه كرد كه آيا دنبالهء آن را ادامه مىدهد يا نه ؟ در صورتى كه از ادامهء ترسيم ، رفع يد كرد ، حكم به تحقّق اقلّ و حصول غرض مولا و سقوط تكليف مىنماييم ، امّا اگر ادامه پيدا كرد تا به دو متر رسيد ، در اينجا ديگر خط دو مترى ، مؤثر در حصول غرض مولاست . به عبارت اصطلاحى : در اينجا كه خط دو مترى تحقّق پيدا كرده ، آيا در خارج ، يك وجود براى ماهيت خط تحقّق پيدا كرده يا بيش از يك وجود ؟ « 2 » چاره‌اى نيست جز اين كه گفته شود : در اينجا يك وجود براى ماهيت تحقّق پيدا كرده است و همين وجود واحد ، مؤثر در حصول غرض مولاست . بله ، اگر بعد از تحقّق خط يك مترى ، توقف مىكرد و ترسيم را ادامه نمىداد ، اقلّ ، وجود پيدا كرده و همان اقلّ در حصول غرض مولا مؤثّر بود . « 3 »\r\n\r\n\r\n","description":"","footnote":"\r\n( 1 ) - همان‌طور كه به مجرّد اين كه متكلّم بگويد : « رأيت أسداً » ، نمىتوان حكم به ارادهء « حيوان مفترس » كرد ، بلكه بايد منتظر بمانيم ، ببينيم آيا به دنبال جملهء خود ، قرينه‌اى بر ارادهء معناى مجازى اقامه مىكند يا نه ؟\r\n( 2 ) - در باب تعلّق اوامر و نواهى گفتيم : عالَم تعلّق احكام با عالم موافقت و امتثال فرق دارد . عالم تعلّق احكام ، مربوط به عناوين طبايع و ماهيات است ، امّا عالم امتثال ، يعنى آنچه در خارج غرض مولا را تحصيل مىكند و به دنبال آن ، امر ساقط مىشود و آن عبارت از وجود خارجى است .\r\n( 3 ) - لمحات الاصول ، ص 188\r\n","page_name":" 182 ","page_number":182},
  {"content":"\r\n\r\n\r\nمناقشه در كلام مرحوم آخوند و مرحوم بروجردى :\r\nبه نظر مىرسد فرمايش اين دو بزرگوار نمىتواند اشكال قائلين به استحاله در اقلّ و اكثر تدريجى را بر طرف كند ، زيرا اگرچه كلام مرحوم بروجردى - كه منطقىتر و مستدل‌تر از كلام مرحوم آخوند بود - در مورد ترسيم خط ، صحيح و متين است ولى در ما نحن فيه جريان ندارد ، زيرا همان‌طور كه گفتيم - اقلّ و اكثر مورد بحث ما ، در مقابل متباينين است و مقصود از آن جايى است كه اقلّ به صورت لا به شرط باشد يعنى قيد عدم زياده و عدم انضمام زائد همراه آن نباشد و الّا با اكثر مباين خواهد شد ، زيرا اكثر به معناى « اقلّ مقيّد به زياده » است و اگر بخواهد اقلّ هم مقيد به عدم زياده باشد ، بين آنها تباين تحقق داشته و از محل بحث ما خارج است . در اين صورت ما به اين دو بزرگوار مىگوييم : وقتى مكلّف ، شروع به ترسيم خط كرده و خط را به يك متر رسانده و تا دو متر ادامه مىدهد ، آيا « اقلّ به صورت لا به شرط » تحقّق دارد يا نه ؟ روشن است كه نمىتوانند بگويند : « چنين چيزى تحقق ندارد » ، زيرا : اولًا : فرض اين است كه اقلّ ، به صورت لا به شرط اخذ شده و مغايرتى با اكثر ندارد و مىتواند همراه با اكثر - كه عبارت از « اقلّ به شرط زياده » است - اجتماع پيدا كند . ثانياً : در تدريجيات ، آنچه كه مسئله را بيشتر روشن مىكند اين است كه وجود اقلّ ، قبل از اكثر تحقّق پيدا مىكند . وقتى مكلّف ، خط يك مترى را رسم كرد ، چه كمبودى تحقق دارد ؟ اين كه شما ( مرحوم آخوند و مرحوم بروجردى ) مىفرماييد : « اقلّ ، در صورتى محصّل غرض است كه در ضمن اكثر نباشد » ، خروج از محلّ نزاع است . محلّ نزاع ، « اقلّ لا به شرط » است و با ترسيم خط يك مترى ، ترديدى در تحقّق آن وجود ندارد . و در اين صورت ، غرض مولا حاصل شده و امر او ساقط مىشود . پس چه غرضى نسبت به بقيه آن وجود دارد . مگر اين كه قائل به استحباب مقدار زايد بشويم .\r\nامّا اين كه اكثر بخواهد به عنوان عِدل براى واجب تخييرى باشد ، قابل تعقّل نبوده و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nشبههء استحاله در مورد آن قابل جواب نيست . كسى كه تسبيحات اربعه را يك بار خوانده است ، ما نمىگوييم : « چنين كسى نمىتواند دو تسبيحهء ديگر را به آن ملحق كند » ولى الآن كه يك تسبيحه تمام شده ، كمبودى در آن نيست و معنا ندارد بگوييم :\r\n« تسبيحه واحده در صورتى مؤثر در حصول غرض خداوند است كه ضمن سه تسبيحه نباشد » ، چنين چيزى خارج از فرض است . بحث ما در جايى است كه اقلّ به صورت « لا به شرط » باشد يعنى خواه به دنبال آن ، دو تسبيحهء ديگر بيايد يا نيايد ، تأثير آن در حصول غرض فرقى ندارد . در نتيجه بيان مرحوم آخوند و مرحوم بروجردى نمىتواند شبههء استحاله در اقلّ و اكثر تدريجى را بر طرف نمايد .\r\n\r\n2 - بحث در مورد اقلّ و اكثر دفعى :\r\nفرض كنيم مكلّف داراى دو خطكش است كه يكى يك مترى و ديگرى دو مترى است و مىتواند با هريك از اين‌ها ماهيت مشكك خط را به صورت دفعى ايجاد كند . آيا در اينجا تخيير بين اقلّ و اكثر ممكن است ؟ همان‌طور كه گذشت ، مرحوم آخوند براى واجب تخييرى دو صورت مطرح كردند : 1 - جايى كه مولا داراى غرض واحد باشد ولى ملاحظه كند كه غرض واحد او از دو طريق قابل تحصيل است . مرحوم آخوند اين قسم را به واجب تعيينى ارجاع دادند . 2 - جايى كه مولا داراى دو غرض لازم الاستيفاء باشد ولى بين آن دو غرض تضادّ وجود داشته و اگر يكى از آن دو تحقق پيدا كرد امكان تحقق ديگرى وجود نداشته باشد مرحوم آخوند در ارتباط با اين قسم ، وجوب تخييرى را پذيرفته و آن را سنخ خاصّى از وجوب دانستند . ما در آنجا قسم سوّمى هم اضافه كرديم و آن جايى است كه مولا داراى دو غرض باشد امّا اين دو غرض به صورتى است كه هركدام تحصيل شود ، ضرورتى براى ديگرى نيست ولى حتماً بايد يكى از آنها تحصيل شود . همچنين گفتيم : هر سه قسم فوق در مورد واجب تخييرى مطرح است و پذيرفتن\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nقاعدهء « الواحد لا يصدر إلّا من الواحد » و جريان آن در ما نحن فيه سبب خروج قسم اوّل از محدودهء واجب تخييرى نيست . حال همين مطلب را در مورد اقلّ و اكثر دفعى - و در ارتباط با سه قسم غرض - پياده مىكنيم ، البته با توجه به اين نكته كه محل نزاع در اقلّ و اكثر جايى است كه اقلّ آن « لا به شرط » باشد و در ضمن اكثر هم تحقق پيدا كند : صورت اوّل : فرض كنيم مولا داراى غرض واحدى است و اين غرض واحد ، بر ماهيت ترسيم خط مترتب است ، خواه خط يك مترى باشد يا دو مترى . آيا در اينجا تخيير بين اقلّ و اكثر ممكن است . آيا مولا مىتواند بگويد : « براى تو واجب است يك خط يك مترى يا يك خط دو مترى به صورت دفعى ترسيم كنى » ؟ همان‌طور كه در امور متباين - مثل خصال كفّاره - اين گونه بود كه مثلًا مولا داراى غرض واحدى بود و هركدام از آن خصال سه‌گانه مىتوانستند غرض او را تحصيل كنند . ممكن است گفته شود : « چنين چيزى مانعى ندارد . اقلّ و اكثر دفعى مثل اقلّ و اكثر تدريجى نيست كه با حصول اقلّ ، غرض مولا تامين شده و در ارتباط با ادامه آن دچار مشكل شويم . در اينجا به صورت دفعى ، يا خط يك مترى را ترسيم مىكند و يا خط دو مترى را » . ولى با دقت در مسئله در مىيابيم كه چنين تخييرى امكان ندارد ، زيرا وقتى خط دو مترى را عِدل براى خط يك مترى قرار مىدهد ، جاى اين بحث است كه آيا در خط دو مترى ، چه چيزى تأثير در حصول غرض دارد ؟ آيا مجموعهء دو متر تأثير دارد يا يك مترى كه در ضمن اين دو متر وجود دارد ؟ به عبارت ديگر : آيا مقدار زايد بر يك متر ، در حصول غرض نقش دارد ؟ اگر گفته شود : « مجموع دو متر مؤثر در حصول غرض است ، مخصوصاً با توجه به اين كه بيش از يك وجود در خارج تحقّق پيدا نكرده و آن خط دو مترى است » . مىگوييم : « معناى اين حرف اين است كه در اينجا اقلّ در ضمن اكثر تحقق ندارد و در اين صورت بايد اقلّ را از « لا به شرط » بودن خارج كنيد و عنوان « به شرط لا » را به آن\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nضميمه كنيد ، در حالى كه محل بحث ما در جايى است كه اقلّ ، « لا به شرط » باشد و در اين صورت همان‌طور كه ايجاد دفعى خط يك مترى ، مؤثر در حصول غرض است ، در صورت ايجاد دفعى خط دو مترى هم آنچه مؤثر در حصول غرض است همان يك متر مىباشد پس چه معنايى براى تخيير وجود دارد كه دو متر به عنوان عِدل براى واجب تخييرى قرار بگيرد ؟ معناى اين كه اكثر بخواهد عِدل در واجب تخييرى قرار گيرد ، تأثير مجموعهء اكثر ، در حصول غرض مولاست و در اين فرض نمىتوان چنين چيزى را در نظر گرفت ، زيرا از طرفى مولا يك غرض دارد و از طرف ديگر محل نزاع ما در اقلّ به صورت « لا به شرط » است . با وجود اين در صورت حصول اكثر چگونه مىتوان مجموعهء اكثر را مؤثر در حصول غرض دانست ؟ پس زايد بر اقلّ به عنوان امرى مباح يا مستحب بوده و نمىتواند عِدل واجب تخييرى قرار گيرد » . صورت دوّم : جايى است كه مولا داراى دو غرض لازم الاستيفاء باشد ولى بين اين دو غرض تضاد وجود داشته باشد و اگر يكى از آن دو تحقق پيدا كرد ، امكان تحقّق ديگرى وجود نداشته باشد . آيا در مورد اقلّ و اكثر دفعى چنين فرضى ممكن است ؟ در اينجا سؤال مىكنيم : با توجه به اين كه وقتى اكثر تحقق پيدا كرد ، اقلّ هم در ضمن آن تحقّق پيدا مىكند ، آيا مسألهء غرض در اينجا به چه كيفيتى است ؟ اگر بگوييد : « غرض ، بر اكثر مترتب مىشود » . مىگوييم : « چرا بر اقلّ مترتب نشود ؟ اقلّ ، كه در ضمن اكثر تحقق دارد » . و اگر بگوييد : « غرض ، بر اقلّ مترتب مىشود » ، مىگوييم : « چرا بر اكثر مترتب نشود ؟ اكثر كه تحقّق پيدا كرده است و شما هم دو غرض فرض كرديد كه يكى مترتب بر اقلّ و ديگرى مترتب بر اكثر است » . اگر بگوييد : « غرض بر هر دو مترتب است » ، مىگوييم : « چنين چيزى معنا ندارد ، زيرا ما فرض كرديم كه بين دو غرض تضاد\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nتحقّق دارد و با وجود تضاد نمىشود هر دو تحقّق پيدا كنند » . و اگر بگوييد : « غرض بر هيچ‌كدام مترتب نمىشود » ، مىگوييم : « چنين چيزى را نمىتوان ملتزم شد » . راه پنجمى هم وجود ندارد ، پس در اينجا چه بايد گفت ؟ چاره‌اى نيست جز اين كه بگوييم : « چنين تخييرى غير ممكن است و زايد را يا بايد به عنوان مباح يا به عنوان مستحب فرض كرد » . صورت سوّم : جايى است كه مولا دو غرض قابل اجتماع داشته باشد ولى با آمدن يكى از آن دو غرض ، تحصيل غرض ديگر لازم نباشد . « 1 » اين فرض در تمام موارد تخيير بين اقلّ و اكثر ممكن است ، زيرا خط دو مترى كه به صورت دفعى ترسيم مىشود ، مانعى ندارد كه بگوييم : « هم اقلّ در ضمن اكثر ، مؤثر در حصول غرض است و هم خود اكثر ، چون اجتماع بين اين دو غرض ، ممكن است » . در اينجا چه مانعى دارد كه مولا بگويد : « يك خط يك مترى به صورت دفعى و يا يك خط دو مترى به صورت دفعى ترسيم كن » ؟ اگر خط دو مترى را به صورت دفعى ترسيم كرد ، اقلّ موجود در ضمن اكثر ، يكى از دو غرض مولا را تحصيل كرده و اكثر هم غرض ديگر او را تحصيل كرده است . نتيجهء بحث در مورد تخيير بين اقلّ و اكثر از آنچه گفته شد معلوم گرديد كه جميع موارد تخيير بين اقلّ و اكثر - به جز صورت اخير - داراى استحاله ثبوتى است و با وجود استحاله در مقام ثبوت ، نوبت به مقام اثبات نمىرسد .\r\n\r\n\r\n","description":"","footnote":"\r\n( 1 ) - اين صورت را ما بر دو صورت مرحوم آخوند اضافه كرديم .\r\n","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nواجب كفائى\r\nيكى از تقسيماتى كه در ارتباط با واجب مطرح است تقسيم آن به واجب عينى و واجب كفائى است ولى آنچه در اينجا مهم است واجب كفائى است و ماهيت واجب عينى روشن است . در واجب عينى هر مكلّفى استقلالًا - و با قطع نظر از مكلّفين ديگر - داراى تكليف است و آثار تكليف هم برآن مترتب است . اگر موافقت كند ، استحقاق ثواب دارد و اگر مخالفت كند استحقاق عقوبت دارد و اين استحقاق ثواب و عقوبت هيچ‌گونه ارتباطى به مكلّفين ديگر ندارد . ممكن است يك مكلّف مخالفت كرده و مستحق عقوبت باشد و مكلّف ديگر موافقت كرده و استحقاق ثواب داشته باشد . با اين كه خطاب هم واحد است و - مثلًا - بيش از يك « أقيموا الصلاة » مطرح نيست . امّا همين « أقيموا الصلاة » تكاليف مستقلى بر حسب تعدّد مكلفين بيان مىكند . « 1 » و هر مكلّفى\r\n\r\n\r\n","description":"","footnote":"\r\n( 1 ) - تذكّر : آنچه قبلًا مطرح كرديم كه « خطابات عامّه ، انحلال به خطابات شخصيّه پيدا نمىكند » غير از اين بحثى است كه اينجا مطرح مىكنيم . زيرا اينجا بحث از عموميت خطابات عامّه است . پس در عين اين كه انحلال در مرحلهء خطاب وجود ندارد ولى تعدّد به حسب تكليف مطرح است .\r\n","page_name":" 189 ","page_number":189},
  {"content":"\r\n\r\nهم در ارتباط با استحقاق عقوبت و استحقاق مثوبت خودش راه مستقلّى دارد و - از اين جهت - هيچ ارتباطى با ساير مكلّفين ندارد . امّا در واجب كفائى مسئله به اين صورت نيست ، در واجب كفائى : اولًا : اگر مكلّفى در انجام مأمور به سبقت گرفت ، تكليف از ديگران ساقط مىشود و در واجبات كفائى قابل تعدّد « 1 » اگر همه مكلّفين اقدام به انجام واجب نمودند ، همه آنان واجب را انجام داده و استحقاق ثواب دارند . و اگر يكى يا چند نفر در آنِ واحد ، واجب را انجام دادند ، استحقاق ثواب داشته و تكليف از ديگران ساقط مىشود و اگر همهء مكلفين مخالفت كردند ، همهء آنان استحقاق عقوبت دارند . ظاهر اين است كه استحقاق عقاب يا ثواب در اينجا به اين صورت نيست كه عقاب يا ثواب واحدى را بين مكلّفين تقسيم كنند كه هر جزئى از آن به يك مكلّف اختصاص داده شود . بلكه همان عقابى كه براى ترك اين واجب در نظر گرفته شده ، نسبت به يكايك مكلّفين مطرح خواهد شد ، و نيز همان ثوابى كه براى انجام آن در نظر گرفته شده ، به يكايك مكلّفين داده خواهد شد .\r\n\r\n\r\n","description":"","footnote":"\r\n( 1 ) - واجب كفائى بر دو قسم است : الف : غير قابل تعدّد ، مثل : دفن ميّت . ب : قابل تعدّد ، مثل : صلاة بر ميّت ، كه در آن واحد هزاران نفر مىتوانند آن را انجام دهند . فرع فقهى : اگر گروهى بخواهند بر يك ميّت نماز بگذارند ، آيا همهء آنان مىتوانند قصد وجوب كنند ؟ اگر همهء آنان در لحظهء واحدى نماز را شروع كرده و در لحظهء واحدى ختم كنند ، همهء آنان مىتوانند نيّت وجوب كنند ، زيرا نماز خواندن بر ميّت ، واجب كفائى است و افراد متعدّدى به طور هم‌زمان خواسته‌اند اين واجب را انجام دهند . امّا اگر مأمومين ، نماز را بلد نيستند و به تبعيّت از امام مىخوانند ، يعنى هرچه امام مىگويد ، آنها هم مىگويند و در مقام قرائت ، متأخر از امام هستند در اينجا مأمومين نمىتوانند قصد وجوب كنند ، چون نماز امام قبل از نماز مأمومين تمام مىشود و با تمام شدن آن ، تكليف وجوبى ساقط است و نمازهاى بعدى عنوان استحباب دارد .\r\n","page_name":" 190 ","page_number":190},
  {"content":"\r\n\r\n\r\nحقيقت واجب كفائى چيست ؟\r\nهر تكليفى متقوّم به سه جهت است : 1 - مولاى تكليف‌كننده ، 2 - مكلّف كه تكليف بر او متوجه شده است 3 - مكلّف به ، كه همان عمل متعلّق تكليف است ، مثلًا در « أقيموا الصلاة » تكليف از ناحيهء شارع است و به همهء مكلّفين تعلّق گرفته و مكلّف به آن‌هم عبارت از صلاة است . اين سه جهت در ارتباط با واجب عينى روشن است . در ارتباط با واجب كفائى هم دو جهت « تكليف‌كننده » و « مكلّف به » روشن است . مثلًا در مورد صلاة بر ميّت ، مكلّف به عبارت از « صلاة بر ميّت » و تكليف‌كننده « خداوند » است . آنچه مورد بحث واقع شده اين است كه در واجب كفائى ، « مكلَّف كيست ؟ « 1 »\r\n\r\nآيا مكلّف در واجب كفائى كيست ؟\r\nدر اين زمينه چند احتمال وجود دارد :\r\n\r\nاحتمال اوّل : مكلّف در واجب كفائى ، مجموع مكلّفين - من حيث المجموع - مىباشند ،\r\nبه خلاف واجب عينى كه در آن يكايك مكلّفين - يعنى جميع آنان - مكلّف مىباشند .\r\n\r\n\r\n","description":"","footnote":"\r\n( 1 ) - همان‌طور كه در واجب تخييرى اشكال از ناحيهء « مكلّف به » بود و مولاى تكليف‌كننده و مكلَّف مشخص بودند .\r\n","page_name":" 191 ","page_number":191},
  {"content":"\r\n\r\nبررسى احتمال اول : « مجموع من حيث المجموع » وقتى در مقابل « جميع » قرار گيرد سه احتمال در آن جريان دارد : 1 - مقصود از « مجموع من حيث المجموع » همان « جميع » باشد ، يعنى هركدام از مكلّفين ، مأموريت داشته باشد كه اين عمل را انجام دهند . در اين صورت ، فرقى بين واجب كفائى و واجب عينى وجود نخواهد داشت ، علاوه بر اين در بعضى از موارد واجب كفائى - مثل دفن ميّت - امكان ندارد كه همهء مكلّفين نقش داشته باشند . 2 - مقصود از « مجموع من حيث المجموع » ، اين باشد كه تكليف از دايرهء مجموع خارج نيست ولى ضرورتى ندارد كه همهء آنان در انجام اين تكليف نقش داشته باشند .\r\nبلكه اگر بعضى از آنان اقدام به انجام دادن آن نمودند كفايت مىكند . اين احتمال در حقيقت به همان « صرف الوجود » ى كه مرحوم نائينى مطرح كرده برگشت مىكند . « 1 » معناى صرف الوجود « 2 » اين است كه غرض مولا به وجود اين طبيعت تعلّق گرفته است . حال اگر يك فرد تحقق پيدا كند ، غرض مولا حاصل شده است و اگرچند فرد با يكديگر هم تحقق پيدا كنند ، غرض مولا حاصل شده است . حتى اگر جميع افراد در آن واحد تحقّق پيدا كنند ، غرض مولا حاصل شده است ، البته نه به لحاظ حصول همه افراد ، بلكه به لحاظ اين كه صِرف الوجود در خارج تحقّق پيدا كرده است . بنا بر اين فرض ، مكلّفين بايد به دفن ميّت جامهء عمل بپوشانند ، خواه يك نفر از آنان اقدام كند يا بيش از يك نفر . درهرصورت ، غرض مولا حاصل شده است .\r\n\r\n\r\n","description":"","footnote":"\r\n( 1 ) - كلام مرحوم نائينى در احتمال چهارم پيرامون واجب كفائى مطرح خواهد شد .\r\n( 2 ) - « صرف الوجود » در مقابل وجود سارى و وجود عام و شامل است . « وجود سارى » وجودى است كه در جميع مصاديق طبيعت جريان دارد ولى « صرف الوجود » چيزى است كه وجود طبيعت با آن تحقّق پيدا مىكند . كه با تحقّق يك فرد ، يا چند فرد و حتّى همهء افراد هم سازگار است ولى متقوّم به همه افراد نيست بلكه حتّى با يك فرد از طبيعت هم سازگار است .\r\n","page_name":" 192 ","page_number":192},
  {"content":"\r\n\r\n3 - مراد از « مجموع من حيث المجموع » اين باشد كه همهء مكلفين بايد اقدام به انجام دادن يك عمل بنمايند . به گونه‌اى كه عمل واحد ، اضافه به همه مكلّفين پيدا كند . اين احتمال در مورد « مجموع من حيث المجموع » احتمال درستى نيست ، زيرا : اولًا : در بعضى از موارد واجب كفائى - مثل دفن ميّت - تحقّق چنين معنايى امكان ندارد . ثانياً : كسى در واجب كفائى ملتزم به اين معنا نشده است . نتيجه : مكلّف بودن « مجموع من حيث المجموع » در واجب كفائى ، به هرگونه‌اى كه تصوير شود ، يا نادرست است و يا به احتمالات ديگرى رجوع مىكند كه به زودى پيرامون آن بحث خواهيم كرد .\r\n\r\nاحتمال دوّم : مكلّف در واجب كفائى ، « واحد غير معين از مكلّفين » باشد\r\nيعنى بگوييم : « مكلف ، يك نفر است ولى غير معين است » . در اينجا به دو نكته بايد توجه داشت : 1 - مراد از واحد غير معين ، « مفهوم واحد غير معين » نيست بلكه مراد « مصداق واحد غير معيّن » است . 2 - در اينجا « غير معين » گفته مىشود نه « غير معلوم » ممكن است چيزى به حسب واقع ، معيّن باشد ولى براى ما معلوم نباشد ، مثل موارد علم اجمالى . در انائين مشتبهين ، كه يكى از آنها خمر است ، از نظر واقعيت ، خمر متعيّن است ولى براى ما مجهول است يعنى ما نمىدانيم كه آن واحد معيّن واقعى كدام است . حال در ما نحن فيه اين « واحد غير معين » از نظر واقع هم هيچ‌گونه تعيّن و تشخّصى ندارد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبررسى احتمال دوّم : اين احتمال نمىتواند درست باشد و استحاله و بطلان آن در فلسفه ثابت شده است . در فلسفه ثابت شده است كه وجود و تحقق در خارج ، مساوق با تشخّص و تعيّن است و معنا ندارد كه يك موجود خارجى - با وصف وجودش در خارج - هيچ‌گونه تشخّص واقعى نداشته باشد . « 1 » به بيان ديگر : ما نمىتوانيم بين اين دو مطلب جمع كنيم كه از طرفى بگوييم : « مكلف در واجب كفائى ، حقيقت و واقعيت « أحد المكلفين » « 2 » است » و از طرفى براى « أحد المكلفين » وصف « غير المعين » را مطرح كنيم . چنين چيزى از نظر فلسفه امكان ندارد .\r\n\r\nاحتمال سوّم : مكلّف در واجب كفائى « واحد مردّد از مكلّفين » باشد .\r\n« 3 » فرق بين « واحد غير معين » و « واحد مردّد » اين است كه در « واحد غير معين » - با قطع نظر از استحاله آن - شىء مورد نظر ، واقعيت دارد ولى تعيّن ندارد . امّا « فرد مردّد » ، علاوه بر واقعيت داشتن ، داراى تشخّص و تعين هم هست ولى در اين كه « آيا مضاف اليه آن كدام يك از اين افراد است ؟ » مردّد مىباشد . به عبارت ديگر : در « واحد مردّد » نوعى تشخّص وجود دارد ولى ترديد و ابهام آن از ناحيهء طرف اضافهء اين تشخص است . پس « واحد مردّد » ، نسبت به « واحد غير معين » يك قدم از استحاله دور تر است .\r\n\r\n\r\n","description":"","footnote":"\r\n( 1 ) - اين مسئله از مسلمات فلسفه است و حتى در مورد وجود ذهنى هم جريان دارد . ولى بحث ما در اينجا پيرامون وجود خارجى است كه مساوق بودن آن با تشخّص ، امرى بديهى و غير قابل انكار است .\r\n( 2 ) - نه مفهوم « أحد المكلّفين » .\r\n( 3 ) - مشابه اين حرف را بعضى در ارتباط با واجب تخييرى مطرح مىكردند و مىگفتند : « مكلّف به در واجب تخييرى ، « فرد مردّد » است » . ولى در واجب كفائى بحث در مورد مكلّف است .\r\n","page_name":" 194 ","page_number":194},
  {"content":"\r\n\r\nبررسى احتمال سوّم : به نظر ما اگرچه « واحد مردّد » نسبت به « واحد غير معين » دور تر از استحاله است ولى در عين حال داراى استحاله است . « 1 » زيرا ارادهء تشريعيه همانند ارادهء تكوينيه است . تشخّص ارادهء تكوينيه به مراد است و عقلًا و وجداناً كسى نمىتواند بگويد : « من ارادهء تكوينيه دارم ولى مرادم معلوم نيست و مردّد بين يكى از اين دو امر است » . در باب ارادهء تشريعيه هم همين‌طور است . بيان ديگر : همان‌طور كه قوام ارادهء تكوينيه به اراده ، مريد و مراد است و همهء اين‌ها بايد متعيّن باشند و هيچ‌كدام نمىتوانند مردّد باشند ، در بعث و ارادهء تشريعيه هم بايد سه جهت « مولاى بعث‌كننده ، مبعوث و مبعوث اليه » تحقق داشته باشند . و در هيچ‌كدام از آنها نمىتواند ترديدى وجود داشته باشد . بنابراين در واجب كفائى نمىتوان مردّد بودن مكلّف - كه طرف اضافهء بعث مولا است - را پذيرفت .\r\n\r\nاحتمال چهارم : مرحوم نائينى معتقد است كه مكلّف در واجب كفائى ، « صِرف الوجودِ مكلّف » است\r\nو « صرف الوجود » هم مىتواند با يك فرد تحقق پيدا كند ، هم با افراد متعدد مقارن با يكديگر و هم با جميع افراد ، در صورتى كه در آنِ واحد تحقق پيدا كنند . امّا مكلّف در واجب عينى عبارت از « وجود سارى مكلّف » « 2 » است . مقصود از « وجود سارى » ، وجودى است كه در همهء افراد طبيعت جريان دارد .\r\nمرحوم نائينى مىگويد : در ارتباط با مكلّف ، بين « أقيموا الصلاة » و « ادفنوا الميّت\r\n\r\n\r\n","description":"","footnote":"\r\n( 1 ) - نظير اين مطلب را در مورد واجب تخييرى نيز مطرح كرديم .\r\n( 2 ) - و به تعبير ديگر : « مطلق الوجود مكلّف » و به تعبير مرحوم آخوند : « وجود سعى مكلّف » .\r\n","page_name":" 195 ","page_number":195},
  {"content":"\r\n\r\nالمسلم » فرق است . مكلّف در « أقيموا الصلاة » ، وجود سارى مكلّف ( / همهء مكلّفين ) مىباشد ولى در « ادفنوا الميت المسلم » ، صرف الوجود مكلّف است كه هم با يك وجود سازگار است ، هم با ده وجود و هم با همهء وجودات طبيعت .\r\n\r\nاحتمال پنجم : « 1 » فرق بين واجب عينى و واجب كفائى در ارتباط با مكلّف به است ،\r\nبه اين گونه كه در واجب كفائى ، قيد مباشرت دخالت ندارد ولى در واجب عينى دخالت دارد . مثلًا « أقيموا الصلاة » كه واجب عينى را مطرح مىكند مىگويد : « بر همهء شما مكلّفين لازم است كه مباشرتاً نماز يوميّه را اتيان كنيد » . امّا در « ادفنوا الميت المسلم » ، كه واجب كفائى را مطرح مىكند ، قيد مباشرت دخالتى در مأمور به ندارد ، هرچند مكلّف در مورد دفن ميت ، همهء افراد مكلّفين مىباشند . مؤيد ى كه براى اين احتمال مطرح شده اين است كه بسيارى از بزرگان معتقدند اگر اصل وجوب چيزى محرز باشد ولى عينى و كفائى بودن آن مردّد باشد ، آن را بايد حمل بر واجب كفائى كرد . قائلين به احتمال پنجم مىگويند : اين حرفى كه بزرگان مطرح كرده‌اند ، هيچ وجهى ندارد جز اين كه در واجب عينى قيد مباشرت مدخليت دارد ، امّا در واجب كفائى مدخليّت ندارد . و شك در عينيت و كفائيت ، گويا به شك در وجود قيد مباشرت و عدم وجود آن برگشت مىكند . و روشن است كه مقتضاى اصالة الاطلاق در اينجا حمل بر « وجوب كفائى » است ، چون واجب كفائى بدون قيد مباشرت و واجب عينى همراه با قيد مباشرت است . البته اين حرف در مباحث گذشته مورد اشكال مرحوم آخوند واقع شد و ايشان\r\n\r\n\r\n","description":"","footnote":"\r\n( 1 ) - فرق اين احتمال با احتمالات چهارگانهء قبلى اين است كه احتمالات چهارگانهء قبلى ، فرق بين واجب عينى و كفائى را در ارتباط با مكلّف مىدانستند ولى بنابراين احتمال فرق از ناحيهء مكلّف به است .\r\n","page_name":" 196 ","page_number":196},
  {"content":"\r\n\r\nعقيده داشتند مقتضاى اصالة الاطلاق حمل بر عينيّت است ، زيرا عينيت ، داراى اطلاق و كفائيت داراى تقييد است . اطلاقى كه در واجب عينى وجود دارد اين است كه - مثلًا - مكلّف بايد نماز ظهر را بخواند ، خواه ديگرى بخواند يا نخواند ، امّا در باب واجب كفائى ، دفن ميت در صورتى بر مكلّف واجب است كه ديگران آن را انجام نداده باشند . ما در آنجا حرف مرحوم آخوند را مورد مناقشه قرار داده و گفتيم : از راه اصالة الاطلاق نمىتوان عينى بودن واجب را استفاده كرد . بنابراين در ما نحن فيه بايد مسئله را با قطع نظر از مؤيد مذكور ، مورد بررسى قرار دهيم .\r\n\r\nتحقيق در مورد واجب كفائى\r\nاز آنچه گفته شد معلوم گرديد كه ما در باب واجب كفائى با دو احتمال روبرو هستيم : 1 - اختلاف واجب عينى و واجب كفائى در ارتباط با مكلّف باشد و مكلّف در واجب عينى « وجود سارى مكلّف » و در واجب كفائى « صرف الوجود مكلّف » باشد . 2 - اختلاف واجب عينى و واجب كفائى در ارتباط با مكلّف به باشد . يعنى مكلّف به در واجب عينى مقيد به قيد مباشرت است ولى در واجب كفائى مقيّد به اين قيد نيست . تحقيق در مسئله اين است كه ما دليلى بر يكنواخت بودن همهء اقسام واجب كفائى نداريم . بلكه ممكن است بعضى را از طريقى و بعضى ديگر را از طريق ديگر حل كنيم . اين معنا اگرچه ابتداءً بعيد به نظر مىآيد ، « 1 » ولى مقتضاى تحقيق اين است كه\r\n\r\n\r\n","description":"","footnote":"\r\n( 1 ) - چون آنچه تا كنون در ذهن ما نقش بسته اين است كه تصوير واجب كفائى در تمام مواردش به يك صورت است .\r\n","page_name":" 197 ","page_number":197},
  {"content":"\r\n\r\nتصوير واجبات كفائى به يك صورت نيست . ما وقتى اقسام واجب كفائى را در نظر مىگيريم ملاحظه مىكنيم كه واجبات كفائى به سه قسم تصوير مىشود . « 1 » قسم اوّل : طبيعتى كه به عنوان مأمور به قرار گرفته بيش از يك مصداق نداشته باشد . « 2 » مثلًا طبيعت دفن ميّت متعلق حكم قرار مىگيرد ولى اين طبيعت داراى يك مصداق است و قابل تكرار نيست . مثال روشن‌تر آن مسألهء « سبّ النبى صلى الله عليه و آله » است كه در فقه مطرح است . اگر كسى - نعوذ باللّه - پيامبر صلى الله عليه و آله را سبّ كند ، بايد به قتل برسد و قتل او به عنوان واجب كفائى است و حتى نياز به اذن حاكم شرع هم ندارد . قتل شخص سب‌ّكننده ، به عنوان يك طبيعت و ماهيت متعلق حكم قرار گرفته امّا در مورد شخص سب‌ّكننده ، بيش از يك مصداق تصور نمىشود و با تحقّق قتل او ، موضوع منتفى مىشود . آيا تصوير واجب كفائى در اين قسم چگونه است ؟ آيا كدام يك از دو احتمال باقى مانده در واجب كفائى ، در اينجا جريان دارد ؟ احتمال اوّل « 3 » اين بود كه اختلاف واجب عينى و واجب كفائى در ارتباط با مكلّف باشد و مكلّف در واجب عينى « وجود سارى مكلّف » و در واجب كفائى « صِرف الوجود مكلّف » باشد . « صرف الوجود مكلّف » هم با مكلّف واحد سازگار است و هم با مكلّف متعدد و هم با جميع مكلّفين . « 4 » آيا مولايى كه غرضش از بعث و تكليف ، عبارت از انبعاث و تحت تأثير قرار گرفتن\r\n\r\n\r\n","description":"","footnote":"\r\n( 1 ) - هرچند بعضى از اين اقسام ممكن است مثال خارجى و فقهى نداشته باشد .\r\n( 2 ) - اگرچه طبايع - با قطع نظر از وجود - متعلّق حكم هستند ولى وقتى طبيعت متعلّق حكم قرار مىگيرد ، معنايش اين نيست كه طبيعت - بما أنّها طبيعة - در خارج هم مصداق داشته باشد . بعضى طبايع - مثل شريك البارى - مصداق خارجى ندارند و بعضى - مانند واجب‌الوجود - اگرچه مفهوم عامى هستند ، ولى داراى يك مصداق مىباشند .\r\n( 3 ) - اين احتمال را مرحوم نائينى مطرح كردند .\r\n( 4 ) - امّا وجود سارى داراى يك مصداق و آن جميع افراد طبيعت است .\r\n","page_name":" 198 ","page_number":198},
  {"content":"\r\n\r\nمكلّف است چگونه ممكن است بخاطر طبيعتى كه بيش از يك مصداق ندارد و قابل تعدّد نيست و با يك يا چند مكلّف معدود قابل تحقّق است ، جميع مكلّفين را بعث و تحريك كند ؟ چنين چيزى از نظر عقلاء غير قابل قبول است . از اينجا پاسخ احتمال دوم هم معلوم مىشود . احتمال دوّم اين بود كه اختلاف بين واجب عينى و كفائى در ارتباط با مكلّف به باشد يعنى مكلّف به در واجب عينى مقيّد به قيد مباشرت بوده ولى در واجب كفائى چنين قيدى ندارد . مىگوييم : قبول كرديم كه مكلّف به در واجب كفائى مقيّد به قيد مباشرت نبوده و با عمل ديگران هم تحقّق پيدا مىكند ولى در عين حال چه مناسبتى دارد كه همهء مكلّفين براى انجام آن بعث و تحريك شوند ؟ آيا صحيح است كه همهء مكلّفين را به كشتن يك نفر تحريك كنند ؟ اين مسأله‌اى است كه عقلاء نمىپذيرند . در نتيجه هيچ‌يك از دو احتمال مذكور در بحث واجب كفائى قابل قبول نيست . به نظر مىرسد براى حل مشكل در اين قسم از واجب كفائى دو راه وجود دارد : راه اوّل : راهى است كه در ارتباط با واجب تخييرى مطرح كرديم و آن راه اين بود كه گاهى غرض مولا واحد است ولى براى رسيدن به آن غرض ، چند راه وجود دارد كه هيچ سنخيتى بين آنها وجود ندارد امّا همهء آنها در حصول غرض مولا يكسان بوده و اولويتى بين آنها تحقّق ندارد ، مثل خصال كفّارهء افطار عمدى ماه رمضان . در اين صورت مولا راهى غير از مطرح كردن واجب تخييرى با « أو » و امثال آن ندارد . در مسائل عقلائيه هم همين‌طور است . مثلًا فرزند مولا مريض است و مولا مىخواهد عبدش او را به دكتر ببرد و - برفرض - دو دكتر متخصص هم وجود دارند كه هيچ‌كدام اولويتى بر ديگرى ندارند ، در اين صورت مىگويد : « اين بچه را پيش اين دكتر يا آن دكتر ببر » . و مولا راهى غير از اين هم ندارد . امّا عبد در مقام امتثال مخيّر است و به تعبير ما : واجب ، واجب تخييرى است . نظير همين حرف را در ارتباط با واجب كفائى نيز مطرح مىكنيم . مثلًا فرض مىكنيم مولا داراى دو عبد است كه در انجام مأموريت مولا فرقى بين آن دو نيست و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمولا هم مىخواهد فرزندش معالجه شود ، اگر بگويد : « يكى از شما دو عبد اين بچه را به دكتر ببريد » اينجا نه مسألهء « صرف الوجود » و نه مسألهء « جميع مكلّفين » - يعنى « هر دو عبد » - مطرح است . بلكه اين سنخ خاصّى است . البته سنخ خاص بودن در واجب تخييرى به لحاظ مكلّف به و در واجب كفائى به لحاظ مكلّف است . در ما نحن فيه شارع مقدس مىخواهد كسى كه پيامبر صلى الله عليه و آله را سبّ كرده به قتل برسد ولى آيا چه كسى او را به قتل برساند ؟ شارع ملاحظه مىكند كه همهء مكلّفين در اين زمينه يكسانند و ترجيحى در كار نيست ، لذا مىگويد : « يكى از شما مكلّفين اين كار را انجام دهيد » پس تكليف ، متعلّق به همهء مكلّفين است ولى نوعى تخيير در ارتباط با مكلّف مطرح است كه به سنخ خاصى با كلمهء « أو » و امثال آن تحقق پيدا مىكند . راه دوّم : فرق بين واجب عينى و واجب كفائى را تقييد در ارتباط با تكليف بدانيم . « 1 » همان حرفى كه مرحوم آخوند مطرح كرده و خواستند از اطلاق ، واجب عينى را استفاده كنند . ما اگرچه اين استفادهء مرحوم آخوند را قبول نكرديم ولى اصل كلام ايشان قابل قبول است كه ما اطلاق را در ارتباط با واجب عينى و تقييد را در ارتباط با واجب كفائى بدانيم و بگوييم معناى « أقيموا الصلاة » اين است كه همه مكلّفند صلاة را اقامه كنند و اين تكليف داراى اطلاق است يعنى خواه ديگرى صلاة را انجام داده باشد يا انجام نداده باشد . امّا در واجب كفائى يك قيد وجود دارد . دفن ميّت واجب است ، مشروط به اين كه ديگرى دفن را در خارج انجام نداده باشد ، ولى اگر ديگرى انجام داد ، ديگر كسى مكلّف نيست ، زيرا قيد و شرط آن حاصل نيست . اين راه هم قابل قبول است هرچند راه قبلى بهتر است . قسم دوّم : طبيعتى كه به عنوان مأمور به قرار گرفته ، داراى مصاديق متعدّدى باشد ، ولى آنچه غرض مولا را تحصيل مىكند ، يكى از مصاديق است . به عبارت ديگر : تنها يكى از وجودات اين طبيعت است كه مصلحت لازم الاستيفاء دارد و محصّل\r\n\r\n\r\n","description":"","footnote":"\r\n( 1 ) - نه تقييد در ارتباط با مكلّف به كه قائل به تقييد مىگفت .\r\n","page_name":" 200 ","page_number":200},
  {"content":"\r\n\r\nغرض مولاست . و وجودات ديگر با اين كه امكان تحقق دارند - و چه‌بسا رجحان هم داشته باشند - ولى نقشى در ارتباط با تحقّق آن مصلحت لازم الاستيفاء ندارد . مثلًا صلاة بر ميّت ، امرى است كه تعدّد در وجود آن امكان دارد و حتى اگر همهء مكلّفين را هم ملاحظه كنيم كه تدريجاً بخواهند بر ميّت واحدى نماز بخوانند ، ممكن است . ولى آنچه در ارتباط با ميّت مسلمان ، مطلوب مولاست و غرض وجوبى مولا به آن تعلّق گرفته ، عبارت از « صلاة واحد » است . يعنى يك مصداق از طبيعت مأمور به در حصول غرض مولا كفايت مىكند . بله بقيّهء افراد داراى رجحان بوده و مستحب مىباشند . آيا كدام يك از دو احتمال باقى مانده در واجب كفائى در اينجا جريان دارد ؟ احتمال اوّل « 1 » اين بود كه اختلاف واجب عينى و كفائى در ارتباط با مكلّف باشد و مكلّف در واجب عينى « وجود سارى مكلّف » و در واجب كفائى « صرف الوجود مكلّف » باشد . « 2 » بر اساس اين احتمال بايد گفت : « از طرفى غرض مولا بيش از يك نماز بر ميّت نيست و از طرفى صِرف الوجود مكلّفين را نسبت به آن تحريك كرده است . و صِرف الوجود مكلّفين هم با مكلّف واحد تحقّق پيدا مىكند و هم با مكلّف متعدّد و هم با جميع مكلّفين . ولى اين حرف ، عقلايى نيست . عقلاء مىگويند : چه معنايى دارد كه به خاطر يك نماز بر ميّت - كه يك نفر يا چند نفر معدود مىتوانند انجام دهند - مولا بيايد همهء مكلّفين را نسبت به آن تحريك كند ؟ از اينجا پاسخ احتمال دوّم هم معلوم مىشود . احتمال دوّم اين بود كه اختلاف بين واجب عينى و كفائى در ارتباط با مكلّف به باشد ، يعنى مكلّف به در واجب عينى ، مقيّد به قيد مباشرت بوده ولى در واجب كفائى چنين قيدى ندارد .\r\n\r\n\r\n","description":"","footnote":"\r\n( 1 ) - اين احتمال را مرحوم نائينى مطرح كردند .\r\n( 2 ) - اما وجود سارى داراى يك مصداق و آن جميع افراد طبيعت است .\r\n","page_name":" 201 ","page_number":201},
  {"content":"\r\n\r\nمىگوييم : درست است كه واجب كفائى مقيّد به مباشرت نبوده و با عمل ديگران هم تحقّق پيدا مىكند ولى در عين حال چه مناسبتى دارد كه همهء مكلّفين براى انجام صلاة بر ميّت - كه يك فرد آن محصّل غرض مولاست - تحريك شوند ؟ اين مسأله‌اى است كه عقلاء نمىپذيرند . پس در اين قسم از واجب كفائى « 1 » نيز نمىتوان هيچ‌يك از دو احتمال باقى مانده در واجب كفائى را پذيرفت بلكه در اينجا نيز ناچاريم يكى از دو راهى را كه در مورد قسم اوّل بيان كرديم مطرح نماييم ، زيرا اين قسم هم برگشت به همان قسم اوّل مىكند با اين تفاوت كه در دفن ميّت امكان تعدّد وجود نداشت ولى در صلاة بر ميّت امكان تعدّد وجود دارد . امّا از نظر اين كه واجب كدام است فرقى وجود ندارد . قيد « يك بار » در خود « دفن ميّت » وجود دارد ولى در مورد « صلاة بر ميّت » بايد آن را اضافه كنيم . در نتيجه براى حلّ اين قسم از واجب كفائى ، يا مسئله را شبيه واجب تخييرى حل مىكنيم و مىگوييم : « واجب كفائى - همانند واجب تخييرى - سنخ خاصى از وجوب است ولى خصوصيت سنخى واجب تخييرى در ارتباط با مكلّف به و خصوصيت سنخى واجب كفائى در ارتباط با مكلّف است » . و يا مىگوييم : « در واجب عينى ، وجوب داراى اطلاق است ، يعنى خواه اين واجب از غير تحقّق پيدا كرده باشد يا نه . ولى در واجب كفائى قيد دارد يعنى وجوب مقيّد به عدم صدور از غير است . بنابراين اگر اين واجب از غير صادر شد ، ديگر وجوب آن باقى نخواهد ماند » . اين حرف از كلمات مرحوم آخوند استفاده مىشود و حرف خوبى است ، اگرچه نتيجه‌اى كه ايشان خواستند از اطلاق بگيرند - و در دوران بين عينيّت و كفائيت ، حمل\r\n\r\n\r\n","description":"","footnote":"\r\n( 1 ) - كه مأمور به ، طبيعتى است كه داراى مصاديق متعدّده است ولى حكم وجوبى به مصداق واحد تعلّق گرفته است .\r\n","page_name":" 202 ","page_number":202},
  {"content":"\r\n\r\nبر عينيّت مىكردند - مورد قبول ما نبود . البته راه اوّل بهتر از اين راه است . قسم سوّم : طبيعتى كه به عنوان مأمور به قرار گرفته داراى مصاديق متعدّد باشد ولى آنچه محصّل غرض مولاست « صِرف الوجود طبيعت » است . به اين كيفيّت كه اگر مأمور به در ضمن يك فرد تحقّق پيدا كرد ، همان فرد ، محصّل غرض مولا باشد و اگر در ضمن ده فرد تحقّق پيدا كرد ، همان ده فرد محصِّل غرض مولا باشد و اگر در ضمن همهء افرادش تحقّق پيدا كرد ، همهء افراد در حصول غرض مولا نقش دارند . ما اگرچه مثالى شرعى براى اين قسم از واجب كفائى پيدا نكرديم ولى تصوير آن را نمىتوانيم انكار كنيم . بله اگر مثالى براى آن پيدا كرديم ترديدى نخواهيم داشت كه عنوان اين مثال عنوان واجب كفائى خواهد بود . آيا كدام يك از دو احتمال باقى مانده در واجب كفائى در اينجا جريان دارد ؟ در اينجا مىتوانيم احتمال اوّل « 1 » را پياده كرده بگوييم : همان‌طور كه مكلف به عبارت از « صرف الوجود طبيعت » است ، مكلّف هم « صِرف الوجود مكلّف » است ، يعنى اگر يك مكلّف ، به ايجاد يك فرد از افراد طبيعت قيام كرد ، هم صِرف الوجود طبيعت حاصل شده و هم صرف الوجود مكلّف . و نيز اگر صد فرد از مكلّف ، به ايجاد صد فرد از افراد طبيعت اقدام كردند ، هم صِرف الوجود طبيعت حاصل شده و هم صِرف الوجود مكلّف .\r\nو حتى اگر جميع افراد مكلّفين به ايجاد جميع افراد طبيعت قيام كنند و هركدام فردى را انجام دهند ، باز هم مانعى ندارد . خلاصه بحث واجب كفائى از آنچه گفته شد معلوم گرديد كه : اولًا : احتمالاتى كه در مورد حقيقت واجب كفائى مطرح گرديد ، پنج احتمال بود كه سه احتمال آن مورد قبول قرار نگرفت و دو احتمال باقى ماند . ثانياً : واجب كفائى از نظر تصوير بر سه قسم بود :\r\n\r\n\r\n","description":"","footnote":"\r\n( 1 ) - اين احتمال همان احتمالى است كه مرحوم نائينى مطرح كردند .\r\n","page_name":" 203 ","page_number":203},
  {"content":"\r\n\r\nدر قسم اوّل و دوّم آن هيچ‌يك از دو احتمال باقى مانده در واجب كفائى جريان نداشت و ما ناچار شديم براى حلّ اشكال آن ، راه ديگرى مطرح كنيم كه در اين زمينه دو راه حلّ ارائه كرديم : يكى از راه واجب تخييرى و تشبيه آن به واجب تخييرى و ديگرى از راه اطلاقى كه مرحوم آخوند مطرح كردند . امّا در ارتباط با قسم سوّم از واجب كفائى ، احتمال اوّل قابل پياده شدن بود . و ما گفتيم : « هيچ بُعدى ندارد كه بعضى از اقسام واجب كفائى راه حلّى غير از اقسام ديگر داشته باشد » . و اگر اين مطلب را از ما قبول نكرديد مىگوييم : « آن قسم از واجبات كفائى كه در شرع داراى مثال هستند ، راه حلّشان يكنواخت است و قسم سوّم - كه راه جداگانه‌اى دارد - مثالى شرعى براى آن پيدا نكرديم » .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nواجب موقّت و غير موقّت\r\nيكى از تقسيماتى كه براى واجب مطرح است تقسيم آن به « واجب موقّت و واجب غير موقّت » « 1 » و تقسيم واجب موقّت به « مضيّق و موسّع » است . قبل از شروع بحث مقدمه اى مطرح مىكنيم : موضوع براى احكام عبارت از فعل مكلّف است ، يعنى فعلى كه عامل آن عبارت از مكلّف است . روشن است كه عملى كه اضافه به مكلّف دارد در شئون مادّى - از نظر احتياج به زمان و احتياج به مكان - تابع خود مكلّف است . همان‌طور كه خود مكلّف در ظرف زمانى خاص و ظرف مكانى خاصّى واقع است ، آنچه اضافه به مكلّف دارد و از او صادر مىشود نيز نمىتواند از زمان و مكان جدا باشد . ما فعلًا در مورد زمان بحث مىكنيم و مرحوم آخوند اين معنا را در عبارتى كوتاه اين گونه مطرح مىكند : « و إن كان الزمان ممّا لا بدّ منه عقلًا في الواجب . . . » . « 2 » بر اين اساس مىگوييم : در عين اين كه عمل مكلّف حتماً بايد در زمانى واقع شود ، ولى گاهى زمان - به عنوان زمان - نقشى در مصلحت مترتب برآن فعل مكلّف - كه لازم الاستيفاء\r\n\r\n\r\n","description":"","footnote":"\r\n( 1 ) - واجب غير موقّت را گاهى واجب مطلق هم مىگويند . به اين معنا كه زمان خاصى در آن نقش ندارد .\r\n( 2 ) - كفاية الاصول ، ج 1 ، ص 229\r\n","page_name":" 205 ","page_number":205},
  {"content":"\r\n\r\nاست - ندارد ، يعنى اگرچه جدايى بين زمان و فعل مكلّف امكان ندارد ولى - فرضاً - اگر امكان داشت كه صلاتى در غير ظرف زمان تحقّق پيدا كند ، آثار معراجيّت و قربانيّت و . . . برآن مترتب مىشد . اين قسم از واجب مصداق روشنى براى واجب غير موقّت است . ولى گاهى زمان در حصول غرض مولا نقش دارد كه اين خود بر دو قسم است : 1 - زمان بما هو زمان در حصول غرض مولا نقش داشته باشد ولى خصوصيات زمانيه - مثل فلان ماه و فلان روز و فلان موقع بودن - هيچ‌گونه دخالتى در حصول غرض مولا نداشته باشد . 2 - زمان با خصوصيات زمانيه‌اش دخالت در حصول غرض مولا داشته باشد . به نظر مىرسد كه قسم اوّل ، مصداق براى واجب غير موقّت باشد ، چون ظاهر اين است كه مراد از واجب موقت ، واجبى است كه همان‌طور كه وجوبش به دست شارع است ، تبيين وقت و زمانش هم برعهدهء شارع باشد ، به گونه اى كه اگر شارع توقيت آن را بيان نكند ما نمىتوانيم آن را به دست آوريم . اگر شارع براى ما وقت نماز ظهر را معين نمىكرد ، ما از كجا مىتوانستيم به آن پى ببريم . امّا در جايى كه اصل زمان به نحو اطلاق مدخليت در حصول غرض شارع دارد ، براى شارع بيان يك چنين چيزى لازم نيست ، زيرا شارع مىداند كه اين عمل نمىتواند در ظرفى خارج از زمان تحقّق پيدا كند . در نتيجه شارع از نظر زمان غرض خودش را حاصل شده مىبيند و در اين صورت نه تنها نيازى به تبيين آن وجود ندارد بلكه چه‌بسا تبيين آن بدون فايده و لغو بوده و منافات با حكمت شارع داشته باشد . بنابراين از طرفى متشرعه آن‌گونه استفاده مىكنند كه در واجب موقت ، هم اصل وجوب و هم خصوصيات زمانى آن بايد از ناحيهء شارع بيان شود و از طرفى اگر زمان - بما هو زمان - در واجب نقش داشته باشد نيازى به بيان شارع در مورد زمان نيست . و ما وقتى اين دو را كنار هم مىگذاريم نتيجه مىگيريم كه اگر زمان - بما هو زمان - در واجب نقش داشته باشد ، واجبْ غير موقّت است . پس واجب غير موقّت\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nداراى دو فرد است البته فرد اوّل آن روشن‌تر است . از اينجا معلوم مىشود كه در واجب موقّت ، دو خصوصيت اعتبار دارد : تقيّد واجب به زمان و لزوم تبيين خصوصيت زمانى توسط شارع .\r\n\r\nاقسام واجب موقّت\r\nواجب موقّت بر دو قسم است : موسع و مضيّق . اگر زمان خاصى كه شارع به عنوان قيد براى واجب در نظر مىگيرد ، بيش از زمانى باشد كه خود واجب نياز دارد - مثل صلاة - چنين واجبى را واجب موسّع مىنامند ، مثلًا وقتى كه براى صلاة ظهر قرار داده شده چندين برابر وقتى است كه صلاة ظهر به آن نياز دارد . و اگر زمان خاصى كه شارع به عنوان قيد براى واجب در نظر مىگيرد ، مساوى با زمانى باشد كه خود واجب نياز دارد - مثل صوم - چنين واجبى را واجب مضيّق مىنامند . وقتى كه براى روزه قرار داده شده ، از اوّل طلوع فجر تا غروب آفتاب است ، بدون يك دقيقه كمتر يا زيادتر .\r\n\r\nاشكال در مورد واجب موسّع\r\nبعضى از علماء - مخصوصاً از علماى عامه - تصوير واجب موسّع را محال دانسته و معتقدند زمانى كه شارع به عنوان قيد براى واجب در نظر مىگيرد ، نمىتواند بيش از مقدار زمانى باشد كه خود واجب به آن نيازمند است ، زيرا - مثلًا - در مورد نماز ظهر اگر نسبت به هر جزئى از اجزاء زمان سؤال شود كه آيا نماز ظهر در اين جزء واجب است يا نه ؟ اگر گفته شود : « واجب است » مىگوييم : « اين چه واجبى است كه ترك آن جايز است » . پس ناچاريم بگوييم : « واجب نيست » و اين همان چيزى است كه ما - يعنى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nقائلين به استحاله - مىگوييم » . پاسخ اشكال : در واجبات موسّع ، عنوان اوّل وقت ، وسط وقت و آخر وقت مطرح نيست بلكه آنچه واجب است عبارت از انجام واجب در اين وقت - محدود به دو حدّ - است . نماز ظهر بايد بين دو حدّ زوال شمس و غروب شمس تحقّق پيدا كند لذا نمىتوان روى اوّل وقت - به عنوان اوّل وقت - تكيه كرده و نماز را در خصوص آن موقع واجب دانست ، همان‌طور كه نمىتوان روى وسط وقت - به عنوان وسط وقت - يا روى آخر وقت - به عنوان آخر وقت - تكيه كرد و نماز را در خصوص آن موقع واجب دانست . واجب عبارت از « صلاة بين زوال و غروب » است و در هر لحظه‌اى كه از ما در مورد واجب سؤال كنند ، مىگوييم : « واجب ، عبارت از صلاة بين زوال و غروب است » . اين مطلب علاوه بر اين كه تصوير واجب موسّع را درست مىكند ، دو نكتهء ديگر را نيز براى ما روشن مىكند : 1 - آنچه معروف است كه « واجب موسّع ، در آخر وقت مضيّق مىشود » ، حرف درستى نيست زيرا واجب موسّع و واجب مضيّق ، دو نوع از واجب موقّت هستند و امكان ندارد نوعى تبدّل به نوعى ديگر پيدا كند « 1 » دليلش اين است كه هر موقع - چه اوّل يا وسط يا آخر وقت - سؤال شود واجب چيست ؟ جواب مىدهيم : « صلاة بين زوال و غروب » . در آخر وقت ، مكلّف به عوض نمىشود بلكه همان چيزى كه در اوّل وقت به عنوان مكلّف به بود در آخر وقت هم همان چيز به عنوان مكلّف به است . تغييرى كه پيش آمده اين است كه تا قبل از آخر وقت ، عقل ما را ملزم به انجام واجب نمىكرد ولى وقتى ملاحظه مىكند كه حدّ دوّم در حال فرا رسيدن است ، ما را ملزم به انجام واجب مىكند . چون واجب بايد بين اين دو حدّ واقع شود و الزام عقلى در آخر وقت ، غير از\r\n\r\n\r\n","description":"","footnote":"\r\n( 1 ) - زيرا تقسيم ، قاطع شركت است و نمىشود يك واجب موقّت ، هم موسّع باشد و هم مضيّق .\r\n","page_name":" 208 ","page_number":208},
  {"content":"\r\n\r\nتضييق واجب است . 2 - در واجبات موسّع ، بيش از يك تكليف نداريم و آن « وجوب اقامهء صلاة بين زوال تا غروب » است و اين تكليف - در ارتباط با الزام شارع - جنبهء تعيينى دارد . امّا تخيير بين اين كه نماز را در اوّل وقت بخوانيم يا در وسط و يا در آخر آن ، تخيير عقلى است . به تعبير مرحوم آخوند : همان‌طور كه بين افراد عَرْضيّه واجب - مثل اين كه در اوّل وقت ، نماز را در اين مسجد يا آن مسجد يا منزل و . . . بخوانيم - تخيير عقلى وجود دارد بين افراد طولى و تدريجى آن نيز - كه نماز را در اوّل وقت بخوانيم يا در وسط يا آخر - تخيير عقلى وجود دارد . عقل وقتى ملاحظه مىكند كه ظرفيت زمانيه‌اى كه شارع قيد براى مأمور به قرار داده ، بيش از زمان مورد نياز واجب است ، حكم به تخيير مىكند و اينجا ربطى به تخيير شرعى در مثل خصال كفّاره ندارد .\r\n\r\nاشكال در مورد واجب مضيّق\r\nبعضى در مورد واجب مضيّق اشكال كرده و تصوير آن را محال دانسته‌اند و گفته‌اند : « مولا چگونه مىتواند ابتداى زمان را با اوّل فعل و انتهاى زمان را با آخر فعل تطبيق دهد ؟ » پاسخ اشكال اوّلًا : مستشكل خيال كرده كه مولا يك مولاى غير مطلع است . در حالى كه فرض بحث ما مولاى عالم و حكيم است . ثانياً : همهء واجبات به يك صورت نيستند . مثلًا در مورد نماز ممكن است انسان فكر كند كه براى يك نماز دو ركعتى نمىتوان ظرف زمانى مضيّق در نظر گرفت ، به گونه‌اى كه ابتداى نماز بر اوّل آن زمان و انتهاى نماز بر آخر آن تطبيق كند ، مخصوصاً با توجّه به اين كه نحوهء نماز خواندن مكلّفين - از جهت سرعت و كندى و . . . - با هم فرق دارد . امّا در مورد روزه چه مانعى دارد ؟ اين مسئله حتى در مورد عقلاء و موالى غير\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحكيم هم ممكن است چه رسد به خداوند متعال . آيا مانعى دارد كه يك مولاى عادى عبد خودش را مأمور كند كه در فلان فاصله زمانى سكوت كند ؟ نتيجهء بحث در مورد واجب موقّت از آنچه گفته شد معلوم گرديد كه هم واجب موقّت امكان دارد و هم دو قسم آن يعنى موسّع و مضيّق . علاوه بر اين ، هر دو نوع واجب موقّت در شرع واقع شده است و « بهترين دليل بر امكان چيزى وقوع آن است » . ما ملاحظه مىكنيم كه بين صلاة و صوم فرق وجود دارد . نماز ، ظرف زمانىاش بيشتر از زمان مورد نياز براى واجب است ولى روزه ظرف زمانىاش مساوى با زمان مورد نياز براى خود واجب است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nآيا قضاء تابع اداء است ؟\r\nيكى از مباحثى كه در ارتباط با واجب موقّت مطرح است اين است كه اگر مكلّف موفق نشود مأمور به را در وقت مخصوص خودش انجام دهد - خواه از روى عمد باشد يا نسيان يا غير آن - آيا همان دليلى كه بر اصل واجب موقّت دلالت مىكند ، بر قضاى آن در خارج از وقت هم دلالت مىكند ؟ « 1 » به عبارت ديگر : مىخواهيم ببينيم آيا دليل دالّ بر واجب موقت ، بر تعدّد مطلوب - يعنى اصل مأمور به و ايقاع آن در وقت مخصوص - دلالت مىكند يا بر وحدت مطلوب ؟ روشن است كه اگر بر تعدّد مطلوب دلالت كند - يعنى بخواهد بگويد : « مطلوب مولا دو چيز است : يكى اصل نماز و ديگرى وقوع آن در وقت مخصوص » - در اين صورت چنانچه مطلوب دوّم مولا تحقّق پيدا نكرد ، مطلوب اوّل به قوّت خودش باقى است . امّا اگر بر وحدت مطلوب دلالت كند ديگر نمىتوان وجوب قضاء در خارج وقت را از همان دليل استفاده كرد ، بلكه بايد به سراغ دليل ديگر رفت .\r\n\r\n\r\n","description":"","footnote":"\r\n( 1 ) - تذكر : بحث در اينجا به صورت كلى و در ارتباط با ادلّهء عامّه است و اين كه در موارد خاصّى - مثل صلاة و صوم - دليلى بر وجوب قضاء قائم شده ، از محل بحث ما خارج است .\r\n","page_name":" 211 ","page_number":211},
  {"content":"\r\n\r\nپاسخ اين است كه دليل وجوب اداء ، هيچ دلالتى بر وجوب قضاء ندارد و براى حكم به وجوب قضاء بايد به دليل ديگرى - مثل « اقض ما فات كما فات » - استناد كنيم . دليل ما بر اين مطلب اين است كه وقت مانند ساير قيود معتبر در واجب است . اگر مولا گفت : « صلّ مع الطهارة » نمىتوان از اين دليل استفاده كرد كه اگر مكلّف ، طهارت نداشت يا امكان طهارت وجود نداشت ، مطلوبيت اصل صلاة - يعنى ذات مقيّد - به قوّت خودش باقى است . در باب مقيّدات ، مقيّد ، يك شىء و داراى وحدت است و مراد از جزئيت در جمله : « تقيّدٌ جزءٌ » عبارت از جزئيت عقليّه است و الّا مقيّد هيچ‌گاه به مركب برنمىگردد . « 1 » در باب اجزاء مركّب ، ممكن است كسى قائل به وجوب ضمنى هريك از اجزاء باشد ولى در باب مقيّد چنين چيزى مطرح نيست . كسى نيامده بگويد : « در « صلّ مع الطهارة » طهارت ، مأمور به به همان امر صلاتى است » . كسانى هم كه خواسته‌اند طهارت را واجب بدانند از باب مقدميّت و وجوب غيرى وارد شده‌اند نه اين كه آن را داخل در دايرهء متعلّق امر نفسى بياورند . در نتيجه وقتى مقيّد به عنوان مأمور به واقع شود ، چنانچه قيد آن از بين برود ، مجالى براى بقاى امر به مقيّد باقى نمىماند . « واجب موقّت » هم يكى از مصاديق « مأمور به مقيّد » است و در اصل تقييد و احكام آن با هم مشتركند . « 2 » و همان‌طور كه\r\n\r\n\r\n","description":"","footnote":"\r\n( 1 ) - وقتى گفته مىشود : « نماز ، داراى اجزاء و شرايط است » فرق بين اجزاء و شرايط در همين جهت است كه در باب اجزاء ، مسألهء تركيب مطرح است ولى در باب شرايط ، مسألهء تقييد مطرح است نه تركيب . شرايط ، اگرچه نوعى جزئيت براى مأمور به دارند ولى جزئيت آنها عقلى است . لذا مقيّد ، يك شىء است و شىء واحد به عنوان مأمور به قرار گرفته است و هنگامى كه قيد آن از بين برود ، مأمور به از بين رفته و متعلّق تكليف وجود ندارد . امّا اجزاء مركب ، هركدام نقشى در تشكيل خود مركّب دارند و اتصاف به عنوان جزئيت پيدا مىكنند و ممكن است كسى قائل به وجوب ضمنى هريك از اجزاء باشد .\r\n( 2 ) - با اين تفاوت كه قيد در مورد « صلّ في الوقت » عبارت از وقت و در مورد « صلّ مع الطهارة » عبارت از طهارت است .\r\n","page_name":" 212 ","page_number":212},
  {"content":"\r\n\r\nدر « صلّ مع الطهارة » با از بين رفتن قيد ، امر هم از بين مىرود ، در « صلّ فى الوقت » هم با خارج شدن وقت ، امر از بين مىرود . پس دلالتى بر اتيان صلاة در خارج از وقت ندارد . « 1 » و براى اثبات قضاء بايد از دليل خارج كمك گرفت .\r\n\r\nاستثنائى در كلام مرحوم آخوند :\r\nمرحوم آخوند يك مورد را استثناء كرده كه در حقيقت به عنوان استثناى منقطع بوده و از محدودهء بحث‌هاى ما خارج مىباشد . ايشان مىفرمايد : اگر واجب موقت داراى سه خصوصيت زير باشد ، دليلى كه بر واجب موقت دلالت مىكند بر وجوب قضاى آن در خارج از وقت هم دلالت مىكند : خصوصيت اوّل : تقيّد مأمور به به وقت با دليل منفصل واقع شده باشد ، مثل اين كه اوّل بگويد : « أقيموا الصلاة » بدون اين كه سخنى از وقت به ميان آورد . سپس با يك دليل منفصل بگويد « اين صلاة مامور به بايد در ظرف زمانى خاصى تحقّق پيدا كند » . خصوصيت دوّم : دليلى كه بر اصل وجوب مأمور به دلالت مىكند ، داراى اطلاق باشد ، به گونه‌اى كه ما بتوانيم در موارد شك در تقييد به آن تمسك كنيم . « 2 » خصوصيت سوّم : دليل منفصلى كه به‌عنوان مقيّد مطرح است ، داراى اطلاق نباشد ، زيرا اگر اطلاق داشته باشد ، اطلاق آن ، مقدم بر اطلاق دليل مطلق است . چون دليل مقيّد هم خودش مقدم بر دليل مطلق است و هم اطلاقش مقدّم بر اطلاق دليل مطلق است . امّا اگر دليل مقيّد ، اطلاق نداشته باشد به اطلاق دليل مطلق تمسك مىكنيم . « 3 »\r\n\r\n\r\n","description":"","footnote":"\r\n( 1 ) - همان‌طور كه دلالتى بر عدم وجوب اتيان در خارج از وقت ندارد . يعنى نسبت به اتيان در خارج از وقت ، ساكت است .\r\n( 2 ) - و اين در جايى است كه مقدمات حكمت وجود داشته باشد . و مهم‌ترين مقدمهء حكمت كه در اينجا مطرح است اين است كه مولا در مقام بيان مراد باشد نه در مقام اهمال يا اجمال .\r\n( 3 ) - براى تقريب به ذهن لازم است مثالى مطرح كنيم : اگر دليل مطلق بگويد : « أعتق الرقبة » و دليل مقيّد بگويد : « لا تعتق الرقبة الكافرة » ، اگر دليل دوّم اطلاق داشته باشد ، معنايش اين است كه مطلق رقبهء كافره - چه داخل در كشور اسلامى باشد يا خارج از آن - از اطلاق « أعتق الرقبة » بيرون است . امّا اگر دليل دوّم اطلاق نداشته باشد و ما احتمال دهيم مربوط به خصوص رقبه‌اى باشد كه خارج از كشور اسلامى است و در كشور اسلامى مانعى نداشته باشد ، در اينجا در مورد رقبهء كافرى كه در كشور اسلامى است به دليل « أعتق الرقبة » تمسك مىكنيم ، چون دليل مقيّد ، اطلاق نداشته و ناتوان بود .\r\n","page_name":" 213 ","page_number":213},
  {"content":"\r\n\r\nمرحوم آخوند مىفرمايند : اگر موردى پيدا شد كه اين سه خصوصيت را دارا باشد ، دليلى كه بر اصل وجوب مأمور به دلالت مىكند ، بر وجوب اتيان آن در خارج وقت « 1 » هم دلالت مىكند . زيرا دايرهء تقييد داراى ابهام و اجمال است يعنى مىخواهد مأمور به را به طور اجمال مقيّد به وقت كند نه اين كه به طور كلى و در همهء موارد مقيّد به وقت باشد . و در چنين جايى مرجع ما همان « أقيموا الصلاة » خواهد بود كه داراى اطلاق است و مقدمات حكمت در آن جريان دارد . و قدر متيقّن از دليل تقييد جايى است كه مكلّف بخواهد مأمور به را در وقت خودش انجام دهد . « 2 »\r\n\r\nبررسى استثناى مرحوم آخوند :\r\nاين بيان مرحوم آخوند بيان درستى است ولى چنين چيزى از محلّ بحث ما خارج است و به صورت استثناى منقطع مىباشد ، زيرا ما مىخواهيم ببينيم آيا براى اثبات وجوب در خارج از وقت ، مىتوان به دليل امر به موقت تمسك كرد يا نه ؟ در حالى كه مرحوم آخوند در اينجا به دليل امر به موقّت تمسك نكرده‌اند ، بلكه به « أقيموا الصلاة » تمسك كرده‌اند . صلاة در « أقيموا الصلاة » اگرچه موقّت است ولى تقييدش مبهم و مجمل است . بنابراين « أقيموا الصلاة » نمىتواند دليل بر وجوب صلاة در خارج از وقت باشد ، زيرا « أقيموا الصلاة » امر به موقّت نيست بلكه امر به طبيعت و ماهيت است و دليل مقيّد منفصلى هم كه دارد ، مبهم است و به گونه‌اى نيست كه\r\n\r\n\r\n","description":"","footnote":"\r\n( 1 ) - در صورتى كه مكلّف آن را در وقت اتيان نكرده باشد .\r\n( 2 ) - كفاية الاصول ، ج 1 ، ص 230\r\n","page_name":" 214 ","page_number":214},
  {"content":"\r\n\r\nبتواند دايرهء تقييد را به تمام موارد طبيعت سرايت دهد . لذا آن را كنار گذاشته و خود دليل « أقيموا الصلاة » مطرح مىشود و « أقيموا الصلاة » هم امر به موقّت نيست . در نتيجه امر به موقّت دلالت به وجوب اتيان واجب در خارج از وقت ندارد ، همان‌طور كه مفهوم هم ندارد كه بگويد : « اتيان واجب در خارج از وقت ، واجب نيست » . آيا از طريق استصحاب مىتوان وجوب اتيان در خارج از وقت را اثبات كرد ؟ « 1 » اكنون كه دليل امر به موقّت نتوانست وجوب اتيان واجب در خارج از وقت را ثابت كند آيا مىتوانيم به سراغ استصحاب رفته و - مثلًا - بگوييم : « قبل از غروب شمس ، نماز ظهر و عصر واجب بود ، اكنون كه غروب شمس تحقّق پيدا كرد و نماز ظهر و عصر در وقت خودش اتيان نشد ، در بقاء و عدم بقاى وجوب براى نماز ظهر و عصر شك مىكنيم پس حالت سابقهء يقينيه را استصحاب مىكنيم » ؟ براى پاسخ به اين سؤال ابتدا مقدمه‌اى مطرح مىكنيم :\r\n\r\nمقدمه : يكى از اركان استصحاب اين است كه در باب استصحاب بايد قضيهء متيقنه و قضيهء مشكوكه از جهت موضوع و محمول متّحد بوده\r\nو اختلاف آنها فقط از ناحيهء زمان باشد ، زيرا دليل اساسى در باب استصحاب ، روايات صحيح و معتبر « لا تنقض اليقين بالشك » است . در ارتباط با اين روايات ، آنچه فعلًا به بحث ما مربوط مىشود ، وجود كلمهء « يقين » و كلمهء « شك » است . يقين و شك بايد به يك امر تصديقى - يعنى قضيه - تعلق بگيرد و امر تصورى - موضوع تنها يا محمول تنها - نمىتواند متعلق يقين يا شك قرار گيرد . حتى در جايى كه يقين به وجود زيد پيدا كنيم ، متيقّن ما عنوان قضيه دارد ، يعنى گفته مىشود : « أيقنت بأنّ زيداً موجود » . در مورد شك هم همين‌طور است . لذا در باب استصحاب - چه در مورد احكام و چه در مورد موضوعات - همواره دو قضيه مطرح است . و چون در روايت از عنوان « نقض » استفاده شده ، مىفهميم كه اين دو قضيه بايد - از جهت موضوع و محمول - وحدت داشته و\r\n\r\n\r\n","description":"","footnote":"\r\n( 1 ) - يادآورى : بحث ما در اينجا كلّى و در ارتباط با ادلّهء عامّه است و اين كه در موارد خاصّى - مثل صلاة و صوم - دليلى بر وجوب قضاء قائم شده ، از محل بحث ما خارج است .\r\n","page_name":" 215 ","page_number":215},
  {"content":"\r\n\r\nشك و يقين به لحاظ زمان مطرح باشد . مثلًا صبح لباس او نجس بوده و ظهر در بقاء نجاست همان لباس شك كند . موضوع در هر دو قضيه عبارت از ثوب و محمول عبارت از نجاست است و اختلاف آنها فقط به لحاظ زمان است كه در هنگام صبح يقين به نجاست داشته و هنگام ظهر در آن ترديد كرده است . و الا اگر يقين به نجاست ثوب و شك در نجاست فرش داشته باشد ، عنوان نقض صدق نمىكند .\r\n\r\nپس از بيان مقدّمهء فوق مىگوييم :\r\nدر مسئله واجب موقّت ، اتحاد قضيتين - كه ركن جريان استصحاب است - وجود ندارد ، زيرا براى جريان استصحاب ، آنچه به عنوان متيقن مطرح شد ، عبارت از وجوب صلاة بود . در حالى كه « صلاة » به تنهايى واجب نشده بلكه همراه با قيد « وقت » بر ما واجب شده است . بنابراين متيقّن عبارت از « صلاة مقيد به وقت » است و اين چيزى است كه ما در بقاء آن ترديدى نداريم . بله ترديد در بقاء آن در صورتى مطرح است كه احتمال نسخ آن وجود داشته باشد . و احتمال نسخ ، خارج از محلّ بحث ماست . بحث ما در اين است كه واجب موقتى در وقت خودش اتيان نشده ، مىخواهيم ببينيم آيا در خارج از وقت بايد ذات مقيّد را اتيان كرد ؟ خلاصه اين كه اگر گفته شود : « قضيّهء متيقنه ، وجوب صلاة مقيّد به وقت است » مىگوييم : « ما در بقاء اين وجوب ترديدى نداريم » . و اگر گفته شود : « قضيه متيقّنه ، اصل وجوب صلاة است » ، مىگوييم : « آنچه واجب شده ، نماز مقيد به وقت است نه اصل وجوب صلاة » . به عبارت ديگر : آنچه را شك در بقايش داريم ، حالت سابقهء متيقّنه ندارد و آنچه كه حالت سابقهء متيقّنه دارد ، ترديدى در بقايش نداريم . پس مجالى براى جريان استصحاب باقى نمىماند .\r\nاشكال : در فقه به موارد زيادى برخورد مىكنيم كه از نظر تقييد مشابه ما نحن فيه است و فقهاء در آن استصحاب را جارى مىكنند ، مثلًا دليل مىگويد : آب كُر اگر يكى از اوصاف سه‌گانه رنگ و بو و طعم آن به سبب ملاقات با نجاست تغيير كند ،\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nچنين آبى محكوم به نجاست است . حال اگر تغيّر اين آب به صورت خود به خود زايل شود ، در مورد طهارت يا نجاست آن بحث شده است : « 1 » محقّقين مىگويند : « در اينجا مىتوانيم استصحاب نجاست را جارى كنيم » . مستشكل مىگويد : چه فرقى بين اين مثال و ما نحن فيه وجود دارد ؟ در هر دوى اين‌ها موضوع حكم داراى قيد است . در واجب موقت ، « صلاة مقيّد به وقت » به عنوان مأمور به و در اين مثال « ماء مقيد به تغيّر » به عنوان موضوع براى حكم به نجاست است . پس چطور شما در « ماء مقيد به تغيّر » بعد از زوال تغيّرش استصحاب را جارى مىكنيد ولى در « صلاة مقيّد به وقت » بعد از زوال وقتش استصحاب را جارى نمىكنيد ؟ پاسخ : بين اين دو مثال فرق وجود دارد ، زيرا حكم در مسألهء « صلّ في الوقت » حكم تكليفى و در مثال ماء متغير ، حكم وضعى است و همين مقدار فرق مىتواند اقتضاء كند كه در جريان و عدم جريان استصحاب بين اين دو فرق وجود داشته باشد . توضيح : يكى از بحث‌هايى كه اخيراً مطرح كرديم اين بود كه « آيا احكام به طبايع تعلّق مىگيرند يا به افراد ؟ » . در آنجا ما ثابت كرديم كه احكام تكليفيه به طبايع تعلق مىگيرد و مقصود از طبايع هم نفس ماهيت است . « 2 » از خصوصيات طبايع و عناوين اين است كه اگر داراى قيد و وصفى باشند ، امكان ندارد كه اين عناوين بر غير مورد وصف انطباق پيدا كنند . اگر عنوان كلى « رجل » را مقيّد به « عالم » كرده و بگوييم : « أكرم رجلًا عالماً » ، امكان ندارد كه اين عنوان مقيّد ، به\r\n\r\n\r\n","description":"","footnote":"\r\n( 1 ) - امّا اگر تغيّر آن به واسطهء اتّصال به كرّ و امتزاج به آن باشد ، ترديدى در پاك شدن آن وجود ندارد .\r\n( 2 ) - البته در آنجا گفتيم : اين مسئله از طرفى اختصاص به اوامر و نواهى نداشته و از طرفى همهء احكام تكليفيّه را شامل مىشود ، هرچند به غير امر و نهى بوده و مثلًا به لفظ « يجب » ، « يستحبّ » ، « يكره » و امثال آن باشد .\r\n","page_name":" 217 ","page_number":217},
  {"content":"\r\n\r\nغير مورد وصف - يعنى رجل غير عالم - تطبيق كند . همان‌طور كه محال است شامل مرئه شود . در حقيقت ، اين قيدْ عنوان را محدود در دايرهء خودش مىكند و بين مورد وصف و غير آن از نظر مفهومى تباين پيدا مىشود . حال با توجّه به مطلب فوق به سراغ ما نحن فيه مىرويم : در ما نحن فيه ، آن طبيعتى كه متعلّق امر قرار گرفته ، « صلاة مقيّد به وقت » است ، مثل « رجل مقيّد به عالم » . همان‌طور كه انطباق « رجل مقيّد به عالم » بر « رجل غير عالم » محال است ، انطباق « صلاة مقيّد به وقت » بر « صلاة خارج از وقت » هم محال است . بنابراين قضيّه متيقّنه عبارت از اين است كه « صلاة مقيّد به وقت ، به عنوان مأمور به است » و قضيّه مشكوكه عبارت از اين است كه « صلاة خارج از وقت ، به عنوان مأمور به است » . و روشن است كه بين اين دو قضيّه اتحاد وجود ندارد . در باب استصحاب اگرچه ما اتحاد عرفى را كافى مىدانيم و نيازى به اتحاد عقلى نمىبينيم ولى در اينجا همين اتحاد عرفى هم وجود ندارد . عرف با اين كه اهل مسامحه است و دقت‌هاى عقلى را ملاحظه نمىكند ولى در عين حال همان‌طور كه « رجل عالم » را منطبق بر « رجل غير عالم » نمىبيند ، « صلاة مقيّد به وقت » را هم منطبق بر « صلاة خارج از وقت » نمىبيند . امّا در مسألهء نجاست ماء متغيّر اين گونه نيست ، زيرا در آنجا حكم وضعى مطرح است و متعلّق در احكام وضعى عبارت از وجودات خارجيه است و همين امر موجب مىشود كه بتوانيم استصحاب را در مورد آن پياده كنيم . بيان مطلب : در احكام تكليفيه - همان‌طور كه گفتيم - حكم روى نفس ماهيت رفته است و مسألهء خصوصيات فرديه و حتى نفس عنوان وجود هم مطرح نيست ، زيرا اگر قرار باشد پاى وجود به ميان آيد ، لازم مىآيد ابتدا طبيعت تحقّق پيدا كرده و سپس وجوب عارض برآن شود و چنين چيزى قابل قبول نيست ، چون وجود در خارج ظرف سقوط تكليف است و اگر بخواهد در متعلّق تكليف اخذ شده باشد ، لازم مىآيد كه به\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nعنوان عاملى براى سقوط تكليف مطرح باشد . در حالى كه در احكام تكليفيه ، به مجرد تحقّق مأمور به يا منهى عنه ، امر و نهى ساقط مىشود . امّا در باب احكام وضعيّه اين گونه نيست ، وقتى قرآن كريم مىفرمايد : « أحلّ الله البيع » و أحلّ به معناى حليت وضعيه - يعنى حكم به صحت بيع - است ، روشن است كه آنچه صحيح است عبارت از بيعى است كه در خارج تحقّق پيدا كرده است نه ماهيت بيع . در مورد ماء متغيّر هم همين‌طور است . در ماء متغيّر ، اگرچه « تغيّر » قيديت دارد و از اين جهت فرقى با « وقت » در « صلاة مقيّد به وقت » ندارد ، ولى از نظر حكم فرق دارند . در مورد صلاة حكم تكليفى مطرح است و متعلّق در حكم تكليفى ، نفس طبيعت و ماهيت است ، امّا در مورد « ماء متغيّر » حكم وضعى مطرح است و متعلّق حكم وضعى عبارت از وجود خارجى ماهيت است . در نتيجه در حكم تكليفى ، حكم از عناوين و ماهيّات به وجودات خارجيهء ماهيت سرايت نمىكند ولى در احكام وضعيّه سرايت مىكند بلكه در احكام وضعى ، موضوع اصلى و متعلّق اصلى عبارت از وجودات خارجيه است . با توجه به آنچه گفته شد ، وجه جريان استصحاب در مثال ماء متغيّر روشن مىشود . اگر آب حوضى - كه به اندازه كر است - با نجاست ملاقات كرده و متغيّر شد و پس از مدّتى به صورت خود به خود - بدون ملاقات با كرّ طاهر - تغيّر آن بر طرف شد ، آيا اين آب همان آب قبلى است يا غير آن مىباشد ؟ در اينجا حكم عقل با حكم عرف فرق مىكند . عقل مىگويد : « اين آب غير از آب قبلى است . آب قبلى متغيّر بوده ولى اين آب متغيّر نيست » . امّا عرف مىگويد : « اين آب همان آب است » و با توجه به اين كه در باب استصحاب ، وحدت عرفى در نظر گرفته مىشود ، قضيّه متيقّنه با قضيّهء مشكوكه وحدت پيدا كرده و استصحاب جريان پيدا مىكند . خلاصه اين كه در اينجا مىتوانيم بگوييم : « اين آب همان آب است » در حالى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكه در « صلاة مقيد به وقت » فرض اين است كه صلاتى در وقت واقع نشده تا بخواهيم به آن اشاره كرده و بگوييم : « اين صلاة ، همان صلاة است » . بلكه براى مطرح كردن قضيّه متيقنه بايد به كلّى اشاره كرده بگوييم : « نماز در وقت ، واجب بوده و الآن ما شك داريم نماز خارج از وقت ، واجب است يا نه ؟ » . و روشن است كه در اينجا عرف اتحادى بين دو قضيّه نمىبينيد .\r\n\r\nنتيجه بحث\r\nاز آنچه گذشت معلوم گرديد كه امر به موقت ، دلالت ندارد بر اين كه اگر كسى واجب موقت را در وقت خودش اتيان نكرد ، بايد خارج از وقت اتيان كند . همان‌طور كه امر به موقت مفهوم ندارد كه بگويد : « صلاة در خارج از وقت ، واجب نيست » بلكه نسبت به خارج از وقت ساكت است . بله ، موردى را مرحوم آخوند استثناء كردند كه مورد قبول ما هم بود ولى ما گفتيم : « اين استثناء منقطع است » و اصولًا از بحث ما خارج است » . و از طرفى از راه استصحاب هم ما نتوانستيم وجوب واجب در خارج از وقت را اثبات كنيم . در اين صورت چاره‌اى نداريم جز اين كه به سراغ اصالة البراءة رفته و حكم به عدم وجوب در خارج از وقت بنماييم . يادآورى مىشود كه اين بحث با قطع نظر از ادلّهء خاصى است كه در بعضى از موارد - مانند صلاة و صوم - مطرح است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nمقصد دوّم : نواهى\r\n\r\n","description":"","footnote":"","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\n\r\nآيا متعلّق نواهى امرى عدمى است يا وجودى ؟\r\nمرحوم آخوند و جمعى ديگر از اصوليين تقريباً اتفاق كرده‌اند بر اين كه هيئت « لا تفعل » بر طلب دلالت مىكند « 1 » و از اين جهت فرقى با هيئت « افعل » ندارد و تفاوت آنها در ارتباط با مطلوب مولاست . مطلوب مولا در باب نواهى عبارت از « وجود طبيعت مأمور بها » است امّا اين كه آيا مطلوب مولا در باب نواهى عبارت از چيست ؟\r\nمورد اختلاف واقع شده است . بعضى آن را « ترك طبيعت » « 2 » و بعضى « كفّ نفس از فعل منهى عنه » مىدانند . « 3 » روشن است كه « ترك طبيعت » ، امرى عدمى و « كفّ نفس » ، امرى وجودى است . بر اين اختلاف ممكن است كسى ثمرهء عمليه‌اى هم مترتب كند ، چون اگر مطلوب مولا عبارت از « ترك طبيعت » باشد ، دايرهء منهى عنه توسعه پيدا كرده و فرقى نمىكند كه در نفس مكلّف ، مقتضى براى ايجاد فعل منهى عنه وجود داشته باشد يا وجود\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 232 ، فوائد الاصول ، ج 1 ، ص 394\r\n( 2 ) - كفاية الاصول ، ج 1 ، ص 232 ، الفصول الغروية في الاصول الفقهية ، ص 120 و قوانين الاصول ، ج 1 ، ص 137\r\n( 3 ) - تهذيب الاصول ، للعلامة الحلّي ، ص 72\r\n","page_name":" 223 ","page_number":223},
  {"content":"\r\n\r\nنداشته باشد . مثلًا وقتى مطلوب مولا عبارت از ترك شرب خمر باشد فرقى نمىكند كه براى اين مكلّف - با قطع نظر از نهى مولا - زمينه‌اى براى تحقق شرب خمر وجود داشته باشد يا اين كه اگر نهى هم نبود او به سراغ شرب خمر نمىرفت . بنابراين احتمال ، نهى به هر دوى اين‌ها متوجه مىشود . امّا اگر منهى عنه عبارت از « كفّ نفس » بود ، در جايى تحقق پيدا خواهد كرد كه زمينهء ارتكاب وجود داشته باشد و نهى به عنوان يك عامل بازدارنده مطرح شود .\r\n\r\nتحقيق در ارتباط با متعلّق نواهى\r\nاين مبنا كه « هيئت لا تفعل ، بر طلب دلالت مىكند » ، اگرچه مورد تسالم مرحوم آخوند و ديگران قرار گرفته ولى به‌نظر ما مورد مناقشه است . واقعيت مسئله اين است كه بين امر و نهى ، اختلافى ماهوى وجود دارد و در هيچ‌كدام از اين دو ، مسألهء طلب مطرح نيست - نه طلب حقيقى و نه طلب انشائى - . و ما اين مسئله را در بحث اوامر مورد بررسى قرار داديم . در تكوينيات وقتى مولا مىخواهد عبدش كارى را انجام دهد ، دست او را مىگيرد و با استفاده از قدرت خود او را وادار به انجام آن كار مىكند . اين را بعث تكوينى مىنامند . همچنين گاهى مولا مىخواهد عبدش فلان كار را انجام دهد ، با استفاده از قدرت خود جلوى او را گرفته و مانع از انجام آن عمل مىشود كه اين را زجر تكوينى مىنامند . امّا در تشريعيات وقتى مولا بخواهد عبد كارى را انجام دهد ، به او فرمان مىدهد و وقتى بخواهد آن كار را انجام ندهد ، او را از آن كار نهى مىكند كه اين را بعث و زجر اعتبارى مىگويند . واقعيت بعث اعتبارى اين است كه مولا مىخواهد عبدش عملى را انجام دهد ولى نمىخواهد او را به صورت تكوينى وادار به انجام آن عمل نمايد بلكه مىخواهد از\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nطريق امر و فرمان اين كار انجام بگيرد و چه‌بسا مبعوث اليه او در خارج تحقّق پيدا نكند . و در اينجا مولا ملاحظه مىكند كه اطاعتش بر عبد لازم است عبد هم مىبيند اطاعت مولا براى او لازم است و اگر دستور او را انجام ندهد از نظر عقل و عقلاء ملامت شده و استحقاق مجازات پيدا مىكند . لذا مولا مىآيد امر صادر مىكند و عبد با اختيار و ارادهء خود آن را انجام مىدهد و گاهى هم مورد مخالفت قرار مىگيرد . بنابراين حقيقت بعث اعتبارى يك چنين چيزى است و - همان گونه كه در باب اوامر تحقيق كرديم هيئت افعل براى همين بعث اعتبارى وضع شده و مسألهء طلب - چه حقيقى و چه انشائى - هيچ ارتباطى به هيئت افعل و اوامر ندارد . در باب نواهى هم مسألهء زجر اعتبارى مطرح است و هيچ ربطى به مسألهء طلب - چه حقيقى و چه انشائى - ندارد . مولا ملاحظه مىكند اگر دستورى به عنوان « لا تشرب الخمر » صادر كند ، وجوب اطاعت مولا به عنوان پشتوانهء اين نهى خواهد بود .\r\nعبد هم ملاحظه مىكند كه اگر اين نهى مولا را مخالفت كند ، مورد ملامت عقل و عقلاء قرار گرفته و استحقاق عقوبت پيدا مىكند . به‌همين‌جهت با صدور نهى از مولا ، براى نوع مكلفين حالت انزجارى نسبت به منهى عنه به وجود مىآيد و عبد با اختيار و ارادهء خود از آن اجتناب مىكند . با توجه به مطالب فوق درمىيابيم كه اصولًا هيئت افعل و هيئت لا تفعل بر دو معناى متباين دلالت دارند . هيئت افعل براى « بعث اعتبارى به سوى ايجاد طبيعت » « 1 » و هيئت لا تفعل براى « زجر اعتبارى از ايجاد طبيعت » وضع شده است . در باب اوامر ، مولا مىخواهد با فرمان « أقيموا الصلاة » مكلّف را به سوى ايجاد نماز در خارج سوق دهد ، البته سوق اعتبارى نه تكوينى . امّا در باب نواهى ، مولا مىخواهد با فرمان « لا تشرب الخمر » مكلّف را از ايجاد شرب خمر در خارج بازدارد ، البته بازداشتن اعتبارى نه تكوينى . به عبارت ديگر : مولا\r\n\r\n\r\n","description":"","footnote":"\r\n( 1 ) - توجه : مسألهء « ايجاد » كه در اينجا مطرح مىكنيم منافاتى با مسألهء « تعلّق احكام به طبايع » ندارد . « ايجاد » در اينجا در مقابل « ترك » است كه در باب نواهى مطرح مىشود .\r\n","page_name":" 225 ","page_number":225},
  {"content":"\r\n\r\nمىخواهد بين مكلّف و منهى عنه سدّى را ايجاد كند و نگذارد اين منهى عنه در خارج وجود پيدا كند . از اينجا درمىيابيم كه اگر ما مسألهء « هيئت » را از هيئت افعل و هيئت لا تفعل كنار بزنيم و مادّه و طبيعت آن دو - كه عبارت از مصدر يا معنايى اعم از مصدر است - را در نظر بگيريم ، فرقى بين مادّهء افعل و مادّهء لا تفعل وجود ندارد . مادهء هر دو عبارت از « فعل » است و اختلاف در ارتباط با هيئت است و اختلاف آن دو هم اختلافى واقعى است . هيئت افعل مكلف را به ايجاد همين فعل تحريك مىكند و هيئت لا تفعل او را از ايجاد همين فعل بازمىدارد . و هم تحريك و هم بازداشتن ، اعتبارى است . در نتيجه طبيعت مأمور بها و طبيعت منهى عنها يكسانند و اختلاف در ارتباط با مفاد هيئت است . همان‌طور كه اختلاف بين فعل ماضى و مضارع در ارتباط با مفاد هيئت آنهاست نه در ارتباط با مادّهء آنها . و ما نمىتوانيم بگوييم : « مادّهء « ضَرْب » وقتى به هيئت فعل ماضى درآيد يك معنا پيدا مىكند و وقتى به هيئت فعل مضارع درآيد معناى ديگرى پيدا مىكند » . فعل امر و نهى هم همين‌طور است . معنا ندارد كه وقتى مادّه تحت هيئت افعل قرار مىگيرد ، مسألهء وجود را مطرح كنيم و وقتى تحت هيئت لا تفعل قرار مىگيرد ، مسألهء عدم را مطرح كنيم . بلكه هر دو در ارتباط با وجود مىباشند ولى يكى مىخواهد بگويد : « طبيعت را ايجاد كن » و ديگرى مىخواهد بگويد : « طبيعت را ايجاد نكن » . مسألهء وجود كه در اينجا مطرح مىكنيم حتى با « كفّ نفس » - كه در مقابل عدم ذكر مىشد - هم فرق دارد . وجود در باب نواهى همان وجودى است كه در باب اوامر مطرح است . در نتيجه حقيقت مسئله كاملًا بر عكس چيزى است كه تقريباً مورد اتفاق مرحوم آخوند و ديگران واقع شده است . آنان مىگفتند : « امر و نهى در اصل دلالت بر طلب ، با هم مشتركند و اختلاف آن دو در مطلوب است . مطلوب مولا در باب اوامر ، « وجود طبيعت » است ولى در باب نواهى به نظر جمعى « ترك طبيعت » و به نظر جمعى ديگر ، « كفّ نفس از طبيعت » است » . در حالى كه واقعيت مسئله چيز ديگرى بود . مفاد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nامر عبارت از « بعث اعتبارى به سوى ايجاد طبيعت » و مفاد نهى عبارت از « زجر اعتبارى از ايجاد طبيعت » است . و اين همان معنايى است كه متداول بين عقلاء مىباشد . در نتيجه جايى براى نزاعى كه بين مرحوم آخوند و ديگران واقع شده كه « آيا متعلّق نواهى عبارت از « اعدام و ترك » يا « كفّ نفس » است ؟ » باقى نمىماند . اختلاف اوامر و نواهى در ارتباط با طبيعت مأمور بها و طبيعت منهى عنها نيست . بلكه اختلاف در ارتباط با واقعيّت امر - كه مفاد هيئت افعل است - و واقعيت نهى - كه مفاد هيئت لا تفعل است - مىباشد . برفرض اين كه ما بپذيريم متعلّق نواهى عبارت از « طلب » است :\r\n\r\nآيا مطلوب در نواهى « ترك فعل » است يا « كفّ نفس » ؟\r\n\r\n[ كلام مرحوم آخوند 
  ]\r\nمرحوم آخوند معتقد است مطلوب در باب نواهى عبارت از « ترك فعل » است . به ايشان اشكال شده كه اعدام ازليّه در اختيار انسان نيستند ، در حالى كه در باب تكاليف بايد مأمور به و منهى عنه در اختيار انسان باشند . ايشان در جواب مىفرمايد : درست است كه اعدام ازليه به اعتبار ازل و قبلْ در اختيار مكلّف نيست ولى به اعتبار بقاء و استمرار در اختيار مكلّف است . مكلّف مىتواند آن عدم را به وسيلهء ترك خود ادامه دهد و مىتواند آن عدم را تبديل به وجود كند .\r\nبنابراين ابقاء و عدم ابقاء آن عدم ، در اختيار مكلّف است و تكليف هم به لحاظ حالِ استدامه و استمرار مطرح است . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 232\r\n","page_name":" 227 ","page_number":227},
  {"content":"\r\n\r\n\r\nبررسى كلام مرحوم آخوند :\r\nبرفرض كه ما اصل مبناى مرحوم آخوند را بپذيريم ، ولى اين حرف ايشان براى ما قابل قبول نيست . بيان مطلب : در ارتباط با ضدّين ، بحثى مطرح است كه « آيا عدم يكى از دو ضدّ ، به عنوان مقدّمه براى فعل ضدّ ديگر است ؟ » ما در بحث ضدّ اين مسئله را تحقيق كرده و به اين نتيجه رسيديم كه معنا ندارد عدمِ چيزى به عنوان مقدّمه براى چيز ديگر باشد همان‌طور كه عدم نمىتواند به عنوان متأخر يا مقارن با چيز ديگر مطرح شود ، زيرا عدم ، چيزى نيست كه بخواهد متصف به مقدّميت شود و « ثبوت شيء لشيء فرع ثبوت المثبت له » . ابتدا بايد مثبت له و موصوفى را ثابت كرد تا بتواند وصف و اتصاف در مورد آن مطرح شود . ما در بحث ضدّ گفتيم : آنچه مشهور شده كه « بين عدمِ مطلق و عدمِ مضاف ، فرق وجود دارد » و حتّى بعضى از محشّين كفايه تصريح كرده‌اند كه « عدمِ مضاف ، حظّى از وجود دارد » حرف باطلى است و از اين جهت هيچ فرقى بين عدم مضاف و عدم مطلق وجود ندارد و هيچ‌كدام حظّى از وجود ندارند . اين معنا حتى در مورد عدم ملكه هم مطرح است . درست است كه « اعمى » به انسانى گفته مىشود كه قابليت ديدن دارد ولى فاقد بصر ظاهرى است ، امّا بالاخره او قادر بر رؤيت نيست و حظّى از وجود ندارد . با توجه به اين مبنا ، در ما نحن فيه به مرحوم آخوند مىگوييم : « مگر « عدم » مىتواند مطلوبيت پيدا كند كه شما در باب نواهى « عدم طبيعت » را به عنوان مطلوب قرار مىدهيد ؟ » درست است كه مسألهء بعث و زجر ، از امور اعتباريه است ولى دايرهء امور اعتباريه آن‌قدر وسيع نيست كه يكى از طرفين آن بتواند امرى عدمى باشد . زوجيّت ، امرى اعتبارى است ولى نمىتوان زوجيت را بين زوج و يك امر عدمى يا بين زوجه و يك امر عدمى اعتبار كرد . در نتيجه ما برفرض كه مسألهء طلب را از مرحوم آخوند بپذيريم ولى مطلوب در\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nباب نواهى نمىتواند « عدم طبيعت » باشد . البته نه به لحاظ مسألهء قدرت كه مرحوم آخوند جواب آن را ذكر كردند بلكه به لحاظ اين كه عدمْ چيزى نيست كه بخواهد اتصاف به مطلوبيت پيدا كند . لذا اگر ما مسألهء طلب را بپذيريم بايد مطلوب در باب نواهى را همان « كفّ نفس » - كه امرى وجودى است - بدانيم . اشكال بر اساس هر دو مبنا در اينجا اشكالى مطرح است كه هم بر اساس مبناى ما و هم بر اساس مبناى مرحوم آخوند جريان دارد و بايد مورد بررسى قرار گيرد . براى تبيين اين اشكال لازم است مقدّمه‌اى مطرح شود : در باب اوامر وقتى مولا به سوى ايجاد طبيعت بعث مىكند ، اگر يك فرد از افراد طبيعت تحقّق پيدا كند هم غرض مولا تحصيل شده و هم امر مولا ساقط مىشود . « 1 » امّا در باب نواهى اين گونه نيست ، بلكه موافقت دستور مولا در صورتى است كه جميع وجودات طبيعت را ترك كند و اگر بعضى را ترك كرده و بعضى را ترك نكند ، نسبت به بعضى كه ترك كرده موافقت كرده و چه‌بسا اگر براى خدا ترك كرده ، مستحق ثواب هم هست . امّا در عين حال ، نهى به قوّت خود باقى است و اگر بخواهد نهى ساقط شود بايد همهء وجودات دفعى و تدريجى طبيعت را ترك كند . اشكالى كه در اينجا مطرح است اين است كه آيا منشأ اين فرق چيست ؟ اين اشكال هم بنا بر مبناى ما مطرح است و هم بنا بر مبناى مرحوم آخوند . مبناى ما اين بود كه مفاد امر عبارت از « بعث اعتبارى به سوى ايجاد طبيعت » و مفاد نهى عبارت از « زجر اعتبارى از ايجاد طبيعت » است . در اين صورت اشكال مىشود كه مگر در هر دو ، مسألهء ايجاد طبيعت مطرح نيست پس چرا در باب اوامر اگر يك\r\n\r\n\r\n","description":"","footnote":"\r\n( 1 ) - البته بحث ما در جايى است كه اوّلًا : مولا امر خود را مقيّد به تكرار نكرده باشد و الّا تحصيل غرض مولا و سقوط امر او تابع مفاد عبارت مولاست . ثانياً : در بحث مفاد هيئت افعل قبول كنيم كه هيئت افعل نه دلالت بر مرّه مىكند و نه دلالت بر تكرار . و ما در اينجا با كسى كه قائل به تكرار است كارى نداريم .\r\n","page_name":" 229 ","page_number":229},
  {"content":"\r\n\r\nوجود از وجودات طبيعت تحقق پيدا كند ، غرض مولا حاصل شده و امر او ساقط مىگردد ولى در باب نواهى بايد همهء وجودات طبيعت ترك شود تا غرض مولا حاصل گردد ؟ مبناى مرحوم آخوند اين بود كه مفاد امر و نهى عبارت از طلب است و از اين جهت فرقى بين آن دو وجود ندارد . بلكه فرق در ارتباط با مطلوب مولاست . مطلوب مولا در باب اوامر عبارت از « وجود طبيعت مأمور بها » و در باب نواهى عبارت از « ترك طبيعت منهى عنها » است . در اين صورت اشكال مىشود كه چرا در باب اوامر « وجود طبيعت » را به « وجود فردى از افراد طبيعت » معنا مىكنيد ولى در باب نواهى « ترك طبيعت » را به « ترك جميع افراد طبيعت » معنا مىكنيد . منشأ اين اختلاف چيست ؟ اين اشكال به كسانى كه مطلوب در باب نواهى را « كفّ نفس » مىدانند نيز وارد است ، زيرا آنان نيز « كفّ نفس از جميع وجودات طبيعت » را مطرح مىكنند در حالى كه در اوامر « وجود فرد واحد » را كافى مىدانند . پاسخ اشكال : در جواب از اين اشكال سه احتمال وجود دارد : 1 - اختلاف مربوط به وضع باشد . 2 - اختلاف ريشهء عقلى داشته باشد . 3 - اختلاف ريشهء عقلائى و عرفى داشته باشد . اكنون به توضيح و بررسى هريك از احتمالات سه‌گانهء فوق مىپردازيم : احتمال اوّل : اين است كه اختلافْ مربوط به وضع باشد ، به اين معنا كه واضعْ هيئت افعل را براى « بعث به سوى ايجاد يك فرد از افراد طبيعت » « 1 » وضع كرده ولى هيئت « لا تفعل » را براى « زجر از ايجاد همهء افراد طبيعت » « 2 » وضع كرده است .\r\n\r\n\r\n","description":"","footnote":"\r\n( 1 ) - و بنا بر مبناى مرحوم آخوند و ديگران : « طلب ايجاد يك فرد از افراد طبيعت » .\r\n( 2 ) - و بنا بر مبناى مرحوم آخوند : « طلب ترك همهء افراد طبيعت » و بنا بر مبناى ديگران : « طلب كفّ نفس از جميع افراد طبيعت » .\r\n","page_name":" 230 ","page_number":230},
  {"content":"\r\n\r\nبررسى احتمال اوّل : به نظر ما اين احتمال درست نيست ، زيرا هيئت « افعل » و هيئت « لا تفعل » در مادّه مشتركند و مادّهء آن دو عبارت از « طبيعت » است و بر بيش از « طبيعت » دلالت نمىكند . پس آنچه به عنوان منشأ اختلاف باقى مىماند عبارت از هيئت است . در ارتباط با هيئت دو نظريه وجود داشت : مرحوم آخوند مىفرمود : هيئت افعل و هيئت لا تفعل در همان عالم هيئت در اين معنا مشتركند كه هر دو دلالت بر طلب مىكنند . با اين تفاوت كه مطلوب در هيئت افعل عبارت از « وجود طبيعت » و در هيئت « لا تفعل » عبارت از « ترك طبيعت » است . « 1 » و طبق اين مبنا احتمال اوّل قابل قبول نيست و اشكال باقى است ، زيرا سؤال مىشود كه چرا وقتى به اوامر مىرسيد قيد « واحد » را به وجود اضافه مىكنيد و زمانى كه به نواهى مىرسيد قيد « جميع » را به وجود اضافه مىكنيد ؟ اين فرق از كجا آمده است ؟ مبناى ما هم اين بود : هيچ‌كدام از هيئت افعل و لا تفعل بر طلب دلالت نمىكنند بلكه هيئت افعل بر « بعث اعتبارى به سوى ايجاد طبيعت » و هيئت لا تفعل بر « زجر اعتبارى از ايجاد طبيعت » وضع شده است . و طبق اين مبنا هم نمىتوان احتمال اوّل را پذيرفت بلكه اشكال احتمال اوّل بنا بر اين مبنا بيشتر است ، چون در اين صورت در هر دو طرفْ مسألهء « ايجاد طبيعت » مطرح است و اين سؤال باقى است كه چرا در باب اوامر كه « بعث به سوى ايجاد طبيعت » مطرح است ، يك فرد از افراد طبيعت كفايت مىكند امّا در باب نواهى كه « زجر از ايجاد طبيعت » مطرح است ، زجر از ايجاد يك فرد يا دو فرد و . . . كفايت نمىكند و حتماً بايد « زجر از ايجاد همهء افراد طبيعت » تحقق پيدا كند تا بتوانيم بگوييم : « غرض مولا حاصل شده است » ؟ در نتيجه احتمال اوّل - كه فرق را در ارتباط با وضع بدانيم - نه بنا بر مبناى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 232\r\n","page_name":" 231 ","page_number":231},
  {"content":"\r\n\r\nمرحوم آخوند صحيح است و نه بنا بر مبناى ما . احتمال دوّم : اين است كه اختلاف اوامر و نواهى داراى ريشه‌اى عقلى باشد و آن اين است كه « الطبيعة توجد بوجود فردٍ ما و لا تنعدم إلّا بانعدام جميع الأفراد » .\r\nطبيعت ، با وجود يك فرد از افرادش تحقّق پيدا مىكند ولى انعدام آن در صورتى است كه هيچ فردى از افراد آن وجود نداشته باشد و اگر حتى يك فرد هم وجود داشته باشد نمىتوان حكم به انعدام آن كرد . مرحوم آخوند بر اين احتمال تكيه كرده است . « 1 » بررسى احتمال دوّم : با توجه به اين كه مرحوم آخوند مسئله را بر پايهء عقل مطرح كرده‌اند و در مسائل عقلى ، مسامحه و اغماض راه ندارد ، به مرحوم آخوند مىگوييم : اوّلًا : برفرض كه منشأ اختلاف اوامر و نواهى ، حكم عقل باشد ، ولى اين حرف طبق مبناى شما درست است كه هيئت افعل و هيئت لا تفعل را در معناى « طلب » مشترك دانسته و مفاد هيئت افعل را « طلب ايجاد طبيعت » و مفاد هيئت لا تفعل را « طلب ترك طبيعت » دانستيد . امّا بنا بر مبناى ما كه در باب اوامر و نواهى مسألهء « ايجاد طبيعت » را مطرح كرديم و مفاد هيئت افعل را « بعث به سوى ايجاد طبيعت » و مفاد هيئت لا تفعل را « زجر از ايجاد طبيعت » دانستيم ، اين بيان عقلى را نمىتوان پياده كرد . به عبارت ديگر : بيان مرحوم آخوند در جايى مطرح مىشود كه پاى وجود و عدم در ميان باشد نه در جايى كه تنها وجود مطرح است . ثانياً : برفرض كه ما مبناى شما ( مرحوم آخوند ) را بپذيريم كه در باب نواهى مسألهء ترك و عدم مطرح است ولى اين حرف كه « الطبيعة توجد بوجود فردٍ ما و لا تنعدم إلّا بانعدام جميع الأفراد » را نمىتوانيم بپذيريم . براى توضيح مطلب ابتدا مقدّمه‌اى مطرح مىكنيم : محققين - كه مرحوم آخوند نيز از آنان است - عقيده دارند كه يك وجود از\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 232 و 233\r\n","page_name":" 232 ","page_number":232},
  {"content":"\r\n\r\nوجودات طبيعت ، تمامِ ماهيت و تمامِ طبيعت است و وجودات متعدّد ، به تكثر آن طبيعت برگشت مىكند . « 1 » زيد ، تمامِ ماهيت انسان است . وقتى ما قضيّهء « زيد إنسان » را تشكيل مىدهيم و از ما سؤال شود : « اين قضيّه چه نوع قضيّه‌اى است ؟ » مىگوييم :\r\n« قضيّهء حمليه به حمل شايع صناعى » . معناى حمل شايع صناعى اين است كه محمول در خارج با موضوع اتّحاد وجودى دارند . و ترديدى نيست كه محمول ما در قضيّهء « زيد إنسان » تمام ماهيت انسان است ، زيرا ماهيت انسان عبارت از حيوان و ناطق است و تمام اين جنس و فصل در زيد وجود دارد . و زيد - علاوه بر جنس و فصل - داراى خصوصيات فرديّه نيز هست . « 2 » و اگر سؤال شود : « آيا زيد و عَمرو دو انسان مىباشند يا يك انسان ؟ » در پاسخ مىگوييم : « آنان دو انسانند و هركدام از آن دو يك ماهيت كامل از انسان است » . به خلاف ابعاض يك مركّب كه نمىتوانيم حقيقتاً كلّ را برآن حمل كنيم . « 3 » مطلب ديگر اين است كه وجود و عدم ، دو امر متناقض مىباشند و متناقضان نمىتوانند از حيث وحدت و كثرت اختلاف داشته باشند . نقيض « وجود زيد » عبارت از « عدم زيد » است . نمىشود « وجود زيد » وحدت داشته و « عدم زيد » داراى تكثر باشد . پس از انضمام مطلب محققين به مطلب اخير ، به مرحوم آخوند مىگوييم : اگر زيد وجود پيدا كرد به عنوان تفريع برآن مىگوييم : « پس انسان ، موجود شده است » . زيرا وقتى زيد تمام ماهيت انسان شد ، لازمهء وجود زيد عبارت از وجود ماهيت انسان است . از نظر دقّت عقلى چيزى غير از اين نمىتوانيم بگوييم . همان‌طور كه اگر عَمرو وجود پيدا كرد ، انسان ديگرى وجود پيدا كرده و در نتيجه ، دو انسان وجود پيدا كرده‌اند . حال سؤال اين است كه چرا شما در ناحيهء وجود مىگوييد : « طبيعت داراى\r\n\r\n\r\n","description":"","footnote":"\r\n( 1 ) - همان‌طور كه در منطق مىخوانيم : نسبت كلّى طبيعى به افرادش ، عبارت از نسبت آباء به اولاد است نه نسبت اب واحد به اولاد متعدّد . به‌همين‌جهت ، زيد و عَمرو دو انسان هستند .\r\n( 2 ) - اگر در عالم ماهيت متّحد بودند و خصوصيات فرديّه در كار نبود ، حمل اوّلى ذاتى مىشد .\r\n( 3 ) - بله ، حمل كلّ بر جزء به صورت مجازى با وجود شرايطى جايز است .\r\n","page_name":" 233 ","page_number":233},
  {"content":"\r\n\r\nوجودات متعدّدى - به حسب تعدّد مصاديق - است » ، ولى وقتى به ناحيهء عدم مىرسيد مىگوييد : « بايد همهء افراد انسان منتفى شوند تا عدم انسان صدق كند » ؟ همين زيد كه با وجودش حكم به وجود انسان مىكنيم چرا با عدمش حكم به عدم انسان نمىكنيم ؟\r\nآيا زيد در اينجا انسانيت را از دست داد ؟ آيا زيد ، ديگر انسان كامل نيست ؟ روشن است كه عقل - با آن دقتى كه دارد - نمىتواند اين فرق را بپذيرد . عدم و وجود با هم متناقض مىباشند . وقتى در ناحيهء وجود مسألهء تكثر ملاحظه شد ، در ناحيهء عدم هم بايد به همان كيفيت مسألهء تكثر ملاحظه شود . همان‌طور كه در ناحيهء وجود ، وقتى زيد وجود پيدا كرد ، مىگوييم : « انسان ، وجود پيدا كرده است » بايد با عدم زيد هم بتوانيم بگوييم : « انسان ، معدوم شده است » . اشكال : ممكن است كسى بگويد : در اين صورت بايد ملتزم شويم كه طبيعت انسان ، در آنِ واحد اتصاف به متناقضين دارد ، يعنى مثلًا به جهت وجود زيد ، طبيعتْ متصف به وجود است و به خاطر عدم عَمرو ، طبيعتْ متّصف به عدم است . پاسخ اين اشكال - با توجه به بعضى از مسائل كه نزد ما مسلّم است - روشن است . انواع يك جنس ، با وجود اين كه بينشان تباين وجود دارد ولى در عين حال در آن جنس با هم قابل اجتماع شده‌اند . حيوان ناطق و حيوان ناهق دو نوع از انواع حيوان هستند و بين آنها تباين كلّى وجود دارد و حتى يك فرد از افراد حيوان ناطق وجود ندارد كه بتوان برآن حيوان ناهق را منطبق كرد . همان‌طور كه حتّى يك فرد از افراد حيوان ناهق وجود ندارد كه بتوان برآن حيوان ناطق را منطبق كرد . ولى در عين حال اين دو در يك جنس قابل اجتماع شده‌اند . اگر سؤال شود : « آيا حيوان ، ناطق است يا ناهق ؟ » نمىتوان گفت : « حيوان ، ناطق است » ، همان‌طور كه نمىتوان گفت : « حيوان ، ناهق است » بلكه جواب داده مىشود : « حيوان ، هم ناطق است و هم ناهق » ناطق به اعتبار يك نوع و ناهق به اعتبار نوع ديگر است . پس چرا متباينين در اينجا اجتماع پيدا كرده‌اند ؟ جهتش اين است كه مسألهء تباين ، تضاد و تناقض در واحد حقيقى امكان اجتماع ندارد ولى در واحد جنسى و نوعى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو صنفى - كه در آنها تكثر مطرح است - مانعى ندارد . انسان در آنِ واحد هم عالم است و هم جاهل . عالم به لحاظ بعضى از افراد و جاهل به لحاظ بعضى ديگر از افراد . آنجا كه متباينان و متناقضان و متضادان نمىتوانند جمع شوند ، واحد حقيقى است . يك جسم خارجى نمىتواند در آنِ واحد ، هم ابيض باشد و هم اسود . امّا طبيعت جسم ، هم ابيض است و هم اسود . يعنى بعضى از مصاديق آن معروض بياض و بعضى معروض سواد است . پس حل مسألهء تضاد به لحاظ اين است كه طبيعت جسم ، واحد حقيقى نيست بلكه داراى تكثر است و افراد و مصاديق متعددى دارد لذا به لحاظ بعضى از مصاديق خود معروض بياض و به لحاظ بعضى از مصاديق معروض سواد است . حال كه مسئله در ارتباط با ناطق و ناهق و سواد و بياض به اين صورت است چرا وقتى پاى وجود و عدم مطرح مىشود ، حساب ديگرى براى آن باز كنيم ؟ وجود و عدم هم مثل ساير عناوين است . طبيعت انسان ، در آنِ واحد هم وجود دارد و هم معدوم است . وجودش به لحاظ بعضى از افراد است كه در خارج وجود دارند و عدمش به لحاظ افرادى است كه وجود پيدا كرده و معدوم شده‌اند و يا اصلًا وجود پيدا نكرده‌اند . ميليونها فرد ديگر فرض مىشود كه امكان وجود داشته‌اند ولى وجود پيدا نكرده‌اند . نتيجهء بحث در ارتباط با احتمال دوّم : از آنچه گفته شد نتيجه مىگيريم كه احتمال دوّم نمىتواند مورد قبول عقل باشد .\r\nعقل ، چنين فرقى بين وجود و عدم نمىگذارد كه در مورد « وجود طبيعت » بگويد :\r\n« الطبيعة توجد بوجود فرد ما » امّا وقتى نوبت به « عدم طبيعت » مىرسد بگويد :\r\n« الطبيعة لا تنعدم إلّا بانعدام جميع الأفراد » . عقل از - از اين جهت - فرقى بين وجود و عدم نمىبيند . همان‌طور كه وجود زيد را وجود انسان مىداند ، عدم زيد را هم عدم انسان مىداند . وجود بكر ، وجود دوّم انسان و عدم بكر هم عدم دوّم انسان است و . . .\r\nهريك از افراد همان‌طور كه مضاف اليه وجود قرار مىگيرد ، مضاف اليه عدم هم قرار مىگيرد و طبيعت هم چون با اين‌ها متحد است و هر وجودى تمام طبيعت است نه بعض طبيعت ، لذا وجود هركدام براى وجود تمام طبيعت و عدم هركدام براى عدم\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nتمام طبيعت كافى است . احتمال سوّم : اين است كه اختلاف اوامر و نواهى مربوط به عرف و عقلاء باشد و ربطى به وضع و عقل نداشته باشد . عقلاء در باب اوامر ايجاد فرد واحد يا چند فرد را كافى ندانسته و مىگويند : « براى حصول غرض مولا بايد از همهء افراد منهى عنه اجتناب كرد » . بررسى احتمال سوّم : اين احتمال ، مورد قبول است . امّا اين كه آيا منشأ اين حكم عقلاء چيست ؟ براى ما معلوم نيست . و ما هم ملزم به پيدا كردن آن نيستيم بلكه همين مقدار كه مورد تسالم عقلاء قرار گرفته و در شرع هم ردعى از آن نداريم ، براى ما كافى است . مخصوصاً در باب الفاظ و محاورات كه مبناى شارع تفهيم و تفهم از راه‌هاى عقلائى است . لذا در باب حجيت ظواهر نيز ما از همين راه وارد مىشويم كه شارع در مقام تبيين احكام ، راه اختصاصى ندارد بلكه از همان راهى كه در بين مردم متداول است استفاده كرده و احكام را بيان كرده است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nملاك موافقت و مخالفت در باب اوامر و نواهى\r\nملاك موافقت و مخالفت در باب اوامر روشن است ، زيرا اگر مكلّف يك فرد از افراد طبيعت مأمور بها را در خارج ايجاد كند ، هم غرض مولا حاصل شده و هم امر ساقط مىشود . در ارتباط با مخالفت هم اگر مأمور به واجب موقّت بود و در وقت خودش انجام نگرفت ، مخالفتْ تحقّق پيدا كرده است ، و امر مولا ساقط مىشود . « 1 » پس راه‌هاى سقوط امر در باب اوامر دو چيز است : موافقت امر مولا و مخالفت با امر مولا . امّا در باب نواهى اين‌گونه نيست . مكلّف وقتى با « شرب خمر » مواجه مىشود ، يكى از اين دو حال براى او پيش مىآيد : يا به « لا تشرب الخمر » عمل كرده شرب خمر را ترك مىكند و يا آن را ناديده گرفته و مرتكب شرب خمر مىشود . در اينجا اگر شرب خمر كند ، عنوان مخالفت با نهى تحقّق پيدا مىكند ولى اين مخالفت موجب سقوط نهى نخواهد شد بلكه در مورد ساير افراد شرب خمر نيز - كه مكلّف با آنها مواجه است - اين نهى وجود دارد .\r\n\r\n\r\n","description":"","footnote":"\r\n( 1 ) - و همان‌طور كه در بحث واجب موقّت گفتيم : « مسألهء قضاء از راه دليل ديگرى ثابت مىشود » .\r\n","page_name":" 237 ","page_number":237},
  {"content":"\r\n\r\nهمان‌طور كه اگر در مرتبهء اوّل به « لا تشرب الخمر » عمل كرد و شرب خمر را ترك كرد ، اين موافقت موجب سقوط نهى نخواهد شد . به عبارت ديگر : « لا تشرب الخمر » با هر « شرب خمر » ى مطرح است خواه مكلّف نسبت به موارد قبلى موافقت كرده باشد يا مخالفت . اكنون اين سؤال مطرح مىشود كه « منشأ اين فرق بين اوامر و نواهى چيست ؟ » . بين صيغهء افعل و صيغهء لا تفعل كه چنين فرقى به نظر نمىرسد . مفاد صيغهء افعل « بعث به وجود طبيعت » و مفاد صيغهء لا تفعل ، « زجر از وجود طبيعت » - يا به قول مرحوم آخوند « طلب ترك طبيعت » - است . و ما حتى اگر حرف مرحوم آخوند - در احتمال دوّم - را بپذيريم كه « الطبيعة لا تنعدم إلّا بانعدام جميع الأفراد » معنايش اين مىشود كه مولا در باب نواهى طلب ترك جميع افراد را نموده است . در اين صورت اگر همهء افراد را ترك كند موافقت حاصل شده و با ايجاد يك فرد ، مخالفتِ نهى تحقّق پيدا كرده است و در هر دو صورت بايد نهى ساقط شود ، پس چرا نهى باقى است ؟ چرا در باب اوامر يك موافقت و يك مخالفت وجود دارد ولى در باب نواهى موافقت‌ها و مخالفت‌ها - به حسب تعدّد افراد طبيعت - تعدّد پيدا مىكند ؟ محقّقين در اينجا راه‌هايى مطرح كرده‌اند كه در ذيل به بررسى آنها مىپردازيم :\r\n\r\n1 - راه حلّ مرحوم آخوند\r\nايشان تنها مورد مخالفت را - آن‌هم به صورت مختصر - مطرح كرده و در ارتباط با موافقت سخنى به ميان نياورده است ، در حالى كه مسئله عموميت داشته و مورد موافقت را هم در بر مىگيرد . اولين فرد شرب خمر كه مكلّف با آن مواجه مىشود ، چه ترك شود و چه اتيان گردد ، اشكال مطرح است . اگر نهى را عمل كرده و شرب خمر را\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nترك كند ، باز هم تكليف باقى است و اگر نهى را مخالفت كرده و مرتكب شرب خمر شود ، باز هم تكليف باقى است . ايشان مىفرمايد : ما هم قبول داريم كه اگر دليلى براى بقاى تكليف در مورد نواهى وجود نداشته باشد نمىتوان ملتزم به بقاى تكليف شد . اگرچه اين دليل ، اطلاق متعلّق « لا تشرب الخمر » نسبت به جهت مورد بحث ما باشد . توضيح : « شرب خمر » كه به عنوان متعلّق نهى در « لا تشرب الخمر » است از جهات مختلفى ممكن است اطلاق داشته باشد . البته براى تحقّق اطلاق در هر موردى بايد مقدّمات حكمت مخصوص به آن وجود داشته باشد . و اگر در موردى مقدّمات حكمت وجود داشت ، فقط در همان مورد مىتوان حكم به اطلاق كرد و نمىتوان لفظ را از جميع جهات داراى اطلاق دانست . مثلًا رقبه در « أعتق الرقبة » ممكن است از جهت ايمان و كفر داراى اطلاق بوده ولى از جهت سفيد و سياه بودن داراى اطلاق نباشد . مهم‌ترين مقدّمهء حكمت اين است كه مولا در ارتباط با آن جهت - كه مىخواهيم اطلاق را در مورد آن پياده كنيم - در مقام بيان باشد . در « شرب خمر » ممكن است مقدّمات حكمت نسبت به زمان ، مكان و ظرفى كه در آن شرب خمر مىكند ، وجود داشته و « شرب خمر » از اين جهات داراى اطلاق باشد .\r\nكه البته اين اطلاق‌ها ربطى به بحث ما ندارد . حال اگر فرض كنيم « شرب خمر » از جهت مخالفت و عدم مخالفت هم در مقام بيان بوده و اطلاق داشته باشد به اين معنا كه « شرب خمر ، متعلّق نهى است ، حتّى اگر مكلّفى با « لا تشرب الخمر » مخالفت كرده و « شرب خمر » در خارج تحقّق پيدا كرده باشد » . اين اطلاق مىتواند در ما نحن فيه مفيد باشد . خلاصهء حرف مرحوم آخوند اين است كه اگر ما باشيم و دليل « لا تشرب الخمر » ، نمىتوانيم استفاده كنيم كه اين نهى مخالفت‌هاى متعدد و موافقت‌هاى متعدّد دارد بلكه براى اثبات اين معنا بايد از دليل استفاده كنيم و دليلى كه مىتواند در اين زمينه\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمفيد باشد ، اطلاق متعلّق « لا تشرب الخمر » - در ارتباط با حيثيت مورد بحث ما - مىباشد . « 1 » اشكال بر مرحوم آخوند : كلام ايشان فقط در ارتباط با آن دسته از نواهى كارساز است كه متعلّق آنها از اين جهت - مورد بحث ما - اطلاق داشته باشد و نمىتواند مسئله را در ارتباط با همهء نواهى حلّ كند .\r\n\r\n2 - راه حلّ مرحوم نائينى\r\nايشان مىفرمايد : همان‌طوركه متعلّق امر در بعضى از اوامر به صورت عام استغراقى است كه نتيجهء آن انحلال و تعدّد تكليف - به حسب تعدّد افراد عام - و ثبوت موافقت و مخالفت براى هر تكليف است ، در باب نواهى هم مىتوان همين معنا را پياده كرد . توضيح : در باب اوامر بعضى از تكاليف به عام استغراقى تعلّق مىگيرد و در ارتباط با امر ، موافقت‌ها و مخالفت‌هاى متعدّد مطرح است . مثلًا متعلّق امر در « أكرم كلّ عالم » عبارت از « اكرام هر عالمى به نحو عام استغراقى » است . و در حقيقت ، « أكرم كلّ عالم » - به تعداد افراد عالم - به اوامر و تكاليف متعدّدى انحلال پيدا مىكند . گويا مولا از اوّل گفته است : « أكرم زيداً العالم ، أكرم عمراً العالم ، أكرم بكراً العالم و . . . » . در اين صورت هر تكليفى مستقل بوده و داراى موافقت و مخالفت مخصوص به خود است . اگر مكلّف ، زيد عالم را اكرام نكرد ، امر متعلّق به آن - به جهت عصيان - ساقط مىشود ولى ساير امرهاى ديگر به قوّت خود باقى است . اگر بكر عالم را اكرام كرد ، امر متعلّق به آن - به جهت موافقت - ساقط مىشود ولى در عين حال ساير اوامر به قوّت خودش باقى است . مرحوم نائينى مىفرمايد : همين معنا را در باب نواهى هم پياده كرده مىگوييم :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 233\r\n","page_name":" 240 ","page_number":240},
  {"content":"\r\n\r\nمولا وقتى مىگويد : « لا تشرب الخمر » ، مثل اين است كه بگويد : « أطلب منك ترك كلّ فرد من أفراد شرب الخمر » . « 1 » اگر از ابتدا مولا مسئله را اين‌گونه مطرح مىكرد و يا به جاى « لا تشرب الخمر » مىگفت : « اترك كلّ فرد من أفراد شرب الخمر » بدون ترديد ما همان مباحث مربوط به « أكرم كلّ عالم » را در اينجا پياده مىكرديم . پس همان‌طور كه در آنجا مسألهء انحلال پياده مىشد ، در اينجا نيز مسألهء انحلال جريان پيدا مىكند و هر فردى از افراد شرب خمر تكليف مستقلى پيدا كرده و موافقت و مخالفت مستقلّى پيدا خواهد كرد . و بين آنها هيچ ارتباطى وجود نخواهد داشت . مكلّف ممكن است فردى را موافقت كرده و فرد ديگر را مخالفت كند . « 2 » بررسى كلام مرحوم نائينى : اين بيان مرحوم نائينى اگرچه بهتر از كلام مرحوم آخوند است و در صورت تمام بودن ، در همهء موارد نواهى پياده مىشود ولى در عين حال ممكن است مورد مناقشه قرار گيرد ، زيرا در باب اوامر ، عموم استغراقى از كلمهء « كلّ » و امثال آن استفاده مىشد .\r\n« كلّ » اگرچه به طبيعت اضافه شده ولى از الفاظى است كه براى دلالت بر عموم وضع شده است و با اضافه به طبيعت ، بر عموم استغراقى دلالت مىكند . ولى آيا در « لا تشرب الخمر » عموم استغراقى را از كجا مىتوان استفاده كرد ؟ مادّه هم در « لا تشرب الخمر » و هم در « اشرب الخمر » عبارت از طبيعت است و از اين جهت فرقى بين آن دو وجود ندارد و فرق فقط از ناحيهء هيئت است كه يكى بر « زجر از ايجاد طبيعت » و ديگرى بر « بعث به سوى ايجاد طبيعت » دلالت مىكند . در هر دو صورت مسألهء طبيعت مطرح است و پاى افراد در ميان نيست . پس عموم استغراقى از كجا استفاده مىشود ؟ اتحاد بين طبيعت و افراد ، مربوط به عالم وجود است نه مربوط به\r\n\r\n\r\n","description":"","footnote":"\r\n( 1 ) - اين معنا با توجه به اين است كه مرحوم نائينى نيز - مانند مرحوم آخوند - معتقد است نهى بر « طلب ترك » دلالت مىكند .\r\n( 2 ) - فوائد الاصول ، ج 1 ، ص 394 و 395 ، أجود التقريرات ، ج 1 ، ص 329 و 330\r\n","page_name":" 241 ","page_number":241},
  {"content":"\r\n\r\nمسألهء دلالت لفظى . يعنى انسان ، در وجود با زيد اتحاد دارد نه از نظر دلالت لفظى .\r\nلفظ انسان بر زيد دلالت نمىكند . انسان براى ماهيت حيوان ناطق وضع شده است در حالى كه فرد انسان - يعنى زيد - عبارت از ماهيت به ضميمهء خصوصيات فرديّه است .\r\nو لفظ انسان نمىتواند حاكى از اين خصوصيات فرديّه باشد زيرا تمام مدلول لفظ انسان ، عبارت از حيوان ناطق است و خصوصيات فرديّه در آن دخالتى ندارد . وقتى طبيعت در مقام دلالت جز بر همان مدلول و مفاد جنس و فصلى خودش دلالت ندارد ، ما از كجاى « لا تشرب الخمر » معناى « أطلب منك ترك كلّ فرد من أفراد شرب الخمر » را استفاده كنيم ؟ در نتيجه بيان مرحوم نائينى هم نمىتواند صحيح باشد .\r\n\r\n3 - راه حلّ مرحوم اصفهانى\r\nراه حلّ ايشان مبتنى بر سه مطلب است . اوّلًا : مفاد هيئت « لا تفعل » عبارت از « طلب ترك » است . « 1 » ثانياً : طلبى كه در باب نواهى انشاء مىشود ، طلب كلّى و طبيعت طلب است ، به خلاف طلب در باب اوامر كه جزئى و شخصى بوده و به يك وجود از وجودات طبيعت تعلق دارد . « 2 »\r\n\r\n\r\n","description":"","footnote":"\r\n( 1 ) - نظر ايشان در ارتباط با مفاد هيئت افعل و لا تفعل همانند نظر مرحوم آخوند است .\r\n( 2 ) - اين مطلب نظير چيزى است كه در باب مفاهيم مطرح مىشود . يكى از مباحث مطرح شده در آنجا اين است كه آيا جملهء شرطيه مفهوم دارد يا نه ؟ يعنى مثلًا در جملهء شرطيهء « إن جاءك زيد فأكرمه » آيا هنگام انتفاء مجىء ، حكم وجوب اكرام منتفى مىشود يا نه ؟ در آنجا گفته شده كه حكم مورد بحث ، شخص « أكرم زيداً إن جاءك » نيست ، زيرا روشن است كه اين حكمْ شخصى است و با انتفاى هر قيدى از قيود آن ، خود حكم هم منتفى مىشود . بنابراين با انتفاء مجىء زيد ، شخصِ « أكرم زيداً إن جاءك » منتفى است . نزاع در انتفاء سنخ اين حكم است . يعنى مىخواهيم بدانيم آيا با انتفاء مجىء زيد ، كلّى وجوب اكرام هم ساقط است ؟\r\n","page_name":" 242 ","page_number":242},
  {"content":"\r\n\r\nو چون در « لا تشرب الخمر » مادّه هم عبارت از طبيعت شرب خمر است نتيجه اين مىشود كه در « لا تشرب الخمر » ما با دو كليّت روبرو هستيم : يك كليّت در ارتباط با حكم - كه از هيئت « لا تفعل » استفاده مىشود - و يك كليت هم در ارتباط با مادّه . ثالثاً : عقل مىگويد : « اگر كلّى طلب ترك ، به كلّى يك ماهيت تعلّق گرفت ، لازمه‌اش اين است كه هر فردى از افراد كلّى طلب ، سهم يك فرد از افراد آن ماهيت خواهد شد . يعنى هر فردى از افراد شرب خمر ، يك فرد از افراد طبيعت طلب ترك را دارد » . « 1 » بيان مرحوم اصفهانى با بيان مرحوم نائينى از نظر نتيجه يكى هستند ولى راه آنان فرق مىكند . مرحوم نائينى از راه دلالت لفظيه و ايشان از راه دلالت عقليّه وارد شدند . بررسى كلام مرحوم اصفهانى : اوّلًا : ما مبناى ايشان در باب نواهى را نمىپذيريم . به نظر ما همان‌طور كه امر براى « بعث به سوى وجود طبيعت » وضع شده ، نهى هم براى « زجر از وجود طبيعت » وضع شده است . گويا مسألهء وجود در ارتباط با مأمور به و منهى عنه مشترك است و اختلاف بين آن دو مربوط به بعث و زجر است . ثانياً : برفرض كه ما از مبناى خودمان صرف‌نظر كرده و مبناى ايشان را بپذيريم ، به مرحوم اصفهانى مىگوييم : دليل شما بر اين كه « طلبى كه با هيئت افعل انشاء مىشود ، جزئى و طلبى كه با هيئت لا تفعل انشاء مىشود ، كلّى است » چيست ؟ اين عين مدّعاست و شما دليلى براى آن اقامه نكرده‌ايد . طبق مبناى شما ، تا اين حدّ مىتوان بين اوامر و نواهى فرق گذاشت كه امر را « طلب وجود » و نهى را « طلب ترك » بدانيم و بيش از اين نمىتوانيم فرقى قائل شويم .\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 509\r\n","page_name":" 243 ","page_number":243},
  {"content":"\r\n\r\nثالثاً : در ارتباط با وضع در حروف ، نزاعى بين مشهور و مرحوم آخوند وجود داشت . مشهور معتقد بودند : در باب حروف ، « وضع عام و موضوع له خاص » است .\r\nيعنى واضع وقتى مىخواست كلمهء « مِنْ » را وضع كند ، كلّى ابتدا را تصور كرد ولى كلمهء « من » را براى مصاديق ابتدا وضع كرد . پس « مِنْ » داراى موضوع‌له‌هاى متعدّدى است . « 1 » ولى مرحوم آخوند عقيده داشت : حروف - همانند اسماء - داراى « وضع عام و موضوع له عام » مىباشند و فرق بين حروف و اسماء به حسب موارد استعمال است . « 2 » ما در آنجا پس از بحث و بررسى ، نظريهء مشهور را پذيرفتيم . سپس با توجه به اين كه هيئات مانند حروف هستند ما نتيجه گرفتيم كه موضوع له هيئات نيز خاص است . در اين صورت بايد همان‌طور كه موضوع له هيئت « افعل » خاص است موضوع له هيئت « لا تفعل » هم خاصّ باشد و از اين جهت فرقى بين اين دو وجود نداشته باشد . معنا ندارد كه ما هيئت « افعل » را همانند حروف به حساب آوريم ولى هيئت « لا تفعل » را همانند اسماء بدانيم . حتى بنا بر مبناى مرحوم آخوند - كه حروف را داراى وضع عام و موضوع له عام مىداند - هم نمىتوان فرقى بين هيئت افعل و هيئت لا تفعل قائل شد . در نتيجه راه حلّ مرحوم اصفهانى نيز نمىتواند مورد قبول باشد .\r\n\r\n4 - راه حلّ مرحوم بروجردى\r\nراه حلّ ايشان با حفظ دو مقدّمه است كه ما در ارتباط با مفاد هيئت افعل و مفاد هيئت لا تفعل مطرح كرديم : مقدّمهء اوّل : هم اوامر و هم نواهى ، به « وجود طبيعت » تعلّق گرفته‌اند و در نواهى\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 53 ، عناية الاصول ، ج 1 ، ص 21\r\n( 2 ) - كفاية الاصول ، ج 1 ، ص 13\r\n","page_name":" 244 ","page_number":244},
  {"content":"\r\n\r\nپاى « ترك » در ميان نيست . و اختلاف آنها از نظر بعث و زجر است . امر براى « بعث اعتبارى به وجود طبيعت » و نهى براى « زجر اعتبارى از وجود طبيعت » وضع شده است . مقدّمه دوّم : در باب اوامر ، اتيان يك وجود از وجودات مأمور به كفايت مىكند ولى در باب نواهى بايد همهء وجودات منهى عنه را ترك كرد و همان‌طور كه گفتيم : اين مسأله‌اى است كه عقلاء و عرف آن را پذيرفته‌اند ، بدون اين كه استناد به وضع يا مسأله‌اى عقلى داشته باشند . « 1 » اين دو مقدّمه به عنوان دو ركن براى كلام مرحوم بروجردى است . ايشان با حفظ اين دو مقدّمه مىفرمايد : زجر متعلّق به تمام وجودات طبيعت را به دو صورت مىتوان تحليل كرد : صورت اوّل : زجرِ متعلّق به تمام وجودات طبيعت ، به زجرهاى متعدّد - به تعدّد افراد طبيعت - منحل شود . اين صورت به همان بيان مرحوم نائينى برگشت مىكند . و مرحوم بروجردى اين صورت را اراده نكرده‌اند ، هرچند در تقريرات درس ايشان كلمهء انحلال مطرح شده ولى مراد ايشان صورت بعدى است . صورت دوّم : زجر مورد بحث ، واحد بوده ولى متعلّق آن تمام وجودات طبيعت باشند . عقلاء اين معنا را قبول دارند . ولى به نظر ما ( مرحوم بروجردى ) مانعى ندارد كه حكم واحد داراى موافقت‌ها و مخالفت‌هاى متعدد باشد . و علت اين كه بعضى اين\r\n\r\n\r\n","description":"","footnote":"\r\n( 1 ) - ممكن است سؤال شود : آيا همين مقدار كه اين مسئله مورد قبول عرف و عقلاء واقع شده ، براى رفع اشكال كفايت نمىكند ؟ پاسخ اين سؤال منفى است ، زيرا ممكن است كسى بگويد : « مولا در باب نواهى خواسته است كه هيچ‌يك از وجودات شرب خمر تحقق پيدا نكند و هنگامى كه يكى از وجودات آن تحقق پيدا كرد ، خواسته مولا زير پا گذاشته شده است . و اين ديگر ثابت نمىكند كه مولا نسبت به فرد دوّم هم خواسته‌اى دارد » .\r\n","page_name":" 245 ","page_number":245},
  {"content":"\r\n\r\nمطلب را انكار كرده‌اند اين است كه آنان باب اوامر را ملاحظه كرده و همان را ملاك قرار داده و تصور كرده‌اند هرجا حكمى وجود داشته باشد - هرچند به صورت امر نباشد همانند امر است و در آن بيش از يك طاعت و يك عصيان وجود ندارد ، كه هر دو هم مسقط امر مىباشند . در حالى كه مسائل مربوط به اطاعت و عصيان و سقوط و عدم سقوط ، مسائل لفظى نيست كه بخواهيم به اطلاق و عموم تمسك كنيم بلكه اين‌ها مسائل عقلى و تابع ملاكات عقليّه است . هرجا آن ملاكات تحقق داشت حكم عقل هم تحقق دارد . در باب اوامر ، عقل حكم مىكند كه اطاعتْ به يك وجود از وجودات طبيعت حاصل مىشود ، زيرا مبعوث اليه ، وجود واحدى از وجودات طبيعت است . نمازى كه انسان در اوّل وقت مىخواند ، وجود واحدى از وجودات طبيعت و به عنوان مبعوث اليه است و با انجام آن غرض مولا حاصل مىشود . لذا هم اطاعتْ صدق مىكند و هم به دنبال اطاعت ، امر مولا ساقط مىشود . چون غرض مولا عبارت از تحقق اين طبيعت در خارج بود و فرض اين است كه اين طبيعت بدون هيچ‌گونه كمبودى در خارج تحقق پيدا كرده است . و عقل در چنين جايى مىگويد : « وجهى بر بقاء امر مولا وجود ندارد » . امّا نسبت به عصيان در باب اوامر ، مرحوم بروجردى مىفرمايد : اين كه بخواهد عصيان - به عنوان عصيان - مسقط تكليف باشد ، هيچ ملاك عقلى ندارد و ما آن را قبول نداريم . براى اين كه امر مولا اگر به صورت واجب موقّت نباشد ، يعنى تا آخر عمر ادامه داشته باشد ، عصيانى در مورد آن تحقق پيدا نمىكند . پس بحث در واجبات موقّت - چه موسع باشند و چه مضيق - مىباشد . اگر كسى نماز ظهر و عصر خود را در وقت مربوط به آن نخواند ، اگرچه به حسب ظاهر تصور مىشود كه عصيانْ مسقط تكليف است ولى در واقع اين‌گونه نيست . بلكه امتناع تحقق مأمور به مسقط امر است .\r\nيعنى وقتى غروب شمس تحقق پيدا كرد ، وقت نماز ظهرين گذشته و ديگر تحقق آن ممتنع است . و همان‌طور كه اگر چيزى از ابتدا ممتنع التحقق بود ، امر مولا به آن تعلق نمىگرفت ، در اينجا هم كه نماز ظهرين به جهت خروج وقتشان ممتنع التحقق\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشده‌اند ، امر به آن‌هم نمىتواند به قوت خودش باقى باشد . در اينجا آنچه امكان تحقق دارد ، مسألهء قضاء است و قضاء ، عنوان ديگرى دارد . همچنين اگر اين امتناع ، به سبب موت مكلّف تحقق پيدا كند ، تكليف مولا ساقط مىشود . در نتيجه در باب اوامر ، عقلْ علت مسقط بودن اطاعت را مشخص مىكند ، و در مورد عصيان هم ، عصيان را مسقط تكليف نمىداند بلكه امتناع تحقق آن مأمور به در خارج ، جلوى تكليف مولا را مىگيرد . اما در باب نواهى ما نمىتوانيم همان ملاك باب اوامر را پياده كنيم . مولا ما را از همهء وجودات طبيعت نهى كرده و تكليف هم واحد بوده و انحلالى در كار نيست . حال اگر يك فرد از افراد شرب خمر مورد ابتلاى مكلّف واقع شد و مكلّف از آن امتناع كرد ، چرا اصل تكليف ساقط شود ؟ عقل مىگويد : « ملاك سقوط تكليف ، حصول تمام غرض مولاست و با احتراز از يك فرد از شرب خمر ، تمام غرض مولا حاصل نشده است . اگر پدرى فرزند خود را از استعمال دخانيات منع كند و فرزند در يك مجلس آن را ترك كرد ، فقط گوشه‌اى از غرض پدر حاصل شده و اين‌گونه نيست كه تمام غرض پدر حاصل شده باشد بلكه در مجلس دوّم هم مجاز به استعمال دخانيات نيست . در باب اوامر ، غرض مولا به وجود يك فرد از افراد طبيعت تعلّق گرفته بود . لذا تكليف « أقيموا الصلاة » با يك نماز اوّل وقت ساقط مىشود ولى تكليف « لا تشرب الخمر » حتى با صد احتراز از شرب خمر هم ساقط نمىشود . زيرا اگرچه غرض مولا در ارتباط با اين صد مصداق حاصل شده ولى هنوز غرض مولا به‌طور كامل حاصل نشده است و تكليف مولا در صورتى ساقط مىشود كه غرض مولا به‌طور كامل حاصل شود . امّا در ارتباط با عصيان در باب نواهى ، همان چيزى كه در اوامر مطرح شد ، در اينجا هم جريان دارد . وقتى زجر به تمامى وجودات طبيعت تعلق گرفته است ، چنانچه اولين فرد مورد ابتلاء از شرب خمر ، ارتكاب شد ، قسمتى از غرض مولا ضربه مىخورد .\r\nچرا تكليف مولا به‌طور كلّى ساقط شود ؟ آيا نسبت به بقيهء تكليف مولا ، استحاله يا عدم قدرتى پيش مىآيد ؟ خير . نسبت به افرادى بعدى كاملًا قدرت دارد و مىتواند آنها را\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nانجام داده يا ترك كند . در نتيجه تكليف واحد - با وجود اين كه واحد است و انحلالى هم در كار نيست - مىتواند موافقت‌ها و مخالفت‌هاى متعدّدى داشته باشد . شاهد بر عدم انحلال هم نواهى خود ماست . وقتى پدر فرزندش را از استعمال دخانيات نهى مىكند ، يك حكم در كار است و هيچ انحلالى هم وجود ندارد ولى با وجود اين ، موافقت‌ها و مخالفت‌هاى متعدّد دارد . « 1 » بررسى كلام مرحوم بروجردى به نظر ما كلام مرحوم بروجردى كلام متين و مورد قبولى است و بهترين راه حلّ براى مشكل باب نواهى است .\r\n\r\n\r\n","description":"","footnote":"\r\n( 1 ) - رجوع شود به : نهاية التقرير ، ج 1 ، ص 175 - 177 . حضرت استاد « دام ظلّه » اشاره فرمودند كه مطالب فوق را مرحوم بروجردى در بحث لباس مشكوك از كتاب صلاة مطرح فرمودند و آنچه در اينجا بيان مىشود به طور مستقيم از درس ايشان نقل شده است و در تقريرات درس اصول مرحوم بروجردى ( نهاية الاصول ) همراه با اضطراب و تشويش مطرح شده و نوعى تهافت بين صدر و ذيل آن وجود دارد .\r\n","page_name":" 248 ","page_number":248},
  {"content":"\r\n\r\n\r\nاجتماع امر و نهى\r\nبحث در اين است كه آيا اجتماع امر و نهى در شىء واحد جايز است يا نه ؟ مرحوم آخوند در تحرير محلّ نزاع مىفرمايد : « اختلفوا في جواز اجتماع الأمر و النهي في واحد و امتناعه على أقوال » . « 1 » در اين زمينه سه قول وجود دارد : 1 - عدم جواز اجتماع ، هم به نظر عقل و هم به نظر عرف . 2 - جواز اجتماع ، هم به نظر عقل و هم به نظر عرف . 3 - جواز اجتماع به نظر عقل و عدم جواز آن به نظر عرف . قبل از بررسى اين اقوال ، به ذكر مقدّماتى كه مرحوم آخوند در ارتباط با عنوان بحث مطرح كرده‌اند مىپردازيم :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 233 تعبير به « في واحد » در عبارات اكثر اصوليين به كار رفته است .\r\n","page_name":" 249 ","page_number":249},
  {"content":"\r\n\r\n\r\nمقدمات بحث\r\n\r\nمقدّمهء اوّل : مراد از كلمهء « واحد » در عنوان بحث چيست ؟\r\nمرحوم آخوند در اين مقدّمه به ذكر دو مطلب مىپردازند : مطلب اوّل : مقصود از كلمهء واحد ، خصوص واحد شخصى نيست « 1 » بلكه شامل واحد جنسى و واحد نوعى هم مىشود . « 2 » ايشان در ابتدا مثالى را مطرح مىكنند كه در آن مسامحه وجود دارد ولى در ذيل همين كلامشان آن را اصلاح مىكنند . مرحوم\r\n\r\n\r\n","description":"","footnote":"\r\n( 1 ) - بله ، واحد شخصى ، قدر متيقن از آن مىباشد .\r\n( 2 ) - واحد بر سه قسم است : شخصى ، نوعى ، جنسى . واحد شخصى ، مثل اين كه بگوييم : « زيدٌ واحدٌ » . در اينجا زيد عبارت از وجود انسان به ضميمهء خصوصيات فرديّه است كه اين خصوصياتْ مانع از اين مىشود كه صاحب آن خصوصيات تكثر پيدا كند . و كلمهء فرد - كه در منطق به كار برده مىشود - در مقابل تكثر است . واحد نوعى مثل اين كه بگوييم : « الإنسان واحد » . در اينجا واحد به اين معنا نيست كه قابل صدق بر كثيرين نباشد بلكه مراد اين است كه انسان ، نوعِ واحدى - در مقابل ساير انواع حيوان - است . واحد جنسى مثل اين كه گفته شود : « الحيوان واحد » . يعنى حيوان ، جنس واحدى است كه انواع متعدّدى تحت پوشش اين جنس قرار دارند .\r\n","page_name":" 250 ","page_number":250},
  {"content":"\r\n\r\nآخوند در ابتدا مثال « صلاة در مكان غصبى » را مطرح مىكنند ، در حالى كه اين ، واحد شخصى است و مثال صحيح همان مثال حركت كلّى و سكون كلّى - كه معنون به عنوان صلاتى و عنوان غصبى است - مىباشد ، كه در آخر كلامشان مطرح كرده‌اند .\r\nپس مقصود از واحد ، همان حركت كلّى و سكون كلّى است كه اين حركت و سكون هم با حالات صلاة انطباق پيدا مىكند و هم با بودن و تحرك در مكان غصبى انطباق پيدا مىكند . مطلب دوّم : مواردى وجود دارد كه انسان خيال مىكند واحد جنسى و نوعى است ولى به حسب باطن و حقيقت ، خارج از دايرهء واحد جنسى و نوعى است . مثلًا « سجود براى خداوند متعال » و « سجود براى بت » اگرچه در مفهوم « سجود » مشتركند ولى در حقيقت ، بين اين‌ها مغايرت كامل وجود دارد و هيچ‌گونه وحدتى - حتى وحدت جنسى - بين آنها وجود ندارد ، به خلاف عنوان حركت كلّى و سكون كلّى كه گاهى در ضمن حركت و سكون صلاتى و گاهى در ضمن حركت و سكون غصبى تحقق پيدا مىكند و در « صلاة در مكان غصبى » در يك مورد اجتماع پيدا مىكنند . « 1 »\r\n\r\nبررسى كلام مرحوم آخوند :\r\nمرحوم آخوند در مطلب اوّل فرمودند : « مراد از واحد ، در عنوان بحث ، خصوص واحد شخصى نيست و شامل واحد جنسى و نوعى هم مىشود » . به نظر ما اين مطلب صحيح نيست و واحد در عنوان بحث نمىتواند واحد شخصى باشد بلكه حتماً بايد واحد جنسى يا نوعى باشد ، كه كليّت دارد و صلاحيت صدق بر كثيرين در آن وجود دارد . توضيح : مسألهء اجتماع امر و نهى در جايى قابل طرح است كه اگر ما به جاى امر و نهى ، يكى از امر يا نهى را داشته باشيم مشكلى به وجود نيايد و آنچه موجب بروز\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 233 و 234\r\n","page_name":" 251 ","page_number":251},
  {"content":"\r\n\r\nاشكال گرديده ، اجتماع امر و نهى است . حال با توجه به اين كه ما متعلّق اوامر و نواهى را عبارت از طبايع دانستيم ، « 1 » به مرحوم آخوند مىگوييم : اصلًا معقول نيست كه واحد شخصى بخواهد در نزاع اجتماع امر و نهى داخل باشد ، زيرا در واحد شخصى نه تنها اجتماع امر و نهى محال است ، بلكه با توجّه به بحث متعلّق اوامر و نواهى ، هريك از امر و نهى ، به تنهايى هم نمىتوانند به واحد شخصى تعلّق بگيرند . مرحوم آخوند در مطلب دوّم خود فرمودند : « مسألهء « سجود براى خداوند متعال » و « سجود براى بت » اگرچه در مفهوم سجود مشتركند ولى در حقيقت ، هيچ‌گونه وحدتى بين اين‌ها وجود ندارد و از محلّ نزاع خارجند ، به خلاف حركت كلّى و سكون كلّى كه هم در ضمن صلاة مىتوانند تحقق پيدا كنند و هم در ضمن غصب ، پس بايد داخل در محلّ نزاع باشند » . اين مطلب را ما بايد مورد تحليل و بررسى قرار دهيم : در قرآن كريم كلمهء « سجود » هم در مورد خداوند مطرح شده و هم در مورد غير خداوند ، همان‌طور كه در آيهء شريفهء « لا تَسْجُدُوا للشمسِ و لا للقمرِ و اسجُدُوا للّهِ الذي خَلَقَهُنَّ » « 2 » ملاحظه مىشود . در برخورد ابتدائى با اين استعمال ، سه احتمال به نظر انسان مىرسد : احتمال اوّل : كلمهء « سجود » به عنوان مشترك معنوى براى « سجود عرفى » وضع شده باشد . ولى اين سجود عرفى اگر در پيشگاه خداوند باشد ، « سجود براى خداوند » و اگر در مقابل شمس و قمر و بت باشد ، « سجود در مقابل شمس و قمر و بت » خواهد بود . در اين صورت ، قدر جامع بين اين دو قسم ، يا به عنوان نوع براى آن دو قسم است يا به عنوان جنس . و نمىتوان تصور كرد چيزى مشترك معنوى بين دو گروه باشد و\r\n\r\n\r\n","description":"","footnote":"\r\n( 1 ) - تحقيق اين مطلب در بحث « آيا اوامر و نواهى به طبايع تعلّق مىگيرند يا به افراد ؟ » گذشت .\r\n( 2 ) - فصّلت : 37\r\n","page_name":" 252 ","page_number":252},
  {"content":"\r\n\r\nهيچ‌گونه اتحاد نوعى يا صنفى يا جنسى بين آن دو گروه وجود نداشته باشد . احتمال دوّم : كلمهء « سجود » به عنوان مشترك لفظى براى اين دو باشد . در اين صورت قدر جامع بين اين‌ها ، فقط لفظ است و از جهت معنا هيچ اتحادى بين معانى مشترك لفظى وجود ندارد ، حتى در بين مشتركات لفظى گاهى به الفاظى برخورد مىكنيم كه براى دو معناى متضاد وضع شده‌اند ، مثل كلمهء « قرء » كه هم براى « حيض » وضع شده و هم براى « طهر » ، و بين اين دو معنا هيچ وحدتى نمىتواند تحقق داشته باشد . در نتيجه اگر ما قائل به اشتراك لفظى بشويم مىتوانيم مسألهء « سجود » را از دايرهء واحد جنسى و واحد نوعى خارج كنيم . ولى روشن است كه ما نمىتوانيم ملتزم به اشتراك لفظى بشويم و كسى هم « سجود » را به عنوان مشترك لفظى مطرح نكرده است . معناى عرفى « سجود » يك معناى كلّى است ولى مسجود له آن گاهى خداوند و گاهى شمس يا قمر يا بت و . . . است . احتمال سوّم : كلمهء « سجود » نه به صورت مشترك لفظى است و نه به صورت مشترك معنوى ، بلكه استعمال آن در مورد خداوند متعال به صورت حقيقى و در غير خداوند متعال به صورت مجازى است . اين احتمال چيزى است كه نه لغت آن را قبول مىكند و نه عرف و كسى نمىتواند ملتزم شود كه « سجود » در مورد غير خداوند مجاز است . نتيجهء احتمالات سه‌گانه : با توجه به اين كه احتمال دوّم و سوّم نمىتواند مورد التزام واقع شود ، ناچاريم بگوييم : « سجود ، به نحو مشترك معنوى است و هم « سجود براى خداوند » را در بر مىگيرد و هم « سجود براى غير خداوند » را . ولى اختلاف آنها به اعتبار اختلاف مسجود له است » . با توجه به آنچه گفته شد ، ما از مرحوم آخوند سؤال مىكنيم : چه فرقى بين مسألهء\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n« سجود براى خداوند » و « سجود براى غير خداوند » با مسألهء « حركت كلّى صلاتى » و « حركت كلّى غصبى » وجود دارد كه شما معتقديد « سجود » وحدت جنسى ندارد ولى « حركت كلّى » داراى وحدت جنسى است ؟ ممكن است مرحوم آخوند در پاسخ بگويد : فرق اين است كه در مسألهء « سجود براى خداوند » و « سجود براى غير خداوند » جايى نمىتوانيم پيدا كنيم كه هر دو عنوان با هم جمع شده باشند ولى « حركت كلّى صلاتى » و « حركت كلّى غصبى » در مورد « صلاة در دار غصبى » با هم اجتماع كرده‌اند . اگر مرحوم آخوند بخواهد چنين چيزى بفرمايد ، ما دو اشكال بر ايشان وارد مىكنيم : اشكال اوّل : بحث ما در ارتباط با تصادق نبود . بلكه ما در مورد واحد جنسى بحث مىكرديم كه شما « سجود براى خدا » و « سجود براى غير خدا » را از دايرهء واحد جنسى خارج كرديد . در حالى كه وجود تصادق ، به عنوان شرط براى تحقق واحد جنسى نيست . بين انسان و بقر ، تباين كلّى وجود دارد و امكان ندارد كه يكى از مصاديق بقر ، مصداق براى انسان هم باشد . ولى در عين حال انسان و بقر داراى وحدت جنسى مىباشند و اين دو در جنس حيوان مشتركند . به عبارت ديگر : در وحدت جنسى مسألهء تصادق بر مورد واحد مطرح نيست . به ندرت پيدا مىشود كه تصادق بر مورد واحد پيش آيد و الّا انواع و حتى اصناف يك نوع هم قابل تصادق نيستند و آنچه به عنوان قوام وحدت جنسى است اشتراك اين دو نوع در جنس واحد است . اشكال دوّم : برفرض كه ما از اشكال اوّل صرف نظر كنيم ، مىگوييم : بدون ترديد ، مادّهء اجتماع صلاة و غصب - كه شما مطرح كرديد - همان صلاة « 1 » متّحد با غصب است كه در دار غصبى واقع مىشود . در اين صورت ما سؤال مىكنيم :\r\nمولا وقتى امر خودش را متوجه طبيعت كلّى صلاة و نهى را متوجه طبيعت كلّى غصب\r\n\r\n\r\n","description":"","footnote":"\r\n( 1 ) - به عنوان واحد شخصى يا صنفى ، كه به زودى مورد بحث قرار مىگيرد .\r\n","page_name":" 254 ","page_number":254},
  {"content":"\r\n\r\nمىكرد ، آيا مورد تصادق و مادّهء اجتماع را هم ملاحظه كرده است يا نه ؟ اين از دو حال خارج نيست : 1 - اگر بگوييد : « ملاحظه كرده است » . مىگوييم : « چنين چيزى ممتنع است ، زيرا اگر « صلاة در دار غصبى » به عنوان واحد شخصى مطرح باشد ، امكان تعلّق امر و نهى به واحد شخصى وجود ندارد و همان‌طور كه گفتيم : « 1 » « متعلّق اوامر و نواهى عبارت از طبايع مىباشند نه افراد » و اگر « صلاة در دار غصبى » به عنوان واحد صنفى « 2 » - يعنى در مقابل صلاة در مسجد و صلاة در خانه و . . . كه هركدام صنفى از اصناف صلاتند - مطرح باشد ، اين هم غير معقول است ، زيرا امر وقتى مىخواهد به چيزى تعلّق بگيرد ، فقط به متعلّق خودش نظر دارد و امكان ندارد ذرّه‌اى از دايرهء متعلّق خودش خارج شود . متعلّق ، عبارت از صلاة است و همان‌طور كه نمىتواند حاكى از صلاتهاى شخصى باشد ، از صنف هم نمىتواند حكايت كند . « انسان » اگرچه در خارج متّحد با زيد است ، و همين اتحاد وجودى مصحّح حمل شايع صناعى مىشود ، ولى در مقام دلالتْ فقط بر موضوع له خودش يعنى حيوان ناطق - دلالت كرده و نمىتواند ذرّه‌اى از آن تجاوز كرده و مثلًا بر زيد - كه « حيوان ناطق مقيّد به خصوصيات فرديّه » است - دلالت كند . همان‌طور كه « انسان » نمىتواند حاكى از فرد خاصّى باشد ، از صنف خاص هم نمىتواند حكايت كند .\r\nابيضيت و عالميّت ، اگرچه به عنوان صنف خاص مطرحند ولى خارج از دايرهء موضوع له انسان مىباشند . پس مولا وقتى مىگويد : « أقيموا الصلاة » معنا ندارد كه مادّهء تصادق صلاة با غصب را ملاحظه كرده باشد . مادّهء تصادق ، نه به هيئت افعل در « أقيموا » ارتباط دارد و نه به متعلّق آنكه عبارت از « ماهيت صلاة » است . همان‌طور كه مادّهء تصادق نه ارتباطى به هيئت « لا تغصب » دارد و نه ارتباطى به متعلّق آنكه - عبارت از\r\n\r\n\r\n","description":"","footnote":"\r\n( 1 ) - اين بحث به‌طور مبسوط تحت عنوان « آيا اوامر و نواهى به طبايع تعلّق مىگيرند يا به افراد ؟ » مطرح گرديد .\r\n( 2 ) - كه جنبهء نيمه كلّى پيدا مىكند .\r\n","page_name":" 255 ","page_number":255},
  {"content":"\r\n\r\n« ماهيت غصب » است - دارد . اتحاد وجودى بين صلاة و غصب غير از مسألهء حكايت و دلالت است . عنوان غصب فقط از موضوع له خود - كه طبيعت غصب است - حكايت مىكند ، و از افراد و اصناف آن حكايت نمىكند . عنوان صلاة هم فقط از موضوع له خود - كه طبيعت صلاة است - حكايت مىكند و از افراد و اصناف آن حكايت نمىكند . 2 - و اگر بگوييد : « مولا وقتى امر به صلاة و نهى از غصب را مطرح كرده ، مورد تصادق آن دو را ملاحظه نكرده است » . مىگوييم : « در اين صورت ، وجود مورد تصادق چگونه مىتواند فارق بين مسألهء صلاة و غصب با مسألهء سجود براى خدا و سجود براى غير خدا باشد ؟ ممكن است كسى بگويد : اگر بين سجده براى خدا و سجده براى غير خدا فرق نباشد و هر دو - مثل صلاة و غصب - به صورت واحد جنسى مطرح باشند چه مشكلى پيش مىآيد ؟ در پاسخ مىگوييم : در اين صورت لازم مىآيد كه مسألهء « سجود براى خداوند » و « سجود براى غير خداوند » هم در نزاع اصولى مسألهء اجتماع امر و نهى وارد شوند ، در حالى كه هيچ‌يك از كسانى كه مسألهء اصولى اجتماع امر و نهى را مورد بحث قرار داده‌اند نيامده‌اند بگويند : « صدر و ذيل آيهء « لا تسجدوا للشمس و لا للقمر و اسجدوا للّه الذي خلقهنَّ » قابل جمع نيست » . خلاصه اين كه مرحوم آخوند در عنوان بحث كلمهء « واحد » را مطرح كرده و آن را شامل واحد جنسى هم دانستند . « 1 » سپس « سجود براى خدا » و « سجود براى غير خدا » را خارج از دايرهء واحد جنسى دانستند . در حالى كه ما ملاحظه كرديم راهى براى اخراج اين دو از واحد جنسى وجود ندارد ، پس بايد مسألهء اجتماع امر و نهى شامل مسألهء سجود هم بشود . ولى از طرفى مشاهده مىكنيم كه كسى آن را داخل در اين بحث ندانسته است . پس چه بايد كرد ؟\r\n\r\n\r\n","description":"","footnote":"\r\n( 1 ) - اگرچه ما گفتيم : « كلمهء واحد » - در عنوان بحث - منحصر در واحد جنسى است و شامل واحد شخصى نمىشود » .\r\n","page_name":" 256 ","page_number":256},
  {"content":"\r\n\r\nحلّ اشكال در ارتباط با عنوان بحث راه حلّ اين اشكال اين است كه ما عنوان بحث را تغيير داده بگوييم : « آيا تعلّق امر و نهى به دو عنوانى كه در شىء واحد با هم تصادق دارند جايز است يا نه ؟ » . مطرح كردن عنوان بحث به اين صورت ، داراى دو خصوصيت است : 1 - علّت خروج « سجود براى خدا » و « سجود براى غير خدا » از محلّ نزاع ، عدم تصادق آن دو در مورد واحد بود ، ما نمىتوانستيم سجودى را تصور كنيم كه هم « سجود براى خدا » باشد و هم « سجود براى غير خدا » . در حالى كه اين اشكال بر تعبير ما وارد نيست زيرا ما دو عنوان را به‌گونه‌اى فرض كرديم كه داراى مادّه اجتماع و مورد تصادق باشند و اين تعبير از همان ابتدا شامل « سجود براى خدا » و « سجود براى غير خدا » نمىشود ، زيرا تصادقى بين آن دو وجود ندارد . 2 - بنا بر تعبير ما ضرورتى ندارد كه مقصود از واحد را واحد جنسى يا واحد نوعى بدانيم بلكه ما مراد از واحد را همان واحد شخصى مىدانيم ، ولى اين واحد شخصى به عنوان مورد اجتماع مطرح است نه به عنوان متعلّق امر و نهى . بنابراين ، اشكالى كه ما بر مرحوم آخوند وارد مىكرديم - كه فرد و واحد شخصى نمىتواند متعلّق امر و نهى قرار گيرد بلكه اوامر و نواهى به طبايع تعلّق مىگيرند - بر اين تعبير وارد نيست ، زيرا ما وحدت شخصى را در ارتباط با مادّهء اجتماع و مورد تصادق دانستيم نه در ارتباط با تعلّق امر و نهى . و اجتماع ، هم خارج از دايرهء تعلّق امر و نهى است . بنا بر تعبير ما ، امر و نهى به دو عنوان كلّى تعلّق مىگيرند ولى اين دو عنوان داراى اين خصوصيت هستند كه داراى مادّهء اجتماعند و در يك واحد شخصى با هم جمع مىشوند . « 1 » بنابراين\r\n\r\n\r\n","description":"","footnote":"\r\n( 1 ) - چون مطلقِ دو عنوان ، مورد بحث ما نيست بلكه محلّ بحث ما آن « دو عنوان » ى است كه داراى يك چنين خصوصيتى باشند . مثلًا عنوان « صلاة » و « شرب خمر » دو عنوان كلّى هستند كه اوّلى متعلّق امر و دوّمى متعلّق نهى قرار مىگيرد ولى صلاة با شرب خمر هيچ‌گاه جمع نمىشوند ، به خلاف صلاة و غصب كه چه‌بسا با يكديگر جمع مىشوند .\r\n","page_name":" 257 ","page_number":257},
  {"content":"\r\n\r\n« سجود براى خدا » و « سجود براى غير خدا » اگرچه دو عنوان هستند ولى چون مادّهء اجتماع ندارند از محلّ بحث ما خارجند . ممكن است كسى بگويد : محلّ بحث ما در جايى است كه مولاى آمر و ناهى ، عالم به تصادق و اجتماع دو عنوان در مورد واحد است . در اين صورت چگونه امر و نهى مىكند ؟ در پاسخ مىگوييم : رتبهء تصادق ، غير از رتبهء تعلّق امر و نهى است . تصادق ، وصف دو عنوان است امّا در رتبهء تعلّق امر و نهى ، غير از دو عنوان چيز ديگرى وجود ندارد . به عبارت ديگر : آنچه در امر و نهى دخالت دارد نفس عنوان صلاة و عنوان غصب است و مرحلهء تصادق ، دخالتى در وصف « مأمور به بودن » و « منهى عنه بودن » ندارد . يعنى وقتى مولا امر را به صلاة متعلّق مىكند ، خصوصيت « تصادق آن با غصب » همراه صلاة و داخل در مأمور به نيست . و هنگامى كه غصب را متعلّق نهى قرار مىدهد ، خصوصيت « تصادق آن با صلاة » همراه غصب و داخل در منهى عنه نيست .\r\n\r\nمقدّمهء دوّم : فرق بين مسألهء اجتماع امر و نهى و مسألهء اين كه « آيا نهى متعلّق به عبادت ، اقتضاى فساد دارد ؟ »\r\nدر باب نواهى دو مسألهء مهمّ وجود دارد : مسألهء اجتماع امر و نهى و مسألهء اين كه آيا نهى متعلّق به عبادات اقتضاى فساد دارد ؟ بدون ترديد همان‌طور كه بين علوم تمايز وجود دارد ، بين مسائل هر علمى هم بايد تمايز وجود داشته باشد و نمىتوان مسألهء واحدى را به عنوان دو مسئله از يك علم مورد بحث قرار داد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nحال ممكن است كسى توهّم كند كه بين مسألهء « اجتماع امر و نهى » و اين مسئله كه « آيا نهى متعلّق به عبادت اقتضاى فساد دارد ؟ » فرقى وجود ندارد . منشأ توهم اين است كه « عبادت ، نياز به امر - وجوبى يا استحبابى « 1 » - دارد » بنابراين وقتى گفته مىشود : « آيا نهى متعلّق به عبادت اقتضاى فساد دارد ؟ » معنايش اين است كه امر و نهى در اين عبادت اجتماع پيدا كرده‌اند . پس جاى اين سؤال است كه چه فرقى بين اين دو وجود دارد ؟ مرحوم آخوند در مقام بيان فرق بين اين دو مسئله مىفرمايد : اگرچه - به حسب ظاهر - مورد اين دو مسئله يكى است ولى جهت مورد بحث در آن دو با هم فرق دارد . در باب اجتماع امر و نهى ، آنچه به عنوان نقطهء مركزى نزاع است اين است كه اگر مولا امر خود را متعلّق به صلاة كند ، آيا اين امر از عنوان صلاة به عنوانى كه صلاة در خارج با آن اتحاد پيدا مىكند - يعنى غصب - سرايت مىكند ؟ و اگر مولا نهى خود را به غصب متعلّق كند ، آيا اين نهى از عنوان غصب به عنوان ديگرى كه غصب در خارج با آن اتحاد پيدا مىكند - يعنى صلاة - سرايت مىكند ؟ قائلين به جواز اجتماع مىگويند : « هريك از امر و نهى در محدودهء خودشان بوده و به عنوان ديگرى سرايت نمىكنند » . ولى قائلين به امتناع مىگويند : « امر و نهى از محدودهء خودشان سرايت مىكنند و لازمهء جواز اجتماع امر و نهى اين است كه صلاة و غصب ، هم مأمور به و هم منهى عنه واقع شوند و چنين چيزى ممتنع است » . امّا در مسألهء تعلّق نهى به عبادت ، از جهت ديگر بحث مىشود و آن جهت اين است كه آيا بين نهى متعلّق به عبادت و بطلان عبادت ملازمه وجود دارد ؟ مرحوم آخوند مىفرمايد : همين مقدار ، براى فرق گذاشتن بين اين دو مسئله كافى است . « 2 »\r\n\r\n\r\n","description":"","footnote":"\r\n( 1 ) - در مسألهء اجتماع امر و نهى ، ضرورتى ندارد كه امر وجوبى با نهى تحريمى اجتماع پيدا كنند بلكه مسألهء اجتماع در ارتباط با امر استحبابى و نهى كراهتى هم مطرح است .\r\n( 2 ) - كفاية الاصول ، ج 1 ، ص 234 و 235\r\n","page_name":" 259 ","page_number":259},
  {"content":"\r\n\r\n\r\nاشكال بر مرحوم آخوند :\r\nحضرت امام خمينى رحمه الله كلام مرحوم آخوند را مورد اشكال قرار داده مىفرمايد :\r\nبراى فرق گذاشتن بين دو چيز ، ابتدا بايد از ذاتيات شىء شروع كنيم و تا وقتى كه دو شىء در ذاتيات متفاوتند ، سراغ عناوين عرضى نرويم . مثلًا براى بيان فرق بين انسان و فرس بايد سراغ فصل آن دو رفته و بگوييم :\r\n« فصل انسان ، عبارت از ناطق و فصل فرس ، عبارت از صاهل است » . اختلاف بين انسان و فرس در همان مرحلهء نوعيت و ذاتيت وجود دارد . حال اگر ما اين اختلاف را كنار گذارده و بگوييم : « فرق انسان و فرس اين است كه انسان داراى دو پا ولى فرس داراى چهار پا است » ، اگرچه يك فرق بين انسان و فرس را مطرح كرده‌ايم ولى اين فرق در مرحلهء متأخر از ذاتيات است و تا وقتى كه دو شىء در مرحلهء ذاتيات با هم تمايز دارند ، نوبت به فرق‌هاى عرضى نمىرسد . حضرت امام خمينى رحمه الله مىفرمايد : دو مسألهء يك علم تا وقتى كه فرق ذاتى دارند ، نوبت به فرق عرضى و مطرح كردن حيثيت مورد بحث نمىرسد . اختلاف ذاتى بين دو مسئله به اين است كه موضوع يا محمول و يا موضوع و محمول آن دو با هم مغايرت داشته باشند . مثلًا بين « الفاعل مرفوع » با « المبتدأ مرفوع » و بين « الفاعل مرفوع » و « الفاعل مقدّم على المفعول » و بين « الفاعل مرفوع » و « المفعول منصوب » اختلاف ذاتى وجود دارد . و اتفاقاً ما نحن فيه هم از همين قبيل است . بين مسألهء اجتماع امر و نهى و مسئله تعلّق نهى به عبادت ، مغايرت ذاتى وجود دارد . اين دو مسئله ، نه موضوع واحدى دارند و نه محمول واحدى . عنوان مسئله اجتماع امر و نهى اين است كه « الأمر و النهي هل يجتمعان ؟ » . « 1 » موضوع در اين مسئله عبارت از « الأمر و النهى » و محمول آن « هل يجتمعان » است . امّا عنوان مسألهء تعلّق نهى به عبادت اين است كه « العبادة\r\n\r\n\r\n","description":"","footnote":"\r\n( 1 ) - با قطع نظر از مسألهء « واحد » ، زيرا كلمهء « واحد » تأثيرى در جهت مورد بحث ما ندارد .\r\n","page_name":" 260 ","page_number":260},
  {"content":"\r\n\r\nالمنهي عنها هل تكون فاسدة ؟ » . و موضوع در اين مسئله ، عبارت از « العبادة المنهي عنها » و محمول آن « هل تكون فاسدة » مىباشد . ملاحظه مىشود كه موضوع و محمول اين دو مسئله هيچ ارتباطى با هم ندارند . و هنگامى كه بين دو مسئله اختلاف ذاتى وجود داشته باشد نوبت به اختلاف عرضى نمىرسد . « 1 » تكميل فرمايش امام خمينى رحمه الله : ممكن است كسى بگويد : دو مسئله در صورتى مستقل به حساب مىآيند كه اقوال مطرح شده در يك مسئله ، در مسألهء ديگر نيز بتواند جريان پيدا كند . و به عبارت ديگر : مسألهء دوّم ، بر جميع اقوال مسألهء اوّل بتواند جريان داشته باشد ، ولى اگر مسألهء دوّم فقط بنا بر يك قول از اقوال مسألهء اوّل جريان پيدا كند ، معنايش اين است كه مسألهء دوّم ، به عنوان فرع مسألهء اوّل است و ديگر نمىتواند حالت استقلال داشته باشد . در ما نحن فيه نيز ممكن است كسى بگويد : مسألهء تعلّق نهى به عبادت ، تنها بنا بر قول به جواز اجتماع امر و نهى مطرح است و بنا بر قول به امتناع نمىتواند جريان پيدا كند ، زيرا عبادت مأمور به ، داراى امر وجوبى يا استحبابى است و تعلّق نهى به عبادت ، تنها در صورت جواز اجتماع امر و نهى جريان دارد . پس در مسئله اوّل گفته مىشود : « آيا اجتماع امر و نهى جايز است ؟ » سپس گفته مىشود : « بنا بر قول به جواز اجتماع امر و نهى ، آيا نهى متعلّق به عبادت ، دلالت بر فساد آن مىكند ؟ » در حالى كه ظاهر اين است كه اين دو مسئله استقلال داشته و اين‌گونه نيست كه مسألهء دوّم به عنوان فرع براى مسألهء اوّل باشد . ما در پاسخ مىگوييم : اين توهّم از ريشه فاسد است و تعلّق نهى به عبادت ، به معناى اجتماع امر و نهى نيست . در مسألهء تعلّق نهى به عبادت ، امرى وجود ندارد تا مسألهء « اجتماع امر و نهى » مطرح باشد .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 110 و 111 ، معتمد الاصول ، ج 1 ، ص 170 ، تهذيب الاصول ، ج 1 ، ص 377\r\n","page_name":" 261 ","page_number":261},
  {"content":"\r\n\r\nممكن است گفته شود : مگر معناى عبادت ، وجود امر - وجوبى يا استحبابى - نيست ؟ مىگوييم : بله ، ولى معناى عبادت در مسألهء « تعلّق نهى به عبادت » اين نيست كه امرى براى عبادت وجود دارد ، بلكه معنايش اين است كه در اين عمل منهى عنه اگر قرار بود به جاى نهى ، امرى وجود داشته باشد ، آن امر به صورت امر عبادى بود . اما در حال حاضر ، چيزى جز نهى وجود ندارد . مثلًا روزهء عيد فطر و عيد قربان ، از مصاديق تعلّق نهى به عبادت است . معناى تعلّق نهى به عبادت اين نيست كه روزهء عيد فطر و عيد قربان داراى يك امر استحبابى است و نهى با آن امر اجتماع پيدا كرده‌اند . بلكه معنايش اين است كه اگر به جاى نهى قرار بود امرى به اين روزه متوجه شود ، امر آن - همانند امر متعلّق به روزهء بقيهء ايّام - جنبهء عبادى داشت و قصد قربت در آن معتبر بود . « 1 » امّا الآن كه نهى به آن تعلّق گرفته ، ديگر پاى امر در كار نيست . و اصلًا معقول نيست كه بخواهد امرى وجود داشته باشد ، براى اين كه قائلين به جواز اجتماع امر و نهى مىگويند : « ما دو عنوان داريم كه اين دو عنوان در يك واحد شخصى يا صنفى تصادق دارند » ولى نمىشود دو عنوان هم مأمور به باشند و هم منهى عنه . در روزهء عيد فطر اگر بخواهد امرى وجود داشته باشد ، لازم مىآيد هم امر به آن تعلّق گرفته باشد - چون روزهء هرروزى روزى داراى امر مستقلى است - و هم نهى به آن تعلّق گرفته باشد و نتيجه اين مىشود كه روزهء عيد فطر - به عنوان واحد - هم مأمور به باشد و هم منهى عنه . و قائل به جواز اجتماع امر و نهى ، هيچ‌گاه جرأت بيان چنين مطلبى را ندارد . قائل به جواز اجتماع امر و نهى مىگويد : امر به طبيعت صلاة و نهى به طبيعت غصب تعلّق گرفته است و مجرّد اين كه اين دو - صلاة و غصب - در وجود خارجى با هم تصادق دارند ، مانع از تعلّق امر به ماهيّت صلاة و تعلّق نهى به ماهيّت غصب نمىشود .\r\n\r\n\r\n","description":"","footnote":"\r\n( 1 ) - نه مثل امر متعلّق به غَسل ثوب كه قصد قربت در آن معتبر نيست .\r\n","page_name":" 262 ","page_number":262},
  {"content":"\r\n\r\nلذا مسألهء تعلّق نهى به عبادت ، هيچ ارتباطى به مسألهء اجتماع امر و نهى ندارد .\r\nمسألهء اجتماع امر و نهى در جايى است كه امر و نهى فعلى داشته باشيم كه به دو عنوان تعلّق گرفته‌اند و بين اين دو عنوان ، نسبت عموم و خصوص من وجه وجود داشته باشد . امّا در مسألهء تعلّق نهى به عبادت ، چنين چيزهايى مطرح نيست ، بلكه فقط نهى مطرح است ولى چون متعلّق نهى جنبهء عبادى دارد بحث كرده‌اند كه آيا اگر مكلّف با نهى مخالفت كرده و اين عمل را انجام دهد علاوه بر مخالفت عمليه و استحقاق عقاب ، عمل عبادى او هم باطل است يا نه ؟ پس فرق بين اين دو مسئله روشن است و جايى براى يك چنين توهمى وجود ندارد .\r\n\r\nمقدّمهء سوّم : آيا مسألهء اجتماع امر و نهى ، مسأله‌اى اصولى است ؟\r\nمرحوم آخوند مىفرمايد : معيار مسألهء اصولى اين است كه نتيجهء آن مسئله بتواند به عنوان كبراى قياس استنباط احكام شرعى واقع شود . و اين معيار در مسألهء اجتماع امر و نهى وجود دارد ، زيرا ما وقتى از بحث پيرامون اين مسئله فارغ مىشويم نتيجهء اين مسئله به عنوان كبرى در قياس استنباط واقع مىشود . كسى كه قائل به امتناع اجتماع امر و نهى است معمولًا جانب نهى را ترجيح داده و حكم به بطلان صلاة در دار غصبى مىكند . امّا قائل به جواز اجتماع امر و نهى مىگويد : « صلاة در دار غصبى ، به عنوان صلاة ، متعلّق امر و به عنوان غصب ، متعلّق نهى قرار گرفته است و تعلّق امر و نهى به دو عنوانى كه متصادق بر شىء واحدند مانعى ندارد » . سپس در اينجا بحث ديگرى مطرح مىشود كه در صورت قائل شدن به جواز اجتماع امر و نهى آيا صلاة در دار غصبى صحيح است يا نه ؟\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمرحوم بروجردى با وجود اين كه قائل به جواز اجتماع امر و نهى بودند ، صلاة در دار غصبى را باطل مىدانستند . « 1 » و حضرت امام خمينى رحمه الله نيز تمايلى نسبت به اين مطلب نشان مىدادند . البته به نظر ما صلاة در دار غصبى - بنا بر قول به جواز اجتماع امر و نهى - محكوم به صحّت است و ما در بحث‌هاى آينده به تحقيق پيرامون آن خواهيم پرداخت . بنابراين ملاك مسألهء اصولى در مسألهء اجتماع امر و نهى وجود دارد و فقيه نتيجهء اين مسئله را در قياس استنباط قرار مىدهد و بر اساس آن به صحّت يا بطلان صلاة در دار غصبى فتوا مىدهد . مرحوم آخوند گويا مىخواهد بگويد : هم از نظر حكم تكليفى - يعنى نفس تعلّق امر و نهى - و هم از نظر حكم وضعى - يعنى صحت و بطلان - ملاك مسألهء اصوليه در اينجا وجود دارد . و همين مقدار كفايت مىكند كه ما مسألهء اجتماع امر و نهى را جزء مسائل علم اصول به حساب آوريم . سپس مىفرمايد : البته ما نمىخواهيم وجود ساير معيارها را از مسألهء « اجتماع امر و نهى » نفى كنيم ، بلكه در اين مسئله ، معيار فقهى بودن و معيار كلامى بودن نيز وجود دارد ، همان‌طور كه معيار دخول آن در مبادى تصديقيهء علم اصول و معيار دخول در مبادى احكاميهء علم اصول وجود دارد ولى وجود اين معيارها ضررى به اصولى بودن مسئله وارد نمىكند ، اين‌ها با يكديگر تضادّ ندارند كه نتوانيم آنها را جمع كنيم . « 2 » لكن\r\n\r\n\r\n","description":"","footnote":"\r\n( 1 ) - الحاشية على كفاية الاصول ، ج 1 ، ص 347 و 348 ، نهاية التقرير ، ج 1 ، ص 248 ، نهاية الاصول ، ج 1 ، ص 261 و 262\r\n( 2 ) - در بحث « تمايز علوم » گفتيم : معناى تمايز بين دو علم اين نيست كه اين دو علم نبايد در هيچ مسأله‌اى اتحاد داشته باشند . بلكه تمايز به اين معناست كه در اكثريت مسائل با هم فرق داشته باشند . و مانعى ندارد كه مسألهء واحدى - با حفظ موضوع و محمول - به عنوان مسئله براى دو علم يا بيشتر از دو علم باشد .\r\n","page_name":" 264 ","page_number":264},
  {"content":"\r\n\r\nبا توجه به اين كه معيار مسألهء اصولى در آن وجود دارد ما اين مسئله را به عنوان مسأله‌اى اصولى در علم اصول مورد بحث قرار مىدهيم . « 1 »\r\n\r\nبررسى كلام مرحوم آخوند :\r\nاشكال اوّل : مرحوم آخوند فرمودند : « معيار مسألهء فقهى در مسألهء اجتماع امر و نهى وجود دارد » . ما به مرحوم آخوند مىگوييم : آيا اين مسئله ، با حفظ همين عنوان مورد بحث در اصول ، عنوان مسألهء فقهى پيدا مىكند يا اين كه بايد عنوان آن تغيير پيدا كند ؟ روشن است كه اگر بخواهيم عنوان را تغيير دهيم ، كلام شما ( مرحوم آخوند ) دچار مشكل مىشود ، چون فرض اين است كه با حفظ عنوان محلّ نزاع بايد بحث شود كه مسئله اصولى است يا فقهى و در صورت تغيير عنوان ، بسيارى از مسائل اصوليه به مسألهء فقهى مبدّل خواهند شد . مثلًا در بحث مقدّمهء واجب اگر عنوان بحث اين باشد كه « آيا بين وجوب ذى المقدّمه و وجوب مقدّمه ، ملازمه‌اى وجود دارد يا نه ؟ » ، اين مسئله به عنوان مسأله‌اى اصولى مطرح خواهد بود ولى اگر عنوان را تغيير داده و بگوييم : « آيا مقدّمهء واجب ، واجب است يا نه ؟ » ، عنوان مسألهء فقهى پيدا خواهد كرد . مگر چه فرقى بين اين مسئله و مسألهء « نماز جمعه واجب است يا نه ؟ » وجود دارد ؟ بنابراين ما نبايد عنوان مسئله را تغيير دهيم ، زيرا تغيير عنوان مسئله ، موجب اختلاط مسائل علوم با يكديگر مىشود . در اين صورت مسألهء اجتماع امر و نهى چگونه مىتواند به عنوان مسأله‌اى فقهى مطرح باشد ؟ موضوع مسائل فقهى عبارت از فعل مكلّف است ، در حالى كه موضوع مسألهء اجتماع امر و نهى عبارت از « اجتماع امر و نهى » است . بله اگر مىگفتيم : « آيا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 236 و 237\r\n","page_name":" 265 ","page_number":265},
  {"content":"\r\n\r\nصلاة در دار غصبى واجب است يا حرام ؟ » شما مىتوانستيد آن را به عنوان مسأله‌اى فقهى به حساب آوريد . مسألهء « اجتماع امر و نهى جايز است يا نه ؟ » « 1 » همانند مسألهء ملازمهء بين وجوب ذى المقدّمه و وجوب مقدّمه است و خود مرحوم آخوند ، در بحث مقدّمهء واجب ، مسألهء ملازمه بين وجوب ذى المقدّمه و وجوب مقدّمه را خارج از مسألهء فقهى دانستند . پس چگونه در اينجا مىگويند : « ملاك مسألهء فقهى در مسألهء اجتماع امر و نهى وجود دارد ؟ » و ظاهر بيان ايشان هم اين است كه با حفظ عنوان مسئله چنين مطلبى را فرموده‌اند . در حالى كه با حفظ عنوان نمىتواند فقهى باشد و با تغيير عنوان هم لازم مىآيد مسأله‌اى مانند مقدّمهء واجب هم عنوان فقهى پيدا كند . اشكال دوّم : مرحوم آخوند فرمودند : « معيار مسألهء كلامى در مسألهء اجتماع امر و نهى وجود دارد » . با توجه به اين كه معيار مسألهء كلامى ، بحث از احوال مبدأ و معاد است ، ما به مرحوم آخوند مىگوييم : براى اين كه مسألهء اجتماع امر و نهى بخواهد مسأله‌اى كلامى باشد بايد : اوّلًا : عنوان بحث را تغيير دهيم ، زيرا مسألهء « آيا اجتماع امر و نهى در شىء واحد جايز است ؟ » نه موضوعش مربوط به مبدأ و معاد است و نه محمولش . و اگر بخواهيم آن را در ارتباط با مبدأ و معاد بدانيم بايد بگوييم : « آيا حكيم على الاطلاق مىتواند امر و نهى خود را متعلّق به دو عنوانى كند كه اين دو عنوان در شىء واحدى تصادق دارند ؟ ثانياً : تغيير عنوان هم به تنهايى كارساز نيست ، زيرا اساس مسألهء اجتماع امر و نهى ، مسأله‌اى عقلى است . « 2 » در مسائل عقليه اين خصوصيت وجود دارد كه موضوع\r\n\r\n\r\n","description":"","footnote":"\r\n( 1 ) - جواز در اينجا به معناى اباحه نيست بلكه به معناى امكان است .\r\n( 2 ) - مانند مسألهء مقدّمهء واجب كه بحث مىكرديم آيا بين وجوب ذى المقدّمه و وجوب مقدّمه ملازمهء عقلى وجود دارد ؟ قائل به وجوب غيرى مىگفت : « ملازمه وجود دارد » و منكر وجوب غيرى ، ملازمه را انكار مىكرد .\r\n","page_name":" 266 ","page_number":266},
  {"content":"\r\n\r\nآنها اختصاص به اوامر صادر از خداوند ندارد . مسائل عقليّه ، عموميت دارد ، لذا ما مىگفتيم : اگر مولايى به عبد خود بگويد : « اشتر اللّحم » ، عقل مىفهمد كه بين وجوب اشتراء لحم و وجوب دخول سوق - كه مقدّميت براى اشتراء لحم دارد - ملازمه وجود دارد . به‌همين‌جهت اگر از قائلين به امتناع اجتماع امر و نهى سؤال كنيم : آيا اين امتناع فقط در محدودهء اوامر و نواهى حكيم على الاطلاق است يا در مورد ساير عقلاء نيز جريان دارد ؟ پاسخ مىدهند : اختصاصى به حكيم على الاطلاق ندارد . به عبارت ديگر : نقطهء حساس بحث اجتماع امر و نهى ، عبارت از « نفس اجتماع امر و نهى » است و اين كه آيا امر و نهى از چه كسى صادر شده است ؟ مطرح نيست . در نتيجه اگر ما عنوان بحث را هم تغيير دهيم ، نمىتوانيم كلامى بودن مسئله را ثابت كنيم . بر خلاف فقهى بودن مسئله ، كه اگر عنوان محلّ بحث را تغيير مىداديم ، مسئله مىتوانست يك مسألهء فقهى باشد . اشكال سوّم : مرحوم آخوند فرمودند : « معيار دخول مسألهء اجتماع امر و نهى در مبادى تصديقيهء علم اصول وجود دارد » . مرحوم نائينى - كه از جملهء قائلين به اين قول است - در تفسير مبادى تصديقيه مىفرمايد : مبادى تصديقيه چيزى است كه به عنوان صغرى براى مسائل يك علم واقع شود و مسألهء اجتماع امر و نهى به عنوان صغراى مسألهء تعارض و تزاحم - كه از مسائل قطعى علم اصول است - مىباشد ، زيرا در باب اجتماع امر و نهى بحث مىشود كه آيا تعلّق امر به صلاة و تعلّق نهى به غصب ، موضوعى براى عنوان تعارض و تزاحم به وجود مىآورد يا نه ؟ قائلين به جواز اجتماع مىگويند : « خير ، امر به صلاة تعلّق مىگيرد و نهى به غصب ، و تصادق اين دو در يك چيز ، موضوعى براى تعارض يا تزاحم درست نمىكند » . اما قائلين به امتناع مىگويند : « تصادق اين دو عنوان در يك چيز ، موضوع براى تزاحم درست مىكند و صغراى تزاحم تحقّق پيدا مىكند ، پس بايد در مادهء اجتماع بين اين دو ، احكام متزاحمين را پياده كرد » .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nما ضمن اينكه تفسير مرحوم نائينى در ارتباط با مبادى تصديقيه را مىپذيريم - در مقابل تفسيرى كه مرحوم مشكينى در حاشيه بر كفايه مطرح كرده است « 1 » - ولى تطبيق آن بر ما نحن فيه مورد قبول نيست . زيرا لازمهء اين حرف اين است كه ما عنوان بحث را تغيير دهيم . ما در بحث اجتماع امر و نهى نمىخواهيم در ارتباط با وجود يا عدم وجود صغراى تعارض يا تزاحم بحث كنيم . بله اگر عنوان را تغيير داده و بگوييم : « آيا در مسألهء اجتماع امر و نهى ، تزاحم وجود دارد يا نه ؟ » در اين صورت ، مسألهء اجتماع امر و نهى مىتوانست به عنوان صغراى باب تزاحم باشد ولى روشن است كه ما بايد مسئله را با حفظ عنوانش بررسى كنيم نه با تغيير عنوان آن . اشكال چهارم : مرحوم آخوند فرمودند : « معيار دخول مسألهء اجتماع امر و نهى در مبادى احكاميهء علم اصول وجود دارد » . مبادى احكاميه عبارت از مسائلى است كه موضوع آن عبارت از احكام باشد ، يعنى در ارتباط با احكام صحبت كند . مثلًا اين مسئله كه « آيا بين احكام خمسه تضاد وجود دارد يا نه ؟ » از مبادى احكاميهء علم اصول است .\r\nهمچنين تقسيم احكام به دو قسم تكليفى و وضعى ، به عنوان مسألهء اصوليه نيست بلكه از مبادى احكاميهء علم اصول است . مبادى احكاميه عنوانى است كه بر خود محل نزاع تطبيق مىكند و براى تطبيق\r\n\r\n\r\n","description":"","footnote":"\r\n( 1 ) - ايشان فرموده است : با توجه به اين كه موضوع علم اصول عبارت از ادلّهء اربعه است و يكى از ادلّهء اربعه هم « عقل » مىباشد ، مبادى تصديقيه علم اصول اين است كه در موردى بحث كنيم كه آيا حكم عقل موجود است يا نه ؟ در اينجا هم بحث مىكنيم كه « آيا عقل ، حاكم به جواز اجتماع امر و نهى است يا حاكم به امتناع اجتماع ؟ » پس اين مسئله جزء مبادى تصديقيه علم اصول خواهد شد . رجوع شود به : كفاية الاصول با حاشيهء مرحوم مشكينى ، ج 1 ، ص 236 اين تفسير ايشان مورد قبول ما نيست ، زيرا لازمهء اين تفسير اين است كه تمام مباحث عقليه‌اى كه در علم اصول مورد بحث قرار مىگيرند ، جزء مبادى تصديقيه علم اصول باشند . مثلًا در بحث مقدّمهء واجب هم گفته مىشود : « آيا عقل ، حكم به ملازمه مىكند يا نه ؟ » پس چرا آنجا مسئله را جزء مبادى تصديقيه به حساب نمىآوريد ؟\r\n","page_name":" 268 ","page_number":268},
  {"content":"\r\n\r\nآن بر عنوان محلّ نزاع ، نيازى به تغيير عنوان مسألهء اجتماع امر و نهى نداريم ، زيرا ما در ما نحن فيه بحث مىكنيم كه « آيا اجتماع امر و نهى در واحد جايز است يا نه ؟ آيا تعلّق امر و نهى به عنوانين متصادقين بر واحد جايز است يا نه ؟ » و اين بحث از احكام امر و نهى است . آنچه معروض اجتماع و امتناع قرار مىگيرد ، خود امر و نهى است به اين معنا كه آيا ممكن است امر و نهى روى صلاة و غصب جمع شوند يا نه ؟ و اين عنوان ، جزء مبادى احكاميه است . مرحوم آخوند سپس مىفرمايد : در مسألهء اجتماع امر و نهى ، ملاك مسألهء اصوليه وجود دارد و آنچه در مسألهء اصوليه مهم است ، تطبيق ضابطهء مسألهء اصوليه برآن است و انطباق يا عدم انطباق عناوين ديگر ، دخالتى ندارد . در نتيجه مسألهء اجتماع امر و نهى يكى از مسائل مهمّ علم اصول است و عنوان استطراد در آن مطرح نيست .\r\n\r\nمقدّمهء چهارم آيا بحث اجتماع امر و نهى ، بحثى لفظى است ؟\r\nبحث در اين است كه آيا نزاع در مسألهء اجتماع امر و نهى اختصاص به جايى دارد كه پاى لفظ در ميان باشد و وجوب و حرمت از طريق لفظ - مثل هيئت افعل و هيئت لا تفعل - مطرح شده باشد ؟ يا اين كه اين مسئله ، اختصاصى به باب الفاظ ندارد و حتى اگر پاى لفظ هم در ميان نباشد و وجوب و حرمت از راه اجماع يا دليل عقل استفاده شود ، باز هم اين بحث جريان دارد ؟ پاسخ اين سؤال اين است كه نزاع در مسألهء اجتماع امر و نهى اختصاصى به الفاظ ندارد و همان‌طور كه در بحث سابق - مقدّمهء سوّم - مطرح كرديم اين مسئله - به يك تعبير - داخل در مبادى احكاميّهء علم اصول است . در مبادى احكاميه از مسائلى بحث\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمىشود كه در ارتباط با حكم است و چنين مباحثى اختصاص به باب الفاظ ندارد . مثلًا در مبادى احكاميه بحث مىكنيم كه آيا بين وجوب و حرمت ، تضاد تحقّق دارد يا نه ؟ و موضوع بحثِ تضاد ، خصوص وجوب و حرمتى نيست كه از راه لفظ استفاده شده باشد ، بلكه از هر طريقى ثابت شده باشند ، فرقى نمىكند . در اينجا هم مىخواهيم ببينيم اگر وجوب و حرمت بخواهد روى دو عنوان متصادق در واحد جمع شود ، آيا مستلزم اين است كه دو حكم متضاد در يك جا جمع شده باشند يا مستلزم چنين چيزى نيست ؟ روشن است كه اين بحث ، اختصاصى به هيئت افعل و هيئت لا تفعل ندارد . بلكه اگر وجوب و حرمت از راه اجماع يا دليل عقل هم ثابت شود ، همين نزاع جريان دارد . در اينجا ممكن است كسى بگويد : در اين مسئله قول سوّمى هم وجود دارد و آن اين است كه اجتماع امر و نهى ، از نظر عقل جايز است ولى از نظر عرف جايز نيست . آيا با توجه به اين كه پاى عرف در ميان است ، نمىتوان گفت : « اين نزاع ، ارتباط به عالم الفاظ دارد ، زيرا عرف با مسائل لفظى سر و كار دارد » ؟ در پاسخ مىگوييم : چنين چيزى نمىتواند مؤيّد لفظى بودن مسألهء ما نحن فيه باشد ، بلكه مبناى اين تفصيل اين است كه صلاة در دار غصبى - يعنى اين عمل خارجى بدون در نظر گرفتن لفظ - را با دو ديد مىتوان ملاحظه كرد : ديد عقلى و ديد عرفى . عقل - با توجه به دقّتى كه دارد - صلاة در دار غصبى را دو چيز مىبيند ، به‌همين‌جهت مانعى از اجتماع امر و نهى نمىبيند . ولى عرف ، آن را يك چيز مىبيند و معتقد است صلاة در دار غصبى با صلاة در غير دار غصبى - از نظر وحدت - فرقى نمىكند ، لذا چون واحد است ، امر و نهى نمىتواند در آن جمع شود . پس تفصيل مذكور نمىتواند نزاع را از مسألهء عقل و معنا به لفظ و عالم دلالت و اثبات بكشاند .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nمقدّمهء پنجم آيا محلّ نزاع اختصاص به وجوب و حرمت نفسى و تعيينى و عينى دارد يا شامل وجوب و حرمت غيرى ، تخييرى و كفائى هم مىشود ؟\r\nهمان‌طور كه واجبات به نفسى و غيرى ، تعيينى و تخييرى ، عينى و كفائى تقسيم مىشوند ، در محرمات نيز چنين تقسيماتى جريان دارد . حرمت غيرى - از نظر تصوير - مانند وجوب غيرى است . همان‌طور كه وجوب غيرى ، وجوب مقدّمى است ، حرمت غيرى هم حرمت مقدّمى است . ولى دايرهء حرمت غيرى محدود است ، زيرا در واجب غيرى تا وقتى واجب تحقق پيدا نكند ، ذى المقدّمه نمىتواند تحقّق پيدا كند ، امّا در حرمت غيرى ممكن است ده مقدّمه هم تحقق پيدا كند ولى مكلّف هنگام ايجاد ذى المقدّمه - يعنى حرام نفسى - پشيمان شده و ترك ذى المقدّمه را اراده كند . حرمت تخييرى ، مثل اين كه مولا به عبد خود بگويد : « يا بايد با زيد مجالست نكنى يا با عَمرو » . فرق بين حرمت تخييرى با واجب تخييرى اين است كه مخالفت در واجب تخييرى ، با ترك هر دو عِدل حاصل مىشود و اگر يك عِدل را اتيان كرده و عدل ديگر را ترك كرد ، موافقت حاصل شده است . امّا در حرمت تخييرى اگر يكى از دو مجالست را ترك كرد ، موافقت حاصل شده است و مخالفتْ متوقف بر اين است كه هر دو مجالست را اختيار كند . حرمت كفائى هم قابل تصور است ، به اين كيفيت كه اگر نهى را به معناى « طلب ترك » بدانيم - همان‌طور كه مشهور و مرحوم آخوند عقيده داشتند - معناى نهى اين مىشود كه بايد « طبيعتِ منهى عنها » را ترك كرد ، حتى اگر اين ترك از ناحيهء يكى از مكلّفين باشد . در اين صورت « ترك طبيعت منهى عنها » عنوان « كفائى » پيدا مىكند . و\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاگر اين ترك از ناحيهء يكى از مكلّفين حاصل شود ، هدف مولا حاصل شده است و لازم نيست از ناحيهء همهء مكلّفين باشد ، هرچند ترك از ناحيهء همه بهتر است . در اين صورت ، مخالفت با حرمت كفائى به اين است كه همهء مكلّفين اقدام به انجام طبيعت منهى عنها بنمايند . همان‌طور كه مخالفت در واجب كفائى به اين بود كه همهء مكلّفين آن را ترك كنند . بنابراين تصوير حرام كفائى ممكن است . امّا ظاهراً مثالى شرعى براى حرمت كفائى وجود ندارد . « 1 » ولى در اينجا بنا برفرض پيدا شدن مثال شرعى مىخواهيم بحث كنيم . بحث در اين است كه آيا نزاع در مسألهء اجتماع امر و نهى ، محدود به جايى است كه هريك از وجوب و حرمت آن تعيينى و نفسى و عينى باشد و وجوب و حرمت تخييرى ، غيرى و كفائى خارج از محدودهء نزاع است يا اين كه نزاع عموميت داشته و همهء اين موارد را شامل مىشود ؟ پاسخ اين است كه نزاع مذكور عموميت داشته و همهء اين موارد را شامل مىشود . بيان مطلب : نزاع فوق ، يك نزاع عامّ است ، زيرا فرق‌هايى كه بين واجب نفسى و واجب غيرى مطرح شده است ، هيچ‌گونه نقشى در محلّ نزاع ندارد . اين كه واجب غيرى ، مطلوب بالذات مولا نيست و مخالفت با آن موجب استحقاق عقوبت نيست ولى واجب نفسى مطلوب بالذات مولاست و مخالفت با آن موجب استحقاق عقوبت است ، نقشى در\r\n\r\n\r\n","description":"","footnote":"\r\n( 1 ) - مرحوم مشكينى در حاشيهء كفايه مثالى فرضى براى حرام كفائى مطرح كرده است ، به اين صورت كه اگر ما يك واجب كفائى داشته باشيم كه آن واجب كفائى داراى يك ضدّ خاصّ باشد - نه بيشتر از آن - و ما قائل شويم به اين كه « امر به شىء مقتضى نهى از ضدّ خاصّ است » در اين صورت نهى متعلّق به آن ضدّ ، به صورت حرام كفائى مطرح خواهد بود . رجوع شود به : كفاية الاصول با حاشيهء مرحوم مشكينى ، ج 1 ، ص 238 ولى اين مثال مبنايى است و اكثر محقّقين اين معنا را قبول ندارند كه « امر به شىء مقتضى نهى از ضدّ خاصّ باشد » .\r\n","page_name":" 272 ","page_number":272},
  {"content":"\r\n\r\nمحلّ نزاع اجتماع امر و نهى ندارد . همان‌طور كه شىء واحد - با عنوان واحد - نمىتواند هم وجوب غيرى و هم حرمت غيرى داشته باشد ، در اينجا هم بحث مىشود كه آيا وجوب غيرى و حرمت غيرى مىتوانند به دو عنوانى تعلّق بگيرند كه تصادق در واحد دارند ؟ مسألهء وجوب تخييرى و حرمت تخييرى هم همين‌طور است . مثلًا اگر مولا در جانب وجوب بگويد : « يا نماز واجب است و يا روزه » و در جانب حرمت هم بگويد :\r\n« يا تصرف در اين دار حرام است و يا مجالست با اغيار » در اين صورت اگر مكلّف بين اين‌ها جمع كرد ، مثل اين كه در ناحيهء وجوب تخييرى يكى از دو عِدل را اختيار كرده و با هر دو عِدل حرمت تخييرى جمع كند ، مثلًا نماز خود را به همراه مجالست با اغيار ، در آن دار انجام دهد ، بحث مىشود كه آيا دو حكم - وجوب تخييرى و حرمت تخييرى - در اينجا جمع شده‌اند - يعنى نماز در اين خانه همراه با مجالست اغيار دو حكم دارد ؟ - يا اين كه اجتماع حكمين در اينجا امتناع دارد ؟ در باب وجوب كفائى و حرمت كفائى نيز ملاك جريان دارد . مثلًا اگر فرض كنيم نهى به طبيعت غصب تعلّق گرفته و غصب به عنوان حرام كفائى مطرح باشد « 1 » و كسى نماز ميّت را - كه واجب كفائى است - در مكان غصبى بخواند آيا در اينجا اجتماع حكمين تحقّق پيدا كرده است ؟ در نتيجه نفسى و تعيينى و عينى بودن واجب هيچ‌گونه دخالتى در محلّ بحث ندارد . ملاك در مسألهء اجتماع امر و نهى عبارت از وجوب و حرمت است . و حتى به نظر ما وجوب و حرمت هم خصوصيتى ندارد و اين مسئله در مورد استحباب و كراهت هم مطرح است ولى ما وجوب و حرمت را در مقابل استحباب و كراهت مطرح نمىكنيم .\r\n\r\n\r\n","description":"","footnote":"\r\n( 1 ) - به اين معنا كه غرض شارع اين باشد كه طبيعت غصب تحقّق پيدا نكند ، هرچند اين عدم تحقق از ناحيهء يكى از مكلّفين باشد .\r\n","page_name":" 273 ","page_number":273},
  {"content":"\r\n\r\nوجوب و حرمت به عنوان دو حكمى هستند كه در شىء واحد - به عنوان واحد - جمع نمىشوند . و در اينجا مىخواهيم ببينيم آيا وجوب و حرمت مىتوانند در دو عنوانى كه متصادق در واحدند اجتماع پيدا كنند ؟ به عبارت ديگر : ما در اينجا سه فرض داريم : 1 - اجتماع امر و نهى بر شىء واحد - به عنوان واحد - ممتنع است . 2 - تعلّق امر و نهى به دو عنوانى كه هيچ‌گونه تصادقى با يكديگر ندارند ، جايز است . 3 - تعلّق امر و نهى به دو عنوانى كه متصادق در واحدند ، مورد بحث ماست كه آيا ملحق به كدام يك از دو قسم قبلى است . آيا تعدّد عنوان مىتواند مشكل استحاله را از ميان بردارد يا اين كه تعدّد عنوان ، چون همراه با تصادق است ، همانند عنوان واحد و ممتنع است .\r\n\r\nمقدّمهء ششم آيا اخذ قيد « مندوحه » در محلّ نزاع لازم است ؟\r\nبعضى از اصوليين ، در محلّ نزاع قيد « مندوحه » را اضافه كرده‌اند . مراد اينان از اضافه كردن قيد فوق اين است كه نزاع در جواز يا عدم جواز اجتماع امر و نهى - به‌گونه‌اى كه بعضى بتوانند قائل به جواز شوند و بعضى قائل به امتناع - در جايى امكان دارد كه مكلّف در ارتباط با موافقت امر ، راه تخلّصى داشته باشد يعنى مكلّف بتواند مأمور به به اين امر را هم در ضمن فرد حرام اتيان كند و هم در ضمن فرد غير حرام . مثلًا نزاع اجتماع امر و نهى در مورد صلاة در دار غصبى ، وقتى جريان پيدا مىكند كه مكلّف بتواند صلاة را در غير دار غصبى هم اتيان كند ولى با انتخاب نادرست خودش نماز را در دار غصبى انجام دهد . اينجا محلّ بحث است كه آيا صلاة در دار غصبى مىتواند داراى دو حكم باشد ؟ قائل به جواز اجتماع مىگويد : « مانعى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nندارد » و قائل به امتناع مىگويد : « ممتنع است » . اما در جايى كه مكلّف مندوحه نداشته باشد و چاره‌اى جز انجام مأمور به در ضمن فرد حرام ندارد ، از محلّ نزاع اجتماع امر و نهى خارج است ، زيرا در اينجا تكليف به محال تحقّق پيدا مىكند و قائل به جواز اجتماع امر و نهى نمىتواند تكليف به محال را جايز بداند . امر كردن به طبيعتى كه تنها مىتواند در ضمن فرد حرام تحقّق پيدا كند ، مانند اين است كه طبيعتى را هم مأمور به و هم منهى عنه قرار دهند و اين تكليف به محال است يعنى مكلّف ، قادر بر امتثال اين دو تكليف نيست . چگونه مىتواند از يك طرف انزجار از منهى عنه پيدا كند و از طرف ديگر مأمور به را در ضمن همان فرد منهى عنه بياورد ؟ در نتيجه بايد محلّ بحث در جايى باشد كه قائل به جواز اجتماع امر و نهى بتواند وجود امر و نهى را تثبيت كند و آن جايى است كه مندوحه در كار باشد . و اين كه بزرگان از اصوليين چنين قيدى را در تعابير خودشان مطرح نكرده‌اند ، به جهت وضوح آن بوده نه بدان جهت كه مدخليّت قيد مذكور در محلّ نزاع را قبول نداشته باشند . « 1 »\r\n\r\nاشكال مرحوم آخوند بر قائلين به اعتبار قيد مندوحه\r\nمرحوم آخوند در پاسخ قائلين به اعتبار قيد مندوحه مىفرمايد : وجود و عدم وجود قيد مندوحه ، در جهتى كه ما در اجتماع امر و نهى از آن بحث مىكنيم هيچ نقشى ندارد . جهت مورد بحث ما اين است كه كلمهء جواز - كه در محل نزاع مطرح شده - به معناى امكان است نه به معناى جواز شرعى . و اصولًا مسألهء مورد بحث ما مسأله‌اى عقلى است . در اين مسئله كلمهء جواز ( / امكان ) به نفس اجتماع امر و نهى اضافه شده است . يعنى قائل به جواز اجتماع مىگويد : « نفس اجتماع امر و نهى ، ممكن است » ولى قائل به استحاله مىگويد : « نفس اجتماع امر و نهى ، ممتنع است » پس آنچه محل نزاع است مربوط به خود اجتماع امر و نهى است . و همان‌طور كه در مقدّمهء پنجم گفتيم : در\r\n\r\n\r\n","description":"","footnote":"\r\n( 1 ) - الفصول الغرويّة في الاصول الفقهيّة ، ص 124\r\n","page_name":" 275 ","page_number":275},
  {"content":"\r\n\r\nاينجا سه صورت وجود دارد : صورت اوّل : امر و نهى به شىء واحد - به عنوان واحد - تعلق بگيرند ، مثل : صلِّ و لا تصلِّ . اين مورد داراى استحاله است ولى آيا دليل استحالهء آن چيست ؟ كسانى - مانند مرحوم آخوند - كه قائل به تضادّ بين امر و نهى مىباشند ، استحالهء مذكور را به جهت همين تضادّ مىدانند و مسألهء تضادّ ربطى به امكان و عدم امكان متعلّق ندارد و امتناع اجتماع بر خود امر و نهى عارض مىشود . همان‌طور كه تضاد بين سواد و بياض مستلزم اين است كه يك جسم نتواند در آنِ واحد هم معروض سواد و هم معروض بياض واقع شود . اگر ما قائل به وجود تضادّ بين امر و نهى شديم ، امتناع اجتماع « صلّ » و « لا تصلِّ » ربطى به مكلّف - و عدم قدرت او بر اين كه هم نماز بخواند و هم نماز نخواند - نخواهد داشت بلكه اين امتناع مربوط به اين است كه صلاة ، شىء واحد و داراى عنوان واحد است و بين امر و نهى تضاد وجود دارد و اجتماع ضدّين امكان ندارد . اما كسانى - مانند ما - كه تضادّ بين امر و نهى را قبول ندارند ، « 1 » استحالهء اجتماع امر و نهى را به جهت تضادى كه در مراحل قبل از تعلّق امر و نهى - نسبت به شخص واحد - وجود دارد مىدانند . و الّا نسبت به دو شخص مانعى ندارد . مثلًا اگر مولايى به عبد خودش بگويد : « طبيعت شرب خمر براى تو حلال است » و مولاى ديگر هم به عبد خودش بگويد : « طبيعت شرب خمر براى تو حرام است » مانعى ندارد . در حالى كه اگر مسألهء تضاد در كار بود « طبيعت شرب خمر » در آنِ واحد - نه تنها از ناحيهء يك نفر بلكه از ناحيهء دو نفر هم - نمىتوانست متعلّق امر و نهى قرار گيرد . همان‌طور كه جسم واحد - نه تنها از ناحيهء يك نفر بلكه از ناحيهء دو نفر هم - نمىتواند در آنِ واحد معروض سواد و بياض واقع شود . اين كه در باب اوامر و نواهى ملاحظه مىشود طبيعت واحد ، بدون هيچ قيد و شرطى مىتواند از ناحيهء يك مولاى عرفى ، مأمور به و از ناحيهء\r\n\r\n\r\n","description":"","footnote":"\r\n( 1 ) - مسألهء تضادّ بين احكام در همين بحث اجتماع امر و نهى مورد بررسى قرار مىگيرد .\r\n","page_name":" 276 ","page_number":276},
  {"content":"\r\n\r\nمولاى عرفى ديگر ، منهى عنه واقع شود - به‌گونه‌اى كه طبيعت واحد ، در آنِ واحد ، هم مأمور به و هم منهى عنه باشد - دليل روشنى بر عدم وجود تضاد بين امر و نهى است . در نتيجه در مانند صلِّ و لا تصلِّ ، عدم امكان اجتماع در رابطه با نفس دو حكم است و ربطى به متعلّق و عدم قدرت برآن ندارد . صورت دوّم : امر و نهى به دو عنوانى تعلّق بگيرند كه هيچ‌گونه تصادقى با يكديگر ندارند ، مثل صلاة و شرب خمر كه هيچ‌گونه اتحادى بين آن دو تحقّق پيدا نمىكند . « 1 » در چنين صورتى اجتماع امر و نهى مانعى ندارد و اين امكان در ارتباط با نفس حكمين مطرح مىشود . صورت سوّم : امر و نهى به دو عنوانى كه متصادق در واحدند تعلّق گرفته باشد ، مثل صلاة در دار غصبى . اين صورت به عنوان برزخ بين دو صورت قبلى است و محلّ بحث ما مىباشد . در اينجا ما به متعلّق امر و نهى كارى نداريم بلكه به نفس اجتماع حكمين كار داريم . مىخواهيم ببينيم آيا تعلق امر و نهى به دو عنوانى كه متصادق در واحدند جايز است يا نه ؟ به‌همين‌جهت - كه بحث در ارتباط با حكمين است - ما در مقدّمهء سوّم گفتيم : « مسألهء اجتماع امر و نهى ، مىتواند جزء مبادى احكاميهء علم اصول هم باشد ، زيرا مبادى احكاميه علم اصول عبارت از مسائلى است كه در ارتباط با خصوصيات حكم بحث مىكند . مثل اين كه آيا بين احكام تضادّ وجود دارد يا نه ؟ آيا حكم بر چند قسم است ؟ در اينجا هم مىخواهيم ببينيم آيا دو حكم مىتواند روى دو عنوان متصادق در واحد اجتماع پيدا كند ؟ » « 2 » روى اين مبنا روشن است كه نزاع ما در\r\n\r\n\r\n","description":"","footnote":"\r\n( 1 ) - حتى اگر فرض كنيم كسى خداى نكرده در صلاة مرتكب شرب خمر شود ، اتحادى بين صلاة و شرب خمر تحقق پيدا نمىكند ، زيرا شرب خمر عمل دهانى است و نماز مربوط به ساير جوارح و به ذكر زبانى است . مثل نظر به اجنبيّه در حال صلاة كه خارج از مسألهء اجتماع امر و نهى است .\r\n( 2 ) - البته ما گفتيم : در عين اين كه اين مسئله مىتواند جزء مبادى احكاميهء علم اصول باشد ، با توجه به اين كه ملاك مسألهء اصوليه در آن وجود دارد ، ما آن را جزء مسائل علم اصول مىشناسيم و دليلى نداريم كه اگر مسأله‌اى جزء مسائل يك علم شد ، نتواند جزء مبادى احكاميهء آن علم هم باشد .\r\n","page_name":" 277 ","page_number":277},
  {"content":"\r\n\r\nمسألهء اجتماع امر و نهى در محدودهء نفس دو حكم است و مىخواهيم بدانيم آيا اجتماع حكمين جايز است يا نه ؟ و كارى به تعلّق آن دو حكم - و استحالهء آن به جهت عدم مندوحه - نداريم . اين خودش بحثى جداگانه است كه بين اشاعره و ديگران واقع شده است . اشاعره با توجه به اين كه مسألهء حسن و قبح عقلى را نمىپذيرند ، مىگويند :\r\n« مانعى ندارد كه مولا با وجود اين كه حكيم على الاطلاق است ، تكليف به غير مقدور بنمايد . و ما اصل مسألهء حسن و قبح عقلى را نمىپذيريم تا شما بخواهيد چنين چيزى را قبيح بدانيد » . قائلين به حسن و قبح عقلى - در مقابل اشاعره - مىگويند : « تكليف به غير مقدور ، علاوه بر اين كه تكليف به محال است ، به جهت قبيح بودنش نيز داراى استحاله است ، زيرا از جانب حكيم على الاطلاق نمىتواند امر قبيحى صادر شود » . پس اين كه آيا تكليف به غير مقدور ، محال است يا نه ؟ بحث ديگرى است و مسألهء اجتماع امر و نهى ، ارتباطى به آن ندارد . پس اشاعره هم مىتوانند در مسألهء اجتماع امر و نهى شركت كنند و يكى از طرفين را بپذيرند ، زيرا امتناع اجتماع امر و نهى ، مبتنى بر مسألهء قبح نيست . و اشاعره ممكن است به جهت تضادّ و امثال آن قائل به استحالهء اجتماع شود و يا اصلًا استحاله را نپذيرفته و قائل به جواز شود . ممكن است كسى بگويد : ما كه حرف اشاعره را قبول نداريم ، پس كارى به آنها نداريم و غير اشاعره را ملاك قرار مىدهيم . غير اشاعره مىگويند : « نفس تكليف به محال ، داراى استحاله است ، اگرچه اين استحاله - از ناحيهء محال بودن متعلّق - به تكليف سرايت كند » . بنابراين مىتوان بنا بر مبناى غير اشاعره قيد مندوحه را معتبر دانست . در پاسخ مىگوييم : درست است كه غير اشاعره - بنا بر اعتقاد به حسن و قبح - نفس تكليف به محال را محال مىدانند ولى محال بودن در ما نحن فيه غير از\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nآن جهتى است كه در آن مسئله مطرح است . محال بودن تكليف در آن مسئله از ناحيهء مكلّف به است . اما در مسألهء اجتماع امر و نهى ، قائلين به استحاله از راه محال بودن مكلّف به وارد نمىشوند بلكه تضاد و امثال آن را مطرح مىكنند و اين هيچ ربطى به حسن و قبح و قدرت و عدم قدرت ندارد . به عبارت ديگر : در آنجا محال بودن ، صفت براى مكلّف به و در اينجا صفت براى تكليف است . و همين مقدار در جواب قائلين به اعتبار قيد مندوحه كافى است .\r\n\r\nنتيجهء بحث\r\nاز آنچه گفته شد معلوم گرديد كه در بحث اجتماع امر و نهى ، نه تنها قيد مندوحه معتبر نيست بلكه اعتبار قيد مندوحه موجب خلط در محل نزاع خواهد شد . زيرا محل نزاع در ارتباط با نفس حكمين است و كارى به متعلّق ندارد و آوردن قيد مندوحه معنايش اين است كه محلّ نزاع با متعلّق مخلوط شده و نزاع از مسير اصلى خودش منحرف شود .\r\n\r\nمقدّمهء هفتم ارتباط مسألهء « اجتماع امر و نهى » با مسألهء « تعلق اوامر و نواهى به طبايع يا افراد »\r\nمرحوم آخوند مىفرمايد : در زمينهء ارتباط بين اين دو مسئله دو توهّم پيش آمده است : 1 - مسألهء اجتماع « امر و نهى » از ثمرات مسألهء « تعلّق اوامر و نواهى به طبايع يا افراد » قرار داده شود . به اين كيفيت كه بگوييم : « قائلين به جواز اجتماع امر و نهى كسانى هستند كه اوامر و نواهى را متعلّق به طبايع مىدانند و قائلين به امتناع اجتماع\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nامر و نهى كسانى هستند كه اوامر و نواهى را متعلّق به افراد مىدانند » . بنابراين ، مسألهء اجتماع امر و نهى داراى اصالت نيست بلكه از ثمرات و نتايج مسألهء « تعلّق اوامر و نواهى به طبايع يا افراد » است . 2 - مسألهء اجتماع « امر و نهى » مبتنى بر اين است كه ما در مسألهء « تعلّق اوامر و نواهى به طبايع يا افراد » قائل به تعلّق اوامر و نواهى به طبايع شويم و اگر در آن مسئله قائل شديم كه اوامر و نواهى به افراد تعلّق مىگيرند ، در اينجا نمىتوانيم در ارتباط با جواز يا امتناع اجتماع امر و نهى بحث كنيم . زيرا در اين صورت ، ترديدى در امتناع اجتماع امر و نهى وجود نخواهد داشت . مرحوم آخوند مىفرمايد : هر دو توهّم مذكور باطل است و مسألهء اجتماع امر و نهى داراى استقلال بوده و هم قائلين به « تعلّق اوامر و نواهى به طبايع » و هم قائلين به « تعلّق اوامر و نواهى به افراد » مىتوانند در اين بحث شركت كرده و قائل به جواز اجتماع امر و نهى يا امتناع اجتماع امر و نهى باشند . « 1 » بررسى كلام مرحوم آخوند : ما ابتدا بايد ملاحظه كنيم كه آيا كسانى كه در آن مسئله « فرد » را در مقابل « طبيعت » قرار داده و گفته‌اند : « احكام به افراد تعلّق مىگيرد نه به طبيعت » مقصودشان از « فرد » چيست ؟ سه احتمال وجود دارد : احتمال اوّل : مراد از فرد ، طبيعت موجود در خارج باشد . و طبيعت موجود در خارج ، داراى عوارض فرديه و عوارض مشخّصه است . بنابراين كسانى كه اوامر و نواهى را متعلّق به طبيعت مىدانند ، فقط طبيعت را در نظر دارند ولى كسانى كه اوامر و نواهى را متعلّق به افراد مىدانند ، قيد وجود در خارج را هم به دنبال طبيعت مىآورند . روشن است كه اگر قائلين به « تعلّق اوامر و نواهى به افراد » چنين معنايى را از فرد اراده كرده باشند ، مسألهء « اجتماع امر و نهى » نمىتواند مبتنى برآن مسئله باشد ، زيرا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 239 - 241\r\n","page_name":" 280 ","page_number":280},
  {"content":"\r\n\r\nاگر علاوه بر طبيعت ، پاى وجود هم به متعلّق اوامر و نواهى كشيده شود ، هريك از امر و نهى - به تنهايى و با قطع نظر از اجتماع - محال مىشوند و ديگر نوبت به اجتماع امر و نهى نمىرسد . دليل استحاله اين است كه در اين صورت بايد متعلَّق در رتبهء مقدّم بر امر باشد . بنا بر اين مبنا تا وقتى كه صلاة در خارج تحقق پيدا نكرده است ، امرى وجود ندارد و وقتى هم كه صلاة وجود پيدا كرد ، ديگر تعلّق امر به آن معنايى ندارد . و به تعبير علمى : وجود در خارج ، ظرف سقوط تكليف است نه ظرف ثبوت آن . وقتى صلاة در خارج تحقق پيدا كرد ، معراجيّت و قربانيّت تحقق پيدا كرده و غرض مولا حاصل شده است و زمينه‌اى براى امر وجود نخواهد داشت . در باب نواهى هم همين‌طور است . شرب خمر موجود در خارج ، نمىتواند متعلّق نهى واقع شود ، زيرا در اين صورت لازم مىآيد كه مولا از ما خواسته باشد كه شرب خمر موجود در خارج را در همين زمانى كه وجود پيدا كرده ، ترك كنيم و چنين چيزى محال است . اگر شرب خمر در خارجْ وجود پيدا كرد ديگر امكان ندارد كارى كنيم كه همين شرب خمر در خارج وجود نداشته باشد . و به عبارت ديگر : نهى از شرب خمر موجود در خارج بدان معناست كه همين شرب خمر بايد ترك شود و ترك اين شرب خمر از اختيار همه بيرون است . در نتيجه قائلين به تعلّق اوامر و نواهى به افراد نمىتوانند چنين معنايى را از فرد اراده كرده باشند . احتمال دوّم : مراد از فرد در آن مسئله ، عنوان كلّى « فردى از طبيعت » باشد . كه لازم نيست اين فرد الآن در خارج وجود داشته باشد . افراد طبيعت انسان ، در دو عنوان با هم مشتركند : يكى عنوان انسانيت ، كه جنس و فصل آنهاست و عنوان ديگر اين است كه هريك از اين افراد به عنوان « فردى از طبيعت انسان » مىباشند . همان‌طور كه در ارتباط با عنوان اوّل ، قضيّهء « زيد إنسان » را تشكيل مىدهيم ، در ارتباط با عنوان دوّم هم قضيّهء « زيد فرد من أفراد الإنسان » را تشكيل مىدهيم . ممكن است كسى بگويد : اين دو عنوان با هم فرق دارند ، زيرا در مورد فرد مىگوييم : « زيد فرد » و « عَمرو فرد آخر » و « بكر فرد ثالث » .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدر پاسخ مىگوييم : در مورد عنوان انسان هم همين‌طور است . ما وقتى مىگوييم : « زيد إنسان » و به دنبال آن مىگوييم : « عَمرو إنسان آخر » . زيد و عَمرو همان‌طور كه دو فرد از افراد انسان هستند ، دو انسان نيز مىباشند . اگر قائل به « تعلّق اوامر و نواهى به افراد » چنين معنايى را از فرد اراده كرده باشد ، مسألهء اجتماع امر و نهى به هيچ عنوان مبتنى برآن مسئله نخواهد بود . يعنى هم قائلين به « تعلّق اوامر و نواهى به طبيعت » و هم قائلين به « تعلّق اوامر و نواهى به افراد » - به اين معنا كه در احتمال دوّم مطرح است - مىتوانند در بحث اجتماع امر و نهى شركت كرده و قائل به جواز اجتماع امر و نهى يا امتناع آن بشوند . در نتيجه بنا بر احتمال دوّم ، هيچ‌يك از دو توهّم مطرح شده را نمىتوان پذيرفت و مسألهء اجتماع امر و نهى مسأله‌اى مستقل بوده و ربطى به مسألهء تعلّق اوامر و نواهى به طبايع يا افراد ندارد . ولى بعيد به نظر مىرسد كه مقصود از « فرد » يك چنين معنايى باشد ، زيرا وقتى قرار باشد عنوان كلّى « فردى از افراد صلاة » مطرح باشد ، چرا خود طبيعت صلاة مطرح نشود ؟ چرا وجوب نتواند به خود طبيعت تعلّق بگيرد ؟ اگر كلّى بودن طبيعت مانع باشد ، « فردى از افراد صلاة » هم كلى است و مانع نسبت به آن‌هم بايد وجود داشته باشد . احتمال سوّم : فردِ يك طبيعت ، داراى سه خصوصيت است : 1 - ماهيت ، يعنى جنس و فصل . 2 - وجود آن ماهيت در خارج . 3 - عوارض مشخّصهء فرديّه ، مثل اين كه پدر و مادر او چه كسى هستند ؟ در چه زمان و مكانى متولد شده است و قيافه و رنگ پوست او چگونه است ؟ افراد انسان در خصوصيت انسانيت و خصوصيت وجود انسان مشتركند و آنچه باعث تمييز آنها از يكديگر مىشود به‌گونه‌اى كه بين آنها مباينت حاصل شود ، همان خصوصيات فرديّه‌اى است كه هريك از افراد براى خودشان دارند . اين كه ما\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنمىتوانيم قضيهء حمليه‌اى به عنوان « زيدٌ بكرٌ » تشكيل دهيم ، بدان جهت است كه زيد و بكر در خصوصيات فرديّه مغايرت دارند و الّا در ماهيت انسان و وجود ماهيت انسان با هم مشتركند . مرحوم آخوند در بحث « تعلّق احكام به طبايع يا افراد » بر اين معنا تكيه داشتند كه قائلين به « تعلّق احكام به افراد » مىخواهند بگويند : « خصوصيات فرديّه هم داخل در دايرهء امر و نهى است . يعنى صلاة با تمام خصوصياتش - مثل زمان و مكان آن - به عنوان مأمور به و شرب خمر با تمام خصوصياتش - مثل زمان و مكان و ظرف و . . . - به عنوان منهى عنه است » . « 1 » اگر كسى در آن مسئله ، فرد را اين‌گونه معنا كند ، بايد ملتزم شود كه مسألهء اجتماع امر و نهى تابع مسألهء « تعلّق امر و نهى به طبايع يا افراد » است . يعنى كسى كه در آن مسئله قائل به « تعلّق امر و نهى به طبيعت » است ، در مسألهء « اجتماع امر و نهى » قائل به جواز اجتماع مىشود و كسى كه در آن مسئله قائل به « تعلّق امر و نهى به فرد » مىشود ، در مسألهء « اجتماع امر و نهى » چاره‌اى جز قول به امتناع ندارد . بيان مطلب : قائل به « تعلّق امر و نهى به طبيعت » مىگويد : « امر و نهى از نفس طبيعت به عوارض و خصوصيات فرديّه تجاوز نمىكند » . در اين صورت اتحاد صلاة و غصب در مرحلهء خارج و مقام امتثال و مخالفت ، ربطى به مرحلهء امر و نهى نخواهد داشت . مرحلهء امر و نهى ، قبل از مرحلهء خارج و قبل از موافقت و مخالفت مطرح است .\r\nبه طور كلّى موافقت امر و مخالفت نهى - حتى در غير عبادات - در مرحلهء متأخر از امر و نهى قرار دارد . بنابراين مجرّد اتحاد صلاة و غصب در مرحله‌اى بعد از امر و نهى ، ضربه‌اى به\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 221 - 224 البته ما در همان بحث بر مرحوم آخوند اشكال كرديم كه اگر قرار باشد وجود در مأمور به و منهى عنه دخالت داشته باشد ، خود امر و نهى به تنهايى هم نمىتوانند تحقّق پيدا كنند و در اين صورت ، نوبت به مسألهء اجتماع امر و نهى نخواهد رسيد .\r\n","page_name":" 283 ","page_number":283},
  {"content":"\r\n\r\nمرحلهء امر و نهى - كه قبل از مرحلهء اتّحاد است - وارد نخواهد كرد . امّا قائل به « تعلّق امر و نهى به افراد » - به آن معنايى كه مرحوم آخوند براى فرد مطرح كردند - مىگويد : « امرى كه به صلاة تعلّق گرفته ، خصوصيات و عوارض فرديّهء صلاة را نيز در بر مىگيرد و يكى از آن عوارض فرديّه ، عبارت از اتحاد صلاة با غصب - در بعضى اوقات - است . همچنين نهى متعلّق به غصب ، خصوصيات فرديّهء غصب را نيز در بر مىگيرد و يكى از آن خصوصيات فرديّه ، عبارت از اتحاد غصب با صلاة - در بعضى اوقات - است » . در اين صورت ، امر به صلاة و نهى از غصب ، مانند اين است كه مولا از اوّل بگويد : « صلّ في المكان المغصوب و لا تغصب في حال الصلاة » و چنين چيزى ممتنع است . در نتيجه كسى كه قائل به « تعلّق امر و نهى به افراد است » است ، در مسألهء « اجتماع امر و نهى » بايد قائل به امتناع شود . بنابراين ، اصرارى كه مرحوم آخوند بر قطع ارتباط بين مسألهء « اجتماع امر و نهى » و مسألهء « تعلّق امر و نهى با طبايع يا افراد » دارند ، قابل قبول نيست و مسألهء « اجتماع امر و نهى » مبتنى بر مسألهء « تعلّق امر و نهى به طبايع يا افراد » است .\r\nمخصوصاً كه مرحوم آخوند در مقدّمهء دوّم بحث « اجتماع امر و نهى » وقتى در مقام بيان فرق بين مسألهء « اجتماع امر و نهى » و مسألهء « نهى متعلّق به عبادت » برآمدند فرمودند : « آنچه در مسألهء « اجتماع امر و نهى » مورد بحث است ، مسألهء سرايت است .\r\nيعنى مىخواهيم ببينيم آيا امر ، از طبيعت صلاة سرايت به خصوصيات فرديّهء آن - مثل صلاة متحد با غصب - هم مىكند ؟ آيا نهى ، از طبيعت غصب ، سرايت به خصوصيات فرديّهء آن - مثل غصب متحد با صلاة - هم مىكند ؟ » و روشن است كه مسألهء سرايت و عدم سرايت چيزى جز قول به فرد و قول به طبيعت نيست . قائل به « تعلق امر و نهى به طبيعت » مىگويد : « حكم از طبيعت به خصوصيات فرديّه سرايت نمىكند » ولى قائل به « تعلّق امر و نهى به افراد » مىگويد : « حكم از طبيعت به خصوصيات فرديّه سرايت مىكند » .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nمقدّمهء هشتم اعتبار وجود مناط امر و نهى در محلّ اجتماع\r\nمرحوم آخوند مىفرمايد : « اگر چيزى بخواهد مثال براى مسألهء « اجتماع امر و نهى » باشد بايد از قبيل متزاحمين باشد ، كه در محلّ اجتماع ، ملاك هر دو حكم وجود داشته باشد امّا اگر از باب متعارضين باشد نمىتواند در بحث اجتماع امر و نهى داخل شود » . « 1 » در اينجا لازم است ابتدا دو عنوان تزاحم و تعارض را مورد بررسى قرار دهيم :\r\n\r\nفرق باب تزاحم و باب تعارض از جهت حكم\r\nتزاحم ، گاهى بين دو حكمِ متماثل است ، مثلًا اگر مكلّفى با دو نفس محترمه مواجه شود كه در حال غرق شدن مىباشند ، دو « أنقذ الغريق » متوجّه او مىشود . ولى با توجه به اين كه - فرض اين است - مكلّفْ قادر به جمع بين اين دو انقاذ نيست ، بين اين دو انقاذ تزاحم پيدا مىشود و قاعدهء كلّى باب تزاحم ، تقديم اهمّ يا محتمل الأهميّة است . و در غير اين صورت ، مسألهء تخيير جريان دارد . اما در باب تعارض بايد به مقام اثبات حكم مراجعه كرده و دليلى كه نسبت به دليل ديگر اظهريت دارد مقدّم بداريم . و اگر دو دليل با هم مساوى بودند ، قاعده اقتضاى سقوط هر دو را مىكند . بله در ارتباط با خصوص خبرين متعارضين ، قواعد خاصى وجود دارد كه از مقبولهء عمر بن حنظله استفاده مىشود . ولى اين قواعد ، اختصاص به خبرين متعارضين داشته و در غير خبرين متعارضين - مثل دو آيهء قرآن ، اگر فرض كنيم از نظر دلالت ظاهرى با هم تعارض داشته باشند - جريان پيدا نمىكند . بلكه در چنين موردى بايد توقّف كرده و براى پى بردن به حكم ، سراغ راه‌هاى ديگر برويم .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 241\r\n","page_name":" 285 ","page_number":285},
  {"content":"\r\n\r\n\r\nفرق باب تزاحم و باب تعارض از جهت موضوع\r\nدر باب تزاحم - خواه بين دو حكم متماثل باشد يا دو حكم غير متماثل - ملاك و مناط حكم در هر دو طرف وجود دارد ولى مكلّف نمىتواند بين آن دو جمع كند . مثلًا وقتى دو نفس محترمه در حال غرق شدن هستند ، واقع اين است كه انقاذ هركدام داراى صددرجه مصلحت لازم الاستيفاء است ولى اين كه مكلّف نمىتواند هر دو را نجات دهد ، موجب نمىشود كه يكى از آن دو انقاذ مصلحت خود را از دست داده باشد .\r\nدر تزاحم بين امر و نهى هم همين‌طور است . موردى كه در آن تزاحم پيش آمده به لحاظ امر داراى صددرجه مصلحت لازم الاستيفاء و به لحاظ نهى داراى صددرجه مفسدهء لازم الاجتناب است . امّا در باب تعارض ، « 1 » بيش از يك ملاك وجود ندارد . ولى براى ما روشن نيست كه آن ملاك كدام است ؟ مثلًا در « أكرم العلماء » و « لا تكرم الفساق » كه نسبت عموم و خصوص من وجه وجود دارد و در مورد « عالم فاسق » تعارض پيدا مىكنند ، يعنى « أكرم العلماء » اكرام او را واجب و « لا تكرم الفساق » اكرام او را حرام مىكند . معناى تعارض اين است كه ما مىدانيم در « عالم فاسق » يك ملاك وجود دارد . ولى نمىدانيم آيا آن ملاك ، ملاك وجوب اكرام است يا ملاك حرمت اكرام ؟ اكنون كه فرق بين تزاحم و تعارض معلوم گرديد ، به سراغ اصل كلام مرحوم آخوند مىرويم : مرحوم آخوند مىفرمايد : اگر چيزى بخواهد مثال براى مسألهء اجتماع امر و نهى باشد بايد از قبيل متزاحمين باشد و مورد متعارضين - مانند « اكرم العلماء » و « لا تكرم الفساق » - نمىتواند در بحث « اجتماع امر و نهى » داخل شود . يعنى بايد ما احراز كرده باشيم كه آن عنوان واحدى كه متصادقين در آن جمع شده‌اند ، ملاك هر دو حكم را دارا\r\n\r\n\r\n","description":"","footnote":"\r\n( 1 ) - اگرچه تعارض متعارضين به عموم و خصوص من وجه باشد ، يعنى فقط در مادّهء اجتماعشان تعارض وجود داشته باشد و در مادّهء افتراق ، تعارضى نباشد .\r\n","page_name":" 286 ","page_number":286},
  {"content":"\r\n\r\nمىباشد . مثلًا در « صلاة در دار غصبى » كه به عنوان مثال براى مسألهء « اجتماع امر و نهى » مطرح مىشود ، بايد احراز كرده باشيم كه هم تمام ملاك امر به صلاة وجود دارد و هم تمام ملاك نهى از غصب . در اين صورت كسى كه قائل به جواز اجتماع امر و نهى مىشود مىگويد : « مانعى ندارد كه هريك از دو ملاك مستلزم حكم مربوط به خود باشد و وجوب و حرمت در صلاة در دار غصبى جمع شده باشد » . ولى قائل به امتناع اجتماع امر و نهى مىگويد : « در اينجا نمىتواند دو حكم وجود داشته باشد بلكه هريك از دو ملاك كه اقواى از ديگرى بود ، حكم هم تابع آن ملاك خواهد بود » . قبل از اين كه به بررسى كلام مرحوم آخوند در اين زمينه بپردازيم لازم است مقدّمهء نهم را نيز مطرح كنيم ، زيرا اين دو مقدّمه ناظر به يك مطلب هستند ولى مقدّمهء هشتم مربوط به مقام ثبوت و مقدّمهء نهم مربوط به مقام اثبات است .\r\n\r\nمقدّمهء نهم مرحوم آخوند در اين مقدّمه پيرامون مقام اثبات بحث مىكند\r\nو آن بحث اين است كه ما از چه راهى تزاحم و تعارض را بدست آوريم ؟\r\n\r\nبررسى كلام مرحوم آخوند در مقدّمهء هشتم و نهم :\r\nحضرت امام خمينى رحمه الله مىفرمايد : ما بايد ببينيم آيا هدف مرحوم آخوند از اين دو مقدّمه چيست ؟ در اين زمينه دو احتمال وجود دارد : احتمال اوّل : مرحوم آخوند بخواهند در محل نزاع در باب « اجتماع امر و نهى » اين قيد را اضافه كنند كه طرح مسألهء « جواز يا عدم جواز تعلق امر و نهى به دو عنوان متصادق در واحد » مشروط به اين است كه ملاك هر دو حكم در آنِ واحد وجود داشته باشد و الّا از محلّ نزاع خارج است .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nحضرت امام خمينى رحمه الله مىفرمايد : اگر مرحوم آخوند چنين چيزى را اراده كرده باشد ، ما از ايشان سؤال مىكنيم : چه فرقى بين اين قيد با قيد مندوحه وجود دارد ؟ شما ( مرحوم آخوند ) در مورد قيد مندوحه فرموديد : « قيد مندوحه ربطى به محلّ نزاع ندارد ، زيرا قيد مندوحه مربوط به متعلَّق - يعنى مكلّف به - است و مستلزم تكليف به محال است . در حالى كه در باب « اجتماع امر و نهى » در ارتباط با محال بودن نفس تكليف بحث مىشود نه در ارتباط با محال بودن مكلّف به . درست است كه ما - در مقابل اشاعره - تكليف به محال را جايز نمىدانيم ولى اين مسئله ربطى به محلّ نزاع در باب اجتماع امر و نهى ندارد » . ما عين همين حرف را در اينجا به مرحوم آخوند برگردانده و مىگوييم : آيا اجتماع دو ملاك - كه شما آن را در محلّ نزاع معتبر مىدانيد - در حيثيت محلّ بحث در باب اجتماع امر و نهى دخالتى دارد يا در ارتباط با پياده شدن مسألهء اجتماع امر و نهى است ؟ اگر مرحوم آخوند بفرمايد : « اجتماع دو ملاك در ارتباط با پياده شدن مسألهء اجتماع امر و نهى است ، به اين معنا كه اگر چيزى بخواهد مصداق مسألهء اجتماع امر و نهى باشد بايد از متزاحمين باشد » . ما به ايشان مىگوييم : « در باب قيد مندوحه هم همين‌طور است . مسألهء اجتماع امر و نهى در جايى پياده مىشود كه مندوحه وجود داشته باشد . پس چرا شما قيد مندوحه را در محلّ نزاع معتبر نمىدانيد » . و اگر ايشان بفرمايد : « ما كارى به صغرى و پياده شدن امر و نهى نداريم ، بحث ما در ارتباط با كبرى و نفس تعلّق امر و نهى به عنوانين متصادقين در واحد است » . در پاسخ مىگوييم : « در اين صورت چه ضرورتى دارد كه مسألهء تزاحم و وجود ملاكين در مادهء اجتماع را در اينجا مطرح كنيد ؟ » . احتمال دوّم در كلام مرحوم آخوند : مرحوم آخوند با ذكر اين دو مقدّمه درصدد اضافه كردن قيد به مسألهء اجتماع امر و نهى نيست . بلكه كلام ايشان ناظر به مقام تطبيق و پياده شدن امر و نهى است . و در واقع ايشان مىخواهد پاسخ يك سؤال\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمقدّرى را مطرح كند . بيان مطلب : گويا كسى از مرحوم آخوند سؤال مىكند : با وجود اين كه نسبت بين دو عنوان در « اكرم العلماء » و « لا تكرم الفساق » عبارت از عموم و خصوص من وجه است ، چرا مادّهء اجتماع آن دو را به عنوان باب تعارض مطرح كرده و احكام تعارض را پياده مىكنيد ولى در مسألهء « صلّ » و « لا تغصب » ، مسألهء اجتماع امر و نهى را مطرح مىكنيد با وجود اين كه نسبت بين اين دو عنوان هم عموم و خصوص من وجه است ؟ مرحوم آخوند با ذكر اين دو مقدّمه مىخواهد در پاسخ آن سؤال بفرمايد : علت اين است كه در مادّهء اجتماع « صلّ » و « لا تغصب » هم ملاك وجوب صلاة تحقق دارد و هم ملاك حرمت غصب . امّا در مادّهء اجتماع « اكرم العلماء » و « لا تكرم الفسّاق » نتوانسته‌ايم وجود دو ملاك را احراز كنيم . حضرت امام خمينى رحمه الله مىفرمايد : اگر كلام مرحوم آخوند ناظر به چنين چيزى باشد ما به ايشان مىگوييم : مسألهء تزاحم را نبايد در رديف تعارض قرار داد ، زيرا مسألهء تزاحم در هيچ دليل شرعى مطرح نشده است بلكه مسألهء تزاحم مسأله‌اى عقلى است و داراى احكام خاصى مىباشد . اگر يكى از دو ملاكْ اقوى بوده يا احتمال اقوى بودن آن وجود داشته باشد ، حكم تابع همان ملاك است و اگر هر دو ملاك مساوى باشند ، عقلْ حكم به تخيير مىكند . بنابراين ، تزاحم يك عنوانى است كه به عنوان موضوع در يك مسألهء عقليّه قرار گرفته است ، كه عقل ، هم موضوعش را معنا مىكند و هم حكم آن را بيان مىكند . ولى مسألهء تعارض اين‌گونه نيست . در اخبار علاجيه عنوان خبران متعارضان و حديثان مختلفان وارد شده و احكامى هم در ارتباط با آنها مطرح شده است . به‌همين‌جهت براى پى بردن به معناى تعارض بايد به عرف مراجعه كرد . « 1 »\r\n\r\n\r\n","description":"","footnote":"\r\n( 1 ) - همان‌طور كه وقتى شارع مىفرمايد : « الدم نجس » يا « الخمر حرام » براى پى بردن به معناى « دم » و « خمر » بايد به عرف مراجعه كرد . بيان معناى « دم » و « خمر » ربطى به شارع و عقل ندارد . به‌همين‌جهت اگر لباسى با خون آلوده شود ، پس از شستن آن و بر طرف كردن خون ، عرف رنگ باقى مانده از خون را به عنوان خون به حساب نمىآورد به‌همين‌جهت حكم به نجاست آن نمىشود . در حالى كه اگر به عقل مراجعه كنيم ، عقلْ رنگ باقى مانده را در اثر اجزاء صغار خون دانسته و حكم به بقاى خون مىنمايد .\r\n","page_name":" 289 ","page_number":289},
  {"content":"\r\n\r\nبله ، بعضى از موضوعات هستند كه بايد توسط شارع بيان شوند - كه از آنها به موضوعات مستنبطه تعبير مىشود - مثل صلاة و حجّ . شارع همان‌طور كه حكم صلاة و حجّ را بيان مىكند ، كيفيت آن دو را نيز تبيين مىكند . « 1 » اشكال بر كلام امام خمينى رحمه الله : ما قبول داريم كه مسألهء تعارض در اخبار علاجيه موضوع قرار گرفته و براى پى بردن به معناى آن بايد به عرف مراجعه كرد ولى اخبار علاجيّه ، متعارضان را در محدودهء « خبران » مطرح كرده و خبران متعارضان غير از مطلق دليلان متعارضان است . بنابراين ما براى پى بردن به معناى تعارض در خصوص خبران متعارضان بايد به عرف مراجعه كنيم . و اين بدان معنا نيست كه تعارضْ مفهوم عرفى بوده و هيچ حكم عقلى برآن مترتب نيست . تعارض دو بيّنه ، دو ظاهر - غير از خبرين مربوط به اخبار علاجيّه نيست و مسأله‌اى عقلى است . به‌همين‌جهت در مباحث تعادل و ترجيح قبل از اين كه اخبار علاجيه مورد بحث قرار گيرد ، بحثى عقلى مطرح مىشود و آن اين است كه آيا در خبران متعارضان قاعده چه اقتضاء مىكند ؟ روشن است كه مقصود از اين قاعده حكم عقل است . ظاهراً حكم عقل در خبران متعارضان عبارت از تساقط است . بديهى است كه در قضيّهء عقليّهء « قاعده در خبران متعارضان اقتضاى تساقط مىكند » براى پى بردن به معناى خبران متعارضان بايد به عقل مراجعه كرد نه به عرف ، زيرا اين مسئله هم از جهت موضوع و هم از جهت حكم مربوط به عقل است . پس ما تعارض در مورد خبرين متعارضين را نبايد در رديف تزاحم مطرح كنيم ، امّا چرا مطلق تعارض را نتوانيم بر تزاحم عطف كنيم ؟ گويا در اينجا خلطى صورت گرفته\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 115 - 118 ، معتمد الاصول ، ج 1 ، ص 172 - 174 ، تهذيب الاصول ، ج 1 ، ص 382 - 384\r\n","page_name":" 290 ","page_number":290},
  {"content":"\r\n\r\nاست . نزاع ما در ارتباط با خبرين متعارضين نيست بلكه نزاع ما در مورد حكمين متعارضين است . دو حكم متعارض گاهى از راه خبران متعارضان بدست مىآيند كه بايد به اخبار علاجيه مراجعه كنيم و گاهى هم از غير راه خبران متعارضان - مثلًا از راه ظاهر كتاب - بدست مىآيند ، كه در اين صورت ديگر اخبار علاجيه مطرح نيست . در اينجا چرا ما نتوانيم تعارض را عطف بر تزاحم كنيم و هر دو را به يك صورت حلّ نماييم ؟ لذا به نظر مىرسد اگر مراد مرحوم آخوند اين احتمال دوّم باشد - كه ظاهر هم همين است « 1 » - اشكال حضرت امام خمينى رحمه الله بر ايشان وارد نخواهد بود . « 2 »\r\n\r\nمقدّمهء دهم ثمرهء نزاع در مسألهء اجتماع امر و نهى\r\nدر اينجا در دو مقام بحث مىكنيم : 1 - ثمرهء نزاع بنا بر قول به جواز اجتماع امر و نهى . 2 - ثمرهء نزاع بنا بر قول به عدم جواز اجتماع امر و نهى .\r\n\r\nمقام اوّل : ثمرهء نزاع بنا بر قول به جواز اجتماع امر و نهى\r\nقائلين به جواز اجتماع امر و نهى دو دسته‌اند : مشهور معتقدند كه ثمرهء پذيرفتن قول به جواز اجتماع امر و نهى ، حكم به صحت\r\n\r\n\r\n","description":"","footnote":"\r\n( 1 ) - زيرا ايشان در مقدّمهء هشتم در ارتباط با تطبيق كبرى بر صغرى بحث دارد نه اين كه بخواهد قيدى را در محلّ اجتماع مطرح كند .\r\n( 2 ) - البته در محدودهء خبرين متعارضين اشكال وارد است . آنجا بايد تعارض را از عرف بگيريم ولى در غير اين مورد ، تعارضْ يك موضوع عقلى است و حكم عقل برآن مترتب است .\r\n","page_name":" 291 ","page_number":291},
  {"content":"\r\n\r\nصلاة در دار غصبى است . هرچند مكلّف - از نظر غصب - مستحق عقوبت است . به عبارت ديگر : صلاة در دار غصبى ، از جهت صلاة داراى عنوان مقرّبيّت و از جهت غصب داراى عنوان مبعّديت است و - بنا بر قول به جواز اجتماع امر و نهى - مانعى ندارد كه شىء واحد داراى دو عنوان باشد . ولى جمعى از محقّقين - مثل مرحوم بروجردى « 1 » - با وجود اين كه قائل به جواز اجتماع امر و نهى مىباشند - صلاة در دار غصبى را باطل مىدانند .\r\n\r\nكلام مرحوم نائينى :\r\nمرحوم نائينى در كلام خودشان دو هدف را تعقيب مىكنند : يكى اصل مسألهء جواز اجتماع امر و نهى « 2 » و ديگرى صحت صلاة در دار غصبى ، بنا بر مبناى جواز اجتماع . ايشان براى بيان نظريهء خود سه مقدّمه مطرح مىكنند : مقدّمهء اوّل : مقولات نه‌گانهء عرضيه ، امورى بسيط و خالى از هرگونه تركيب مىباشند ، زيرا لازمهء تركيب اين مقولات اين است كه همهء آنها داراى يك « ما به الاشتراك » و هريك از آنها داراى يك « ما به الامتياز » باشد كه آن را از مقولات ديگر جدا كند . همان‌طور كه در باب جواهر ، مسألهء جنس و فصل مطرح است و انواع هر جنسى داراى جزء مشتركى به نام جنس و جزء مميّزى به نام فصل هستند . اگر قرار باشد مقولات نه‌گانه داراى « ما به الاشتراك » باشند ، لازم مىآيد كه اين « ما به الاشتراك » فوق اين مقولات باشد - همان‌طور كه جنس در مرحلهء فوق نوع قرار دارد - در حالى كه خود عنوان « مقوله » به معناى آخرين حدّ است . « مقولات نه‌گانهء عرضيّه » يعنى امورى كه به عنوان آخرين حدّ در باب اعراض قرار گرفته‌اند . ممكن است سؤال شود : پس شما چگونه بين اين دو مطلب جمع مىكنيد كه از\r\n\r\n\r\n","description":"","footnote":"\r\n( 1 ) - نهاية التقرير ، ج 1 ، ص 248\r\n( 2 ) - اين قسمت فعلًا مورد بحث ما نيست . و پس از تمام شدن مقدّمهء دهم مطرح مىگردد .\r\n","page_name":" 292 ","page_number":292},
  {"content":"\r\n\r\nطرفى مسألهء تركيب را نفى كرده و از طرفى مقولات نه‌گانه را مطرح مىكنيد ؟ مرحوم نائينى در پاسخ مىفرمايد : جمع بين اين دو مطلب به اين است كه بگوييم : « ما به الاشتراك اين مقولات ، عين ما به الامتياز آنهاست » . يعنى اين‌گونه نيست كه اين مقولات داراى دو جزء باشند كه يكى جزء مشترك و ديگرى جزء مميّز باشد بلكه ما به الاشتراك و ما به الامتياز اين‌ها يك چيز است . همان‌طور كه در نور ضعيف و نور قوى ، فرق وجود دارد ولى اين فرق ناشى از تركّب نيست . اين‌گونه نيست كه نور ضعيف ، مركّب از نور و ضعف بوده و نور قوى ، مركب از نور و قوّت باشد . و نيز اختلاف بين وجود قوى - يعنى واجب الوجود - و وجود ضعيف - يعنى ممكن الوجود - ناشى از تركّب نيست كه يك جزء آن وجود و جزء ديگر آن قوّت يا ضعف باشد . وجود قوى ، شىء واحد و وجود ضعيف هم شىء واحد است و فرق آنها از ناحيهء تركّب و فرق بين ما به الاشتراك با ما به الامتياز آنها نيست . فرق هست ولى به اين كيفيت كه ما به الاشتراك آنها عين ما به الامتياز آنهاست . مقدّمهء دوّم : اين مقولات اگرچه بسيط هستند ولى بين آنها كمال مغايرت وجود دارد ، زيرا در غير اين صورت لازم مىآيد كه براى آنها مافوقى فرض كنيم و چنين چيزى موجب خروج اين مقولات از عنوان « مقوله بودن » مىشود . درحالىكه عنوان « مقوله » به اين معناست كه چيزى ما فوق آن وجود ندارد . مقدّمهء سوّم : حركت « 1 » در هر مقوله‌اى عين آن مقوله است ، نه به عنوان ذاتى يا عرضى آن مقوله . زيرا اگر حركت در هر مقوله‌اى عين آن مقوله نباشد ، لازم مىآيد كه حركتْ - كه مشترك بين مقولات است - يا جزء هر مقوله و يا به عنوان يك عرض - كه برآن مقوله عارض شده - بدانيم و هيچ‌يك از آن دو احتمال قابل قبول نيست ، زيرا :\r\nاگر حركت را جزء هر مقوله به حساب آوريم ، لازم مىآيد كه همهء مقولات در يك جزء مشترك باشند و در اين صورت بايد ملتزم شويم كه ما فوق اين مقولات قدر مشتركى -\r\n\r\n\r\n","description":"","footnote":"\r\n( 1 ) - مراد از حركت به زودى مطرح خواهد شد .\r\n","page_name":" 293 ","page_number":293},
  {"content":"\r\n\r\nبه نام حركت - وجود دارد كه همهء مقولات در آن مشتركند . درحالىكه ما گفتيم : « معناى مقوله اين است كه ما فوق آن چيز ديگرى وجود ندارد » . و اگر حركت را به عنوان يك عرض بدانيم كه بر اين مقولاتْ عارض شده است ، لازم مىآيد چيزى كه عرض است - يعنى مقولات - عنوان معروض پيدا كند . در حالى كه اين مقولات عرضيّه ، عرضند و نياز به معروض جوهرى دارند و نمىتوان تصور كرد كه يك عرض بر عرض ديگر عارض شده باشد . چنين چيزى با معناى عرض منافات دارد . معناى عرض عبارت از چيزى است كه تقوّم به معروض جوهرى دارد . بياض ، متقوّم به جسم است . پس چگونه مىشود مقولات نه‌گانهء عرضيه ، معروض براى عرض ديگرى - به نام حركت - باشند ؟ پس ما ناچاريم بگوييم : « حركت در هر مقوله ، عين همان مقوله است و مغاير با آن نيست تا بخواهيم بحث كنيم كه آيا به عنوان جزء آن مقوله است يا به عنوان عرض برآن مقوله ؟ ذكر اين نكته لازم است كه مقصود از حركت در اينجا ، حركت در مقابل سكون نيست ، بلكه اين حركت داراى معناى دقيق‌ترى - شبيه حركت فلسفى - است كه ناظر به تداوم و استمرار آن مقوله است و شامل سكون هم مىشود . مرحوم نائينى پس از بيان مقدّمات فوق مىفرمايد : ما ابتدا بايد ملاحظه كنيم صلاة و غصب داخل در كدام يك از مقولات نه‌گانهء عرضيه مىباشند ؟ مىفرمايد : صلاة از مقولهء « وضع » است ، هرچند در حقيقت ركوع و سجود بين من ( مرحوم نائينى ) و صاحب جواهر رحمه الله اختلاف وجود دارد « 1 » ولى اين اختلاف مانع از\r\n\r\n\r\n","description":"","footnote":"\r\n( 1 ) - اختلاف اين است كه صاحب جواهر رحمه الله ركوع و سجود را عبارت از هيئت ركوعى و هيئت سجودى مىداند ولى مرحوم نائينى ركوع را فعل انحناء و سجود را فعل سجده كردن - و قرار دادن مواضع هفت‌گانه بر زمين - مىداند . طبق مبناى صاحب جواهر رحمه الله ترديدى نيست كه ركوع و سجود از مقولهء وضع است چون وضع به معناى هيئت و حالت است . و بنا بر مبناى مرحوم نائينى هم همين‌طور است ، اگرچه به وضوح مبناى صاحب جواهر رحمه الله نيست . مرحوم نائينى بنا بر مبناى خود فعل ركوع و سجود را عبارت از اعمال و حالات پشت سر هم مىداند و اين‌ها از مقولهء وضع است . جواهر الكلام ، ج 10 ، ص 74 و 123\r\n","page_name":" 294 ","page_number":294},
  {"content":"\r\n\r\nاين نيست كه ركوع و سجود از مقولهء وضع باشند . امّا غصب از مقولهء « اين » است ، زيرا غصب به معناى شاغليت و بودن در مكان مغصوب است و مقولهء « اين » عبارت از بودن شىء در مكان است . پس مىفرمايد : با توجه به مقدّمهء سوّم - كه گفتيم : « حركت در هر مقوله‌اى عين آن مقوله است » - بايد بگوييم : اگر خود صلاة از مقولهء « وضع » باشد ، حركت صلاتى هم از مقولهء « وضع » خواهد شد . معناى حركت صلاتى ، حركت‌هاى محسوس و مشاهد نيست ، بلكه حالت تداوم صلاتى است كه با سكون و سكوت هم مىسازد . به مجرّد اين كه انسان نيّت مىكند و تكبيرة الاحرام را مىگويد ، حركت صلاتى شروع مىشود و تا آخر نماز ادامه دارد و اگر در لحظه‌اى ايستاد و نه حركتى كرد و نه حرفى زد ، آن لحظه ، خارج از حركت صلاتى نيست . همچنين معناى حركت غصبى ، حركت‌هاى مشاهد و محسوس در دار غصبى نيست ، بلكه معناى حركت غصبى ، استمرار « بودن در مكان غصبى » است ، هرچند هيچ حركت محسوسى از او تحقق پيدا نكند . در نتيجه حركت صلاتى عين مقولهء « وضع » و حركت غصبى هم عين مقولهء « أين » است و چون بين اين دو مقوله مغايرت كامل وجود دارد ، بين اين دو حركت هم مغايرت كامل وجود خواهد داشت . مرحوم نائينى سپس مىفرمايد : نظير اين مسئله را مىتوان در مثال « زيد في الدار » مطرح كرد . در اين جمله ، « دار » به عنوان مكان و « زيد » به عنوان مكين مطرح است و ارتباط بين « زيد » و « دار » ارتباط مكانى و « اين » ى است و كسى به خود اجازه نمىدهد كه نتيجهء اين ارتباط مكانى را اتّحاد بين « زيد » و « دار » بداند ، به‌گونه‌اى كه بتواند به جاى قضيّهء « زيد في الدار » قضيّهء حمليّهء « زيد الدار » را تشكيل دهد . « زيد » از\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمقولهء جوهر است و ارتباط آن با « دار » يك ارتباطى عرضى و به عنوان مقولهء « اين » است . چگونه ممكن است بين مقولهء عرضى با مقولهء جوهرى اتحاد وجود داشته باشد .\r\nسپس مىفرمايد : مسألهء « صلاة در دار » هم به همين كيفيت است و فرقى بين « زيد في الدار » و « الصلاة في الدار » وجود ندارد . همان‌طور كه در « زيد في الدار » نمىتوان قضيّهء حمليّه « زيد الدار » - كه ملاكش اتحاد است را تشكيل داد ، در « الصلاة في الدار » هم نمىتوان قضيّهء حمليّهء « الصلاة الدار » را تشكيل داد . از اينجا معلوم مىشود كه همان ارتباطى كه بين « زيد و « دار » وجود دارد ، بين « صلاة » و « دار » هم وجود دارد و تنها تفاوتى كه بين « زيد في الدار » و « الصلاة في الدار » وجود دارد ، اين است كه « زيد » از مقولهء « جوهر » و « صلاة » از مقولهء « عرض » و « وضع » است . در نتيجه ارتباط « اين » ى موجب اتحاد نمىشود . بلكه تغاير موجود بين اين دو مقوله ، در جاى خود محفوظ است و امكان ندارد روزى به اتّحاد تبديل شده و مثلًا « صلاة » متّحد با « دار غصبى » و يا « دار غصبى » متّحد با « صلاة » شود . مرحوم نائينى سپس مىفرمايد :\r\nلازمهء تغاير و عدم اتحاد اين دو مقوله ، دو چيز است : يكى جواز اجتماع امر و نهى « 1 » و ديگرى صحت صلاة در دار غصبى ، بر مبناى جواز اجتماع . زيرا مقولهء « وضع » ، معنون به عنوان صلاة و محبوب براى مولا و مقرّب عبد به مولا بوده و - در محدودهء خودش - همهء آثار صلاتى برآن مترتب مىشود . و مقولهء « اين » ، معنون به عنوان غصب و مبغوض براى مولا و مبعِّد عبد از مولا بوده و - در محدودهء خودش همهء آثار غصبى برآن مترتب مىشود . ولى هيچ‌گونه ارتباط اتحادى بين اين دو مقوله مشاهده نمىشود و هر مقوله‌اى در محدودهء خودش ، نقش دارد . در نتيجه ، بنا بر قول به جواز اجتماع امر و نهى ، گويا صحت صلاة در دار غصبى از واضحات است و ترديدى در آن وجود ندارد . « 2 »\r\n\r\n\r\n","description":"","footnote":"\r\n( 1 ) - همان گونه كه در ابتداى كلام مرحوم نائينى اشاره كرديم ، اين قسمت فعلًا مورد بحث ما نيست . و ما فعلًا در ارتباط با ثمرهء قول به جواز اجتماع بحث مىكنيم .\r\n( 2 ) - فوائد الاصول ، ج 1 ، ص 424 - 429\r\n","page_name":" 296 ","page_number":296},
  {"content":"\r\n\r\nاشكال بر كلام مرحوم نائينى : امور اعتبارى را نبايد به عنوان مصداق واقعيات قرار داده و احكام واقعيات را برآن مترتب كرد . « 1 » مقولات نه‌گانهء عرضيّه ، مربوط به واقعيات و امور حقيقيّه است « 2 » و اين مطلب فلسفى را نبايد در مورد امور اعتبارى مطرح كرد . مرحوم نائينى مىفرمايد : « صلاة ، از مقولهء وضع است ، زيرا ركوع و سجود - كه از اجزاء ركنيّه صلاتند - داخل در مقولهء وضع مىباشند » . ما به مرحوم نائينى مىگوييم : « مگر صلاة فقط ركوع و سجود است كه شما فقط اين دو را ملاحظه كرديد ؟ صلاة ، مركّبى اعتبارى است . يعنى شارع مقدس مجموعه‌اى از واقعيات را - كه از مقولات مختلف و متباين و غير قابل اجتماع هستند - با ديد وحدت ملاحظه كرده و آن را صلاة ناميده است . آيا اين را در كدام مقوله مىتوانيم داخل كنيم ؟ مقولات مختلف كه قابل اجتماع نيستند . پس بايد بگوييم : اين از مقسم مقوله بيرون است . مقوله در مورد واقعيات است . بله ، حالت انحناى ركوع ، داخل در مقولهء « وضع » و بودن در مكان در حال صلاة ، داخل در مقولهء « اين » است ولى صلاة كه خصوص اين‌ها نيست . صلاة ، يك مجموعهء واحد - به وحدت اعتبارى - است و امكان ندارد بتوانيم وحدت حقيقى در مورد آن مطرح كنيم » . در نتيجه صلاة نه تنها داخل در مقولهء وضع نيست بلكه داخل در هيچ مقوله‌اى از مقولات نه‌گانهء عرضيّه نيست . در باب غصب هم همين‌طور است . غصب عبارت از « استيلاء عدوانى بر مال غير » است و استيلاء ، امرى اعتبارى است . اين استيلاء مشابه همان استيلائى است كه انسان بر مال خودش دارد . ملكيت - كه موضوع براى استيلاء است - امرى اعتبارى\r\n\r\n\r\n","description":"","footnote":"\r\n( 1 ) - اين مسئله نه تنها در اينجا بلكه در بسيارى از موارد ، موجب خلط بين مباحث شده است .\r\n( 2 ) - عَرَض ، اگرچه در وجودش نياز به معروض دارد ولى اين نياز به معناى سلب واقعيت از عرض نيست . بياض و سواد از امور واقعيّه‌اند و با چشم ما مشاهده مىشوند .\r\n","page_name":" 297 ","page_number":297},
  {"content":"\r\n\r\nاست كه شارع و عقلاء آن را اعتبار كرده‌اند و به دنبال ملكيت ، قاعده‌اى وجود دارد به نام « قاعدهء سلطنت » كه از دليل « الناس مسلّطون على أموالهم » « 1 » استفاده مىشود . جملهء « الناس مسلطون على أموالهم » ، قصد اخبار ندارد بلكه در مقام انشاء استيلاى مردم بر اموال خودشان است و اين استيلاء ، جنبهء تكوينى ندارد بلكه امرى اعتبارى است . اصولًا همهء مسائل انشائيه از امور اعتباريه‌اند و امكان ندارد انسان بتواند واقعيتى را انشاء كند . استيلاء در باب غصب هم همين‌طور است ، زيرا : اوّلًا : معناى اين كه غاصب چيزى را غصب مىكند ، اين نيست كه استيلايى تكوينى براى او پيدا مىشود بلكه همين مقدار كه عرف ملاحظه مىكند اين مال در اختيار غاصب است - به اين معنا كه اين مال در تصرف غاصب است و امر و نهى غاصب در آن جريان پيدا مىكند - از اين مسئله به استيلاء تعبير مىكند . و با توجه به اين كه مال ، مال غير است و اين شخص بدون اجازهء او چنين تصرفاتى مىكند ، از اين مجموعه به غصب تعبير مىكند . ثانياً : مرحوم بروجردى مىفرمودند : در ارتباط با مال غير دو عنوان مطرح است :\r\nيكى عنوان غصب و ديگرى عنوان تصرف در مال غير بدون اذن او . نسبت بين اين دو عنوان ، عموم و خصوص من وجه است . ممكن است در جايى غصب و استيلاء تحقق پيدا كند ولى تصرف در عين مغصوبه نباشد . و نيز ممكن است كسى در مال غير بدون اذن او تصرف كند ولى عنوان غصب و استيلاء تحقق پيدا نكند . مثل اين كه كسى به مهمانى رفته و در غيبت صاحب‌خانه - و با عدم رضايت او كتاب يا شىء ديگر صاحب خانه را مورد استفاده قرار مىدهد به گونه‌اى كه وقتى متوجه آمدن صاحب خانه مىشود ، فوراً تصرف را كنار گذاشته و به گونه‌اى وانمود كند كه گويا هيچ‌گونه تصرفى انجام نشده است . اين نگرانى و اضطراب ، شاهد بر عدم استيلاء است . هرچند اين تصرف حرام است . در نتيجه هيچ بعيد نيست كه ما ملتزم شويم اگر غاصب در عين مغصوبه تصرف\r\n\r\n\r\n","description":"","footnote":"\r\n( 1 ) - عوالي اللئالي ، ج 1 ، ص 222\r\n","page_name":" 298 ","page_number":298},
  {"content":"\r\n\r\nكرد ، مرتكب دو حرام شده است : يكى غصب و ديگرى تصرف در مال غير بدون اذن او . به خلاف غاصب غير متصرف كه مرتكب يك حرام شده است . سپس مرحوم بروجردى مىفرمودند : در مسألهء صلاة در دار غصبى ، ما بايد ملاحظه كنيم آيا صلاة با چه چيزى اتحاد پيدا كرده است ؟ روشن است كه صلاة نمىتواند با غصب به معناى استيلاء اتحاد پيدا كند ، زيرا ارتباطى بين اين دو مشاهده نمىشود . چيزى كه صلاة با آن اتحاد پيدا مىكند ، عنوان « تصرف در مال غير ، بدون اذن او » مىباشد ، زيرا خود صلاة هم نوعى تصرف در مال غير بدون اذن اوست . و حتى اگر غصب هم در كار نباشد ، مثل اين كه انسان به منزل كسى رفته و صاحب خانه بگويد : « من راضى نيستم در منزلم نماز بخوانى » . در اينجا اگرچه غصبى در كار نيست و منزل در استيلاى خود صاحب خانه است ولى اين مسئله داخل در مسألهء اجتماع امر و نهى است ، زيرا صلاة از طرفى مأمور به است و از طرفى - به عنوان تصرف در مال غير - محكوم به حرمت است . بنابراين نبايد طرف مقايسهء صلاة را عبارت از غصب قرار داد ، بلكه بايد طرف مقايسه را عبارت از « تصرف در مال غير بدون اذن او » قرار داد . حال كه چنين است به سراغ عنوان « تصرف در مال غير بدون اذن او » مىرويم . « تصرف در مال غير » داخل در « مقولات » نيست بلكه عنوانى است كه از مقولات مختلفى انتزاع مىشود . مثلًا مال غير ، اگر خانه باشد تصرف در آن گاهى به نشستن ، گاهى به ايستادن ، گاهى به راه رفتن ، گاهى به خوابيدن و . . . است و اگر مواد غذايى باشد ، تصرف در آن به خوردن آنهاست . و اگر لباس باشد ، تصرف در آن به پوشيدن است و . . . ملاحظه مىشود كه هريك از اين مصاديق داخل در مقولهء خاصى است كه با يكديگر متباين مىباشند . ولى يك جامع انتزاعى همهء آنها را در بر مىگيرد و آن عبارت از « تصرف در مال غير » است . و همان‌طور كه صلاة را نمىتوان داخل در مقوله دانست ، تصرف در مال غير هم نمىتواند داخل در مقوله باشد . امّا با توجه به اين كه متعلّق احكام شرعيه مىتواند از امور اعتبارى باشد ، در اينجا هم حرمت به عنوان « تصرف در مال غير » تعلّق گرفته\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاست ولى حرمت از اين عنوان به مصاديق آن سرايت نمىكند . مثلًا كسى كه لباس شخص ديگر را بدون اذن او مىپوشد ، آنچه برايش حرام است پوشيدن نيست بلكه تصرف در مال غير است و در اينجا « پوشيدن » به عنوان مصداق و محقِّق اين تصرف است . در جاى ديگر ممكن است خوردن و در جاى ديگر مطالعه كردن و . . . باشد . و ما احكام متعدّده نداريم . يك حكم داريم و آن « حرمت تصرف در مال غير بدون اذن او » است و عناوينى كه اين تصرف را تحقّق مىبخشند ، از جهت خود عنوان محكوم به حرمت نيستند . اگر گفتيم : « پوشيدن لباس غير بدون اذن او حرام است » بايد در تعليل آن بگوييم : « چون اين پوشيدن ، تصرف در مال غير بدون اذن اوست » . بنابراين عنوان « تصرف در مال غير بدون اذن او » محكوم به حرمت است و صلاة با اين عنوان اتحاد پيدا نكرده است بلكه صلاة با مصداق اين عنوان - يعنى بودن در مكانى كه صاحب آن راضى نيست - اتحاد پيدا كرده است . و اين مصداق ، حرام نيست . لذا همان‌طور كه صلاة با غصب اتحاد ندارد با عنوان « تصرف در مال غير بدون اذن او » هم اتحاد ندارد . « 1 » نكته اضافهء « مال » به « غير » در عنوان « تصرف در مال غير » مانند اضافه « مال » به « نفس » است و همان‌طور كه اضافهء « مال » به « نفس » امرى اعتبارى است ، اضافهء « مال » به « غير » هم امرى اعتبارى است ، زيرا ملكيت ، امرى اعتبارى است . در اين صورت چگونه مىتوانيم عنوان « تصرف در مال غير » كه دو جهت اعتبارى در آن وجود دارد - يكى نفس عنوان تصرف و ديگرى اضافهء مال به غير - را داخل در مقولات بدانيم ؟ در نتيجه شما نه در باب صلاة مىتوانيد مقولهء « وضع » را درست كنيد و نه در باب غصب مىتوانيد مقولهء « اين » را درست كنيد پس ديگر نوبت به اين نمىرسد كه تغاير\r\n\r\n\r\n","description":"","footnote":"\r\n( 1 ) - نهاية التقرير ، ج 1 ، ص 248\r\n","page_name":" 300 ","page_number":300},
  {"content":"\r\n\r\nبين اين دو مقوله را مطرح كرده و بگوييد : « حركت در هر مقوله‌اى با آن مقوله عينيت دارد » . لذا با توجه به اين راهى كه ما مطرح كرديم - و مطابق با واقع است - هم مسألهء اجتماع امر و نهى درست مىشود و هم مسألهء صحت صلاة در دار غصبى ، بدون اين كه پاى مقوله در ميان باشد . اشكال : ممكن است كسى كه در دفاع از مرحوم نائينى بگويد : ما صلاة را به اين عنوان مطرح نمىكنيم تا شما بگوييد : « صلاة ، واحدى اعتبارى است » بلكه خود ركوع و سجود را در مقابل غصب قرار مىدهيم . بيان مطلب : ركوع و سجود دو جزء ركنى براى صلاتند و صلاة ، به عنوان اقلّ و اكثر ارتباطى است و بين اجزاء آن ارتباط وجود دارد و فساد يك جزء آن - آن‌هم جزء ركنى - سبب مىشود كه همهء صلاة اتصاف به بطلان پيدا كند . مستشكل مىگويد : ترديدى نيست كه ركوع و سجود ، دو واقعيت تكوينى و داخل در مقولات مىباشند . حال ركوع و سجود را با « بودن در مكانى كه صاحب آن راضى نيست » - هرچند عنوان غصب در كار نباشد - ملاحظه كرده مىگوييم : ركوع و سجود از مقولهء « وضع » و بودن در مكانى كه صاحب آن راضى نيست از مقولهء « اين » است . پس بالاخره پاى مقولات در ميان است و حرف مرحوم نائينى در اين حد صحيح است . ما در پاسخ اين اشكال مىگوييم : اولًا : اگرچه بطلان جزء ركنى ، مقتضى بطلان همهء صلاة است ولى شما در مقام اثبات صحت صلاة هستيد و بايد اثبات كنيد كه اتصاف يك جزء ركنى به صحت ، مقتضى صحت همهء صلاة است در حالى كه اگر همهء اركان صلاة هم به طور صحيح واقع شوند ولى عمداً به يك جزء غير ركنى خلل وارد شود ، موجب بطلان صلاة خواهد بود . ثانياً : مبناى مرحوم نائينى در ارتباط با ركوع و سجود غير از مبناى صاحب جواهر رحمه الله بود . مرحوم نائينى فرمودند : طبق مبناى صاحب جواهر رحمه الله - كه ركوع و سجود را عبارت از حالت انحناء مىدانست - ركوع و سجود ، از مقولهء « وضع » است و طبق\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمبناى ما ( مرحوم نائينى ) هم - كه ركوع و سجود عبارت از فعل ركوع و سجود باشد - ركوع و سجود از مقولهء « وضع » است . ما به مرحوم نائينى مىگوييم : اگر ركوع و سجود در رابطه با خودش ملاحظه شود ، مثلًا خم شدن سر و كمر ، در اين جهت كه عملى بر سر و كمر انجام شده است ، در اين صورت ، قبول مىكنيم كه ركوع و سجود از مقولهء وضع است . ولى اگر همين اعمال - يعنى فعل ركوع و سجود - را در ارتباط با آن مكانى كه ركوع و سجود در آن تحقق دارد ملاحظه كنيم ، داخل در مقولهء « اين » خواهد شد . زيرا مراد از مكان ، زمين نيست بلكه مراد ، فضايى است كه ركوع و سجود آن فضا را اشغال مىكند . آن فضا در حالت قيام انسان وضعيت مخصوص و در حالت ركوع و سجود ، وضعيت ديگرى دارد . و همهء اين‌ها در ارتباط با آن فضا به عنوان مقولهء « اين » مطرح است .\r\nمقولهء « اين » منحصر به اين نيست كه انسان روى زمين بايستد يا بنشيند يا خم شود بلكه تغيير و تحولى هم كه انسان در فضا ايجاد مىكند ، داخل در مقولهء « اين » است .\r\nدر حالى كه شما غصب را نيز داخل در مقولهء « اين » دانستيد ، در نتيجه هم ركوع و سجود و هم غصب از مقولهء « اين » مىشوند ، پس چرا شما مىفرماييد : « ركوع و سجود از مقولهء « وضع » و غصب از مقولهء « اين » است و بين آنها نمىشود اتحادى تحقق پيدا كند » ؟ ولى اين‌ها همه فرضى است و واقعيت اين است كه مسألهء « اجتماع امر و نهى » در ارتباط با امور اعتبارى است و نبايد آن را داخل در وادى « مقولات » بدانيم .\r\n\r\nكلام مرحوم بروجردى\r\nمرحوم بروجردى از جمله كسانى است كه قائل به جواز اجتماع امر و نهى است و برآن تأكيد دارد ولى صلاة در دار غصبى را باطل مىداند . ايشان مىفرمايد : با توجه به اين كه متعلّق اوامر و نواهى عبارت از طبايع است و چيزى اضافه بر ماهيت در آن وجود ندارد و در اين مرحله ، هيچ‌گونه ارتباطى بين ماهيت صلاة و ماهيت غصب - و\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبه تعبير ما « تصرف در مال غير بدون اذن او » - وجود ندارد . به‌همين‌جهت ما قائل به جواز اجتماع امر و نهى هستيم و ترديدى در آن نداريم . ولى در مادّهء اجتماع و تصادق اين امر و نهى در خارج اگر عبادت باشد - مثل « صلاة در دار غصبى » - دو عنوان ديگر نيز مطرح خواهد شد كه ربطى به ماهيت - و يا حتى به وجود ذهنى ماهيت - ندارد ، بلكه موضوع آن وجود خارجى ماهيت است . و آن مسألهء مقرّبيت و مبعّديت است .\r\nروشن است كه ماهيت صلاة و حتى وجود ذهنى صلاة ، مقرّبيت ندارد و تا وقتى صلاة در خارج تحقق پيدا نكند ، عنوان مقرّبيت تحقق پيدا نمىكند . همين‌طور نفس ماهيت غصب يا وجود ذهنى آن ، جنبهء مبعّديت ندارد . بلكه مبعّديتْ شأن وجود خارجى غصب است . سپس مىفرمايد : اگرچه صلاة و غصب از نظر عالم عنوان و عالم مفهوم و عالم تعلّق امر و نهى ، متعدّدند ولى در ظرف مقرّبيت و مبعّديت - يعنى تحقق « صلاة در دار غصبى » بيش از يك وجود مطرح نيست و وجود واحد نمىتواند هم جنبهء مقرّبيّت داشته باشد و هم جنبهء مبعّديّت . در حالى كه در صحت عبادت معتبر است كه اين وجود - به عنوان اين كه وجود است - صلاحيت مقرّبيت داشته باشد .\r\nبه‌همين‌جهت صلاة در دار غصبى نمىتواند صحيح باشد . « 1 » بررسى كلام مرحوم بروجردى ما اگرچه مراحل فرمايش ايشان « 2 » در ارتباط با جواز اجتماع امر و نهى را مىپذيريم و مسألهء جواز اجتماع امر و نهى را از همين راه حلّ مىكنيم ولى نتيجه‌اى كه ايشان گرفته‌اند مورد قبول ما نيست ، زيرا اگر صلاة در دار مباح تحقّق پيدا مىكرد ، اباحهء دار نقشى در مقرّبيّت آن نداشت . صلاة در دار مباح از نظر وجود خارجى داراى\r\n\r\n\r\n","description":"","footnote":"\r\n( 1 ) - نهاية التقرير ، ج 1 ، ص 215 - 218 ، نهاية الاصول ، ج 1 ، ص 260 و 261 .\r\n( 2 ) - مثل اين كه متعلّق احكام ، عناوين و مفاهيم است و در اين مرحله ارتباطى بين صلاة و غصب نيست . و اين كه مسألهء مبعّديت و مقرّبيت ، لازمهء وجود خارجى است نه ماهيت . و اين كه صلاة در دار غصبى يك وجود دارد نه بيشتر .\r\n","page_name":" 303 ","page_number":303},
  {"content":"\r\n\r\nوحدت است ولى همين وجود واحد ، داراى دو عنوان است : يكى اين كه مصداق براى عنوان صلاة است . و ديگرى اين كه در دار مباح واقع شده است . آنچه در مقرّبيّت نقش دارد ، همان جهت اوّل است و وقوع آن در دار مباح نقشى در مقرّبيّت ندارد . « صلاة در دار غصبى » هم اگرچه وجود واحدى است ولى داراى دو عنوان است : عنوان صلاة و عنوان غصب . اگر در وجود خارجى واحدى دو عنوان تحقق پيدا كند كه يكى موضوع براى مقرّبيّت و ديگرى موضوع براى مبعّديت است ، چه مانعى دارد كه ما آن وجود واحد را هم مقرّب و هم مبعّد بدانيم ؟ پس چرا بگوييم : « مبعِّد نمىتواند مقرِّب باشد » ؟ ما كه نمىخواهيم مبعِّد را مقرِّب و يا مقرِّب را مبعِّد قرار دهيم . مقرّبيت ، شأن وجود خارجى مضاف به صلاة و مبعّديت ، شأن وجود خارجى مضاف به غصب است . نتيجهء بحث در مورد قول به جواز اجتماع امر و نهى از آنچه گفته شد معلوم گرديد كه لازمهء پذيرفتن قول به جواز اجتماع اين است كه صلاة در دار غصبى صحيح باشد همان‌طور كه مشهور و صاحب كفايه رحمه الله قائل شدند .\r\nو كلام مرحوم بروجردى در اين زمينه قابل قبول نيست .\r\n\r\nمقام دوّم : ثمرهء نزاع بنا بر قول به امتناع اجتماع امر و نهى\r\nقائلين به امتناع اجتماع امر و نهى بر دو دسته‌اند : 1 - گروهى جانب امر را مقدّم بر نهى مىدانند . 2 - گروهى جانب نهى را مقدّم بر امر مىدانند .\r\n\r\nنظريهء اوّل : تقديم جانب امر بر نهى\r\nاگر كسى اجتماع امر و نهى را ممتنع دانسته و بگويد : « ملاك امر ، اقوى از ملاك\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nنهى است ، « 1 » به‌همين‌جهت امر مقدّم بر نهى است » . قاعدتاً بايد صلاة در دار غصبى را صحيح بداند و مناقشهء مرحوم بروجردى هم جريان پيدا نمىكند . زيرا لازمهء چنين عقيده‌اى اين است كه صلاة در دار غصبى فقط به عنوان مأمور به بوده و عنوان منهى عنه نداشته باشد و در اين صورت وجهى براى بطلان آن تصور نمىشود . ولى با توجه به اين كه بحث ما در مورد ثمرهء عمليه و مقام پياده شدن بحث اجتماع امر و نهى است ، چنانچه امتناعى شده و جانب امر را مقدّم بداريم ، در صورتى اين بحث پياده مىشود كه مكلّف داراى مندوحه نباشد ، زيرا اگر داراى مندوحه باشد ، و هم بتواند در دار غصبى نماز بخواند و هم در غير دار غصبى و - به تمام معنا - مختار باشد ، تقديم جانب امر بر جانب نهى معنايى نخواهد داشت . « 2 »\r\n\r\nنظريهء دوّم : تقديم جانب نهى بر جانب امر\r\nاگر كسى اجتماع امر و نهى را ممتنع دانسته و بگويد : « ملاك نهى ، اقوى از ملاك امر است ، « 3 » به‌همين‌جهت نهى مقدّم بر امر است » . آيا مسئله صلاة در دار غصبى چه حكمى پيدا مىكند ؟ در اينجا چند صورت مطرح است : صورت اوّل : مكلّفى كه در دار غصبى نماز مىخواند ، هم عالم به موضوع باشد\r\n\r\n\r\n","description":"","footnote":"\r\n( 1 ) - مثلًا در مورد صلاة در دار غصبى گفته مىشود : صلاة ، عمود دين است و آيات و روايات متعدّدى در ارتباط با اهميت آن وارد شده و حتى در بعضى از آنها تارك صلاة را كافر دانسته است ، جانب امر را ترجيح مىدهيم . اگرچه اطلاق كافر بر تارك صلاة جنبهء مجازى داشته باشد ولى مجاز هم دليل مىخواهد و دليل آن همان اهميت صلاة است .\r\n( 2 ) - همان‌طور كه مورد تزاحم و ترجيح آنچه ملاكش قوىتر است ، در جايى مطرح مىشود كه جمع بين متزاحمين امكان نداشته باشد و الّا معنا ندارد كه ما دنبال ملاك قوىتر بگرديم ، بلكه هر دو را عمل مىكنيم .\r\n( 3 ) - چون « دفع مفسده ، اولى از جلب منفعت است » و ادلّه‌اى از اين قبيل .\r\n","page_name":" 305 ","page_number":305},
  {"content":"\r\n\r\nهم عالم به حكم . يعنى هم بداند كه اين دار غصبى است و هم عالم به حرمت غصب - و يا جاهل مقصّر « 1 » - باشد . در اين صورت ترديدى در بطلان صلاة او نيست . صورت دوّم : مكلّفى كه در دار غصبى نماز مىخواند ، جاهل قاصر باشد . يعنى مىداند كه اين دار غصبى است ولى معتقد به حلّيت غصب بوده و احتمال حرمت آن را نمىداد .\r\nو يا اگر احتمال حرمت مىداد راهى براى پى بردن به حكم براى او وجود نداشت . آيا بنا بر قول به امتناع و ترجيح جانب نهى ، نماز اين شخص چه حكمى دارد ؟ مرحوم آخوند مىفرمايد : راهى براى بطلان اين نماز به نظر نمىرسد ، چون او جاهل قاصر به حرمت غصب بوده و جاهل قاصر معذور است . « 2 » بررسى كلام مرحوم آخوند : اگرچه - به نظر بدوى - كلام ايشان صحيح به نظر مىرسد ولى بايد دقّت بيشترى در آن به عمل آيد ، زيرا فرض اين است كه ما از طرفى امتناعى هستيم و از طرف ديگر جانب نهى را بر جانب امر ترجيح مىدهيم و لازمهء چنين چيزى اين است كه صلاة در دار غصبى به هيچ عنوان مأمور به نباشد ، پس چگونه مىتوان حكم به صحت صلاة كرد ؟ روشن است كه اگر ما قائل شديم كه صحت عبادت نياز به امر دارد ، چاره‌اى جز التزام به بطلان صلاة در دار غصبى نداريم و همين‌جا پاسخ مرحوم آخوند داده شده است ، زيرا معناى ترجيح جانب نهى اين است كه صلاة در دار غصبى هيچ امرى ندارد و چيزى جز نهى ندارد و نتيجهء جهل از روى قصور اين است كه نهى گريبان او را نمىگيرد يعنى استحقاق عقوبت پيدا نمىكند نه اين كه حكم صلاة در دار غصبى تغيير كند . و در حقيقت ، جهل از روى قصور ، مانع از تنجّز تكليف به حرمت مىشود .\r\n\r\n\r\n","description":"","footnote":"\r\n( 1 ) - جاهل مقصّر به حكم غصب نيز حكم عالم را دارد . جاهل مقصر به اين معناست كه احتمال مىدهد غصب حرام باشد و مىتواند به حكم آن علم پيدا كند . ولى در اين زمينه اقدامى نكرده و با همان حالت جهل ، در دار غصبى نماز بخواند .\r\n( 2 ) - كفاية الاصول ، ج 1 ، ص 246 و 247\r\n","page_name":" 306 ","page_number":306},
  {"content":"\r\n\r\nممكن است مرحوم آخوند بفرمايد : « ما در باب صحت عبادت نيازى به امر فعلى نداريم ، بلكه همين مقدار كه ملاك امر وجود داشته باشد ، براى صحت عبادت كافى است » . همان‌طور كه در مسألهء « امر به شىء مقتضى نهى از ضدّ است يا نه ؟ » ايشان از همين راه پيش آمده و فرمودند : « در صورت قول به عدم اقتضاء ، چنانچه كسى به جاى ازاله - كه وجوب فورى دارد - اقدام به نماز كرد ، نمازش صحيح است ، زيرا هرچند در چنين نمازى امر فعلى وجود ندارد ولى ملاك امر - يعنى مصلحتى كه در ساير نمازها وجود دارد - در آن نيز تحقّق دارد و همين مقدار كفايت مىكند » .\r\nمخصوصاً با توجه به اين كه ايشان در مقدّمهء هشتم و نهم بحث اجتماع امر و نهى فرمودند : « مسألهء اجتماع امر و نهى در خصوص متزاحمين پياده مىشود و در مادهء اجتماع متزاحمين بايد ملاك هر دو حكم وجود داشته باشد » . در نتيجه در مورد « صلاة در دار غصبى » بايد هم ملاك صلاة وجود داشته باشد و هم ملاك غصب . يعنى هم داراى صددرجه مصلحت لازم الاستيفاء باشد و هم صددرجه مفسدهء لازم الاجتناب . ما در پاسخ مرحوم آخوند مىگوييم : اوّلًا : آيا بنا بر قول به امتناع و تقديم جانب نهى از كجا بدانيم كه ملاك امر در مادّهء اجتماع وجود دارد ؟ و آيا اصولًا امكان دارد كه ملاك وجود داشته باشد ؟ و برفرض كه بتوانيم وجود ملاك را ثابت كنيم ، آيا صلاة در دار غصبى مانند صلاة به جاى ازاله است تا اگر ما در آن مسئله وجود ملاك امر را كافى دانستيم ، لازم باشد در اين مسئله هم كافى بدانيم ؟ ما بايد اين دو جهت را تحليل كنيم ، پس مىگوييم : قائلين به جواز اجتماع امر و نهى - كه ما نيز جزء آنان هستيم - معتقدند در مادّهء اجتماع دو عنوان « 1 » وجود دارد : عنوان صلاة و عنوان غصب .\r\n\r\n\r\n","description":"","footnote":"\r\n( 1 ) - در بعضى از تعبيرات به جاى « دو عنوان » تعبير به « دو طبيعت » شده است ولى بايد توجه داشت كه مراد از طبيعت در اينجا طبيعت منطقى نيست ، زيرا دو طبيعت منطقى نمىتوانند با يكديگر اجتماع كنند . وقتى گفته مىشود : « انسان ، نوع خاصى از حيوان و بقر ، نوع خاص ديگرى از حيوان است » معنايش اين است كه هركدام داراى فصل مميّزى مىباشند و امكان ندارد فردى پيدا كنيم كه هر دو فصل مميّز در آن وجود داشته باشد و نسبت بين انسان و بقر ، تباين كلّى است . بلكه مراد از طبيعت در اينجا همان « عنوان » است . و مرحوم آخوند گرفتار اشتباه بزرگى شده كه طبيعت منطقى را مطرح كرده است . صلاة ، يك واحد اعتبارى است كه شارع آن را اعتبار كرده است . تصرف در مال غير يا غصب هم يك جامع انتزاعى - يا امرى اعتبارى - است و هيچ‌كدام داراى واقعيت نيستند .\r\n","page_name":" 307 ","page_number":307},
  {"content":"\r\n\r\nعنوان صلاة ، متعلّق امر و عنوان غصب ، متعلّق نهى قرار گرفته است . لذا مانعى ندارد كه صلاة در دار غصبى هم عنوان مأمور به داشته باشد و هم عنوان منهى عنه . در اين صورت ما از راه اجتماع امر و نهى بدست مىآوريم كه در صلاة در دار غصبى هر دو ملاك تحقّق دارد . هم صددرجه مصلحت و هم صددرجه مفسده وجود دارد . در نتيجه بنا بر قول به اجتماع ، در مادّهء اجتماع امر و نهى ملاك امر وجود دارد . امّا قائلين به امتناع اجتماع امر و نهى چنانچه جانب امر را بر جانب نهى ترجيح داده و بگويند : « در مادّهء اجتماع ، فقط امر وجود دارد » ترديدى در صحت صلاة در دار غصبى وجود نخواهد داشت ، زيرا هم امر وجود دارد و هم وجود امر كاشف از ملاك امر و مصلحت ملزمه است . امّا قائلين به امتناع اجتماع امر و نهى ، چنانچه جانب نهى را بر جانب امر ترجيح دهند ، در اينجا ما با آنان بحث داريم . ابتدا سؤال مىكنيم : آيا دليل شما بر امتناع اجتماع امر و نهى چيست ؟ مرحوم آخوند در اين زمينه ابتدا چهار مقدّمه ذكر مىكنند : « 1 » 1 - بين احكام خمسه تكليفيه تضاد وجود دارد . 2 - متعلّق تكليف - چه در باب اوامر و چه در باب نواهى - فعلى است كه در خارج از مكلّف صادر مىشود . 3 - تعدّد عنوان موجب تعدّد معنون نمىشود . همان‌طور كه صفات و اسماء خداوند\r\n\r\n\r\n","description":"","footnote":"\r\n( 1 ) - ما فعلًا بحثى در تماميت و عدم تماميت اين مقدّمات نداريم .\r\n","page_name":" 308 ","page_number":308},
  {"content":"\r\n\r\nمتعال متعدّد است ولى همهء آنها به يك حقيقت اشاره مىكنند . 4 - وجود واحد ملازم با ماهيت واحد است . اگر چيزى از نظر وجود ، واحد شد از نظر ماهيت هم بايد واحد باشد . ايشان از انضمام اين مقدّمات نتيجه مىگيرد كه ما اگر بخواهيم صلاة در دار غصبى را هم واجب و هم حرام بدانيم ، اجتماع متضادين در شىء واحد لازم مىآيد . و همان‌طور كه اجتماع بياض و سواد در آنِ واحد ، نسبت به جسم واحد ، امتناع عقلى دارد ، اجتماع وجوب و حرمت در آنِ واحد نسبت به مورد واحد هم عقلًا ممتنع است . « 1 » ما به مرحوم آخوند مىگوييم : برفرض كه اين مقدّمات تمام باشد ، شما كه مىگوييد : « اگر صلاة در دار غصبى بخواهد وجوب و حرمت پيدا كند ، اجتماع متضادين لازم مىآيد » پس چرا مىگوييد : « صلاة در دار غصبى هم صددرجه مصلحت دارد و هم صددرجه مفسده » ؟ آيا بين مصلحت و مفسده تضاد وجود ندارد ؟ تضاد بين مصلحت و مفسده ، تضاد بين دو واقعيت است . شما كه بين وجوب و حرمت - كه دو امر اعتبارى هستند - تضاد قائل شديد آيا بين مصلحت و مفسده - كه دو واقعيت هستند - تضادى نمىبينيد ؟ اگر تضادّ وجود ندارد ، بايد شىء واحد بتواند هم صددرجه مصلحت لازم الاستيفاء و هم صددرجه مفسدهء لازم الاجتناب داشته باشد . آيا چنين چيزى براى شما قابل تصور است ؟ شما چاره‌اى جز پذيرفتن تضاد بين مصلحت و مفسده نداريد . در اين صورت شما از طرفى صلاة در دار غصبى را وجودِ واحدى مىدانيد و از طرفى معتقديد تعدد عنوان موجب تعدد معنون نيست و ماهيت وجودِ واحد هم واحد است ، پس چگونه مىتوانيد ملتزم شويد كه صلاة در دار غصبى هم داراى صددرجه مصلحت و هم داراى صددرجه مفسده است ؟ شما خودتان در مقدّمهء هشتم و نهم فرموديد : « اجتماع امر و نهى در جايى مطرح است كه در مادّهء اجتماع ، هر دو ملاك وجود داشته باشد » آيا با تعدّد عنوان مسئله را حل مىكنيد ؟ اگر پاى تعدّد\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 249 - 252 .\r\n","page_name":" 309 ","page_number":309},
  {"content":"\r\n\r\nعنوان به ميان آمد بايد از اصل مسألهء امتناع اجتماع امر و نهى رفع يد كنيد و اگر مىگوييد : « تعدّد عنوان نمىتواند در رفع غائلهء تضاد نقشى داشته باشد » پس چرا مىفرماييد : « حتى بنا بر قول به امتناع هم در مادّهء اجتماع هر دو ملاك وجود دارد » ؟ اشكال به مرحوم آخوند به بيان ديگر : شما از طرفى در مقدّمات بحث مىگوييد : « ما چه قائل به اجتماع باشيم و چه قائل به امتناع ، بايد مادّهء اجتماع را در جايى قرار دهيم كه هر دو ملاك وجود دارد » و از طرفى مىگوييد : « صلاة در دار غصبى ، اگرچه دو عنوان دارد ولى تعدّد عنوان ملاك نيست . آنچه ملاك است تعدّد معنون است و اينجا معنون ما بيش از يك ماهيت نيست ، در اين صورت چگونه مىشود كه اين وحدت معنون مانع از اجتماع وجوب و حرمت - كه دو امر اعتبارى و به نظر شما متضاد با يكديگرند - باشد ولى در ارتباط با مصلحت و مفسده - كه دو واقعيت متضاد هستند - ملتزم مىشويد كه معنونِ واحد هم داراى صددرجه مصلحت ملزمه و هم داراى صددرجه مفسدهء ملزمه است ؟ اگر حاملِ مصلحت و مفسده دو چيز است ، پس چه مانعى دارد كه يكى از آن دو چيز ، متعلَّق امر و ديگرى متعلَّق نهى باشد ؟ و اگر حاملِ ملاك امر و نهى يك چيز است ، چرا اين يك چيز در ارتباط با وجوب و حرمت نتوانست معروض وجوب و حرمت واقع شود - با وجود اينكه وجوب و حرمت دو امر اعتبارى مىباشند - امّا در ارتباط با مصلحت و مفسده - با اين كه از واقعياتند - توانست صددرجه مصلحت و صددرجه مفسده دارا باشد ؟ پس لازمهء بيان شما اين است كه اگر ما قائل به امتناع شديم و جانب نهى را مقدّم بر جانب امر قرار داديم ، در مادّهء اجتماع فقط ملاك نهى وجود داشته باشد و در اين صورت ، جاهل قاصرْ معذور خواهد بود . يعنى تكليف حرمت نسبت به او منجّز نبوده و مستحق عقوبت نخواهد بود . ولى معذوريت جاهل قاصر و عدم تنجّز نهى نسبت به او ، مستلزم اين نيست كه ملاك امر براى او پيدا شود . اين را از كجا مىتوان استفاده كرد ؟\r\nاصلًا امكان ندارد كه با وجود ملاك نهى ، ملاك امر پيدا شود . جهل از روى قصور ، مانع از تأثير ملاك نهى در تنجّز است ولى اقتضا نمىكند كه ملاك نهى كنار برود و ملاك\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nامر به‌جاى آن بنشيند . بنابراين برفرض كه ما در باب صحت عبادت ، مجرد ملاك امر را كافى بدانيم ، در صورت قول به امتناع و ترجيح ملاك نهى ، راهى براى احراز ملاك امر نداريم . ثانياً : برفرض كه ما - بنا بر قول به امتناع و تقديم جانب نهى - بپذيريم كه در مادّهء اجتماع ، هم ملاك امر و هم ملاك نهى وجود دارد ، ولى آيا صرف وجود ملاك امر ، براى صحت عبادت كافى است ؟ بعضى - مانند شيخ بهايى رحمه الله - معتقدند عبادتْ امر فعلى مىخواهد و وجود ملاك امر ، به تنهايى كافى نيست . « 1 » ولى ما اگرچه وجود امر فعلى را لازم نمىدانيم امّا وجود ملاك امر را همه جا كافى نمىدانيم بلكه مواردْ فرق مىكند . مثلًا در مسئلهء « امر به شىء مقتضى نهى از ضدّ است يا نه ؟ » در مورد صلاة و ازاله مىگفتيم : كسى كه براى خواندن نماز وارد مسجد شده و آلودگى مسجد را ملاحظه مىكند ، وجوب فورى ازالهء نجاست از مسجد گريبان او را مىگيرد و اين واجب اهم است و اهميت آن به جهت فوريت آن است . « 2 » در اينجا اگر كسى امر به شىء را مقتضى نهى از ضدّ بداند مىگويد : « اين نماز ، منهى عنه است و نهى متعلّق به عبادت موجب فساد آن است » . « 3 » امّا اگر كسى امر به شىء را مقتضى نهى از ضد ندانسته و بگويد : « اگر ازاله - به عنوان واجب اهمّ - متعلّق وجوب قرار گرفت ، صلاة در حال ازاله ، اگرچه منهى عنه نيست ولى مأمور به هم نيست » ، آيا چنانچه اين شخص به جاى ازاله ، اقدام به خواندن نماز نمايد ، نمازش چه حكمى دارد ؟ عدّه‌اى خواستند با مطرح كردن ترتّب ، مسألهء امر به صلاة را درست كنند . مرحوم آخوند اگرچه از منكرين ترتّب بود ولى عقيده داشت اگر كسى به جاى ازاله ، اقدام به خواندن نماز نمايد ، نمازش صحيح است ، زيرا اين نماز اگرچه امر فعلى ندارد ولى ملاك امر در آن وجود دارد يعنى از نظر مصلحت صددرجه با ساير نمازها فرقى\r\n\r\n\r\n","description":"","footnote":"\r\n( 1 ) - زبدة الاصول ، ص 82 - 83\r\n( 2 ) - به‌همين‌جهت مسئله را در جايى فرض مىكرديم كه زمان براى نماز وسعت كافى داشته باشد تا وجوب ازاله بتواند - نسبت به صلاة - اهمّ باشد .\r\n( 3 ) - اگرچه ما در اين مسئله مناقشه كرديم ولى فعلًا با مناقشهء آن كارى نداريم .\r\n","page_name":" 311 ","page_number":311},
  {"content":"\r\n\r\nندارد . و وجود ملاك امر براى تصحيح عبادت كافى است . آيا ما نحن فيه را مىتوان با مسألهء ازاله و صلاة مقايسه كرد ؟ آيا مىتوان گفت :\r\n« در مادّهء اجتماع ، هر دو ملاك وجود دارد و بنا بر قول به امتناع اجتماع امر و نهى و ترجيح جانب نهى ، نهى فعلى در كار است ولى اين نهى فعلى به درد آدم عالم يا جاهل مقصّر مىخورد و در مورد جاهل قاصر نمىتواند نقشى داشته و مؤثر در تنجّز نهى باشد . پس ملاك امر به قوّت خود باقى مىماند و صلاة در دار غصبى - همانند صلاة در مقابل ازاله - اتصاف به صحّت پيدا مىكند » ؟ پاسخ اين است كه ما اگرچه از اشكال اوّل صرف‌نظر كرده و وجود ملاك امر را در مورد « صلاة در دار غصبى » بپذيريم ولى در اينجا نمىتوانيم وجود ملاك امر را كافى بدانيم و فرق مهمى بين ما نحن فيه و مسألهء صلاة و ازاله وجود دارد . مرحوم نائينى در مقام بيان اين فرق مىفرمايد : تزاحم بر دو قسم است : تزاحم حكمين و تزاحم ملاكين ( / تزاحم مقتضيين ) . تزاحم حكمين به اين معناست كه اين دو حكم در مرحلهء جعل و انشاء هيچ‌گونه تقييد و محدوديتى براى آنها وجود ندارد . حكم ، به ماهيت - به لحاظ جميع افراد آن ، حتى افرادى كه در آينده تحقق پيدا مىكنند - تعلّق گرفته است . مثلًا حكم وجوب انقاذ در « أنقذ الغريق » ، به همهء افراد غريق تعلّق گرفته و از نظر جعل حكم ، هيچ‌گونه تقييدى در كار نيست . مزاحمت و تزاحم از اينجا ناشى شده كه مكلّف در مقام عمل نمىتواند دو غريق را در آنِ واحد نجات دهد « 1 » و اين چيزى است كه به مكلّف ارتباط دارد نه به امر مولاى آمر . مرحوم نائينى سپس مىفرمايد : در مسألهء صلاة و ازاله ، اگر ما قائل شديم « امر به ازاله مقتضى نهى از صلاة نيست ولى بين امر به ازاله و امر به صلاة ، تزاحم وجود دارد » اين تزاحم ، از قبيل تزاحم بين حكمين و در ارتباط با مكلّف است ، زيرا مكلّف\r\n\r\n\r\n","description":"","footnote":"\r\n( 1 ) - و اگر بتواند هر دو را نجات دهد بر او لازم است كه به مقتضاى اطلاق حكم ، هر دو غريق را نجات دهد .\r\n","page_name":" 312 ","page_number":312},
  {"content":"\r\n\r\nنمىتواند بين ازاله و صلاة جمع كند . به‌همين‌جهت اگر در موردى بتواند بين ازاله و صلاة جمع كند ، مشكلى در كار نخواهد بود . اثر تزاحم بين حكمين : اگر كسى نسبت به وجوب ازاله ، جاهل قاصر بوده و حتى احتمال وجوب را هم ندهد ، چنانچه - با وجود مشاهدهء نجاست مسجد - اقدام به صلاة نمايد ، صلاة او هيچ مشكلى ندارد ، زيرا اطلاق امر به صلاة شامل اين مورد مىباشد و امر متعلّق به ازاله - به جهت جهل از روى قصور - گريبان او را نگرفته است . و فرض اين است كه امر به شىء مقتضى نهى از ضدّ نيست . امّا در تزاحم ملاكين ، پاى مكلّف در بين نيست و هرچه هست مربوط به خود مولا و مرحلهء جعل مولا ، بلكه مربوط به مرحلهء قبل از جعل مولاست . مولا قبل از اين كه حكمى وضع كند ملاحظه مىكند كه در « صلاة در دار غصبى » هم ملاك امر وجود دارد و هم ملاك نهى و مولا نمىتواند طبق هر دو ملاك ، حكم جعل كند . زيرا ما بنا بر فرض امتناع اجتماع امر و نهى و تقديم جانب نهى بر امر بحث مىكنيم . « 1 » در اين صورت مولا قبل از اين كه حكمى جعل كند ، هر دو ملاك را ملاحظه مىكند و مىبيند ملاك نهى ، اقوى از ملاك امر است لذا در مقام جعل حكم ، فقط حكم نهى را جعل مىكند . در نتيجه صلاة در دار غصبى حكمى به جز نهى نخواهد داشت . در اينجا گويا كسى از مرحوم نائينى سؤال مىكند : در اين صورت ، با اطلاق « أقيموا الصلاة » چه بايد كرد ؟ ايشان در پاسخ مىگويد : لازمهء قول به امتناع و تقديم جانب نهى اين است كه اطلاق « أقيموا الصلاة » را تقييد زده بگوييم : « مراد از صلاة در « أقيموا الصلاة » صلاتى است كه با غصب ، اتحاد نداشته باشد » . امّا اطلاق « لا تغصب » به قوّت خود باقى است . در چنين جايى نهى « لا تغصب » گريبان جاهل قاصر را نمىگيرد و\r\n\r\n\r\n","description":"","footnote":"\r\n( 1 ) - البته قائلين به اجتماع امر و نهى مانعى نمىبينند كه در مادّهء اجتماع ، مولا دو حكم جعل كند . يكى برطبق ملاك امر و يكى برطبق ملاك نهى .\r\n","page_name":" 313 ","page_number":313},
  {"content":"\r\n\r\nاستحقاق عقوبتى نسبت به مخالفت آن مترتب نمىشود . ولى چه دليلى براى صحت نماز وجود دارد ؟ اگر ما « لا تغصب » نداشتيم و مولا از همان اوّل « صلاة مقيّد به غير دار غصبى » را واجب مىكرد ، ما نمىتوانستيم صلاة در دار غصبى را محكوم به صحت كنيم ، هرچند براى صحت عبادت ، وجود ملاك را كافى بدانيم . در ما نحن فيه نيز نمىتوان صلاة در دار غصبى را صحيح دانست ، زيرا ملاك صلاة به گونه‌اى مغلوب و منكسر شده كه مولا قبل از مرحلهء جعل آن را كنار زده و تمام حساب را براى نهى باز كرده است . در اين صورت وقتى نهى نتوانست گريبان جاهل قاصر را بگيرد ، لازمه‌اش اين نيست كه ملاك امر از مغلوبيت خارج شود . بلكه مولا با همان تقييدى كه در « أقيموا الصلاة » ايجاد مىكند راه را براى صحت عبادت مىبندد . سپس ايشان به صراحت مىفرمايد : بهتر است ما در تزاحم بين ملاكين ، كلمهء « تزاحم » را برداشته و به جاى آن كلمهء « تعارض » را بگذاريم ، « 1 » زيرا آنچه در ارتباط با مولا و انشاء حكم از ناحيهء مولا نقش دارد ، فقط يك ملاك است و آن‌هم - بنا بر قول به امتناع و تقديم جانب نهى - عبارت از ملاك نهى است . در حالى كه در تزاحم بين حكمين ، هر دو ملاك نقش داشتند و مولا برطبق هر دو ملاك حكم مىكرد و حكم مولا هم اطلاق داشته و داراى هيچ‌گونه تقييدى نبود . و مشكل ، از ناحيهء مكلّف بود كه قدرت بر جمع بين دو حكم نداشت . پس در حقيقت ، ايشان مىفرمايد : در تزاحم بين حكمين ، كه در مثل مسألهء صلاة و ازاله مطرح است ، جهل از روى قصور نسبت به تكليفِ متعلّق به واجب اهم ، سبب عدم تنجّز تكليف به اهمّ مىشود ولى تكليف به مهم با امر روشن و واضح خودش وجود دارد ، بدون اين كه امر آن داراى تقييدى باشد . دليل وجوب ازاله ، نيامده امر\r\n\r\n\r\n","description":"","footnote":"\r\n( 1 ) - اين همان چيزى است كه مرحوم آخوند در مقدّمهء هشتم مطرح كرد . ايشان فرمودند : فرق تعارض و تزاحم اين است كه در تزاحم ، هر دو ملاك وجود دارد ولى در مادّهء اجتماع باب تعارض ، يكى از دو ملاك وجود دارد . و چون آن ملاك براى ما معلوم نيست ، مسألهء تعارض به ميان مىآيد .\r\n","page_name":" 314 ","page_number":314},
  {"content":"\r\n\r\n« أقيموا الصلاة » را قيد بزند و بگويد : « مقصود از صلاة در « أقيموا الصلاة » ، صلاتى است كه مزاحم با ازاله نباشد » به‌همين‌جهت جاهل قاصر مىتواند نماز بخواند و نمازش هم صحيح است . امّا در تزاحم بين ملاكين - كه به قول ايشان به تعارض برگشت مىكند - فقط يك ملاك وجود دارد و آن‌هم ملاك نهى است . و هنگامى كه جهل از روى قصور ، مانع از تنجّز حرمت شد ، نمىتوانيم راهى براى صحّت صلاة پيدا كنيم . « 1 »\r\n\r\nاشكال امام خمينى رحمه الله بر مرحوم نائينى\r\nدر تزاحم بين ملاكين - مثل مسألهء صلاة در دار غصبى - شما ( مرحوم نائينى ) مىگوييد : مولا در مقام جعل ، مقايسه‌اى بين ملاك امر و ملاك نهى مىنمايد و ملاحظه مىكند كه ملاك نهى ، راجح بر ملاك امر و غالب برآن است به‌همين‌جهت حكم را مطابق با ملاكِ غالب جعل مىكند . ايشان مىفرمايد : معناى مرجوحيت و مغلوبيت ملاك امر اين نيست كه ملاك امر از صفحهء واقعيت كنار رفته و معدوم شود ، بلكه معنايش اين است كه ملاك امر نمىتواند در مقابل ملاك نهى مقاومت كند و ملاك نهى ، راجح و غالب است و همين غلبه و رجحان سبب مىشود كه حكم برطبق ملاك نهى جعل شود . امام خمينى رحمه الله مىفرمايد : حال كه ملاك امر وجود دارد و ما هم وجود ملاك را براى صحت عبادت كافى دانستيم و نهى هم - به خاطر جهل از روى قصور - نمىتواند تنجّز داشته باشد ، پس چرا حكم به بطلان صلاة در دار غصبى بنماييم ؟ و اين كه ايشان در ذيل كلامشان فرمودند : « ما نحن فيه به تعارض برمىگردد » درست نيست ، زيرا در تعارض بيش از يك ملاك وجود ندارد در حالى كه ما نحن فيه را خود مرحوم نائينى به عنوان « تزاحم بين ملاكين » مطرح كرده است . پس چگونه مىفرمايد :\r\n« ملاك امر - به جهت مغلوبيت - منعدم مىشود » ؟\r\n\r\n\r\n","description":"","footnote":"\r\n( 1 ) - فوائد الاصول ، ج 2 ، ص 431 - 434 .\r\n","page_name":" 315 ","page_number":315},
  {"content":"\r\n\r\nممكن است مرحوم نائينى بفرمايد : بين ما نحن فيه و مسألهء صلاة و ازاله ، فرق وجود دارد ، زيرا در تزاحم بين ملاكين ، بعد از آنكه ملاك امر مغلوب ملاك نهى شد و حكم ، برطبق ملاك نهى جعل شد ، نتيجه‌اش تقييد « أقيموا الصلاة » توسط « لا تغصب » مىشود ولى « أقيموا الصلاة » نمىتواند « لا تغصب » را تقييد بزند . پس نتيجه اين مىشود : « لا تغصب مطلقاً » و « أقيموا الصلاة في غير الدار المغصوبة » . امّا در تزاحم بين حكمين هيچ‌گونه تقييدى در كار نيست و مشكل از ناحيهء مكلّف است كه در مقام عمل نمىتواند بين آن دو حكم جمع كند . حضرت امام خمينى رحمه الله در پاسخ مىفرمايد : ما نمىتوانيم چنين حرفى را قبول مىكنيم . بلكه همان‌طور كه دليل « لا تغصب » ، دليل « أقيموا الصلاة » را مقيّد مىكند به « صلاة در غير دار غصبى » دليل وجوب ازاله نيز دليل وجوب صلاة را تقييد مىزند ، زيرا مولاى عالم به همهء امور مىداند كه اين صلاة ، زمانى با ازاله - كه واجب اهمّ است - مزاحم واقع مىشود و روشن است كه صلاة مزاحم با ازاله امرى ندارد « 1 » و در اين صورت چاره‌اى جز التزام به تقييد در دليل « أقيموا الصلاة » نيست . براى اين كه عدم تعلّق امر به صلاة مزاحم با ازاله ، با اطلاق « أقيموا الصلاة » قابل جمع نيست .\r\nلازمهء عدم تعلّق امر به صلاة مزاحم با ازاله ، خروج آن از دايرهء « أقيموا الصلاة » است و اين به معناى تقييد است . در نتيجه همان‌طور كه دليل « لا تغصب » بر اطلاق خود باقى مانده و اين اطلاق سبب تقييد در « أقيموا الصلاة » مىشود ، دليل وجوب ازاله نيز - به جهت اهميت ازاله - داراى اطلاق است و لازمهء اين اطلاق اين است كه نماز مزاحم با ازاله نتواند مأمور به باشد ، چون امر به ضدّين لازم مىآيد . پس صلاة مزاحم با ازاله ، از دايرهء « أقيموا الصلاة » بيرون آمده و اين چيزى جز تقييد نيست . در نتيجه « أقيموا الصلاة »\r\n\r\n\r\n","description":"","footnote":"\r\n( 1 ) - مگر اين كه كسى قائل به ترتب شود . ولى مرحوم آخوند و اكثر شاگردان ايشان - كه قائل به ترتب نشده‌اند - معتقدند كه امر به ازاله اگرچه اقتضاى نهى از صلاة را ندارد ولى اين مقدار اقتضاء دارد كه صلاة را از دايرهء مأمور به بودن خارج كند .\r\n","page_name":" 316 ","page_number":316},
  {"content":"\r\n\r\nبه معناى « أقيموا الصلاة التى لا تكون مزاحمة للإزالة » مىباشد . ممكن است مرحوم نائينى بفرمايد : بله ، ما مىپذيريم كه در هر دو صورت ، تقييد وجود دارد ولى بين تقييد در تزاحم حكمين با تقييد در تزاحم ملاكين فرق وجود دارد . زيرا تقييد در تزاحم بين ملاكين ، در ارتباط با مرحلهء انشاء ( / قانون‌گذارى ) و در تزاحم بين حكمين ، در ارتباط با مرحلهء فعليت ( / اجراء ) است . « 1 » در مورد تزاحم بين ملاكين ، مولا وقتى ملاك نهى و ملاك امر را بررسى كرده ، ملاحظه كرده كه ملاك نهى ترجيح دارد بر ملاك امر ، « 2 » لذا در مقام انشاء حكم ، « أقيموا الصلاة » را مقيّد به غير دار غصبى كرد . ولى « لا تغصب » را به صورت مطلق و بدون قيد انشاء كرد ، زيرا در مادّهء اجتماع ، ملاك « لا تغصب » تقدّم بر ملاك « أقيموا الصلاة » دارد . امّا تقييد ، در تزاحم بين حكمين به مرحلهء انشاء برنمىگردد . انشاء در هر دو حكم داراى اطلاق است . بلكه تقييد مربوط به مرحلهء فعليت وجوب اقامهء صلاة است . يعنى در مقام پياده شدن حكم در خارج ، « أزل النجاسة » - به خاطر اهم بودنش - مىتواند پياده شود ولى « أقيموا الصلاة » نمىتواند پياده شود . در پاسخ مىگوييم : ما هم اين فرق را قبول داريم ولى اين مقدار از فرق نمىتواند در جهتِ مورد بحث ما به عنوان فارق باشد . دليل صحت صلاة به جاى ازاله ، خصوص وجود يك حكم انشائى غير فعلى نيست ، بلكه آنچه نقش در صحت دارد ، ملاكى است كه اين حكم انشائى برطبق آن جعل شده است . و اين ملاك همان‌طور كه در مورد صلاة مزاحم با ازاله وجود دارد ، در مورد صلاة در دار غصبى هم وجود دارد ، زيرا در صلاة در دار غصبى ، فرض اين است كه ملاك امر ، مغلوبيت دارد نه اين كه به طور كلّى\r\n\r\n\r\n","description":"","footnote":"\r\n( 1 ) - مبناى مرحوم آخوند و اكثر شاگردان ايشان اين است كه حكم داراى دو مرحله است : مرحلهء انشاء ( / قانون‌گذارى ) و مرحلهء فعليّت ( / اجراء ) .\r\n( 2 ) - مسألهء ترجيح ملاك نهى بر ملاك امر ، مربوط به مرحلهء اقتضاء است و اين قبل از مرحلهء انشاء حكم مىباشد .\r\n","page_name":" 317 ","page_number":317},
  {"content":"\r\n\r\nمنعدم باشد . و ملاك نهى هم - به علت جهل از روى قصور - نتوانسته است گريبان مكلّف را بگيرد . پس چرا حكم به بطلان چنين عبادتى بنماييم ؟ « 1 » يادآورى : بحث دوّمى كه ما در آن وارد شديم با قطع نظر از مسألهء اوّل بود و الّا آنچه عمدهء بحث ما بود همان مرحلهء اوّل بود كه قائل به امتناع اجتماع امر و نهى چنانچه جانب نهى را مقدّم بدارد ، نمىتواند قائل به وجود ملاك امر شود . امتناع با اجتماع ملاكين سازگار نيست . اگر اجتماع ملاكين امكان‌پذير باشد ، اجتماع حكمين به طريق اولى امكان‌پذير است . معناى قول به امتناع و تقديم جانب نهى اين است كه در مادّهء اجتماع - يعنى صلاة در دار غصبى - فقط ملاك نهى وجود دارد . بنابراين اگر اين ملاك - به جهت جهل از روى قصور - نتوانست گريبان مكلّف را بگيرد ، معنايش اين نيست كه ملاك امر پيدا مىشود . بلكه بنابراين فرض ، ملاك امر اصلًا وجود ندارد .\r\nبنابراين بطلان صلاة در مورد جهل از روى قصور ، به جهت عدم وجود ملاك امر است نه به جهت تزاحم بين ملاكين كه مرحوم نائينى مىفرمود .\r\n\r\nمقدّمهء يازدهم آيا نسبت بين دو عنوان محلّ بحث چيست ؟\r\n1 - ترديدى نيست كه اگر نسبت بين دو عنوان عبارت از تباين باشد و هيچ مادّهء اجتماع وجود نداشته باشد ، از محلّ نزاع ما خارج است . زيرا اجتماع امر و نهى بر دو عنوان متباين هيچ مانعى ندارد . اكثر واجبات و محرمات شرعيه داخل در اين قسم مىباشند كه بين عنوان واجب و عنوان حرام هيچ ارتباطى وجود ندارد . مثل نگاه كردن به زن نامحرم و صلاة ، كه هرچند ممكن است با هم مقارنت پيدا كنند ولى بين آنها اتحاد پيدا نمىشود .\r\n\r\n\r\n","description":"","footnote":"\r\n( 1 ) - معتمد الاصول ، ج 1 ، ص 183 و 184 ، تهذيب الاصول ، ج 1 ، ص 388 و 389\r\n","page_name":" 318 ","page_number":318},
  {"content":"\r\n\r\n2 - اگر بين دو عنوان ، نسبت تساوى برقرار باشد ، مثل عنوان انسان و عنوان ضاحك ، « 1 » آيا اين مورد مىتواند داخل در محل نزاع باشد ، مثلًا مولا مىتواند بگويد : « أكرم كلّ انسان » و « لا تكرم كلّ ضاحك » ؟ در دورهء قبل در پاسخ اين سؤال گفتيم : در مسألهء ضدّ ، بعضى از راه مقدّميت وارد شده و عقيده داشتند كه « عدم يكى از دو ضدّ ، مقدّمه براى وجود ضدّ ديگر است » امّا مرحوم آخوند مقدّميت را نپذيرفته و از راه ملازمه وارد شدند . ايشان عقيده داشتند كه بين عدم بياض و وجود سواد ، ملازمه تحقق دارد ، ولى مىفرمودند : متلازمين نمىتوانند محكوم به دو حكم الزامى مغاير با يكديگر - مثل وجوب و حرمت - باشند .\r\nبله ، مىشود يكى واجب و ديگرى مستحب يا مباح و يا حتى مكروه باشد . مرحوم آخوند در آنجا مىفرمود : ما قبول داريم كه ترك ازاله ملازم با فعل صلاة است و ترك صلاة هم ملازم با فعل ازاله است ، امّا وجوب ازاله به معناى وجوب ترك صلاة نيست ، بلكه معنايش اين است كه ترك صلاة ، حكم لزومى منافى با وجوب نداشته باشد . امّا حتماً لازم نيست عين حكم يكى از متلازمين ، در ملازم ديگر وجود داشته باشد . بر اساس اين مبنا ، ما نحن فيه نيز همين‌طور است . انسان و ضحك ، متلازمين مىباشند . ضحك به عنوان عرض خاص مطرح است و معروض آن خصوص انسان است . در اين صورت چگونه ممكن است انسان و ضحك داراى دو حكم لزومى متضاد باشند ؟ پس اين صورت هم از محل نزاع اجتماع امر و نهى خارج است ، ولى خروج آن عكس صورت اوّل است . آنجا جواز اجتماع مسلّم بود و اينجا عدم جواز اجتماع مسلّم است . ولى در اين دوره مطلب ديگرى به نظر مىرسد . بيان مطلب : بعضى در ما نحن فيه قيد مندوحه را شرط مىدانستند و مىگفتند :\r\n« جايى كه مندوحه وجود ندارد - يعنى مكلّف نمىتواند در غير دار غصبى نماز\r\n\r\n\r\n","description":"","footnote":"\r\n( 1 ) - دو عنوان بودن « ضاحك » و « انسان » به اين جهت است كه از شنيدن هركدام از اين‌ها هيچ انتقالى به ديگرى پيدا نمىشود .\r\n","page_name":" 319 ","page_number":319},
  {"content":"\r\n\r\nبخواند - از محلّ نزاع خارج است » . مرحوم آخوند در جواب آنان مىفرمود : مسألهء مندوحه و عدم مندوحه ، در ارتباط با متعلّق تكليف است و بحث ما در مسألهء اجتماع امر و نهى در مورد محال بودن خود تكليف است نه محال بودن متعلّق تكليف . درست است كه اگر ما - بر خلاف اشاعره - تكليف به محال را قبيح دانسته و قبيح را براى مولا ممتنع بدانيم ، در تكليف به محال ، خود تكليف هم محال مىشود ، ولى اين‌گونه تكليف محال - كه منشأ آن محال بودن مكلّف به است - محلّ بحث ما نيست ، بحث ما - در مسألهء اجتماع امر و نهى - در ارتباط با نفس كار مولاست كه آيا مولا مىتواند دو عنوانى را كه مىداند تصادق در محلّ واحد دارند ، يكى را متعلّق امر و ديگرى را متعلّق نهى قرار دهد ؟ اگر بحث در چنين جايى متمركز است و وجود مندوحه و عدم وجود آن نمىتواند فرقى ايجاد كند ، چرا در متساويين نتوانيم اين مطلب را پياده كنيم ؟ انسان و ضاحك ، اگرچه متلازمند ولى ملاك نزاع در اينجا وجود دارد . در محلّ نزاع گفتيم :\r\n« تصادق دو عنوان در واحد به معناى وجود مادّهء افتراق نيست » . لذا عنوان مورد بحث شامل متساويين هم مىشود و ملاك هم در اينجا وجود دارد . ممكن است گفته شود : اينجا هم - مثل مورد عدم وجود مندوحه - تكليف به محال لازم مىآيد ، زيرا امكان ندارد كسى انسان را اكرام كرده ولى ضاحك را اكرام نكرده باشد . در پاسخ مىگوييم : اين عدم امكان ، مربوط به متعلَّق تكليف است يعنى مكلّف ، قدرت ندارد كه انسان را اكرام كند و ضاحك را اكرام نكند و فرض اين است كه چنين چيزى در محل بحث ما نقشى ندارد . محلّ بحث ما در ارتباط با مولا و تعلّق امر و نهى - با قطع‌نظر از قدرت مكلّف - است . در صورت عدم قدرت مكلّف ، تكليف به محال لازم مىآيد در حالى كه بحث ما در مورد تكليف محال است . لذا - بر خلاف آنچه در دورهء قبل گفتيم - به نظر مىرسد متساويين هم داخل بحث است . اگرچه بنا بر نظر ما - كه مخالف اشاعره هستيم - چنين چيزى پياده نمىشود ولى بحث در اصل مسئله است ، نه در پياده شدن آن ، ممكن است مسألهء اجتماع امر و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nنهى ، اصلًا مصداق خارجى نداشته باشد ولى از نظر علمى قابليت بحث دارد . 3 - آيا اگر بين دو عنوان نسبت عموم و خصوص مطلق باشد - مثل حيوان و انسان - در محلّ بحث اجتماع امر و نهى داخل است ؟ صاحب قوانين رحمه الله ، « 1 » مرحوم نائينى « 2 » و جماعتى از بزرگان معتقدند كه عموم و خصوص مطلق ، خارج از محلّ نزاع است ولى صاحب فصول رحمه الله « 3 » عقيده دارد كه عموم و خصوص مطلق داخل در محلّ نزاع است . با توجه به اين كه عموم و خصوص مطلق بر دو قسم است ، ما بايد ببينيم كدام‌يك از اين دو قسم مورد بحث طرفين واقع شده است ؟ قسم اول : آن است كه مفهوم عام ، در مفهوم خاص اخذ نشده باشد . مثل حيوان و انسان كه مفهوم حيوان در مفهوم انسان اخذ نشده است . مفهوم ، غير از ماهيت است .\r\nحيوان ، به عنوان جنس و ناطق ، به عنوان فصل در ماهيت انسان دخالت دارند ولى در مفهوم آن دخالت ندارند . نسبت بين انسان و ناطق ، عبارت از تساوى است . همان‌طور كه نسبت بين انسان و ضاحك عبارت از تساوى است . با اين تفاوت كه ضحك به عنوان عرض خاص و خارج از ماهيت انسان است امّا نطق به عنوان فصل مميّز و داخل در ماهيت انسان است . ولى ناطق و ضاحك از اين جهت با هم مشتركند كه مفهوم آنها غير از مفهوم انسان است . پس اگر ما انسان و حيوان را متغاير دانستيم ، كسى نگويد : « چگونه مىشود اين دو متغاير باشند درحالىكه حيوان جزء ماهيت انسان است ؟ » . جزء ماهيت بودن ، غير از مسألهء مفهوم و عنوان است . پس گاهى عموم و خصوص مطلق به اين صورت است كه از نظر مفهومى به هم ربطى ندارند . شاهدش اين است كه از شنيدن يكى از اين دو - انسان و حيوان - به ديگرى انتقال پيدا نمىكنيم . امّا از نظر تصادق ، بين آنها نسبت عموم و خصوص مطلق وجود دارد . هر\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 140 و 153\r\n( 2 ) - فوائد الاصول ، ج 2 ، ص 410 ، أجود التقريرات ، ج 1 ، ص 341 و 342 .\r\n( 3 ) - الفصول الغرويّة في الاصول الفقهيّة ، ص 126 .\r\n","page_name":" 321 ","page_number":321},
  {"content":"\r\n\r\nچيزى كه انسان برآن صدق كند ، حيوان هم برآن صدق خواهد كرد ولى اين‌طور نيست كه هرچه را حيوان برآن صدق كند ، انسان هم برآن صادق باشد . از كلام صاحب فصول رحمه الله استفاده مىشود كه اين مورد داخل در محلّ نزاع در اجتماع امر و نهى است . قسم دوّم : آن است كه مفهوم عام ، در مفهوم خاص اخذ شده باشد ، مثل « رقبه » و « رقبهء مؤمنه » و در ما نحن فيه مانند « صلاة » و « صلاة در دار غصبى » . از كلام صاحب فصول رحمه الله دخول اين قسم در محلّ نزاع در باب اجتماع امر و نهى استفاده نمىشود . بررسى دو قسم عام و خاص مطلق با بيانى كه در ارتباط با متساويين - مثل انسان و ضاحك - مطرح كرديم ، قسم اوّل از عام و خاصّ ، داخل در محلّ نزاع خواهد بود . مثل اين كه يك دليل مىگويد :\r\n« اكرم عالماً » و دليل ديگر مىگويد : « لا تكرم إنساناً » . نسبت بين انسان و عالم ، عموم و خصوص مطلق از قسم اوّل است كه مفهوم انسان در مفهوم عالم اخذ نشده است . ما وقتى كلمهء « عالم » را مىشنويم ، در عالَم مفهومى انتقال به كلمهء « انسان » پيدا نمىكنيم . امّا - از نظر تصادق - نسبت بين آنها عموم و خصوص مطلق است . اين قسم داخل در محلّ نزاع است زيرا « عنوانين متصادقين فى واحد » تحقّق دارد و اينجا از متساويين روشن‌تر است ، زيرا در متساويين ، مادهء افتراقى وجود نداشت و تصادق در جميع افراد بود ولى در عموم و خصوص مطلق ، هم مادّهء اجتماع وجود دارد وهم مادّهء افتراق - كه از ناحيهء عام است - هرچند وجود مادّهء افتراق در بحث ما ضرورتى ندارد . امّا در مورد قسم دوّم ، قدرى مشكل وجود دارد . اگر مولا از طرفى بگويد :\r\n« أقيموا الصلاة » و از طرفى بگويد : « لا تصلّوا في الدار المغصوبة » و نهى آن جنبهء ارشاد به مانعيت و ارشاد به بطلان صلاة نداشته باشد ، « 1 » آيا در محلّ نزاع ما داخل است ؟\r\n\r\n\r\n","description":"","footnote":"\r\n( 1 ) - زيرا اگر جنبهء ارشادى داشته باشد ، از محلّ بحث ما خارج است .\r\n","page_name":" 322 ","page_number":322},
  {"content":"\r\n\r\nاز طرفى ممكن است گفته شود : در اينجا « أقيموا الصلاة » اطلاق دارد و « لا تصلّوا في الدار المغصوبة » مقيّد است و بين مطلق و مقيّد تغاير وجود دارد ، پس در محلّ نزاع داخل است . از سوى ديگر ممكن است گفته شود : معناى اطلاق ، چيزى نيست كه قدماى اصوليين مطرح كرده‌اند . آنان معتقدند : اطلاق عبارت از معنايى است كه مقيّد به شمول و سريان باشد . يعنى همان‌طور كه در ناحيهء مقيّد ، قيدى وجود دارد ، در ناحيهء مطلق هم قيد وجود دارد و آن عبارت از اطلاق و سريان است . به‌همين‌جهت معتقدند كه تقييد اطلاق ، مستلزم مجازيت است ، زيرا تقييد اطلاق مانند اين است كه لفظ موضوع براى مقيّد به قيد اطلاق را بدون قيد اطلاق استعمال كنيم . ولى محققين از متأخرين عقيده دارند كه اطلاق به معناى خالى بودن از قيد است ، يعنى مطلق به چيزى گفته مىشود كه هيچ قيدى - حتى قيد اطلاق - ندارد و « لا به شرط » است . و لازمهء اين حرف اين است كه تقييد مطلق مستلزم مجازيت نيست ، زيرا « لا به شرط » با هر شرطى مىتواند اجتماع پيدا كند . يعنى بين « لا به شرط » و « شرط » مغايرتى وجود ندارد تا مستلزم مجازيت باشد . وقتى مراد از معناى مطلق روشن شد ، مولا چگونه مىتواند « أقيموا الصلاة » و « لا تصلّوا في الدار المغصوبة » را بگويد ؟ اگر صلاة در « أقيموا الصلاة » مقيّد به قيد اطلاق بود ، مىتوانستيم بگوييم : « بين مطلق و مقيّد ، تغاير مفهومى وجود دارد و مانعى ندارد كه يكى متعلّق امر و ديگرى متعلّق نهى باشد » . امّا اگر « صلاة » در « أقيموا الصلاة » مقيّد به قيد اطلاق نبود ، ديگر تغايرى بين مطلق و مقيّد وجود نخواهد داشت ، زيرا « لا به شرط » با هر شرطى قابل اجتماع است و در اين صورت نمىتوان « صلاة » را متعلّق امر و « صلاة در دار غصبى » را متعلّق نهى قرار داد . « صلاة در دار غصبى » همان متعلَّق امر است و با آن مغايرتى ندارد . پس بر اساس اين بيان ممكن است اين قسم از عام و خاص را - كه عنوان عام در خاص اخذ شده است - ممتنع و خارج از محلّ نزاع بدانيم .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nولى در عين حال ما معتقديم اين قسم هم داخل در محلّ نزاع است . ما اگرچه نظر محققين در مورد مطلق را قبول داريم ولى به نظر ما آنچه در اساس اين مسئله نقش دارد ، تعدد عنوان از يك طرف و تصادق در واحد از طرف ديگر است ، كه تصادق آن - بدون ترديد - وجود دارد و بحث در تعدد عنوان است . بحث در اين است كه آيا « صلاة » و « صلاة در دار غصبى » دو عنوان مىباشند يا يك عنوان ؟ چاره‌اى نيست كه اين‌ها را دو عنوان بدانيم . پس وقتى دو عنوان است و تصادق هم وجود دارد ، چرا آن را خارج از محلّ نزاع بدانيم ؟ لذا به نظر مىرسد هر دو قسم عموم و خصوص مطلق داخل در محلّ نزاع است . قائل به جواز اجتماع ، بنا بر تعدّد عنوان حكم به جواز مىكند و قائل به امتناع هم بنا بر تصادق ، حكم به امتناع مىكند . 4 - آيا دو عنوانى كه بين آنها نسبت عموم و خصوص من وجه برقرار است ، داخل در محلّ نزاع مىباشند ؟ مرحوم نائينى معتقد است كه عموم و خصوص من وجه بايد داراى سه شرط باشد تا بتواند در محلّ نزاع داخل شود و حتى اگر يك شرط هم منتفى باشد ، از محلّ بحث خارج مىشود : شرط اوّل : نسبت عموم و خصوص من وجه ، بين دو متعلَّق باشد ، نه بين دو موضوع . مراد ايشان از متعلَّق ، عبارت از فعل مكلّف است و مراد ايشان از موضوع ، عبارت از چيزى است كه فعل مكلّف به آن اضافه مىشود . مثلًا در « لا تشرب الخمر » ، متعلّق نهى عبارت از « شرب خمر » و موضوع حكم ، عبارت از « خمر » است . صلاة و غصب به عنوان فعل مكلّف و متعلّق تكليف مىباشند و بين آن دو نسبت عموم و خصوص من وجه برقرار است و داخل در محلّ نزاع مىباشد . امّا مثل « أكرم العالم » و « لا تكرم الفاسق » ، كه متعلّق امر و نهى در آن يك چيز - يعنى اكرام - است ولى بين موضوع اين دو تكليف - يعنى عالم و فاسق - نسبت عموم و خصوص من وجه برقرار است ، از محلّ نزاع خارج است ، زيرا ما ( مرحوم نائينى ) سابقاً گفتيم : علّت اين كه ما قائل به\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاجتماع امر و نهى هستيم اين است كه صلاة ، از يك مقوله و غصب ، از مقولهء ديگر است و بين مقولات تباين تحقق داشته و امكان اجتماع وجود ندارد . بنابراين جايى داخل در مسألهء اجتماع امر و نهى است كه متعلّق امر و نهى از دو مقوله باشند ، درحالىكه متعلّق در « أكرم العالم » و « لا تكرم الفاسق » عبارت از « اكرام » است و براى « اكرام » نمىتوان تعدّد مقوله را قائل شد . اضافهء اكرام به عالم يا فاسق ، مقولهء آن را تغيير نمىدهد . پس ما بايد مسئله را جايى فرض كنيم كه متعلّق تكليفين از دو مقوله باشند . در نتيجه نسبت عموم و خصوص من وجه اگر بين دو متعلّق نباشد - بلكه بين دو موضوع باشد - كفايت نمىكند . شرط دوّم : در افعال توليديه ، تعلّق قدرت باواسطه كافى است . يعنى در تعلّق تكليف لازم نيست كه مسبّب و متعلّق تكليف ، مقدور بلاواسطه باشد بلكه اگر مقدور باواسطه هم باشد كفايت مىكند . لكن ما معتقديم كه در افعال توليديه ، هرچند به‌حسب ظاهر عبارت مولا ، حكم روى مسبّب رفته ولى به حسب باطن ، حكم روى سبب - يعنى همان مقدور بلاواسطه - رفته است . مرحوم نائينى با توجه به مطلب فوق مىفرمايد : عام و خاص من وجه در صورتى داخل در محلّ نزاع اجتماع امر و نهى است كه مربوط به مسبّب نباشد و اگر در ارتباط با مسبّب بود و در ارتباط با سبب نبود ، داخل در محلّ نزاع نخواهد بود . به بيان ديگر : بعضى از تكاليف ، صورتا به مسبّب - فعلِ باواسطهء مكلّف - تعلّق گرفته است و ما هم به حسب ظاهر مىبينيم كه بين اين دو مسبّب ، نسبت عموم و خصوص من وجه برقرار است ولى با توجه به اين كه تكليف در مسبّبات ، در حقيقت مربوط به اسباب است و متعلّق واقعى عبارت از سبب است و در ارتباط با سبب ، عموم و خصوص من وجه وجود ندارد ، ما اينجا را خارج از محلّ نزاع مىدانيم . مثلًا در « أكرم العالم » و « لا تكرم الفاسق » ، « 1 » اكرام ، يك فعل تسبيبى و مسبّبى است ، آنچه در اختيار\r\n\r\n\r\n","description":"","footnote":"\r\n( 1 ) - اين مثال از بُعد ديگر - غير از آنچه در شرط قبلى مطرح شد - مورد بحث است .\r\n","page_name":" 325 ","page_number":325},
  {"content":"\r\n\r\nمكلّف است اين است كه اگر عالمى وارد مجلس شد ، انسان به قصد تعظيم او بايستد .\r\nاين قيام به قصد تعظيم ، سبب براى تحقّق اكرام عالم است . پس اگرچه مولا مىگويد :\r\n« أكرم العالم » ولى اين در ارتباط با سبب است ، گويا مولا گفته است : « إِذا ورد العالم يجب عليك القيام به قصد التعظيم » . حال اگر مولا در كنار اين « اكرم العالم » بگويد :\r\n« لا تكرم الفاسق » و مكلّف در مجلسى نشسته و در زمان واحدى هم عالم و هم فاسق وارد مجلس شوند و او به قصد تعظيم هر دو قيام كند ، اينجا مثل صلاة در دار غصبى نخواهد بود . « 1 » اين مورد از محلّ بحث خارج است ، و انسان در اينجا بايد امتناعى شود ، زيرا آنچه مأمور به است قيام به قصد تعظيم و آنچه منهى عنه است قيام به قصد تعظيم است و قيام به قصد تعظيم نمىتواند دو مقوله داشته باشد . ما بايد جايى را فرض كنيم كه در مادّهء اجتماع ، دو مقوله وجود داشته باشد ، مثل صلاة در دار غصبى . در نتيجه عموم و خصوص من وجه در صورتى داخل در محلّ بحث است كه از افعال توليديه نباشد . در افعال توليديه ، گويا در باطنْ حكم به اسباب تعلّق گرفته است و در اين مثال ، بيش از يك سبب وجود ندارد و آن قيام به قصد تعظيم است . شرط سوّم : ممكن است كسى به مرحوم نائينى بگويد : شما از طرفى مادّهء اجتماع را مطرح مىكنيد و از طرفى مىگوييد : « بايد دو مقوله در كار باشد » . درحالىكه دو مقوله قابل اتحاد نيستند . ايشان در جواب مىفرمايد : تركيب بين دو مقوله در مادّهء اجتماع ، بايد تركيب انضمامى باشد نه تركيب اتحادى . تركيب انضمامى به اين معناست كه دو جزء مركب ، استقلال خود را حفظ كرده و ماهيت خود را از دست ندهند بلكه فقط يك اتصال و اجتماعى با هم پيدا كرده‌اند ، مثلًا صلاة از يك مقوله و غصب از مقوله ديگر است و در مورد صلاة در دار غصبى اگرچه\r\n\r\n\r\n","description":"","footnote":"\r\n( 1 ) - به اين عنوان كه قيام به قصد تعظيم ، هم عنوان اكرام عالم را داشته و مأمور به باشد و هم عنوان اكرام فاسق را داشته و منهى عنه باشد .\r\n","page_name":" 326 ","page_number":326},
  {"content":"\r\n\r\nصلاة و غصب در يك جا جمع شده‌اند ولى اين‌گونه نيست كه صلاة يا غصب ، ماهيت و استقلال خود را از دست داده باشد . امّا تركيب اتحادى به اين معناست كه اجزاء مركب ، استقلال خود را از دست بدهند و گويا شىء سوّمى تحقق پيدا كرده است . مرحوم نائينى مىفرمايد : در مسألهء اجتماع امر و نهى بايد شرط كنيم كه اين دو عنوانى كه بينشان عموم و خصوص من وجه برقرار است ، در مادّهء اجتماعشان تركيب انضمامى تحقق داشته باشد تا تعدّد مقوله محفوظ بماند . امّا اگر تركيبشان تركيب اتحادى بود از محلّ بحث ما خارج است . مثلًا اگر مولا از طرفى بگويد : « اشرب الماء » و از طرفى بگويد : « لا تغصب » در اينجا اجتماع بين شرب ماء و غصب ، دو مصداق پيدا مىكند : الف : شرب ماء در دار غصبى ، كه اين مانند صلاة در دار غصبى و محلّ بحث ماست . ب : شرب ماء غصبى ، كه اين از محلّ بحث ما خارج است . هرچند ممكن است كسى ابتداءً تصور كند كه شرب ماء غصبى هم از طرفى موافقت با « اشرب الماء » و از طرفى مخالفت با « لا تغصب » است ولى با توجه به اين كه تركيب بين اين دو ، تركيب اتحادى است و آنچه را شرب مىكند غصبى است ، نمىتوان حيثيت غصب را جدا از حيثيت شرب ماء فرض كرد و از محلّ بحث ما خارج است . « 1 »\r\n\r\nبررسى كلام مرحوم نائينى\r\nبه نظر ما هر سه شرطى كه ايشان مطرح كردند ، داراى مناقشه است : امّا شرط سوّم : اين كه ايشان مىفرمايد : « تركيب در مادّهء اجتماع بايد انضمامى باشد نه اتحادى » ، براى اين است كه دو مطلب زير را نزد خودشان مسلّم فرض كردند : 1 - تركيب ، مربوط به خارج است و در عالم عنوان و طبيعت ، نه تركيب اتحادى\r\n\r\n\r\n","description":"","footnote":"\r\n( 1 ) - فوائد الاصول ، ج 2 ، ص 410 - 412 .\r\n","page_name":" 327 ","page_number":327},
  {"content":"\r\n\r\nوجود دارد و نه تركيب انضمامى . در اين صورت اگر كسى متعلّق احكام را عبارت از وجودات خارجيّه بداند ، جاى بحث تركيب انضمامى يا اتحادى وجود دارد . امّا اگر متعلّق احكام را نفس عناوين و طبايع و ماهيات بداند ، ديگر جايى براى اين بحث وجود نخواهد داشت ، زيرا در عالم طبيعت ، بين طبيعت مأمور بها و طبيعت منهى عنها ، تركيبى تحقق ندارد كه بخواهيم از انضمامى يا اتحادى بودن آن بحث كنيم . 2 - ايشان ( مرحوم نائينى ) چون قائل به جواز اجتماع امر و نهى هستند ، مسألهء تركيب انضمامى را مطرح مىكنند ، زيرا تركيب اتحادى نمىتواند هم مأمور به و هم منهى عنه قرار گيرد . بنابراين مرحوم نائينى با توجه به اين دو مسئله تركيب انضمامى را مطرح كرده است و اگر كسى يكى از اين دو مبنا را قبول نداشته باشد ضرورتى ندارد كه تركيب انضمامى را مطرح كند . امّا شرط دوّم كه ايشان مطرح كردند ، نيز صحيح نمىباشد ، زيرا ايشان مىفرمايد :\r\n« عموم و خصوص من وجه در صورتى داخل در محلّ نزاع است كه از افعال توليديه نباشد ، چون اگرچه حكم مىتواند به افعال توليديه تعلّق بگيرد ولى عقيدهء ما ( مرحوم نائينى ) اين است كه در عين اين كه تكليف ، در ظاهر ، به فعل توليدى و مسبّب تعلّق مىگيرد ، امّا در باطن به اسباب تعلق مىگيرد ، يعنى به مقدور بلاواسطه تعلّق مىگيرد نه به مقدور باواسطه » . ما در پاسخ مرحوم نائينى مىگوييم : هيچ ضرورتى وجود ندارد كه در افعال توليديه حكم را از ظاهر خودش منصرف كرده و آن را روى سبب بياوريم . وقتى كه مولا به عبد خودش دستور مىدهد : « اين قفل را باز كن » ، چرا ما حكم را از ظاهر خودش برگردانده و بگوييم : « مراد مولا اين است كه اين كليد را در قفل به حركت درآور » ؟ چه ضرورتى براى اين كار وجود دارد ؟ اگر نظر شما ( مرحوم نائينى ) چنين چيزى است ما چگونه مىتوانيم در مسأله‌اى كه مورد بحث همهء اصوليين است آن را پياده كنيم ؟ امّا شرط اوّل : ايشان فرمودند : « نسبت عموم و خصوص من وجه ، بايد بين دو\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nمتعلّق باشد و اگر بين دو موضوع باشد از محلّ بحث خارج است مثلًا متعلّق تكليف در « أكرم العلماء » و « لا تكرم الفسّاق » عبارت از اكرام است ولى بين دو موضوع - يعنى « العلماء » و « الفسّاق » - نسبت عموم و خصوص من وجه برقرار است » . ما در پاسخ مرحوم نائينى مىگوييم : در يكى از مقدّماتى كه مرحوم آخوند مطرح كردند - و ما نيز آن را مورد بحث قرار داديم - گفتيم : علّت خروج « أكرم العلماء » و « لا تكرم الفسّاق » از محلّ نزاع اين است كه ما در مادهء اجتماع ، وجود هر دو ملاك را احراز نكرده‌ايم . اگر ما در « اكرام عالم فاسق » هم ملاك وجوب و هم ملاك حرمت را احراز كنيم ، چه فرقى با مسألهء صلاة و غصب مىتواند داشته باشد ؟ علّت فرق گذاشتن بين اين دو مسئله اين نيست كه در صلاة و غصب ، نسبت بين دو متعلّق عبارت از عموم و خصوص من وجه است ولى در « أكرم العلماء » و « لا تكرم الفسّاق » نسبت بين دو موضوع عبارت از عموم و خصوص من وجه است . بلكه فرق از اين جهت است كه در مورد « صلاة در دار غصبى » ملاك وجوب صلاة و ملاك حرمت غصب را احراز كرده‌ايم ولى در « اكرام عالم فاسق » وجود دو ملاك را احراز نكرده‌ايم . و اگر در اينجا هم هر دو ملاك را احراز كنيم ، داخل در محلّ نزاع خواهد بود . مرحوم نائينى با توجه به اين كه مبناى قول به اجتماع را عبارت از تعدّد مقوله قرار داده است ، ناچار شده محلّ نزاع را در جايى قرار دهد كه نسبت بين دو متعلّق ، عموم و خصوص من وجه باشد ولى ما كه بر تعدّد مقوله تكيه نمىكنيم و قول به اجتماع را بر مبناى تعدّد عنوان مطرح مىكنيم ، « أكرم العلماء » و « لا تكرم الفساق » را خارج از محلّ نزاع نمىدانيم ، به شرط اين كه وجود ملاكين را در مادهء اجتماع احراز كرده باشيم . در نتيجه اين سه شرطى را كه مرحوم نائينى در مورد مادهء اجتماع مطرح كردند ، قابل قبول نيست ، بلكه مطلق عموم و خصوص من وجه ، « 1 » داخل در محلّ نزاع است به شرط اين كه وجود ملاكين را در مادهء اجتماع احراز كرده باشيم .\r\n\r\n\r\n","description":"","footnote":"\r\n( 1 ) - خواه تركيب اتحادى باشد يا انضمامى و خواه از افعال توليديه و تسبيبيّه باشد يا غير آن و خواه نسبت عموم و خصوص من وجه بين دو متعلّق باشد يا بين دو موضوع .\r\n","page_name":" 329 ","page_number":329},
  {"content":"\r\n\r\nنتيجهء بحث در مقدّمهء يازدهم از آنچه گفته شد معلوم گرديد كه از نسبت‌هاى اربعه ، فقط نسبت تباين است كه از محلّ بحث خارج است و ساير نسبت‌ها داخل در محلّ نزاع است و ملاك اثبات و نفى در همهء آنها مىتواند جريان پيدا كند .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nاقوال در مسألهء اجتماع امر و نهى\r\nپس از فارغ شدن از مقدّمات بحث اجتماع امر و نهى ، وارد اصل بحث مىشويم .\r\nمرحوم آخوند قائل به امتناع اجتماع امر و نهى است . « 1 » ولى جمعى از محققين بعد از ايشان قائل به جواز اجتماع امر و نهى مىباشند . « 2 » مقتضاى تحقيق عبارت از جواز اجتماع امر و نهى است .\r\n\r\nنظريهء اول : جواز اجتماع امر و نهى\r\nبراى اثبات اين مدّعا ، بايد سه مطلب را مورد توجه قرار داد : مطلب اوّل : حكمى كه به يك عنوان تعلّق مىگيرد ، معلولِ يك ملاكى است كه در متعلّق اين حكم وجود دارد ، چه در باب اوامر و چه در باب نواهى . مثلًا تعلّق امر به صلاة ، كاشف از اين است كه در صلاة ، ملاكى وجود دارد كه ايجاب مىكند شارع مقدّس آن را مأمور به قرار دهد . « 3 » و در امورى كه متعلّق امر قرار نگرفته‌اند ، اين ملاك\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 248\r\n( 2 ) - فوائد الاصول ، ج 1 ، ص 398 ، نهاية الاصول ، ج 1 ، ص 252 و 253 و معتمد الاصول ، ج 1 ، ص 187\r\n( 3 ) - مثل اين كه نماز معراج مؤمن است و انسان را از فحشاء و منكر بازمىدارد .\r\n","page_name":" 331 ","page_number":331},
  {"content":"\r\n\r\nوجود ندارد . و نيز تعلّق نهى به شرب خمر كاشف از اين است كه در شرب خمر ، مفسده‌اى وجود دارد كه آن مفسده ايجاب مىكند شارع مقدّس آن را منهى عنه قرار دهد . و چون اين مفسده در شرب ماء وجود ندارد شارع آن را منهى عنه قرار نداده است . اين مطلب ، جاى هيچ ترديدى ندارد . و اگر بخواهيم مسئله را قدرى برهانىتر مطرح كنيم مىگوييم : تحقق ارادهء تكوينيّه و تعلّق آن به مراد ، نمىتواند بدون تحقّق مبادى اراده - از قبيل تصور و تصديق به فايده و . . . - باشد . وجدان ، بين عمل ارادى و عمل غير ارادى فرق قائل است . حركت ارادى با تكيه بر مبادى اراده تحقّق پيدا مىكند ولى حركت غير ارادى بدون مبادى تحقق پيدا مىكند . « 1 » در ارادهء تشريعى هم همين‌طور است . ارادهء تشريعى معنايش اين است كه خداوند متعال نسبت به امورى بعث و نسبت به امور ديگرى زجر كرده است . به عبارت ديگر :\r\nخداوند اراده كرده كه بعث اعتبارى - يعنى وجوب - را متوجه نماز و زجر اعتبارى - يعنى حرمت - را متوجه شرب خمر كند . تعلّق اين اراده به بعث اعتبارى يا زجر اعتبارى ، نمىتواند بدون مقدّمه باشد . آن مقدّمه عبارت از همان جهتى است كه در مبعوث اليه يا مزجور عنه تحقّق دارد . اكنون اين بحث مطرح مىشود كه اگر به خاطر خصوصيتى كه در يك طبيعت وجود داشت حكمى به آن تعلّق گرفت ، آيا حامل اين خصوصيت عبارت از چيست ؟\r\nمثلًا اگر امر به صلاة تعلّق بگيرد - به عنوان اين كه صلاة ، ناهى از فحشاء و منكر است - آيا خصوصيت نهى از فحشاء و منكر مربوط به نفس عنوان صلاة است يا در\r\n\r\n\r\n","description":"","footnote":"\r\n( 1 ) - سؤال : انسان وقتى در حال سخن گفتن است چگونه ممكن است همهء كلمات و جملات او مسبوق به اراده - آن‌هم با مبادىاش - باشد ؟ پاسخ : اين عنايت الهى است كه به نفس انسان يك چنين خلاقيتى داده است و اين - در حقيقت - تبلورى از قدرتى است كه خداوند به انسان عنايت كرده كه تمام الفاظ را پشت سر هم بر زبان جارى كند و همهء آنها مسبوق به اراده - آن‌هم با مبادىاش - مىباشد . لذا اگر در سخنرانى يك ساعتى يك كلمه هم خلاف واقع گفته شود ، به حساب متكلّم گذاشته شده - كه متكلّم آن را از روى اراده گفته - و آثار برآن مترتب مىشود .\r\n","page_name":" 332 ","page_number":332},
  {"content":"\r\n\r\nارتباط با بعضى از جهاتى است كه با صلاة در خارج اتحاد وجودى پيدا مىكند ، بدون اين كه در عالم طبيعت بين آنها ارتباطى وجود داشته باشد ؟ به عبارت روشن‌تر : در مثال معروف صلاة و غصب ما ملاحظه مىكنيم كه صلاة و غصب از امور اعتبارى مىباشند و در عالم ماهيت ، هيچ ارتباطى بين آنها وجود ندارد . با شنيدن كلمهء صلاة ، هيچ‌گاه غصب به ذهن انسان نمىآيد . علاقه و ارتباطى كه احياناً بين اين‌ها پيدا مىشود ، به اين جهت است كه گاهى از اوقات در وجود خارجى اتحاد پيدا مىكنند . مثل اين كه كسى در دار غصبى نماز خوانده و شما بخواهيد خصوصيات صلاة او را حكايت كنيد مىگوييد : « اين شخص در دار غصبى نماز خوانده است » . اين خصوصيت ، مربوط به اين فرد از صلاة است كه در خارج از اين شخص غاصب تحقّق پيدا كرده است . حال سؤال اين است كه در جايى كه صلاة و غصب اتحاد پيدا كرده است و قابل جدا شدن نيست ، آيا چه چيزى موجب تعلّق امر به صلاة شده است ؟ و چه چيزى ناهى از فحشاء و منكر است ؟ آيا خصوصيت اتحاد آن با غصب دخالتى در ناهى از فحشاء و منكر بودن آن دارد يا دخالتى ندارد ؟ به عبارت ديگر : آيا مجموعهء « صلاة در دار غصبى » ناهى از فحشاء و منكر است يا تنها خصوصيت صلاتى آن به عنوان ناهى از فحشاء و منكر مطرح است ؟ احتمال سوّمى هم وجود ندارد . واقعيت مسئله اين است كه تنها خصوصيت صلاتى است كه در فحشاء و منكر نقش دارد . حال كه چنين است مىگوييم : « آيا ممكن است امر از متعلّق خودش - و از آن جهتى كه آن جهت ناهى از فحشاء و منكر است - پا فراتر گذاشته و به چيزى كه در مسألهء نهى از فحشاء و منكر نقشى ندارد سرايت كند ؟ با مراجعه به عقل در مىيابيم كه چنين چيزى ممكن نيست . وقتى « أقم الصلاة » با استناد به « إِنّ الصلاة تنهى عن الفحشاء و المنكر » دلالت بر مأمور به بودن صلاة كرد ، هيچ عقلى اجازه نمىدهد كه اين امر از دايرهء مأمور به و متعلّق خودش پا فراتر گذاشته و بگويد : « غصبى كه ناهى از فحشاء و منكر نيست - بلكه خودش منكر است - به جهت اتحاد خارجىاش با صلاة ، عنوان مأمور به پيدا مىكند » .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاگر كسى بگويد ، « اتحاد صلاة با غصب ، سبب سرايت امر به غصب مىشود » .\r\nمىگوييم : در اين صورت ، مأمور به ما فقط صلاة نيست بلكه صلاة مقيّد به غصب به عنوان مأمور به بوده و غصب هم داخل در دايرهء مأمور به خواهد بود . درحالىكه هيچ دليلى نيامده غصب را داخل در دايرهء امر كند . مطلب دوّم : شرط تمسك به اصالة الاطلاق اين است كه مقدّمات حكمت جريان داشته باشد . حال بحث در اين است كه آيا معناى اطلاق چيست ؟ آيا اطلاق به معناى شمول و سريان حكم در جميع افراد طبيعت است به گونه‌اى كه مفاد اصالة الاطلاق با مفاد اصالة العموم ، يك چيز است ولى راه آنها فرق مىكند ؟ يا اين كه بين اصالة العموم و اصالة الاطلاق ، اختلاف ماهوى وجود دارد ؟ توضيح : اگر اطلاق به معناى شمول و سريان حكم در جميع افراد طبيعت باشد ، مفاد « أحلَّ اللّه البيع » عبارت از « احلّ اللّه كلّ بيع » مىشود و چون « كلّ » يكى از الفاظ دالّ بر عموم است پس مفاد اصالة الاطلاق با مفاد اصالة العموم يك چيز خواهد شد ولى راه آنها فرق مىكند . شمول و فراگيرى در « أحلّ اللّه كلّ بيع » از طريق اصالة العموم و در « أحلّ اللّه البيع » از طريق اصالة الاطلاق و مقدّمات حكمت به دست مىآيد . ولى نتيجه در هر دو اين است كه خداوند همهء افراد و مصاديق بيع را نافذ و مورد امضاء قرار داده است . واقعيت مسئله اين است كه اصالة الاطلاق و اصالة العموم نه تنها طريقشان فرق مىكند بلكه بين آنها اختلاف ماهوى وجود دارد . زيرا مفاد اصالة العموم براى ما روشن است . اگر مولا بگويد : « أكرم كلّ عالم » ، كلمهء « كلّ » دلالت بر شمول و سريان نسبت به همهء افراد دارد و حكم به وجوب اكرام روى همهء مصاديق و افراد رفته است . امّا در مورد اصالة الإطلاق ، « أحلّ اللّه البيع » نمىتواند ناظر به مصاديق باشد و شمول و سريان نسبت به افراد را برساند . مگر اين كه ما قبول كنيم كه مفرد معرّف به « ال » جنس دلالت بر عموم مىكند . ولى ما روى اين مبنا بحث مىكنيم كه مفرد معرّف به « ال » جنس دلالت بر عموم نمىكند . در اين صورت كلمهء « البيع » - كه به عنوان مفعول در « أحلّ اللّه البيع » قرار گرفته است - مفرد معرف به « ال » جنس بوده و بر\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nنفس طبيعت دلالت مىكند بدون اين كه ناظر به افراد و مصاديق باشد . « 1 » البته اين بحث كه « آيا اوامر و نواهى متعلّق به طبايع است يا متعلّق به وجودات و افراد است ؟ » بحث ديگرى است كه ما فعلًا با آن كارى نداريم . ما فعلًا مىخواهيم « البيع » - كه مفرد معرف به « ال » جنس است - را معنا كنيم . و « ال » تعريف جنس ، معنايى زايد بر خود جنس و ماهيت و طبيعت ندارد . پس « البيع » به حسب معناى لغوى خودش عبارت از نفس طبيعت بيع - يعنى جنس و فصل آن - مىباشد . « 2 » در اين صورت از چه راهى مىتوان مسألهء شمول و سريان را مطرح كرد ؟ در « أحلّ اللّه كلّ بيع » ، مضاف اليه كلمهء كلّ ، عبارت از طبيعت است و كلّ ، دلالت بر استيعاب افراد طبيعت مىكند و اين دلالت از طريق وضع است . پس حساب استيعاب و شمول ، مربوط به كلّ است و ربطى به كلمهء بيع ندارد . ولى در باب اطلاق ، ما چيزى به جز « البيع » نداريم . مفرد معرّف به « ال » هم دلالت بر عموم نمىكند . كلمهء بيع فقط بر طبيعت دلالت مىكند و « ال » هم تعريف همان طبيعت است و نمىتواند پاى افراد را به ميان آورده و جنس را مرتبط به افراد كند . بنابراين نمىتوان « أحلّ اللّه البيع » را اين گونه تفسير كرد كه : « خداوند بيع را امضاء كرده ، خواه با صيغه باشد يا معاطاة و خواه صيغهء آن عربى باشد و يا غير عربى و خواه بيع سلم باشد يا بيع صرف و . . . » ، بله اگر خداوند مىفرمود : « أحلّ اللّه كلّ بيع » مىتوانستيم اين‌ها را در ارتباط با كلمهء « كلّ » مطرح كنيم . « 3 »\r\n\r\n\r\n","description":"","footnote":"\r\n( 1 ) - به‌همين‌جهت در تعريف بيع وقتى « مبادلة مال بمال » يا « إنشاء تمليك عين بمال » يا « تبديل مال بمال » و . . . گفته مىشود ، طبيعت بيع در نظر گرفته شده و هيچ نگاهى به افراد و مصاديق آن نمىشود . خصوصيات افراد و مصاديق ، خارج از حقيقت و موضوع له بيع است .\r\n( 2 ) - هرچند جنس و فصلش از امور اعتبارى مىباشند .\r\n( 3 ) - پس در معناى اطلاق « اعتق الرقبة » نمىتوان گفت : « خواه مسلمان باشد يا كافر ، خواه سفيد باشد يا سياه و . . . » ، زيرا اين‌ها هيچ‌گونه نقشى در ماهيت رقبه ندارد . و « ال » هم تعريف همان طبيعت و ماهيت است . همان‌طور كه در معناى اطلاق « أكرم إنساناً » نمىتوان گفت : « خواه عالم باشد يا جاهل . . . » ، زيرا علم و جهل هيچ‌گونه دخالتى در ماهيت انسان ندارد . « رقبه » به معناى مملوك و « انسان » به معناى حيوان ناطق است .\r\n","page_name":" 335 ","page_number":335},
  {"content":"\r\n\r\nدر نتيجه در باب اطلاق نبايد سراغ افراد و مصاديق رفت بلكه معناى « أحلّ اللّه البيع » اين است كه آنچه محكوم به حلّيت و نفوذ است چيزى جز نفس طبيعت بيع نيست . در اين صورت ، هر فردى از افراد اين طبيعت كه در خارج تحقق پيدا كرد ، چون مصداقى از طبيعت بيع است ، عقلْ مىگويد : « حكم به حليت ، بر چنين مصداقى انطباق پيدا مىكند » . همان‌طور كه اگر كسى نمازى موافق با دستور مولا انجام دهد ، عقل مىگويد ، « خواستهء مولا حاصل شده و امتثالْ موجب سقوط امر مولا شده است » ولى اين بدان معنا نيست كه نماز مذكور ، داخل در مأمور به است . اصلًا نبايد پاى وجود را در دايرهء مأمور به آورد . نه وجود ذهنى و نه وجود خارجى را . بنابراين اصالة الاطلاق و اصالة العموم ، نه تنها طريقشان با هم فرق مىكند بلكه نتيجهء آنها هم با يكديگر فرق دارد . اصالة العموم از طريق وضع پيش مىآيد و نتيجه‌اش مسئله عموم استيعاب و شمول نسبت به افراد طبيعت است ولى اصالة الاطلاق از طريق مقدّمات حكمت به ميان آمده و نتيجه‌اش اين است كه حكم روى طبيعت رفته و افراد و مصاديق آن طبيعت مطرح نمىباشند . فرق ديگرى كه بين اصالة العموم و اصالة الاطلاق مطرح است اين است كه اصالة العموم به عنوان اصلى لفظى و عرفى و عقلايى مطرح است ، يعنى مولا لفظى را كه براى عموم وضع شده در متعلّق حكمش اخذ كرده است . امّا اصالة الاطلاق اصلى عقلى است و پاى لفظ در مورد آن مطرح نيست . عقلْ چند مقدّمه را به صورت صغرى و كبرى به هم ضميمه كرده و نتيجه مىگيرد . اصالة الاطلاق هم شبيه اين كار را انجام داده و نتيجه مىگيرد . عقل مىگويد : « مولا ، يك مولاى عاقل مختار و در مقام بيان حكم است و مىخواهد تمامى متعلَّق حكم را براى عبيد خودش بيان كند و هيچ‌گونه قرينه‌اى هم براى تقييد اقامه نكرده و قدر متيقّن در مقام تخاطب هم در كار نيست » سپس نتيجه مىگيرد كه تمام متعلَّق حكم مولا ، همين طبيعت به صورت مطلق است . مطلب سوّم : آيا اوامر و نواهى به نفس طبايع تعلّق مىگيرد يا به طبايع با تقيّد به وجود ذهنى تعلّق مىگيرند ؟ يا اين كه به طبايع با تقيّد به وجود خارجى تعلّق مىگيرند ؟\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nدر اينجا سه احتمال وجود دارد كه قبل از بررسى آنها لازم است به مقدّمهء ذيل توجّه شود : سؤال : در بين قضايا ، جايى كه محمول ما غير ماهيت باشد - يعنى نه جنس باشد ، نه فصل و نه مجموعهء جنس و فصل - بلكه به عنوان يك عرض مطرح باشد ، آيا معروض آن مىتواند خود ماهيت باشد و مسألهء وجود ذهنى و وجود خارجى در اين عروض نقشى نداشته باشد و در عين حال ، واقعيت هم داشته باشد ، تا بتوانيم شبيه آن را در مورد « الصلاة واجبةٌ » و « الغصب حرامٌ » پياده كنيم ؟ پاسخ : مواردى وجود دارد كه ما ناچاريم ملتزم شويم به اين كه موضوع در قضيّهء حمليّه يا موصوف در قضيّهء وصفيّه ، عبارت از نفس ماهيت و طبيعت است ، مثل قضيّهء « الانسان كلّى » . « كلّى » به اين معناست كه صادق بر مصاديق كثيره و افراد متكثره است . ترديدى نيست كه موضوع در اين قضيّه عبارت از طبيعت و ماهيت انسان است ، زيرا تقيّد ماهيت به وجود ذهنى يا وجود خارجى سبب مىشود كه ماهيت ، تشخّص و جزئيت پيدا كرده و از صدق بر كثيرين خارج شود . در فلسفه ثابت شده است كه « وجود ، مساوق با تشخّص است » . تشخّص به معناى جزئيت و جزئيت در مقابل كلّيت است .\r\nبنابراين وقتى كلّيت به معناى صدق بر كثيرين است ، جزئيت به معناى عدم صدق بر كثيرين است . و در تشخّص ، فرقى بين وجود ذهنى و وجود خارجى نيست . همان‌طور كه زيد موجود در خارج نمىتواند بر كثيرين صدق كند ، انسان موجود در ذهن هم - با قيد تصور ذهنى - نمىتواند صادق بر كثيرين باشد . حتى اگر « انسان » را چند مرتبه تصور كنيم ، متصوّرهاى ما - با وصف تصوّر - مغاير با يكديگرند . همان‌طور كه زيد و عَمرو و بكر با يكديگر مغايرند و نمىتوان بين زيد و عَمرو قضيّهء حمليه تشكيل داد - نه به حمل اوّلى و نه به حمل شايع صناعى - در مورد وجود ذهنى هم همين‌طور است .\r\nوقتى ماهيت انسان را تصور كرديم يك وجود ذهنى براى انسان پيدا شده است و هنگامى كه براى بار دوّم آن را تصور كنيم ، وجود ذهنى ديگرى براى آن پيدا مىشود كه با وجود ذهنى اوّل مغاير است و نمىتوان بين آنها قضيّهء حمليه تشكيل داد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nهمان‌طور كه تشكيل قضيّهء حمليّه بين يك موجود ذهنى با يك موجود خارجى امتناع دارد . وجود ذهنى ، قسيم وجود خارجى است و اختلاف بين آن دو مانند اختلاف بين دو نوع از يك ماهيت است . و همان‌طور كه بين دو نوع از يك ماهيت - مانند انسان و بقر از ماهيت حيوان - تباين كلّى وجود دارد و امكان اجتماع آنها در يك محلّ وجود ندارد و نمىتوان بين آنها قضيّهء حمليه‌اى تشكيل داد ، وجود ذهنى - با قيد ذهنى بودن - مغاير با وجود خارجى - با تقيّد به خارجى بودن - است . به‌همين‌جهت تصور موجود خارجى به اين معنا نيست كه موجود خارجى به وصف وجود خارجىاش در ذهن ما بيايد ، بلكه در اينجا يك معلوم بالذات وجود دارد و يك معلوم بالعرض .\r\nمعلوم بالذات ما عبارت از صورت مرتسم و مماثل با آن موجود خارجى است و موجود خارجى هم معلوم بالعرض است و نمىتواند معلوم بالذات واقع شود . معقول نيست چيزى با وصف وجود خارجى ، اتصاف به وجود ذهنى و يا با وصف وجود ذهنى ، اتصاف به وجود خارجى پيدا كند . بنابراين در قضيّهء « الإنسان كلّي » اگرچه كلمهء « كلّي » نه جنس براى انسان است و نه فصل براى آن بلكه به عنوان يك عرض براى انسان مطرح است ، ولى معروض آن عبارت از خود ماهيت است و نمىتواند چيزى غير از آن باشد ، زيرا به مجرّد اين كه پاى وجود به ميان آمد - چه وجود ذهنى ، چه وجود خارجى - محمولْ تشخّص و جزئيت پيدا كرده و نمىتوان « كلّى » را برآن حمل كرد . ممكن است كسى بگويد : مگر قضيّهء « الإنسان كلّي » در ذهن تشكيل نمىشود ؟ در پاسخ مىگوييم : درست است كه ما اين قضيّه را در ذهن تشكيل مىدهيم ولى در همان مرحلهء ذهن وقتى مىخواهيم موضوع را مطرح كنيم ، خودِ موضوع را مطرح مىكنيم و به عنوان معروض براى كلّيت قرار مىدهيم . معناى تشكيل يك قضيّه در ذهن اين نيست كه در موضوع آن قضيّه ، قيد « وجود ذهنى » هم مطرح باشد .\r\nمثلًا قضيّهء « شريك الباري ممتنع » در ذهن تشكيل مىشود و به اين معناست كه « شريك البارى در خارج ممتنع است » . ولى اين « شريك البارى » كه موضوع براى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n« ممتنع » قرار مىگيرد ، قيد وجود ذهنى ندارد . اگر بخواهيم قضيّهء فوق را اين‌گونه معنا كنيم كه « شريك الباري مقيّد به وجود ذهنى ، در خارج ممتنع است » ، بايد « الانسان » هم ممتنع باشد ، چون انسان مقيّد به وجود ذهنى هم در خارج ممتنع است ، زيرا وجود ذهنى با وجود خارجى تباين و تغاير دارند . اين كه گفته مىشود : « شريك الباري ممتنع فى الخارج » و گفته نمىشود : « الإنسان ممتنع في الخارج » ، كاشف از اين است كه در اين قضيّه ، تقيّد به وجود ذهنى مطرح نيست ، هرچند خود اين قضيّه در ذهن تشكيل شده ولى نمىتوان پاى تقيّد به وجود ذهنى را به ميان آورد . نفس « شريك البارى » و ماهيت آن اتصاف به امتناع در خارج دارد ولى نفس ماهيت انسان را نمىتوان متصف به امتناع در خارج دانست . در نتيجه ما قضايايى داريم كه محمول و وصف در آنها نه ذات ماهيت است و نه اجزاء ماهيت بلكه از عوارض ماهيت است ولى معروض و موصوف آن خود ماهيت است ، بدون اين كه وجود ذهنى يا وجود خارجى كمترين نقش را داشته باشد و الّا جلوى صدق قضيّهء حمليه يا وصفيّه گرفته مىشود . ممكن است گفته شود : شما از طرفى مىگوييد : در « الإنسان كلّي » معروض براى كلّيت عبارت از ذات ماهيت است و از طرفى در فلسفه ثابت شده است كه « الماهية من حيث هي هي ليست إلّا هي لا موجودة و لا معدومة . . . و لا كلّيّة و لا غير كلّيّة » پس چگونه بين اين دو جمع مىكنيد ؟ در پاسخ مىگوييم : قضيّهء فلسفى « الماهية من حيث هي هي ليست إلّا هي . . . » به اين معناست كه « ماهيت در عالم ذات و ذاتياتش چيزى جز خودش نيست » و به تعبير روشن‌تر : ماهيت در عالم حمل اوّلى ذاتى ، از محدودهء خودش تجاوز نمىكند . در محدودهء حمل اوّلى ذاتى ، قضاياى « الإنسان حيوان ناطق » ، « الإنسان حيوان » و « الإنسان ناطق » درست است ولى در همين محدوده ، قضيّهء « الإنسان موجود » غلط است ، چون وجود نه جنس انسان است و نه فصل آن . و به عبارت ديگر : وجود ، در\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nدايرهء ماهيت انسان نيست بلكه عارض بر ماهيت است . « 1 » امّا در محدودهء حمل شايع صناعى ، قضيّهء « الإنسان موجود » قضيّهء صادقى است . در اين صورت معناى « الإنسان موجود » اين است كه اين ماهيت در خارج اتصاف به وجود خارجى پيدا كرده است .\r\nچنين قضيّه‌اى صادق است و هيچ منافاتى با قضيّهء « الماهية من حيث هي هي ليست إلّا هي لا موجودة و لا معدومة . . . » ندارد . « لا موجودة » به اين معناست كه وجودْ در ذات ماهيت دخالتى ندارد ، امّا « موجود » در « الإنسان » به اين معناست كه وجود به عنوان يك امر خارج از ماهيت و عارض بر ماهيت ، با ماهيت اتحاد پيدا مىكند . قضيّهء « الإنسان كلّي » نيز همين‌طور است . اگرچه معروضْ نفس ماهيت است و پاى وجود ذهنى و وجود خارجى در آن نيست ولى همين قضيّه را به دو صورت مىتوان تشكيل داد : 1 - اگر قرار باشد كلّيت به عنوان ذات و ذاتى - يعنى جنس و فصل - ماهيت انسان مطرح باشد ، چنين قضيه‌اى كاذب خواهد بود . 2 - اگر كلّيت به عنوان عرض براى انسان مطرح باشد - آن‌هم « عرض » ى كه اختصاص به انسان ندارد بلكه در بقر ، غنم ، بعير و ساير انواع حيوان هم مطرح است - در اين صورت قضيّهء « الإنسان كلّي » مانند قضيّهء « زيد إنسان » خواهد بود .\r\nهمان‌طور كه قضيّهء « زيد إنسان » - با توجه به اين كه زيد يكى از مصاديق انسان است - قضيّهء حمليّه به حمل شايع صناعى و صحيح است ، قضيّهء « الإنسان كلّي » نيز همين‌طور است . و اين كه موضوع در آن ، نفس طبيعت است و وجود ذهنى و وجود خارجى در آن نقش ندارد ، بدان معنا نيست كه حمل در قضيّهء « الإنسان كلّي » حمل اوّلى ذاتى است بلكه حمل آن حمل شايع صناعى است . مثال ديگر : در قضيّهء « الإنسان موجود » كه وجود عارض ماهيّت مىشود ، موضوع در اين قضيّه عبارت از ذات ماهيت و نفس طبيعت انسان است و موجوديّت ، عارض بر\r\n\r\n\r\n","description":"","footnote":"\r\n( 1 ) - حال آيا اصالت با وجود است يا با ماهيت ؟ بحث ديگرى است .\r\n","page_name":" 340 ","page_number":340},
  {"content":"\r\n\r\nخود طبيعت انسان است . به‌همين‌جهت قضيّه « الإنسان موجود » قضيّهء ضروريه است ولى نه قضيّهء ضروريهء به شرط محمول . توضيح : قضيّهء ضروريه بر دو قسم است : 1 - قضيّهء ضروريه به اين معنا كه ثبوت محمول براى موضوع بديهى و واضح است ، مثل « الإنسان حيوان ناطق » . 2 - قضيّهء ضروريه‌اى كه در آن محمول را قيد براى موضوع قرار دهيم ، در اين صورت ، ثبوت محمول براى چنين موضوعى ضرورى خواهد بود . قضيّهء « زيد كاتب » قضيّهء ضروريه نيست ، امّا قضيّهء « زيد الكاتب كاتب » قضيّهء ضروريه است و از آن به « قضيّهء ضروريهء به شرط محمول » تعبير مىشود . اكنون مىگوييم : در قضيّهء « الإنسان موجود » ، اگر موضوعْ نفس طبيعت باشد ، اين قضيّه ، قضيّهء ضروريهء به شرط محمول نخواهد بود ، چون نسبت وجود و عدم در ارتباط با ماهيت يكسان است . امّا اگر موضوع را مقيّد به وجود كنيم ، يك وقت آن را مقيّد به وجود ذهنى و يك وقت مقيّد به وجود خارجى مىكنيم و در هريك از اين دو صورت ، يك وقت مراد از محمول ، « موجود در ذهن » است و يك وقت « موجود در خارج » ، كه چهار صورت پيدا مىشود : الف - « الإنسان المقيّد بالوجود الذهني موجود في الذهن » ، اين قضيّه ، قضيّهء ضروريه به شرط محمول است . ب - « الإنسان المقيّد بالوجود الخارجى موجود في الخارج » ، اين قضيّه نيز قضيّهء ضروريهء به شرط محمول خواهد بود . ج - « الإنسان المقيّد بالوجود الذهني موجود في الخارج » چنين قضيّه‌اى محال است ، زيرا انسان مقيّد به وجود ذهنى ، نمىتواند در خارج وجود داشته باشد ، چون وجود ذهنى و وجود خارجى قسيم يكديگرند و بين آنها تباين وجود دارد . د - « الانسان المقيّد بالوجود الخارجي موجود في الذهن » ، اين نيز محال است ، زيرا موجود خارجى - با ابعاد جسمى و خصوصياتى كه دارد - نمىتواند در ذهن تحقّق پيدا\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nكند . بلكه آنچه در ذهن تحقّق پيدا مىكند صورتى از آن موجود خارجى است . در نتيجه اگر ما در قضيّهء « الإنسان موجود » موضوع را نفس طبيعت فرض كنيم ، نه قضيّهء ضروريهء به شرط محمول خواهد بود و نه امتناع و استحاله‌اى در آن مطرح است . امّا اگر در موضوع پاى وجود - ذهنى يا خارجى - به ميان آيد ، يا ضروريهء به شرط محمول خواهد بود و يا استحاله خواهد داشت . درحالىكه بدون اشكال ، قضيّهء « الإنسان موجود » نه ضروريهء به شرط محمول است و نه داراى استحاله است . به عبارت ديگر : قضيّهء « الإنسان موجود » مانند قضيّهء « الإنسان كلّي » است . قضيّهء « الإنسان موجود را اگر بخواهيم به صورت حمل اوّلى ذاتى تشكيل دهيم ، كاذب خواهد بود ، چون وجود ، هيچ نقشى - نه به عنوان جنس ، نه به عنوان فصل - در ماهيت انسان ندارد امّا به صورت حمل شايع صناعى « 1 » صادق خواهد بود ، زيرا « موجود » عنوانى كلّى و « انسان » يكى از مصاديق آن مىباشد ، همان‌طور كه بقر ، غنم و ساير موجودات ، از مصاديق آن مىباشند . پس ما قضايايى داريم كه موضوع در آنها نفس ماهيت و حمل آنها حمل شايع صناعى است نه حمل اوّلى . و اين كه ما معمولًا براى حمل شايع صناعى به قضيّهء « زيد إنسان » مثال مىزنيم ، نبايد ما را از ضابطهء كلّى در قضيّهء حمليّه به حمل شايع صناعى منحرف كند . قضيّهء « الإنسان كلّي » و « الإنسان موجود » قضيّهء حمليّه به حمل شايع صناعى و موضوع آن نفس ماهيت است بدون اين كه چيزى از وجود ذهنى يا وجود خارجى در آن نقش داشته باشد . پس از بيان مقدّمهء فوق به اصل بحث بازمىگرديم . بحث در اين بود كه آيا متعلّق احكام چيست ؟ مثلًا در مورد « الصلاة واجبة » آيا چه چيزى معروض وجوب قرار گرفته است ؟ گفتيم در اينجا سه احتمال وجود دارد :\r\n\r\n\r\n","description":"","footnote":"\r\n( 1 ) - ملاك حمل شايع صناعى اين است كه موضوع ، از مصاديق محمول باشد .\r\n","page_name":" 342 ","page_number":342},
  {"content":"\r\n\r\n1 - معروض وجوب ، نفس طبيعت صلاة باشد . 2 - معروض وجوب ، وجود ذهنى صلاة باشد . 3 - معروض وجوب ، وجود خارجى صلاة باشد . و احتمال چهارمى در اينجا وجود ندارد . بنابراين اگر ما دو احتمال اخير را ابطال كنيم ، احتمال اوّل تعيّن پيدا كرده « 1 » و قضيّهء « الصلاة واجبة » مانند قضيّهء « الصلاة موجودة » خواهد شد و همان‌طور كه موضوع در قضيّهء « الصلاة موجودة » نفس طبيعت صلاة است ، موضوع در قضيّهء « الصلاة واجبة » هم نفس طبيعت صلاة خواهد بود . بطلان احتمال دوّم : اگر معناى « الصلاة واجبة » بخواهد اين باشد كه « صلاة مقيّد به وجود ذهنى ، واجب است در خارج اقامه شود » ، مىگوييم : صلاة براى آثار و بركاتش - مثل معراجيت ، قربانيت و نهى از فحشاء و منكر - واجب شده است و وجود ذهنى صلاة داراى چنين آثار و بركاتى نيست . اگر گفته شود : هرچند دليل حكم مىگويد : « الصلاة المتقيّدة بالوجود الذهنى واجبة » ولى در مقام عمل و امتثال بايد به وجود خارجى صلاة تحقّق بخشيد و آن را در خارج اتيان كرد . در پاسخ مىگوييم : در اين صورت ، آنچه در خارج آورده‌ايم نه تنها با مأمور به موافقت ندارد ، بلكه امكان موافقت مأمور به در خارج وجود ندارد ، زيرا « صلاة مقيّد به وجود ذهنى » نمىتواند بر صلاتى كه در خارج تحقق پيدا مىكند منطبق باشد ، چون وجود ذهنى و وجود خارجى ، دو نوع از وجود و قسيم يكديگرند همان‌طور كه ماهيت انسان نمىتواند بر بقر صادق باشد ، صلاة مقيّد به وجود ذهنى هم نمىتواند بر صلاة خارجى منطبق شود . لذا هيچ ترديدى در بطلان اين احتمال وجود ندارد و اصلًا جاى چنين احتمالى وجود ندارد و فقط در مقام تصوير است كه مطرح مىشود .\r\n\r\n\r\n","description":"","footnote":"\r\n( 1 ) - اين احتمال با ظاهر تعابير هم تطبيق مىكند ، زيرا ما جايى نداريم كه گفته باشند : « أقيموا الصلاة المتقيّدة بالوجود الذهني » يا گفته باشند ، « أقيموا الصلاة المتقيّدة بالوجود الخارجى » . ظاهر تعابير ، تعلّق حكم به نفس عنوان صلاة است . در باب محرمات هم همين‌طور است .\r\n","page_name":" 343 ","page_number":343},
  {"content":"\r\n\r\nبطلان احتمال سوّم : اگر گفته شود : متعلّق حكم ، عبارت از همان صلاتى است كه در خارج تحقق پيدا كند و به تعبير ديگر : صلاة مقيّد به وجود خارجى ، معروض براى وجوب است . اين همان چيزى است كه مرحوم آخوند در مقدّمهء دوّم - از مقدّماتى كه براى اثبات امتناع اجتماع امر و نهى مطرح كرده - ذكر مىكنند . ايشان مىفرمايد :\r\n« متعلّق حكم ، همان چيزى است كه در خارج از مكلّف تحقّق پيدا مىكند » . « 1 » مؤيد ايشان اين است كه اين آثار و خواص بر وجود خارجى صلاة ترتيب پيدا مىكند نه بر ماهيت آن . به عبارت ديگر : بحث در اين كه آيا معروض وجوب چيست ؟ فقط در « الصلاة واجبة » مطرح است و الّا در قضيّهء « الصلاة معراج المؤمن » كسى نمىتواند ادعا كند كه ماهيت صلاة ، معراج مؤمن است ، اگرچه آن ماهيت تحقق پيدا نكند . بلكه تنها وجود صلاة - آن‌هم وجود خارجى نه وجود ذهنى - است كه در معراجيت نقش دارد . اگر هزار بار هم ماهيت صلاة را تصور كرده و به آن وجود ذهنى بدهيم ، نه براى ما معراجيت حاصل شده و نه نهى از فحشاء و منكر . البته ما عبارت مرحوم آخوند را به عنوان « الطبيعة المتقيّدة بالوجود الخارجى » تعبير مىكنيم . ما در اينجا چند دليل بر بطلان كلام مرحوم آخوند داريم ، كه اگر يكى از آنها هم مورد قبول واقع شود براى ردّ كلام مرحوم آخوند كافى خواهد بود : دليل اوّل : هرچند مسألهء موضوع و محمول ، مانند مسألهء معروض و عرض نيست .\r\nدر مسألهء معروض و عرض ، يك مطلب بديهى وجود دارد و آن اين است كه وقتى شما جسمى را بخواهيد معروض بياض قرار داده و بگوييد : « الجسم أبيض » ، هرچند در عبارت ، قيد « الموجود في الخارج » را دنبال « الجسم » ذكر نكرده‌ايد ولى اين قيد به همراه معروض شما هست و امكان ندارد جسمى در خارج وجود نداشته باشد ولى در عين حال ، معروضْ عرض بياض واقع شود . اين معنا در قضاياى حمليه نيز مطرح است\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 249 و 250 .\r\n","page_name":" 344 ","page_number":344},
  {"content":"\r\n\r\nاگرچه به وضوحِ عرض و معروض نيست . موضوع در قضيّهء حمليه ، گويا معروض براى محمول است و مسألهء تقدّم رتبى موضوع بر محمول در قضاياى حمليه ، مورد تصريح منطقيين واقع شده است . در اين صورت از مرحوم آخوند سؤال مىكنيم : شما كه « الصلاة واجبة » را به « الصلاة الموجودة في الخارج واجبة » معنا مىكنيد ، وجود صلاة در خارج ، قبل از محمول است . و اگر صلاة در خارج وجود پيدا كرد ، چه معنا دارد كه مولا آن را واجب كند ؟ چنين چيزى تحصيل حاصل است . در ناحيهء محرّم آن اشكال ديگرى نيز لازم مىآيد و آن اين است كه اگر معناى « شرب الخمر حرام » اين باشد كه « شرب الخمر الموجود في الخارج حرام » ، سؤال مىشود كه اگر اين شرب خمر در خارج تحقّق پيدا كرده ، مولا با تحريم آن چه هدفى را دنبال مىكند ؟ آيا مىخواهد كارى كند كه اين شرب خمر موجود در خارج ، گويا در خارج تحقق پيدا نكرده است ؟ چنين چيزى محال است . اگر چيزى در خارج وجود پيدا كرد ، ديگر كسى نمىتواند واقع را به گونه‌اى تغيير دهد كه گويا اصلًا تحقق پيدا نكرده است . دليل دوّم : همان‌طور كه در بحث حجيّت ظواهر خواهيم گفت ، شارع مقدّس اسلام در باب تفهيم و تفهّم طريقهء خاصّى اتخاذ نكرده ، بلكه همان روش عقلاء را در پيش گرفته است و يكى از ادلّهء ما بر حجيّت ظواهر - حتى ظواهر قرآن - عبارت از همين معناست . در مسألهء قانون‌گذارى نيز همين‌طور است . « لا تشرب الخمر » در لسان شرع ، همان مفادى را دارد كه در لسان ساير عقلاء دارد و از نظر متعلّق حكم ، فرقى بين آن دو وجود ندارد . در احكام الزاميّه نيز همين‌طور است . اگر يك دستور الزامى در لسان شارع باشد و عين آن دستور يا نظير آن در قوانين عقلائيه وجود داشت ، از نظر مفاد و متعلّق حكم ، فرقى بين آن دو وجود نخواهد داشت . بله ، مقنِّن در يكى خداوند و در ديگرى بشر است . حال كه چنين است ما بايد ابتدا قوانين عقلائيه را بررسى كنيم و ببينيم آيا متعلّق احكام نزد عقلاء چيست و مراحلى كه حكم تا زمان موافقت يا مخالفت طى مىكند كدامند ؟ آنچه وجداناً ملاحظه مىشود اين است كه در زمان صدور قانون و بعث از\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nناحيهء مولا ، هيچ اثر و نشانه‌اى از تحقّق مبعوث اليه در خارج وجود ندارد . پس صدور بعث به تنهايى كافى نيست ، بلكه بايد بعث به گوش مبعوث و مكلّف برسد و اگر مكلّفْ جاهل به صدور بعث از ناحيهء مولا باشد ، انبعاث او معنا نخواهد داشت و عقل هم از راه قبح عقاب بلابيان مىگويد : « مؤاخذهء جاهل توسط مولا ، قبيح است » . مجرّد آگاه شدن مكلّف هم كافى نيست بلكه مكلّف بايد پس از آگاهى ملاحظه كند كه آيا تخلّف از اين دستور مولا چه كيفرهايى را به دنبال دارد كه با انجام دستور مولا از آن كيفرها رها مىشود ؟ « 1 » وقتى عبد ملاحظه كرد كه مخالفت دستور مولا موجب استحقاق عقوبت است و موافقت آن - در شرعيات - موجب استحقاق ثواب است ، براى عبد انگيزه‌اى پيدا مىشود كه مأمور به را در خارج ايجاد مىكند و پس از آن ، مأمور به ايجاد مىشود . حال با توجه به اين كه قانون‌گذارى شرعى ، از اين جهت فرقى با قانون‌گذارى عقلايى ندارد و ما ملاحظه مىكنيم كه در زمان قانون‌گذارى عقلايى هيچ اثرى از وجود طبيعت به چشم نمىخورد ، در مورد قانون‌گذارى شرعى نيز همين‌طور است .\r\nموقع جعل قانون ، اثرى از صلاة مشاهده نمىشود . بلكه وقتى قانون جعل شد و به اطّلاع مكلّف رسيد و مكلّفْ آثار و عواقب موافقت و مخالفت آن را ملاحظه كرد ، يا عزم بر فعل آن پيدا مىكند يا هواى نفس بر او غلبه كرده و عزم بر مخالفت با آن تكليف پيدا مىكند . در نتيجه مرحلهء وجود مأمور به در خارج ، دو مرحله از بعث مولا تأخّر دارد و رتبهء بعث مولا دو مرتبه مقدّم بر وجود مأمور به در خارج است و چيزى كه مربوط به دو رتبهء متأخر از بعث است چگونه مىتواند در دايرهء متعلّق بعث وارد شود ؟\r\nبنابراين در هنگام بعث ، چيزى جز طبيعت نمىتواند مطرح باشد . ابتدا بعث به طبيعت\r\n\r\n\r\n","description":"","footnote":"\r\n( 1 ) - البته در شرعيات ، خداوند تفضّل كرده و در صورت موافقت عبد با تكاليفش ، به او ثواب هم مىدهد . اصولًا مطرح كردن استحقاق در مورد ثواب ، تعبيرى مسامحى است و اگر تفضّل خداوند در كار نبود جايى براى مطرح كردن ثواب وجود نداشت . موافقت تكليف مولا و انجام آن ، لازمهء عبوديّت و مولويّت است ولى اگر خودش وعدهء ثواب داد ، عبد مىتواند آن را مطالبه كند .\r\n","page_name":" 346 ","page_number":346},
  {"content":"\r\n\r\nتعلّق مىگيرد ، سپس عبد از آن اطلاع پيدا مىكند و اگر عبد مطيعى باشد ، انبعاث پيدا كرده و دستور مولا را موافقت مىكند . و گاهى هم هواى نفس بر او غلبه كرده و با دستور مولا مخالفت مىكند . دليل سوّم : اگر از مولاى عرفى كه عبد خود را مخاطب به خطاب « ادخل السوق و اشتر اللّحم » قرار داده سؤال كنيم كه انگيزهء شما از توجّه اين امر به عبد چيست ؟ او در جواب مىگويد : مىخواهم راهى براى تحقّق خارجى دخول سوق و اشتراء لحم - كه در خارجْ وجود ندارد - پيدا كنم . « 1 » و چيزى كه وجود نداشته و بخواهد وجود پيدا كند ، جز طبيعت نمىتواند باشد . طبيعت ، داراى دو حالت است : عدم و وجود . و غير از طبيعت ، چيزى نداريم كه داراى اين دو حالت باشد . اگر « زيد » به معناى « وجود خارجى متشخّص به عوارض شخصيّه » باشد ، ديگر معنا ندارد كه با حفظ تقيّد به وجود خارجى ، حالت عدم برآن پيدا شود . اين مانند « الموجود معدوم » است كه نمىتواند قضيّهء صادقى باشد . مگر اين كه گفته شود : « زيد ، با وجود اين كه فرديت و خارجيّت دارد ، مانند طبيعت است كه گاهى معدوم و گاهى موجود است و در معناى آن تقيّد به وجود خارجى مطرح نيست » . اين حرف ، تناقض است . امكان ندارد چيزى فرديّت داشته باشد ولى عوارض فرديه و وجود خارجى نداشته باشد . فرديّت داراى سه خصوصيت است : طبيعت ، وجود و خصوصيات فرديّه .\r\nلذا فرد با لحاظ تقيّدش به وجود خارجى نمىتواند داراى دو حالت وجود و عدم باشد .\r\nتنها چيزى كه موضوعش محفوظ و داراى دو حالت عدم و وجود است عبارت از ماهيت و طبيعت است . ممكن است در اينجا گفته شود : غرض مولا تنها با وجود خارجى مأمور به حاصل مىشود . ماهيت و وجود ذهنى آن هيچ‌گونه دخالتى در تحقق غرض مولا ندارد . در پاسخ مىگوييم : اين كه وجود خارجى مؤثر در تحصيل غرض مولاست ،\r\n\r\n\r\n","description":"","footnote":"\r\n( 1 ) - فعلًا كارى به اين كه دخول سوق ، واجب غيرى است نداريم .\r\n","page_name":" 347 ","page_number":347},
  {"content":"\r\n\r\nدلالت نمىكند كه متعلّق امر و نهى هم بايد وجود خارجى باشد . امر و نهى براى رسيدن به اين هدف است . مولا ملاحظه مىكند كه راه تهيهء لحم عبارت از اشتراء آن است و براى رسيدن به اين هدف بايد دستورى نسبت به طبيعت صادر كند و آن دستور به گوش عبد برسد و عبد ملاحظه كند كه اگر دستور مولا را مخالفت كند ، عقلًا و عرفاً استحقاق مؤاخذه و عقوبت پيدا مىكند . لذا براى فرار از استحقاق عقوبت به سوى بازار حركت كرده و لحم را خريدارى مىكند . منشأ اشكال اين است كه خيال شده آنچه مؤثر در حصول غرض مولاست ، عبارت از وجود خارجى است ، پس امر هم بايد به وجود خارجى تعلّق بگيرد نه به طبيعت . و در حقيقت ، مستشكل نتوانسته است تفكيك بين مؤثر در حصول غرض و متعلَّق امر و نهى را تصور كند . درحالىكه ما هم دليل آورديم براى اين كه متعلّق احكام عبارت از طبايع است و حتى ثابت كرديم كه تعلّق احكام به غير از طبيعت ، محال است و در اينجا هم مىخواهيم بگوييم : « مراجعه به مولاى عرفى نيز اين معنا را تأييد مىكند كه ما بايد بين مؤثر در حصول غرض و متعلَّق تفكيك قائل شويم . مؤثر در حصول غرض ، عبارت از وجود خارجى است ولى متعلَّق ، عبارت از نفس طبيعت است بدون اين كه پاى وجود - ذهنى يا خارجى - در ميان باشد . از آنچه گفته شد پاسخ يك اشكال ديگر نيز معلوم مىشود و آن اين است كه : اگر متعلَّق امر ، نفس طبيعت باشد ، وقتى مولا متعلَّق امر خود را طبيعت صلاة قرار داد ، اين صلاة بايد واقعيت پيدا كند و راه واقعيت يافتن آن منحصر به وجود خارجى نيست بلكه وجود ذهنى هم يك واقعيت است . پس شما بايد ملتزم شويد كه وجود ذهنى مأمور به هم در مقام امتثال امر مولا كفايت مىكند . در پاسخ مىگوييم : اگرچه وجود ذهنى يك واقعيت است ولى انگيزهء مولا براى ما مشخص است . مولايى كه مىگويد : « ادخل السوق و اشتر اللّحم » ، مىخواهد غذا تهيه كند ، لذا وقتى از مولا دربارهء انگيزهء او سؤال مىكنيم مىگويد : « من عبد را مأمور كردم به طبيعت تا آن را در خارج ايجاد كند » ، بنابراين ملاحظه مىشود خود مولا قيد « در\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nخارج » را به عنوان انگيزه و هدف خودش مطرح كرده است . بنابراين ما وقتى مىبينيم خداوند متعال در آيات مكرّر قرآن ما را امر به صلاة كرده و در جاى ديگر فرموده : « إنّ الصلاة تنهى عن الفحشاء و المنكر » و آنچه ناهى از فحشاء و منكر است عبارت از صلاتى است كه در خارج تحقق پيدا كند و وجود ذهنى صلاة هيچ نقشى در اين گونه آثار ندارد ، در مىيابيم كه هدف خداوند از متعلق كردن امر به طبيعت صلاة اين است كه صلاة در خارج تحقق پيدا كند ، لذا اگر كسى هزار بار هم صلاة را در ذهن خود تصور كند و به آن وجود ذهنى ببخشد ، نتوانسته است غرض مولا را تحصيل كند و تا زمانى كه اين طبيعت را در خارج ايجاد نكرده ، امر به قوت خودش باقى است .\r\n\r\nنتيجهء مقدمات سه‌گانه\r\nنتيجهء اين مقدمات اين است كه اجتماع امر و نهى در عنوان واحد جايز است و به تعبير دقيق‌تر - كه در عنوان محل نزاع مطرح كرديم - : تعلق امر و نهى به دو عنوانى كه در مورد واحد تصادق دارند جايز است ، زيرا : در مقدمهء اول ثابت كرديم كه حكم از متعلق خود به چيزى خارج از آن سرايت نمىكند ، چون حكم داراى ملاك است . وجوب صلاة ، به جهت نهى از فحشاء و منكر و اوصاف ديگر است و پيداست كه اين اوصاف از محدودهء صلاة بيرون نيست و معنا ندارد چيزى از دايرهء صلاة خارج باشد ولى حكمى كه روى عنوان صلاة - به جهت نهى از فحشاء و منكر و اوصاف ديگر - رفته ، به آن چيز هم سرايت كند . در مورد محرمات نيز همين‌طور است . حرمت غصب به جهت ملاك و مفسده‌اى است كه در غصب وجود دارد و معنا ندارد كه ملاك تنها در محدودهء غصب باشد ولى شخص همين حكم به حرمت ، از محدودهء غصب فراتر رفته و به چيز ديگرى كه خارج از محدودهء غصب است سرايت كند . و در مقدمهء دوم ثابت كرديم كه معناى اصالة الاطلاق در « الصلاة واجبة » اين\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنيست كه « صلاة ، با همهء مصاديقش - خواه در دار غصبى باشد يا غير آن - واجب است » بلكه معناى اطلاق - در صورت ثبوت مقدمات حكمت - اين است كه حكم وجوب روى نفس عنوان صلاة رفته است و صلاة ، تمام متعلق است . به‌همين‌جهت اصالة الاطلاق به عنوان يك اصل عقلى مطرح است و مقدمات آن‌هم به « مقدمات حكمت » تعبير مىشود . عنوان « حكمت » ، به اين معناست كه اين مسئله با عقل سر و كار دارد و عقلى است نه لفظى . اطلاق با عموم فرق دارد . عموم ، ناظر به تعدد است ، آن‌هم با نظارت لفظى و وضعى ، ولى در اطلاق ، هيچ‌گونه نظارتى به خصوصيات و مقارنات و لوازم مطرح نيست . و در مقدمهء سوم ثابت كرديم كه متعلق احكام ، عبارت از نفس طبيعت و ماهيت است و هيچ تقيدى به وجود ذهنى يا وجود خارجى مطرح نيست و اصولًا چنين تقيدى نمىتواند مطرح باشد . بلكه حكم هم مانند ساير عوارضى است كه عارض طبيعت مىشود . فرقى بين « الصلاة موجودة » و « الصلاة واجبة » وجود ندارد . همان‌طور كه موضوع در « الصلاة موجودة » عبارت از نفس طبيعت است و وجودْ عارض بر نفس طبيعت است ، در « الصلاة واجبة » نيز وجوبْ عارض بر نفس طبيعت صلاة شده است . « 1 » پس از روشن شدن مقدمات سه‌گانه مىگوييم : شارع مقدس از طرفى « أقيموا الصلاة » را مطرح كرده و حكم به وجوب اقامه را متعلق به نفس طبيعت صلاة كرده و از طرفى « لا تغصب » را مطرح كرده و حكم به حرمت غصب نموده است . « 2 » در اينجا\r\n\r\n\r\n","description":"","footnote":"\r\n( 1 ) - نكته : اگر ما قائل به اصالة الماهية شديم لازم نيست جاى موضوع و محمول « الصلاة موجودة » را تغيير دهيم ، و در اين صورت فرقى بين « الصلاة موجودة » و « الجسم أبيض » نيست . اما قائلين به اصالة الوجود ناچارند جاى موضوع و محمول قضيهء « الصلاة موجودة » را تغيير دهند ، زيرا نزد آنان آنچه واقعيت دارد و مىتواند به عنوان معروض قرار گيرد ، عبارت از « وجود » است . به‌همين‌جهت مىگويند : واقعيت قضيهء « الإنسان موجود » عبارت از « الموجود إنسان » است .\r\n( 2 ) - در ابتداى بحث اجتماع امر و نهى از قول مرحوم بروجردى نقل كرديم كه بين عنوان غصب و عنوان تصرف در مال غير ، نسبت عموم و خصوص من وجه است و آنچه با صلاة اتحاد دارد ، عبارت از تصرف در مال غير است و غصب به معناى استيلاء بر مال غير است و گاهى مستلزم تصرف در مال غير نمىباشد ولى چون در اين بحث مثال صلاة و غصب مطرح شده است ، ما مثال را تغيير نداديم .\r\n","page_name":" 350 ","page_number":350},
  {"content":"\r\n\r\nمىخواهيم ببينيم آيا بين « أقيموا الصلاة » و « لا تغصب » در چه جايى برخورد وجود دارد كه حالت امتناع پيش مىآيد ؟ در مورد ساير محرمات - مثل نظر به اجنبيه ، غيبت و . . . - ملاحظه مىكنيم كه كسى نيامده برخورد آنها با « أقيموا الصلاة » و مسألهء امتناع اجتماع را مطرح كند . حال بايد ببينيم آيا برخورد « أقيموا الصلاة » با « لا تغصب » در چه مرحله‌اى است ؟ روشن است كه اين برخورد نمىتواند مربوط به مرحلهء تعلق حكم باشد ، زيرا مرحلهء تعلق حكم همان مرحلهء طبايع و ماهيات و عناوين است و در آن مرحله هيچ اصطكاكى بين امر به صلاة و نهى از غصب وجود ندارد . عنوان صلاة ، عنوانى مستقل و عنوان غصب هم عنوانى مستقل است و چه‌بسا اگر مولاى عادى - كه احاطهء علمى شارع را ندارد - بخواهد اين دو را متعلق حكم خود قرار دهد ، هنگام امر به صلات ، عنوان غصب به فكر او خطور نمىكند و در حال نهى از غصب هم عنوان صلاة به فكر او خطور نمىكند . بله وقتى انسان به سراغ مرحلهء خارج مىآيد مىبيند اين دو عنوان گاهى از اوقات در يك وجود خارجى با هم جمع مىشوند . در مورد صلاة در دار غصبى ، هم طبيعت صلاة تحقق پيدا كرده و هم طبيعت غصب . ما وقتى صلاة را مورد ملاحظه قرار مىدهيم مىبينيم وقوع آن در دار غصبى از لوازم وجودى اين صلاة خارجى است و نيز وقتى غصب را ملاحظه كنيم مىبينيم اتحاد صلاة با غصب از لوازم وجودى اين غصب خارجى است . ولى اين اتحاد ، مربوط به خارج است و خارج ربطى به تعلق حكم ندارد . ارتباط خارج با حكم ، ارتباط مخالفت يا موافقت است و مسألهء موافقت و مخالفت در مرحلهء متأخر از تكليف و عامل مؤثر در سقوط و از بين رفتن تكليف است . در اين صورت ، تصادق در خارج چگونه مىتواند روى اصل تكليف تأثير بگذارد ؟ چگونه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمىتوان گفت : « صلاة و غصب ، چون ممكن است در خارج متصادق باشند ، پس از اوّل معنا ندارد كه امر به طبيعت صلاة و نهى به طبيعت غصب تعلق بگيرد » ؟ پس در عالم تعلق حكم ، هيچ مشكلى وجود ندارد و اتحاد صلاة و غصب در خارج ، ارتباطى به مرحلهء تعلق حكم ندارد . در مرحلهء تصادق - كه مرحلهء خارج است - مرحله تعلق حكم نيست و در مرحلهء تعلق حكم هم ما چيزى جز دو مفهوم متغاير و متباين ملاحظه نمىكنيم . با اين بيان مسألهء تعلق امر و نهى به دو عنوان متغاير - كه گاهى در خارج تصادق در واحد پيدا مىكنند - حل مىشود . بلكه ما از اين بالاتر را هم مطرح كرديم و آن اين بود كه اگر تصادق دائمى هم باشد در آن جهت مورد بحث ما فرقى نمىكند ، زيرا بحث ما در مورد « تكليف به محال » نيست بلكه ما در « تكليف محال » بحث داريم . و اين راه بهترين راه براى اثبات جواز اجتماع امر و نهى است .\r\n\r\nكلام مرحوم نائينى\r\nمرحوم نائينى در يكى از مقدمات بحث اجتماع امر و نهى مىفرمود : « صلاة و غصب ، دو مقوله از مقولات نه‌گانه هستند و بين مقولات نه‌گانه ، تباين ذاتى وجود دارد و امكان اتحاد آنها در خارج وجود ندارد . به‌همين‌جهت تركيب بين صلاة و غصب در خارج ، تركيب انضمامى است و نمىتواند تركيب اتحادى باشد . تركيب اتحادى بين دو مقولهء متباين امكان ندارد و تركيب انضمامى به اين معناست كه اين دو به يكديگر متصل شده‌اند و در حقيقت تركيبى وجود ندارد . كلمهء « انضمام » ، حاكى از اين است كه اين‌ها به هم مخلوط نشده‌اند بلكه گويا حالت اتصال و چسبندگى بين آنها پيدا شده است » . ايشان بر اساس اين مبنا فرمودند : اگر ما عقيده پيدا كنيم كه امر و نهى روى طبايع استقرار پيدا نمىكنند بلكه به خارج از امر و نهى سرايت مىكنند و - همان‌طور كه مرحوم آخوند معتقد است - وجود خارجى صلاة ، به عنوان مأمور به و وجود خارجى\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nغصب به عنوان منهى عنه مىباشند ؛ در عين حال هيچ مانعى ندارد كه « صلاة در دار غصبى » هم واجب و هم حرام باشد ، زيرا غصب و صلاة با يكديگر اتحاد پيدا نكرده‌اند تا گفته شود : « صلاة خارجى مأمور به نمىتواند با غصب خارجى منهى عنه اجتماع پيدا كند » بلكه تركيب آنها انضمامى است يعنى فقط نوعى اتصال بين آنها برقرار شده است بدون اين كه كمترين اتحادى در بين آنها مطرح باشد و در تركيب انضمامى مانعى ندارد كه يك طرف را واجب و طرف ديگر را حرام بدانيم ، زيرا اين‌ها با هم ربطى ندارند . لذا مرحوم نائينى با وجود اين كه امر و نهى را به خارج مىكشاند ولى با مطرح كردن تركيب انضمامى ، مىخواهد مسألهء جواز اجتماع امر و نهى را ثابت كند . « 1 » اشكالات كلام مرحوم نائينى كلام مرحوم نائينى اگرچه جواز اجتماع امر و نهى را ثابت مىكند ولى به نظر ما ناتمام است و اشكالاتى برآن وارد است : اشكال اول : اين راه مبتنى بر اين است كه ما قبول كنيم اوامر و نواهى به خارج سرايت مىكند و متعلق احكام ، طبايع موجود در خارج است . يعنى « صلاة واقع در دار غصبى » - كه وقوع در دار غصبى از عوارض مشخصهء وجودى آن است - متعلّق امر و نهى قرار مىگيرد . در حالى كه ما ثابت كرديم « 2 » كه در عالم تعلق حكم ، چيزى غير از ذات طبيعت نمىتواند مطرح باشد . نه ارتباط با وجود ذهنى مىتواند نقشى در متعلق داشته باشد و نه ارتباط با وجود خارجى . اشكال دوم : ايشان صلاة و غصب را از دو مقولهء متباين مىداند ، به‌همين‌جهت معتقد است اتحاد بين صلاة و غصب امكان ندارد و تركيب بين اين دو ، تركيب اتحادى نخواهد بود ، زيرا اگر دو مقوله بخواهند در يك وجود خارجى اتحاد پيدا كنند ، از وصف\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 398 و 428 ، أجود التقريرات ، ج 1 ، ص 338 و 339\r\n( 2 ) - در مقدمهء سوم از مقدمات سه‌گانه .\r\n","page_name":" 353 ","page_number":353},
  {"content":"\r\n\r\nبين مقولات - كه عبارت از تباين كلى و عدم امكان اجتماع و اتحاد است - خارج مىشوند . لذا چاره‌اى نيست كه تركيب بين صلاة و غصب را تركيب انضمامى دانسته و بگوييم : گويا در اينجا دو وجود تحقق دارد . يكى براى مقولهء صلاة و ديگرى براى مقولهء غصب ولى خصوصيت در اين جهت است كه اين‌ها با هم متصل شده و كنار يكديگر قرار گرفته‌اند اما اتحاد - كه به معناى يكى شدن است - نمىتواند بين دو مقوله تحقق پيدا كند . لذا ايشان معتقد بود كه محل نزاع در جايى است كه كيفيت اجتماع دو مقوله - در مادهء اجتماع - به نحو انضمام باشد نه به نحو اتحاد . اين كلام مرحوم نائينى قابل قبول نيست ، زيرا : اولًا : ما در بعضى از مقدمات كه كلام ايشان را مطرح كرديم ، اين معنا را نپذيرفتيم و در آنجا گفتيم : « اگرچه در اين بحث معمولًا مثال صلاة و غصب مطرح مىشود ولى - همان‌طور كه مرحوم بروجردى فرمود - بايد عنوان « تصرف در مال غير » را با صلاة مطرح كنيم و تصرف و صلاة ، داخل در مقولات نيستند ، زيرا صلاة از امور اعتبارى است و امور اعتبارى خارج از دايرهء مقولاتند . « تصرف در مال غير » هم يك جامع انتزاعى و خارج از دايرهء مقولات است . ثانياً : برفرض كه ما در باب صلاة ، بعضى از افعال صلاة - مثل ركوع و سجود - كه جزء واقعيات تكوينيه است « 1 » را در نظر بگيريم و در باب غصب هم به جامع انتزاعى آن كارى نداشته و منشأ انتزاع آن - يعنى تصرف در دار غير - را كه واقعيتى تكوينى است در نظر بگيريم ، هر دو از مقولهء « اين » خواهند بود . ركوع از مقولهء « اين » است و تصرف ركوعى - كه در فضاى غصبى حالت مخصوصى براى مصلى به وجود مىآيد - هم از مقولهء « اين » است . ثالثاً : برفرض كه ما صلاة و غصب - يا تصرف - را دو مقوله دانسته و بگوييم :\r\n« تركيب بين اين دو مقوله ، نمىتواند تركيب اتحادى باشد ، بلكه - نهايتاً - تركيب\r\n\r\n\r\n","description":"","footnote":"\r\n( 1 ) - زيرا ركوع ، انحناء خاص و سجود هم حالت خاصى است و هر دو از واقعيات تكوينيه‌اند .\r\n","page_name":" 354 ","page_number":354},
  {"content":"\r\n\r\nانضمامى خواهد بود » ، اين سؤال مطرح مىشود كه آيا در تركيب انضمامى - كه دو مقوله وجود دارد - كسى مىتواند قائل به امتناع اجتماع شود ؟ مرحوم آخوند كه در رأس قائلين به امتناع است ، مىگويد : « اتحاد صلاة و غصب در خارج ، سبب مىشود كه امر از دايرهء صلاة به غصب سرايت كرده و نهى از دايرهء غصب به صلاة سرايت كند و نتيجه اين شود كه شىء واحد هم مأمور به و هم منهى عنه واقع شود » . ملاحظه مىشود كه ايشان مبناى امتناع را عبارت از اتحاد صلاة و غصب دانسته است و اگر مسألهء انضمام - بدون هيچ‌گونه اتحادى - مطرح شود ، ديگر اجتماع امر و نهى را ممتنع نخواهد دانست ، زيرا مجرد اتصال و مجاورت موجب نمىشود كه امر از متعلق خودش سرايت به متعلق نهى كند . و نهى از متعلق خودش سرايت به متعلق امر كند . بر اساس اين مبنا به مرحوم نائينى مىگوييم : چيزى را كه شما محل نزاع قرار داده و در مورد آن قائل به جواز اجتماع امر و نهى شديد ، چيزى نيست كه كسى بتواند در آن قائل به امتناع شود ، بلكه قائلين به امتناع هم در آنجا قائل به جوازند . و در حقيقت ، آنچه شما مطرح كرده‌ايد ، به عنوان محل بحث بين قائلين به جواز و قائلين به امتناع نيست . محل بحث عبارت از جايى است كه اين دو عنوان تصادق در واحد داشته و بين آنها تركيب اتحادى وجود داشته باشد . لذا ما در عنوان محل بحث گفتيم : « معناى تصادق در عبارت « هل يجوز تعلق الأمر و النهي بالعنوانين المتصادقين في واحد » ، همان « اتحاد » و « انطباق » است . به اين معنا كه اين دو عنوان ، منطبق بر يك وجود خارجى و متحد در يك وجود خارجى بشوند » .\r\nكلمهء « تصادق » با تركيب انضمامى سازگار نيست . به‌همين‌جهت ما معتقديم كه جواز اجتماع در مورد تركيب انضمامى از بديهيات است و كسى نمىتواند در آن قائل به امتناع شود . وقتى صلاة ، مستقل است و غصب هم مستقل است و تنها بين آنها اتصالى برقرار شده ، بدون اين كه تصادق و اتحادى در كار باشد ، حتى اگر فرض كنيم امر و نهى به خارج تعلق گرفته است ، مانعى ندارد كه « صلاة در دار غصبى » هم\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمأمور به باشد و هم منهى عنه . و جايى براى قول به امتناع وجود ندارد . ممكن است كسى بگويد : اگر در تركيب انضمامى ، جواز اجتماع بديهى است ، بايد در تركيب اتحادى هم ، امتناع اجتماع بديهى باشد . در پاسخ مىگوييم : ما تركيب را تركيب اتحادى دانسته و انضمام را هم قائل نيستيم ولى روى اين مبنا كه حكم ربطى به خارج ندارد بلكه مرحلهء تعلق حكم ، همان مرحلهء طبيعت است و دو طبيعت هرچند از يك مقوله باشد - امكان اتحاد خارجى بين آنها وجود دارد ، با وجود اين ، ما قائل به جواز اجتماع امر و نهى هستيم ، زيرا امر و نهى به مقوله و خارج تعلق نگرفته است . امر به صلاة و نهى به غصب تعلق گرفته و صلاة و غصب در عالم عنوان و طبيعت متغايرند و حكم هم از مرحلهء طبيعت به خارج سرايت نمىكند . و اتحاد خارجى آنها - به علت اين است كه هر دو از يك مقوله‌اند - مانع از جواز اجتماع امر و نهى نمىشود . به عبارت روشن‌تر : در همين‌جا كه مقوله واحد است و تركيب در خارج ، تركيب اتحادى است ، دو مبنا وجود دارد : مبناى ما اين است كه حكم از مرحلهء طبيعت به خارج سرايت نمىكند ، لذا ما قائل به جواز اجتماع امر و نهى هستيم . ولى كسانى كه معتقدند حكم از مرحلهء طبيعت به خارج سرايت مىكند ، قائل به امتناع اجتماع امر و نهى مىشوند ، چون در خارجْ اتحاد وجودى مطرح است . در نتيجه اگر ما در فرض تركيب انضمامى قائل به جواز اجتماع امر و نهى شده بلكه آن را بديهى دانستيم ، لازمه‌اش اين نيست كه در فرض تركيب اتحادى قائل به عدم جواز اجتماع امر و نهى شده و آن را بديهى بدانيم . بلكه در همين فرض تركيب اتحادى و وحدت مقوله هم دو مبنا وجود دارد .\r\n\r\nنظريهء دوّم : امتناع اجتماع امر و نهى\r\n\r\nقائلين به امتناع اجتماع امر و نهى نيز راه‌هايى را پيموده‌اند\r\nكه بايد آنها را مورد بررسى قرار دهيم :\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nراه اول : لازمهء قول به جواز اجتماع اين است كه صلاة در دار غصبى ، هم مأمور به باشد و هم منهى عنه ،\r\nدر حالى كه يك وجود - و حتى يك عنوان - نمىتواند هم مأمور به باشد و هم منهى عنه » . پاسخ راه اوّل ما در بحث‌هاى گذشته پاسخ اين شبهه را به طور مفصل مطرح كرديم و خلاصهء آن اين است كه « صلاة در دار غصبى » نه واجب است و نه حرام ، زيرا واجب ، عنوان صلاة است بدون اين كه قيد « در دار غصبى » همراه آن باشد و ما گفتيم :\r\n« معناى اطلاق « أقيموا الصلاة » اين نيست كه « خواه در دار غصبى باشد يا در غير دار غصبى » بلكه معناى اطلاق اين است كه تمام متعلق براى حكم به وجوب ، عبارت از نفس طبيعت صلاة است ، لذا صلاة در دار غصبى واجب نيست . همچنين صلاة در دار غصبى ، حرام هم نيست ، زيرا آنچه حرام است عبارت از غصب مىباشد نه صلاة در دار غصبى . و معناى اصالة الاطلاق كه در اينجا جريان پيدا مىكند اين است كه تمام متعلق براى حكم به حرمت ، نفس طبيعت غصب است نه اين كه « خواه در ضمن صلاة باشد يا در ضمن صلاة نباشد » ، اين‌ها هيچ نقشى در معناى اطلاق ندارد و الا مسئله به اصالة العموم برگشت مىكند » . در نتيجه « صلاة در دار غصبى » متعلق وجوب يا حرمت واقع نشده است . پس چگونه قائل به امتناع اجتماع مىگويد : « لازمهء قول به جواز اجتماع اين است كه صلاة در دار غصبى هم واجب باشد هم حرام » ؟\r\n\r\nراه دوم : لازمهء قول به جواز اجتماع اين است كه موجود خارجى واحد ، كه - به قول شما قائلين به جواز - داراى تركيب اتحادى است ، براى مولا هم محبوبيت و هم مبغوضيت داشته باشد .\r\nچون امر ، كاشف از محبوبيت و نهى ، كاشف از مبغوضيت است و مرحلهء\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمحبوبيت و مبغوضيت هم مربوط به وجود خارجى است و ربطى به مرحلهء تعلق احكام ندارد كه پاى طبايع به ميان آيد . چگونه مىشود يك موجود خارجى هم محبوبيت براى مولا داشته باشد و هم مبغوضيت ؟ در حالى كه محبوبيت و مبغوضيت ، دو امر متضاد هستند و - همانند سواد و بياض - نمىتوانند در آن واحد ، در شىء واحد اجتماع پيدا كنند . پاسخ راه دوم : اين راه اگرچه ظاهراً راه خوبى است ولى با دقت و تحقيق درمىيابيم كه اين راه نمىتواند تمام باشد و بين حب و بغض با سواد و بياض فرق وجود دارد . اولًا : در مورد سواد و بياض ، اگرچه امكان اجتماع وجود ندارد ولى خصوصيات آنجا را نيز بايد مورد ملاحظه قرار داد . سواد و بياض ، دو واقعيت خارجى هستند . واقعيت خارجى ، منحصر به جوهر نيست بلكه اعراض هم واقعيات خارجيه هستند و معروض آنها هم بايد يك واقعيت خارجى باشد . يعنى جسم تا زمانى كه وجود خارجى نداشته باشد ، نمىتواند معروض بياض و سواد واقع شود . جملهء « الجسم أبيض » به اين معناست كه « الجسم الموجود في الخارج فعلا معروض للبياض فعلًا » . به‌همين‌جهت ممكن نيست كه يك جسم موجود در خارج ، در آن واحد ، هم معروض براى بياض واقعى و خارجى باشد و هم معروض براى سواد واقعى و خارجى . اما حب و بغض - همانند علم - از اوصاف قائم به نفس انسان است . ولى اوصاف قائم به نفس بر دو قسم مىباشند : 1 - اوصافى كه در عين قيام به نفس ، داراى اضافه به خارج نيز هستند ، يعنى داراى متعلّق بوده و با خارج ارتباط دارند . اين اوصاف را به « اوصاف نفسانيهء ذات اضافه » تعبير مىكنند . 2 - اوصافى كه قيام به نفس دارند ولى داراى اضافه به خارج نيستند . اين دسته از اوصاف ، از محل بحث ما خارجند .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nعلم و حب و بغض از اوصاف دستهء اول مىباشند و بايد در آنها دو جنبه را ملاحظه كرد : يكى قيام به نفس و ديگرى اضافه به خارج . متعلق علم و حب و بغض ، در ناحيهء قيام به نفس ، مثل مسألهء سواد و بياض است ، يعنى اگر نفس تحقق نداشته باشد ، معنا ندارد كه حب و بعض و علم تحقق پيدا كند . اما در ناحيهء اضافه به خارج - كه همان ناحيهء ارتباط به معلوم و محبوب و مبغوض است - اين گونه نيست . يعنى لازم نيست ابتدا شىء در خارج تحقق پيدا كند تا انسان بتواند نسبت به آن حب يا بغض يا علم داشته باشد بلكه در بسيارى از موارد انسان نسبت به چيزى كمال محبت يا بغض را دارد ، در حالى كه آن چيز وجود خارجى ندارد و حتى گاهى وجود خارجى آن امكان ندارد ، زيرا ظرف زمانى آن در آينده است . در مورد علم اين مسئله روشن است ، زيرا مسائل آينده از همين‌الان براى ما معلوم است به گونه‌اى كه ما برآن آثارى مترتب مىكنيم . در حالى كه هنوز آينده وجود پيدا نكرده است . در باب اراده نيز يكى از مبادى اراده عبارت از « شوق به مراد » است و اين شوق همان حب است كه ما داريم پيرامون آن بحث مىكنيم . اين اشتياق ، عامل محرك براى تحقق مراد و شىء مورد علاقه است ، در حالى كه زمان آن قبل از وجود خارجىِ مراد است و با اين اشتياق مىخواهيم به شىء مورد علاقهء خود ، وجود خارجى بدهيم . و از اين روشن‌تر مطلبى است كه در باب تقسيم علل به علت‌هاى چهارگانه مطرح مىشود . يكى از علل چهارگانه ، عبارت از علت غايى است . علت غايى چيزى است كه انسان عمل را براى رسيدن به آن انجام مىدهد . خصوصيت علت غايى اين است كه در مرحلهء وجود خارجى ، تأخر از معلول دارد ولى در مرحلهء تحقق اين عمل ، تقديم بر عمل دارد . يعنى غايتى كه متعلق حب ماست ، با اين كه از نظر وجود خارجى مترتب بر معلول است ولى از نظر تأثير ، تقدّم بر معلول دارد . پس اشتياق ، قبل از معلول تحقق دارد . در نتيجه اين مطلب بديهى است كه متعلق حب و بغض و علم و امثال اين‌ها ، لازم نيست يك شىء موجود در خارج باشد ، بلكه چيزى هم كه بعداً تحقق پيدا مىكند ،\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nالآن مىتواند متعلق حب يا بغض يا علم ما قرار گيرد . بلكه در باب علم گاهى علم انسان به امور ممتنع تعلق مىگيرد مثلًا ما كه مىگوييم : « شريك الباري ممتنع » ، بايد شريك الباري را تصور كرده باشيم و تصور ، شعبه‌اى از علم است . « 1 » بنابراين شريك البارى ممتنع ، به عنوان متعلق براى علم ما واقع شده است . ممكن است كسى بگويد : اگرچه اين حرف‌ها قابل انكار نيست ولى چگونه مىشود علم - كه صفت قائم به نفس است - الآن وجود داشته باشد ولى معلوم و مضاف اليه آن بعداً واقعيت پيدا كند ؟ مگر علم از اوصاف ذات الإضافة نيست ؟ در پاسخ مىگوييم : در همان جايى كه معلوم ما در خارج وجود دارد ، معلوم نمىتواند همان موجود خارجى باشد ، موجود خارجى نمىتواند ارتباط با نفس پيدا كند .\r\nوجود ذهنى و وجود خارجى قسيم يكديگرند و موجود خارجى - به عنوان موجود خارجى - نمىتواند در ذهن بيايد . ما كه زيد موجود در خارج را تصور مىكنيم ، به اين معنا نيست كه زيد به وجود خارجىاش در ذهن ما بيايد بلكه معنايش اين است كه صورتى از اين موجود خارجى - كه حاكى و مرآت از آن موجود خارجى است - در ذهن ما نقش مىبندد . لذا بزرگان فلاسفه در اين زمينه مىگويند : « در جايى كه علم به يك وجود خارجى تعلق مىگيرد ، دو معلوم وجود دارد : معلوم بالذات و معلوم بالعرض .\r\nموجود خارجى ، به عنوان معلوم بالعرض و صورتى كه در ذهن ما نقش بسته - و حاكى از معلوم بالعرض است - به عنوان معلوم بالذات مىباشد » . پس جملهء « من به اين موجود خارجى علم دارم » ، داراى مسامحه است و - بنا بر دقت فلسفى - علم به صورت آن موجود خارجى حاصل شده نه به خود آن . در اين صورت چه فرقى وجود دارد بين اين كه معلوم ما در خارج وجود داشته باشد يا وجود نداشته و در آينده تحقق پيدا كند و يا اين كه - مانند شريك البارى - ممتنع الوجود باشد ؟\r\n\r\n\r\n","description":"","footnote":"\r\n( 1 ) - در منطق مىگويند : العلم إن كان إذعاناً للنسبة فتصديق و إلا فتصوّر .\r\n","page_name":" 360 ","page_number":360},
  {"content":"\r\n\r\nدر باب حب و بغض هم همين‌طور است . حب ما به طور مستقيم به موجود خارجى تعلق نگرفته است . موجود خارجى ، سنخيت و اشتراكى با نفس ما ندارد . بلكه محبوب نيز - مانند معلوم - بر دو قسم است : محبوب بالذات و محبوب بالعرض . موجود خارجى به عنوان محبوب بالعرض و صورتى كه در ذهن ما نقش مىبندد به عنوان محبوب بالذات است . در باب بغض هم همين‌طور است . در نتيجه در عالم حب و بغض و علم فرقى نمىكند كه محبوب و مبغوض و معلوم ما بالفعل در خارج وجود داشته باشد يا آينده بخواهد وجود پيدا كند . اكنون به اصل بحث برمىگرديم . در مورد « صلاة در دار غصبى » كه دو عنوان صلاة و غصب ، در خارج اتحاد پيدا كرده و در يك جا جمع شده‌اند ، وقتى مسئله را در ارتباط با نفس ملاحظه كنيم مىبينيم در نفس دو صورت براى اين موجود خارجى هست . صلاة و غصب همان‌طور كه از نظر ماهيت متغايرند ، از نظر صورت ذهنى نيز متغايرند و اين موجود خارجى ، داراى دو صورت است : صورت صلاتى ، كه به تمام معنا متعلق حب نفسانى است و صورت غصبى كه به تمام معنا متعلق بغض نفسانى است . و اتحاد دو صورت در نفس معنا ندارد . پس چگونه ما مىتوانيم مسئله حب و بغض را با مسئله بياض و سواد مقايسه كنيم ؟ بياض و سواد ، مربوط به خارج است و جسم واحد خارجى نمىتواند در آن واحد ، هم معروض سواد و هم معروض بياض قرار بگيرد . اما مسألهء حب و بغض اين گونه نيست . بلكه از اين بالاتر ، ما در مسألهء علم گاهى ملاحظه مىكنيم كه يك موجود خارجى ، در ارتباط با جنس و فصلش - كه كمال اتحاد بين آنها وجود دارد « 1 » - داراى يك جهت معلوم و يك جهت مجهول است ، مثل اين كه ما شبحى را از دور مشاهده كنيم و ندانيم كه آيا انسان است يا بقر ؟ در اينجا با وجود اين كه يقين به حيوان بودن آن داريم ولى فصلش براى ما مجهول است . ملاحظه مىشود كه يك موجود خارجى\r\n\r\n\r\n","description":"","footnote":"\r\n( 1 ) - به خلاف صلاة و غصب كه نسبت آنها عموم و خصوص من وجه است و فقط اتحاد خارجى دارند .\r\n","page_name":" 361 ","page_number":361},
  {"content":"\r\n\r\nهم براى ما معلوم است و هم مجهول و علم و جهل به يك چيز - يعنى شبح خارجى - تعلق گرفته است . اين براى اين است كه معلوم ما ، صورت جنسيت مرتسم در نفس و مجهول ما صورت فصليت آن شبح است . و در عالم نفس ، صورت جنسيت و صورت فصليت ، دو صورت مىباشند ، هرچند در خارج امكان جدايى بين جنس و فصل وجود ندارد . وقتى در باب جنس و فصل توانستيم اين گونه تفكيك كنيم ، در باب صلاة در دار غصبى نيز تفكيك امكان دارد . صورت صلاتى چه ربطى با صورت غصبى دارد ؟ آنچه متعلق حب است صورت صلاتى و آنچه متعلق بغض است صورت غصبى است و در محل نفس ، اين‌ها دو صورت هستند نه يك صورت . ثانياً : « 1 » در مسألهء امتناع اجتماع ضدين ، فرقى وجود ندارد كه اين اجتماع از ناحيهء شخص واحد باشد يا از ناحيهء اشخاص متعدد ، درهرصورتْ اجتماع ضدين امتناع دارد .\r\nولى در مسألهء حب و بغض اين گونه نيست . ما اگر شىء واحدى را نسبت به شخص واحدى ملاحظه كنيم ، نمىتواند از جهت واحد هم محبوب و هم مبغوض آن شخص باشد ولى اگر همان شىء را در ارتباط با دو نفر در نظر بگيريم ، ممكن است براى يكى محبوب و براى ديگرى مبغوض باشد ، در حالى كه شىء ، يك شىء است و محبوبيت و مبغوضيت هم در آنِ واحد است . و اگر حب و بغض مانند سواد و بياض بود ، امكان اجتماع آنها در شىء واحد ، حتى از ناحيهء دو شخص هم ممتنع بود . در نتيجه اين راهى كه قائل به امتناع پيمود ، نمىتواند مانعى براى اجتماع امر و نهى باشد .\r\n\r\nراه سوم براى اثبات امتناع : ممكن است گفته شود : وجود امر ، كاشف از مصلحت ملزمه در مأمور به\r\nو وجود\r\n\r\n\r\n","description":"","footnote":"\r\n( 1 ) - فرق دوم بين حب و بغض با سواد و بياض .\r\n","page_name":" 362 ","page_number":362},
  {"content":"\r\n\r\nنهى ، كاشف از مفسدهء ملزمه در منهى عنه است و اگر بخواهيم « صلاة در دار غصبى » را هم مأمور به و هم منهى عنه بدانيم بايد ملتزم شويم كه موجود خارجى واحد - يعنى « صلاة در دار غصبى » - هم داراى مصلحت ملزمه و هم داراى مفسدهء ملزمه است و چنين چيزى امكان ندارد كه شىء واحد ، در آنِ واحد و در شرايط واحد ، هم صددرجه مصلحت ملزمهء لازم الاستيفاء و هم صددرجه مفسدهء ملزمهء لازم الاجتناب دارا باشد . به عبارت ديگر : برفرض كه مسألهء حب و بغض را بپذيريم ولى اين جاى ترديد نيست كه تضاد بين مصلحت و مفسده ، همانند تضاد بين سواد و بياض است و همان‌طور كه شىء واحد نمىتواند در آنِ واحد هم معروض سواد باشد هم معروض بياض ، در آنِ واحد نيز نمىتواند هم واجد مصلحت ملزمه و هم واجد مفسدهء ملزمه باشد . اين راه - به حسب ظاهر - بهتر از راه دوم است ، زيرا در آنجا ما ثابت كرديم كه بين حب و بغض با سواد و بياض فرق وجود دارد ، و محبوب بالذات و مبغوض بالذات ، غير از محبوب بالعرض و مبغوض بالعرض است ، همان‌طور كه معلوم بالذات غير از معلوم بالعرض است . و نيز گفتيم « معمولًا حب و بغض ، قبل از تحقق شىء محبوب و مبغوض تحقق پيدا مىكند » ولى در مسألهء مفسده و مصلحت جاى اين حرف‌ها نيست و بالذات و بالعرض نمىتواند پياده شود و مصلحت و مفسدهء قبل از وجود ، معنا ندارد آنچه داراى مصلحت است ، صلاة متحقق در خارج و آنچه داراى مفسده است ، غصب متحقق در خارج است . در نتيجه شباهت مصلحت و مفسده به بياض و سواد ، شباهت تامى است و اين دو عنوان نبايد در آنِ واحد در شىء واحد اجتماع پيدا كنند . پاسخ راه سوم : به‌نظر ما مقايسهء مصلحت و مفسده به بياض و سواد ، مقايسهء درستى نيست ، زيرا :\r\nدر قضيهء حمليهء « هذا الجسم أبيض » ما نمىخواهيم ماهيت جسم را متصف به ابيض بودن بنماييم و اصولًا در ماهيت ، مسألهء تضاد مطرح نيست . در فلسفه مىگويند :\r\n« الماهية من حيث هي هي ليست إلّا هي لا موجودة و لا معدومة » به‌همين‌جهت\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nنسبت به ماهيت انسان در آنِ واحد هم مىتوان وجود را مطرح كرد و هم عدم را . وجود آن با توجه به جمعيت موجود انسان در جهان و عدم آن با توجه به مصاديقى كه وجود پيدا نكرده‌اند . نسبت ماهيت به وجود و عدم ، مساوى است ، هم عنوان « موجودة » برآن حمل مىشود و هم عنوان « معدومة » و هر دو به لحاظ مصاديق و افراد ماهيت مىباشند ، نه به لحاظ خود ماهيت . بنابراين هيچ مانعى ندارد كه ماهيت انسان در آنِ واحد هم موجود باشد و هم معدوم ، همان‌طور كه نسبت به افراد ماهيت ، با توجه به خصوصيات افراد و تضاد بين آن خصوصيات ، ماهيت به همه اين خصوصيات متضاد اتصاف پيدا مىكند . انسان در آنِ واحد هم طويل القامة است ، هم قصير القامة و هم متوسط القامة و هريك از اين اوصاف به لحاظ بعضى از افراد آن مىباشد و نيز انسان در آنِ واحد هم ابيض است ، هم اسود ، هم اصفر و هم احمر و هركدام به لحاظ بعضى از افراد آن است . پس در مرحلهء ماهيت ، اين تضادها مطرح نيست و خود ماهيت - به لحاظ تكثر افراد - اتصاف به اين امور متضاد پيدا مىكند . در نتيجه در قضيهء « هذا الجسم أبيض » آنچه به عنوان موضوع قضيه مطرح است ، ماهيت جسم نيست بلكه موضوع ، جسم خارجى متشخص به خصوصيات فرديه است . و اين جسم خارجى با اتصافش به بياض نمىتواند اتصاف به سواد هم داشته باشد . حال به سراغ مصلحت و مفسده مىرويم . مسألهء مصلحت و مفسده مانند حسن و قبح است . در جملهء « هذا الشيء حسن » ، مسامحه وجود دارد و - به تعبير ديگر - واسطه در كار است ، در حالى كه در « هذا الجسم أبيض » واسطه‌اى در كار نيست . وقتى ما مىبينيم كسى سيلى به گوش يتيم مىزند مىگوييم : « هذا قبيح » و اگر از علت قبح از ما سؤال كنند مىگوييم : « لأنّه ظلم و الظلم قبيح » يعنى موضوع براى قبح را عنوان ظلم قرار مىدهيم و اين عمل چون مصداق ظلم واقع مىشود قبح براى آن ثابت مىشود و اگر چنين صغرى و كبرايى - به عنوان واسطه - در كار نباشد نمىتوانيم به طور مستقيم بگوييم : « هذا العمل الصادر من هذا الشخص قبيح » . بايد صغرى و كبرايى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nدر كار باشد و معناى تشكيل صغرى و كبرى اين است كه موضوع براى قبح ، عبارت از يك عنوان كلى است و اين عمل به جهت مصداق بودن براى آن عنوان كلى ، اتصاف به قبح پيدا مىكند و اگر انطباق در كار نبود ، اين عنوان نمىتوانست اتصاف به قبح داشته باشد . در عنوان حسن نيز همين‌طور است . اگر كسى لطفى در حق يتيمى انجام دهد مىگوييم : « هذا العمل حسن » و وقتى از دليل آن سؤال شود مىگوييم : « لأنّه إحسان إلى الغير و الإحسان حسن » . بنابراين در قضيهء « هذا قبيح » و « هذا حسن » ، قبح و حسن ، روى هذا نرفته ، بلكه بر كلى مسئله - يعنى ظلم و احسان - مترتب شده است . همين امر است كه ما نحن فيه را از مسألهء « الجسم أبيض » جدا مىكند . در « هذا الجسم أبيض » واسطه‌اى در كار نيست و عنوان ابيض بر خود « هذا » مترتب شده و ديگر از علت آن سؤال نمىشود و كبراى كلى در مورد آن وجود ندارد و اين « هذا » بودن در مسألهء تضاد نقش دارد . اگر « هذا » بودن محفوظ باشد ، جاى تضاد هست ، « هذا الجسم الأبيض » نمىتواند « الأسود » هم باشد . اما اگر « الجسم » را به صورت كلى فرض كرديم ، در آنِ واحد هم مىتواند ابيض باشد و هم اسود ، زيرا آنچه معروض بياض است ، جسم است و آنچه معروض سواد است هم جسم مىباشد . در معروضيت جسم ، هر دو مشتركند ولى فرقشان اين است كه « هذا الجسم معروض للبياض » و « ذاك الجسم معروض للسواد » يعنى در هذا و ذاك بين آنها مغايرت تحقق پيدا مىكند . پس در باب تضاد ، مسألهء « هذا » بودن دخالت دارد و مشار اليه معين - كه متشخص به خصوصيات فرديه است - نمىتواند در آن واحد هم معروض سواد و هم معروض بياض باشد . حال به سراغ ما نحن فيه مىرويم . ما نحن فيه مانند مسألهء سواد و بياض نيست ، زيرا وقتى ما مىخواهيم « صلاة در دار غصبى » را متصف به مصلحت ملزمه بنماييم ، « هذا » بودن نقش در آن ندارد بلكه اين مانند حسن و قبح است و مسألهء صغرى و كبرى در كار است . حتى در اينجا دو صغرى و كبرى مطرح است : 1 - هذا العمل صلاة ، و الصلاة مشتملة على المصلحة ، فهذا العمل مشتمل على المصلحة .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n2 - هذا العمل غصب ، و الغصب مشتمل على المفسدة ، فهذا العمل مشتمل على المفسدة . كبراى اين دو قياس با يكديگر فرق دارند . در يكى صلاة مشتمل بر مصلحت و در ديگرى غصب مشتمل بر مفسده مطرح است ولى در صغراى هر دو « هذا العمل » مطرح شده است . بنابراين مصلحت و مفسده در « هذا » وجود پيدا نكرده است بلكه در كبراى كلى مطرح شده است و اگر چيزى صغرى براى يك كبرايى واقع شد ، معنايش اين نيست كه محمول در كبرى ، مستقيماً عارض بر موضوع در صغرى مىشود ، بلكه محمول در كبرى ، عارض بر همان موضوع در كبرى است و انطباقش بر صغرى از باب مصداقيت است و اگر بخواهيم محمول در كبرى را مستقيماً بر موضوع در صغرى حمل كنيم تسامح و تجوز لازم مىآيد . در اينجا ممكن است كسى به ما اشكال كرده بگويد : مگر شما نمىگفتيد :\r\n« متعلق احكام عبارت از طبايع است ولى آثار مربوط به وجودات است . نهى از فحشاء و منكر ، اثر وجود خارجى صلاة است و وجود ذهنى آن چنين نقشى را ندارد ؟ پس چگونه در اينجا مىگوييد : « مصلحت و مفسده در ارتباط با كلى و ماهيت است » ؟ اگر مصلحت مربوط به ماهيت صلاة است ، چه ضرورتى دارد كه آن را در خارج ايجاد كنيم ؟ و اگر آثار مربوط به وجود خارجى صلاة است ، پس مصلحت هم بايد در ارتباط با وجود خارجى صلاة باشد و چون وجود واحد است ، مصلحت و مفسده در آن جمع مىشوند . در پاسخ اين اشكال مىگوييم : ما غير از ماهيت و خصوصيات فرديه عنوان برزخى سومى هم داريم و آن « وجود طبيعت » مىباشد كه هيچ‌يك از خصوصيات و عوارض در آن نقش ندارد بلكه فقط وجود در آن دخالت دارد . وجود طبيعت نمىتواند متعلق امر و نهى واقع شود ، زيرا اگر بخواهد متعلق امر واقع شود ، تحصيل حاصل لازم مىآيد و اگر بخواهد متعلق نهى قرار گيرد ، تغيير شىء از واقع آن لازم مىآيد و چنين چيزى محال است . اما مصلحت به وجود طبيعت متقوم است نه به ماهيت و نه به\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nعوارض فرديه . وجود صلاة است كه ناهى از فحشاء و منكر است ولى خصوصيات ديگر آن - مثل اين كه در فلان مكان يا به فلان كيفيت باشد - نقشى ندارد . و نيز مفسده ، متقوم به وجود طبيعت غصب است . اما در باب تضاد ، وجود به تنهايى كافى نيست بلكه وجود خاصى از طبيعت به عنوان موضوع براى تضاد مطرح است . در موضوع متضادين ، علاوه بر وجود ، خصوصيات فرديه هم نقش دارد به طورى كه بايد به كلمهء « هذا » به آن اشاره كنيم .\r\n« الجسم الموجود » هم مىتواند ابيض باشد و هم اسود ولى « هذا الجسم » نمىتواند هم ابيض باشد و هم اسود . اما در باب مصلحت و مفسده ما « هذا » نداريم . حتى اگر گفتيم : « هذه الصلاة ناهية عن الفحشاء و المنكر » كلمهء « هذه » در آن زايد است و خصوصيتى ندارد بلكه وجود صلاة است كه ناهى از فحشاء و منكر است . اما در ابيض بودن اين جسم ، « هذا » بودن نقش دارد ، زيرا اين جسم در مقابل جسم ديگرى است كه اتصاف به سواد دارد . پس بايد « هذا » بودن آن را لحاظ كنيم . لذا به نظر مىآيد كه در باب صلاة سه مرحله وجود دارد . 1 - مرحلهء ماهيت : مثلًا در « الصلاة واجبة » ، « ماهيت صلاة » به عنوان موضوع قرار گرفته است . 2 - مرحلهء وجود ماهيت در خارج : مثلًا در « إنّ الصلاة تنهى عن الفحشاء و المنكر » ، « وجود صلاة در خارج » به عنوان موضوع قرار گرفته است و اگر به جاى وجود خارجى ، وجود ذهنى در كار باشد ، فايده‌اى ندارد . مصلحت و مفسده هم در ارتباط با اين مرحله است . 3 - مرحلهء تضاد : ماهيت موجود متخصص به خصوصيات فرديه ، نمىتواند در آن واحد هم موجود باشد هم معدوم ، هم مصلحت داشته باشد و هم مفسده . پس جمع بين اين دو مطلب ، كه ما از طرفى گفتيم : « آثار و خواص مربوط به وجودات است » و از طرفى گفتيم : « كلى صلاة ، معروض براى نهى از فحشاء و منكر و\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمصلحت و مفسده - در ما نحن فيه - است » اين است كه در تضاد نبايد عنوان كلى مطرح باشد بلكه در تضاد ، جسم موجود متشخص به خصوصيات فرديه مطرح است و چنين چيزى نمىتواند در آن واحد هم ابيض باشد و هم اسود . ولى اگر تشخص آن را بگيرند - و لو اين كه قيد وجود خارجى هم همراه آن باشد - اين به عنوان كلى مطرح است و مىتواند در آنِ واحد ، هم ابيض و هم اسود باشد . در نتيجه هيچ مانعى ندارد كه « صلاة در دار غصبى » هم مشتمل بر مصلحت و هم مشتمل بر مفسده باشد . مصلحت آن به عنوان صلاة و مفسدهء آن به عنوان غصب است و هيچ تضادى هم لازم نمىآيد .\r\n\r\nتضاد بين احكام تكليفيه\r\nمقدمهء بحث : راهى كه ما پيموديم و منتهى به جواز اجتماع امر و نهى شديم ، مبتنى بر تعدد متعلق امر و نهى بود . به اين صورت كه مىگفتيم : « متعلق امر ، عبارت از طبيعت صلاة و متعلق نهى عبارت از طبيعت غصب است و اين دو در عالم طبيعت و عالم عنوان با يكديگر مغايرت دارند » و در حقيقت گويا ما در اين راه تضاد بين وجوب و حرمت را پذيرفته و براى رفع آن تضاد از ناحيهء اختلاف متعلق پيش آمديم . در حقيقت ما اين گونه فرض كرديم كه هرچند بين وجوب و حرمت تضاد وجود دارد ولى لازمهء تضاد اين است كه متعلق واحد نتواند معروض وجوب و حرمت واقع شود اما اگر متعلق متعدد شد ، موضوعى براى تضاد باقى نمىماند . مسألهء تضاد بين احكام تكليفيه را مرحوم آخوند به عنوان اولين مقدمه براى اثبات امتناع اجتماع امر و نهى مطرح كرده است و ما خواستيم ثابت كنيم كه اگر اين مقدمهء مرحوم آخوند هم پذيرفته شود ، مانعى از اجتماع امر و نهى وجود نخواهد داشت . ولى اصل اين مسئله بايد مورد بحث قرار گيرد كه :\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n« آيا بين احكام تكليفيهء خمسه ، تضاد وجود دارد » ؟ براى پاسخ به اين سؤال بايد دو مطلب را ملاحظه كرده و نتيجه‌گيرى كنيم : يكى اين كه آيا تضاد چيست ؟ و ديگر اين كه آيا ماهيت حكم چيست ؟\r\n\r\nمطلب اول : تضاد چيست ؟\r\nفلاسفه در تعريف متضادان گفته‌اند : « المتضادان هما الماهيتان النوعيتان المشتركتان في جنس قريب مع البعد بينهما » يا « كمال البعد بينهما » . « 1 » يعنى متضادان عبارت از دو ماهيت نوعيه هستند « 2 » كه در جنس قريب با هم اشتراك دارند و - به تعبير قدماى از فلاسفه - بين آنها بعد و اختلاف فاصله وجود داشته باشد و يا - به تعبير متأخرين از فلاسفه - بين آنها كمال بعد و اختلاف وجود داشته باشد به گونه‌اى كه اگر يكى از آنها در جايى وجود پيدا كرد ، ديگرى نتواند در آنجا تحقق پيدا كند .\r\n\r\nمطلب دوم : حقيقت و ماهيت حكم چيست ؟\r\nدر باب حكم سه احتمال وجود دارد و شايد دو احتمال آن قائل هم داشته باشد :\r\n\r\nاحتمال اول : حكم عبارت از اراده‌اى است كه داراى دو خصوصيت باشد :\r\n1 - متعلق آن اراده ، بعث به سوى شىء يا زجر از شىء باشد . 2 - آن اراده ، ظاهر شده و در نفس باقى نمانده باشد . و ظهور اراده به اين است كه بعث و زجر از ناحيهء مولا صادر شده باشد ، زيرا ظهور اراده ، به مراد است و مراد در اين\r\n\r\n\r\n","description":"","footnote":"\r\n( 1 ) - اختلاف تعبير به جهت اختلافى است كه بين متقدمين از فلاسفه و متأخرين آنان وجود دارد .\r\n( 2 ) - يعنى فصل مميّز آنها با هم فرق دارد ، مثل انسان و بقر . بنا بر اين اگر دو صنف از يك ماهيّت شدند - مثل عالم و جاهل - از دايرهء تضاد خارجند .\r\n","page_name":" 369 ","page_number":369},
  {"content":"\r\n\r\nجا همان بعث و زجر است . مرحوم نائينى قائل به چنين معنايى است . بررسى احتمال اول : اگر ارادهء متعلق به بعث را وجوب و ارادهء متعلق به زجر را حرمت بناميم آيا تعريف متضادين در مورد وجوب و حرمت صادق است ؟ ارادهء متعلق به بعث و ارادهء متعلق به زجر ، دو ماهيت نوعيه يا حتى دو صنف از اراده هم نيستند بلكه دو شخص از اراده مىباشند ، زيرا در باب اراده گفته مىشود :\r\n« تشخص اراده ، به مراد است » و كسى نمىگويد : « تنوع اراده ، به مراد است » ، تا مراد ، در نوعيت اراده نقش داشته باشد . بلكه مراد در شخصيت اراده نقش دارد . قيام و قعود ، دو امر متضادند ولى ارادهء متعلق به قيام با ارادهء متعلق به قعود ، متضاد نيستند ، زيرا آنها دو نوع از اراده نيستند . درست است كه قيام و قعود متضادند ولى قيام و قعود در تشخص اراده نقش دارند . نه در تنوع آن ، به طورى كه ارادهء متعلق به قيام ، نوعى از جنس اراده باشد و ارادهء متعلق به قعود ، نوع ديگرى از جنس اراده باشد . اراده ، مانند علم است .\r\nتشخّص علم ، به معلوم است ، اما اختلاف و تضاد معلوم‌ها با يكديگر سبب نمىشود كه علم دو ماهيت پيدا كند . علم ، يك ماهيت دارد ، خواه متعلق به اين معلوم شود يا متعلق به معلوم ديگرى كه مباين با اين معلوم است . تعلق علم و اضافهء آن به معلومات مختلف سبب تغيير ماهيت علم نمىشود . بلكه تشخصات علمى فرق مىكند همان‌طور كه زيد و عَمرو و بكر ، در جهات شخصيه با هم تباين كامل دارند ولى در عين حال زيد و عَمرو دو ماهيت نوعيه نيستند بلكه تحت نوع واحد - يعنى ماهيت انسان - مىباشند . پس اختلاف مراد و اختلاف معلوم سبب نمىشود كه در ماهيت اراده يا علم تغييرى به وجود آيد . از اين گذشته ، قائل به تضاد بين احكام همان‌طور كه بين وجوب و حرمت قائل به تضاد است بين وجوب و استحباب هم قائل به تضاد است . آيا در ناحيهء وجوب و\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاستحباب مسئله را چگونه حل مىكند ؟ اصلًا وجوب و استحباب را چگونه معنا مىكند ؟\r\nهر دو ، ارادهء مظهَره و متعلق به بعث است و زجرى در كار نيست . چاره‌اى نيست جز اين كه گفته شود : « وجوب ، عبارت از ارادهء قويهء مظهَرهء متعلق به بعث و استحباب عبارت از ارادهء غير قويهء مظهَرهء متعلق به بعث است » . پس هر دو متعلق به بعث است و اختلاف آنها در شدت و ضعف است . آيا در شدت و ضعف مىتوان دو ماهيت را مطرح كرد ؟\r\nشدت و ضعف - حتى در باب وجود و همهء كليات مشككه - تحت يك ماهيت مىباشند . در ارتباط با حقيقت وجود - با اين كه مسألهء وجوب وجود و امكان وجود قابل مقايسه نيستند و بين آنها كمال فاصله وجود دارد - اين گونه نيست كه وجود در باب ممكن معناى خاصى و در باب واجب معناى ديگرى داشته باشد و حقيقت وجود در ارتباط با ممكن و واجب ، دو حقيقت باشد . پس بر اساس اين احتمال نمىتوان مسألهء تضاد بين احكام را مطرح كرد .\r\n\r\nاحتمال دوم : حكم ، ارتباطى با اراده ندارد . بلكه حكم عبارت از بعث و زجر مولاست\r\nولى بعث و زجر بر دو قسم است : تكوينى خارجى و اعتبارى . بعث و زجر تكوينى به اين معناست كه مولا دست عبد را بگيرد و او را به كارى وادار كرده يا از عملى ممانعت كند . و اين ارتباطى به بحث ما ندارد . اما بعث و زجر اعتبارى با « افعل » و « لا تفعل » تحقق پيدا مىكند يعنى مولا دستورى صادر كند و عبد خود را نسبت به انجام كارى تحريك كرده يا از انجام كارى بازدارد . بعث اعتبارى را وجوب و زجر اعتبارى را حرمت مىنامند . بر اساس اين تفسير ، حكم هيچ‌گونه ارتباطى با اراده ندارد . « 1 » اين احتمال را ما در مواضع متعددى مطرح كرديم .\r\n\r\n\r\n","description":"","footnote":"\r\n( 1 ) - يعنى اراده ، در عنوان حكم مطرح نيست ، نه اين كه بعث يا زجر بدون اراده امكان داشته باشد .\r\n","page_name":" 371 ","page_number":371},
  {"content":"\r\n\r\nبررسى احتمال دوم : آيا اگر ما وجوب و حرمت را به بعث و زجر معنا كرديم ، بين آنها تضاد وجود دارد ؟ مرحوم آخوند معتقد است كه بين بعث و زجر تضاد وجود دارد . « 1 » ابتداءً به نظر مىرسد كه بعث و زجر دو ماهيت نوعيه هستند و بين آنها تضاد وجود دارد ولى در اينجا ادله‌اى وجود دارد بر اين كه تضاد اصطلاحى نمىتواند بين بعث و زجر تحقق داشته باشد :\r\n\r\nادلهء عدم وجود تضاد بين بعث و زجر :\r\n\r\nدليل اول :\r\nدر مورد سواد و بياض - كه مثال معروف متضادين است و ترديدى در تضاد بين آنها وجود ندارد - بايد ببينيم آيا موضوع و معروض عبارت از چيست ؟ به تعبيرى كه ما داشتيم ، عنوان « هذا » بودن در موضوع اين‌ها اخذ شده است .\r\n« هذا الجسم الموجود في الخارج » اگر معروض بياض قرار گرفت ، نمىتواند در همان لحظه معروض سواد هم واقع شود . بنابراين اگر بخواهيم در اين مورد قضيه‌اى تشكيل دهيم بايد بگوييم : « اين جسم موجود در خارج ، يا سفيد است و يا سياه » و نمىتوانيم بگوييم : « اين جسم موجود در خارج ، هم سفيد است و هم سياه » . چنين قضيه‌اى كاذب و غير معقول است . اما اگر « هذا » را مطرح نكرده و مسئله را به صورت كلى فرض كنيم ، « 2 » مىتوانيم بگوييم : « ماهيت جسم ، هم سفيد است و هم سياه » ، زيرا ماهيت جسم هم داراى مصاديق سفيد است و هم داراى مصاديق سياه . و از نظر مصداقيت براى ماهيت جسم ، فرقى بين مصاديق سفيد و مصاديق سياه وجود ندارد . در مرحلهء ماهيت ، جاى تضاد نيست ، بلكه جاى تناقض هم نيست با وجود اين كه اساس تمام\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 249\r\n( 2 ) - خواه ماهيت را مطرح كرده يا عنوان كلى « الجسم الموجود فى الخارج » را مطرح كنيم و ما در اينجا براى جلوگيرى از تكرار ، مسئله را روى عنوان ماهيت پياده مىكنيم .\r\n","page_name":" 372 ","page_number":372},
  {"content":"\r\n\r\nقضايا بر پايهء استحالهء اجتماع نقيضين استوار است به گونه‌اى كه اگر استحالهء اجتماع نقيضين از ما گرفته شود ، هيچ قضيه‌اى نمىتوانيم تشكيل دهيم . « 1 » ما مىتوانيم در آنِ واحد بگوييم : « در اين مسجد ماهيت انسان هم وجود دارد و هم وجود ندارد » ، وجود آن به لحاظ افرادى است كه در آنجا حضور دارند و عدم آن به لحاظ افرادى است كه حضور ندارند . آنها هم ماهيت انسانند ولى در آنجا حضور ندارند به‌همين‌جهت اگر از ما سؤال كنند : « آيا ماهيت انسان ، موجود است يا معدوم ؟ » بايد بگوييم :\r\n« هم موجود است و هم معدوم » . وجود آن به لحاظ افرادى است كه بالفعل وجود دارند و معدوم بودن آن به لحاظ افرادى است كه وجود ندارند ولى امكان داشت كه وجود پيدا كنند . بنابراين در مسألهء سواد و بياض - كه مثال معروف براى اجتماع ضدين است - اجتماع ضدين با توجه به خصوصيت معروض و تشخص آن است ولى اگر مسئله را از « هذا » بودن بالاتر برده و به مرحلهء ماهيت كشانديم ، هيچ‌گونه تضادى تحقق ندارد . اين مسئله براى ما راهى باز مىكند كه بگوييم : « بين بعث و زجر ، تضادى تحقق ندارد » ، زيرا بعث و زجر ، مربوط به مرحلهء ماهيت مىباشند . به عبارت روشن‌تر : در قضيهء بياض و سواد ما به دو صورت مىتوانستيم قضيه تشكيل دهيم : يكى اين كه موضوع را « هذا الجسم » قرار دهيم و ديگر اين كه موضوع را « ماهية الجسم » قرار دهيم . در صورت اول نمىتوانستيم « أبيض و أسود معاً » را مطرح كنيم بلكه بايد بگوييم « أسود أو أبيض » ، در حالى كه در صورت دوم مىتوانستيم « أسود و أبيض معاً فى آنٍ واحد » را مطرح كنيم . اما در ارتباط با بعث و زجر ما فقط در رابطه با ماهيت مىتوانيم قضيه تشكيل دهيم ، زيرا بعث و زجر نمىتواند به غير ماهيت متعلق شود .\r\n\r\n\r\n","description":"","footnote":"\r\n( 1 ) - مثلًا وقتى گفته مىشود : « العالم متغير و كل متغير حادث فالعالم حادث » ، نتيجه‌اى كه در اين قضيه گرفته مىشود با كمك امتناع اجتماع نقيضين است ، زيرا ممكن است كسى بگويد : « چه مانعى دارد كه عالم هم حادث باشد هم غير حادث » ؟ پس بايد امتناع اجتماع نقيضين به قضايا ضميمه شود تا بتوان از آنها نتيجه گرفت .\r\n","page_name":" 373 ","page_number":373},
  {"content":"\r\n\r\nبعث و زجر اگر بخواهد به وجود خارجى تعلق بگيرد بايد اول وجود خارجى تحقق پيدا كند ، سپس بعث و زجر به آن تعلق بگيرد . « 1 » و در باب بعث و زجر چنين چيزى معقول نيست كه اول صلاة در خارج تحقق پيدا كند ، سپس بعث به آن تعلق بگيرد و يا اول شرب خمر در خارج تحقق پيدا كند و بعد زجر به آن تعلق بگيرد . پس در مسألهء بعث و زجر نمىتوان دو جور قضيه تشكيل داد و تنها قضيه‌اى كه مىتوان تشكيل داد ، در ارتباط با ماهيت است ، « ماهية الصلاة مبعوث إليها » و « ماهية شرب الخمر مزجور عنها » و در مرحلهء ماهيت ، جاى تضاد - و تناقض - نيست . اشكال : اگر در مرحلهء ماهيت ، تضاد و تناقض مطرح نيست ، پس بايد ماهيت واحد هم بتواند متعلق بعث واقع شود و هم متعلق زجر . يعنى بايد مولا بتواند بگويد :\r\n« صلّ » و « لا تصلّ » . جواب : به طور مسلم ، ماهيت واحد نمىتواند هم متعلق بعث واقع شود و هم متعلق زجر . ولى علت محال بودن آن ، مسألهء تضاد نيست بلكه علت استحاله اين است كه مكلف نمىتواند چنين تكليفى را امتثال كند . مكلف قادر نيست بين اين دو تكليف جمع كرده و هم نماز بخواند و هم نماز نخواند . لذا در جايى هم كه دو تكليف وجود ندارد ، اين مسئله مطرح است . مثلًا اگر مولا به عبد بگويد : « اجمع بين الضدين » ، چنين تكليفى محال است ولى استحالهء آن ربطى به مسألهء تضاد ندارد ، بلكه بدان جهت است كه مكلف قادر به امتثال چنين تكليفى نيست . پس صدور چنين تكليفى از مولا محال است . در نتيجه اگر طبيعت واحده نتواند در آن واحد هم متعلق بعث و هم متعلق زجر قرار گيرد ، كاشف از تحقق تضاد بين بعث و زجر نيست بلكه استحالهء آن به جهت عدم قدرت بر موافقت و امتثال است .\r\n\r\n\r\n","description":"","footnote":"\r\n( 1 ) - همان‌طور كه در مسألهء عروض بياض ، بايد اول جسم در خارج وجود پيدا كند ، سپس معروض بياض قرار گيرد .\r\n","page_name":" 374 ","page_number":374},
  {"content":"\r\n\r\n\r\nدليل دوم :\r\nدر مسألهء سواد و بياض كه گفته مىشود : « جسم واحد ، در آنِ واحد ، نمىتواند هم معروض بياض وهم معروض سواد واقع شود » ، فرقى نمىكند كه اين كار از ناحيهء شخص واحد باشد يا از ناحيهء دو نفر ، مثل اين كه زيد بخواهد شىء واحدى را رنگ سفيد بزند و در همان زمان ، بكر بخواهد همان شىء را رنگ سياه بزند . چنين چيزى در خارج امكان ندارد ، زيرا يا يكى از اين دو بر ديگرى غلبه كرده و طرف مقابل را از صحنه خارج كرده و آنچه در نظر دارد پياده مىكند و يا اين كه هيچ‌كدام غلبه نمىكنند و منظور هيچ‌كدام حاصل نمىشود و نمىتوان فرض كرد كه در آنِ واحد ، هر دو بتوانند به هدف خود نائل آمده و هم سفيدى و هم سياهى حاصل شود . ولى در باب بعث و زجر اين گونه نيست . ماهيت واحد ، بدون هيچ قيد و شرط ، مىتواند توسط مولايى مورد بعث قرار گرفته و همان ماهيت در همان زمان توسط مولاى ديگر متعلق زجر قرار گيرد . مثل اينكه پدرى به فرزندش بگويد : « اشرب اللبن » و در همان آن ، پدر ديگرى به فرزندش بگويد : « لا تشرب اللبن » ، در اينجا طبيعت « شرب اللبن » هم متعلق بعث قرار گرفته و هم متعلق زجر ، ولى از ناحيهء دو شخص . در حالى كه كه در باب ضدين ، حتى از ناحيهء دو شخص هم جمع بين سواد و بياض در آنِ واحد نسبت به يك جسم امكان نداشت . در نتيجه بين بعث و زجر تضادى وجود ندارد .\r\n\r\nدليل سوم :\r\nمسألهء تضاد ، مربوط به تكوينيات است و در امور اعتباريه جريان ندارد . فلاسفه در تعريف متضادان عنوان « ماهيتان نوعيتان » را مطرح مىكردند ، و امور اعتباريه ، ماهيت نيستند . علماى منطق ، براى امور اعتبارى ماهيت و جنس و فصل مطرح نمىكنند .\r\nماهيت مربوط به امورى است كه وقتى وجود پيدا مىكنند ، واقعيت عينيه و خارجيه داشته باشند ، مثل سواد و بياض ، كه هرچند عرض مىباشند و در تحقق خود نياز به\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمعروض دارند ولى در عين حال داراى واقعيت مشهود و ملموس هستند . اما در امور اعتباريه جايى براى تضاد نيست . آيا اگر فرض كنيم زنى داراى دو شوهر باشد ، استحالهء عقلى پيش مىآيد ؟ خير ، بلكه اين امرى است كه شارع آن را اعتبار نكرده است و چه‌بسا بعضى از عقلاى عالَم - كه مقيد به شرع نيستند - چنين زوجيتى را اعتبار كنند .\r\nمسألهء اجتماع ضدين و اجتماع مثلين و امثال اين‌ها مربوط به واقعيات است كه داراى ماهيت نوعيه‌اند ، جنس و فصلى دارند و ربطى به عالم اعتبار ندارد . و اين كه ما گاهى ماهيت را در مورد امور اعتباريه استعمال مىكنيم - مثل بحث در مورد ماهيت احرام - از باب تجوز است و الا امر اعتبارى فقط تابع اعتبار - عقلايى يا شرعى يا هر دو - است .\r\nاين كه گاهى بين اعتبار عقلاء و شرع اختلاف پيش مىآيد - و مثلًا چيزى را عقلاء اعتبار مىكنند ولى شارع اعتبار نمىكند - دليل بر اين است كه امور اعتباريه واقعيت ندارند و الا معنا نداشت كه بين عقلاء و شرع اختلاف به وجود آيد . حال كه چنين شد مىگوييم : بعث و زجر از امور اعتباريه هستند و اصولًا همهء احكام - چه تكليفى ، چه وضعى - از امور اعتباريه‌اند و بين امور اعتباريه نمىتوان مسألهء تضاد را مطرح كرد . آن‌هم در مسأله‌اى كه اصل آن مربوط به عقل است . مسألهء اجتماع امر و نهى ، مسأله‌اى مربوط به عقل است و عقل مىگويد : « تضاد ، مربوط به واقعيات و حقايق است و ربطى به امور اعتباريه ندارد » .\r\n\r\nدليل چهارم :\r\nقائلين به تضاد اگرچه مسألهء وجوب و حرمت را مطرح مىكنند ولى ادعايشان اين است كه بين همهء احكام خمسه تضاد وجود دارد ، يعنى همان‌طور كه بين وجوب و حرمت ، تضاد وجود دارد ، بين استحباب و كراهت و بين وجوب و استحباب و بين كراهت و حرمت هم تضاد وجود دارد و ظاهر كلام آنان اين است كه احكام خمسه نه تنها در اصل تضاد مشتركند بلكه در رتبه هم يكسان هستند بنابراين كسى خيال نكند كه تضاد بين وجوب و حرمت ، شديدتر از تضاد بين وجوب و استحباب و . . . است . در\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاين صورت ما مىگوييم : برفرض كه ما از دلايل سه‌گانهء قبلى صرف نظر كرده و تضاد بين بعث و زجر را بپذيريم ، آيا مسألهء تضاد بين وجوب و استحباب را چگونه بپذيريم ؟\r\nوجوب و استحباب هر دو داراى عنوان بعث هستند با اين تفاوت كه وجوب عبارت از بعث ناشى از ارادهء قوى و استحباب عبارت از بعث ناشى از ارادهء ضعيف است . « 1 » ممكن است قائل به تضاد بگويد : « تغاير منشأ و ارادتين ، سبب تغاير بين اين دو بعث مىشود » . مىگوييم : « ما اين حرف را مىپذيريم ولى آيا تغاير بين دو بعث ، قوىتر از تغاير بين دو اراده - كه منشأ اين دو بعث است - مىباشد ؟ ما در پاسخ كسانى كه حكم را عبارت از « ارادهء مظهره » مىدانستند گفتيم : « ارادهء قويه و ارادهء ضعيفه ، تعدد ماهيت ندارند ، بلكه هر دو تحت يك ماهيت و يك كلى قرار دارند ولى كلى گاهى متواطى و گاهى مشكك است و مصاديق كلى مشكك ، ماهيت‌هاى نوعيهء متعدد نيستند بلكه همه تحت عنوان يك ماهيتند و آن كلى بر آنها انطباق دارد » . در حالى كه در تعريف تضاد ، عنوان « ماهيتان نوعيتان » اخذ شده بود . وقتى خود ارادتين دو ماهيت نوعيه نباشند و بين آنها تضاد اصطلاحى تحقق نداشته باشد ، چگونه مىتواند بعث ناشى از ارادهء قويه با بعث ناشى از ارادهء ضعيفه داراى تضاد باشند ؟ اين تضاد از كجا مىآيد ؟ در خود بعث كه تضادى وجود ندارد . منشأ آن‌هم كه دو ماهيت نوعيه نيست بلكه ماهيت واحدهء مشككه است ، پس چگونه مىشود بعث ناشى از ارادهء قويه با بعث ناشى از ارادهء غير قويه تضاد داشته باشد ؟ براى تحقق تضاد بايد ماهيتان نوعيتان وجود داشته باشد .\r\n\r\n\r\n","description":"","footnote":"\r\n( 1 ) - اين مسئله در دستوراتى كه موالى عرفيه نسبت به عبيد خود صادر مىكنند يا پدر نسبت به فرزندانش صادر مىكند نيز مشاهده مىشود . انسان گاهى ارادهء جدى نسبت به مطلبى دارد و به دنبال آن يك بعث صادر مىكند ، كه از آن استفادهء وجوب مىشود و گاهى چيزى را اراده مىكند ولى ارادهء او ضعيف است ، و به دنبال آن يك بعث صادر مىكند ، كه از آن استفادهء استحباب مىشود .\r\n","page_name":" 377 ","page_number":377},
  {"content":"\r\n\r\nنكته : با توجه به اين كه مرحوم آخوند در بحث اجتماع امر و نهى ، تضاد بين همهء احكام را مطرح مىكند ، اين اشكال در اينجا بر ايشان وارد است ولى مرحوم آخوند در استصحاب كلى قسم ثالث وقتى مسألهء اختلاف مرتبه را مطرح مىكند مىفرمايد :\r\n« مسألهء وجوب و استحباب را اگر از نظر عرف ملاحظه كنيم ، بين آنها كمال مغايرت و مباينت وجود دارد ولى از نظر عقل بين آنها اختلاف مرتبه وجود دارد يعنى هر دو تحت يك ماهيت هستند و در تحت يكى كلى مشكك قرار دارند » . « 1 » ملاحظه مىشود كه ايشان در باب استصحاب بر عرف تكيه كرده‌اند ، زيرا استصحاب از روايات اخذ شده و حاكم در باب الفاظ و مفاهيم وارد در كتاب و سنت ، عبارت از عرف است . اما در مسألهء اجتماع امر و نهى كارى به عرف نداريم و مسئله را از ديدگاه عقل مورد بحث قرار مىدهيم و لازمهء بيان ايشان در باب استصحاب كلّى قسم ثالث اين است كه در باب اجتماع امر و نهى - كه بر پايهء عقل مبتنى است - مسألهء تضاد را مطرح نكنيم . پس بين بيان مرحوم آخوند در اينجا و بيان ايشان در باب استصحاب كلى قسم ثالث اختلاف وجود دارد . نتيجهء بحث در مورد احتمال دوم : از آنچه گفته شد معلوم گرديد كه اگر ما حكم را عبارت از بعث و زجر بدانيم ، هيچ تضادى بين احكام وجود نخواهد داشت .\r\n\r\nاحتمال سوم :\r\nحكم عبارت از خود بعث و زجر نيست بلكه به دنبال بعث و زجر مولا ، عقلاء چيزى را اعتبار مىكنند كه آن چيز عبارت از حكم است . بنابراين حكم شبيه ملكيّت و زوجيتى است كه در باب بيع و نكاح اعتبار مىشود . يعنى بعد از تحقق ايجاب و قبول ،\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 227 و 228\r\n","page_name":" 378 ","page_number":378},
  {"content":"\r\n\r\nچيزى به عنوان ملكيت يا زوجيت اعتبار مىشود . در اينجا هم مولا عبد خود را به سوى چيزى بعث مىكند و به دنبال اين بعث ، عقلاء چيزى را اعتبار مىكنند كه ما آن را وجوب مىناميم و يا مولا عبد خود را از چيزى زجر مىكند و به دنبال اين زجر ، عقلاء چيزى را اعتبار مىكنند كه ما آن را حرمت مىناميم .\r\n\r\nبررسى احتمال سوم :\r\nهمهء ادله‌اى كه در بررسى احتمال دوم ، براى اثبات عدم تضاد بين بعث و زجر مطرح كرديم ، در اينجا نيز جريان پيدا مىكنند . مخصوصاً دليل سوم كه مىگفتيم :\r\nتضاد در ارتباط با ماهيات نوعيه مطرح است و ماهيات نوعيه ، مربوط به واقعيات و حقايق مىباشند ، اما امور اعتبارى كه جز در عالم اعتبار براى آنها تحصل و تحققى وجود ندارد ، داراى ماهيت نبوده و خارج از دايرهء تضاد مىباشند و اگر ما در ارتباط با آنها به ماهيت تعبير مىكنيم ، از باب تجوز و تسامح است . خلاصهء بحث : ما جواز اجتماع امر و نهى را از دو راه ثابت كرديم : 1 - اگر ما - همانند مرحوم آخوند - تضاد بين احكام را بپذيريم ، لازمهء تضاد بين وجوب و حرمت ، عدم امكان اجتماع آن دو در متعلق واحد است ، در حالى كه در ما نحن فيه متعلق وجوب و متعلق حرمت دو عنوان متغاير و متمايز مىباشند و در عالم مفهوميت - كه عالم تعلق احكام است - هيچ ارتباطى با هم ندارند . 2 - اگر ما تضاد بين احكام را نپذيريم ، باز هم اجتماع امر و نهى جايز است ، زيرا : اولًا : مشكلى كه در « صلّ » و « لا تصلّ » - از غير راه تضاد - وجود داشت ، « 1 » در مورد « صلّ » و « لا تغصب » وجود نخواهد داشت ، نمىتوان گفت : « به علت عدم امكان امتثال ، « صلّ » و « لا تغصب » جايز نيست » .\r\n\r\n\r\n","description":"","footnote":"\r\n( 1 ) - آن مشكل ، عدم امكان امتثال اين دو تكليف در خارج بود .\r\n","page_name":" 379 ","page_number":379},
  {"content":"\r\n\r\nثانياً : در مسألهء اجتماع امر و نهى ما روى « تكليف محال » بحث داريم نه روى « تكليف به محال » و اگر مسألهء تضاد از ميان برداشته شود ، راهى براى تحقق « تكليف محال » وجود ندارد . به عبارت روشن‌تر : اگر مسألهء تضاد كنار برود ، « صل » و « لا تصل » هم تكليف محال نخواهد بود و در جهت مورد بحث ما - يعنى تكليف محال - مشكلى وجود ندارد . و مسألهء « تكليف به محال » هم از بحث ما خارج است .\r\n\r\nدليلى ديگر از قائلين به جواز اجتماع امر و نهى « 1 »\r\nاين دليل مىگويد : اگر اجتماع امر و نهى جايز نباشد ، نبايد نظير آن در شريعت و فقه واقع شده باشد و چون نظير آن در فقه واقع شده و فقهاء برآن فتوا داده‌اند ، بايد ملتزم به جواز اجتماع امر و نهى شويم ، براى اين كه بهترين دليل بر امكان شىء و عدم استحالهء آن ، عبارت از وقوع آن شىء است . به عبارت ديگر : در بحث اجتماع امر و نهى ، از امكان و عدم امكان بحث مىشود ، در حالى كه ما مواردى در فقه داريم كه نه تنها امكان دارد بلكه وقوع هم پيدا كرده و فقهاء هم فتوا داده‌اند و فرقى با ما نحن فيه ندارد . البته در اين موارد ، امر و نهى جمع نشده‌اند ، بلكه دو حكم ديگر جمع شده‌اند كه آنها هم در تضاد مانند امر و نهى مىباشند . 1 - اگر كسى نماز واجب خود را در حمام بخواند ، وجوب و كراهت با يكديگر اجتماع پيدا مىكنند ، زيرا صلاة در حمام متعلق نهى تنزيهى و كراهتى واقع شده است و اگر نماز مستحبى را در حمام بخواند ، استحباب و كراهت اجتماع پيدا مىكنند . 2 - اگر كسى روز عاشورا را روزه بگيرد ، استحباب و كراهت اجتماع پيدا مىكنند ، زيرا اين روزه از طرفى مستحب است - چون روزه استحباب دارد - و از طرفى كراهت\r\n\r\n\r\n","description":"","footnote":"\r\n( 1 ) - آنچه تا اينجا گفتيم ، براى اثبات جواز اجتماع امر و نهى كافى است ولى در بين ادلهء قائلين به جواز ، دليل ديگرى مطرح شده كه هرچند ناتمام است و نسبت به اصل بحث ما نمىتواند فايدهء چندانى داشته باشد ولى مباحثى جنبى در كنار آن مطرح است كه فوايد مهمى بر آنها مترتب مىشود به‌همين‌جهت ما اين دليل را مورد بررسى قرار مىدهيم .\r\n","page_name":" 380 ","page_number":380},
  {"content":"\r\n\r\nدارد - چون در روز عاشورا واقع شده است - . 3 - اگر كسى نماز واجب خود را در مسجد بخواند ، اجتماع وجوب و استحباب پيدا مىشود و اگر نماز مستحبى را در مسجد بخواند اجماع استحبابين مىشود و اجتماع استحبابين ، اجتماع مثلين است و اجتماع مثلين - همانند اجتماع ضدين - داراى استحاله است . اين موارد چيزهايى است كه فقهاء برآن فتوا داده‌اند و ملاحظه مىكنيم كه - بنا بر مسألهء تضاد - در آنها دو حكم جمع شده و در بيشتر موارد آن ، دو حكم متقابل جمع شده است پس بايد اجتماع امر و نهى در صلاة در دار غصبى نيز جايز باشد ، چون فرقى بين آن مسئله با موارد مذكور وجود ندارد .\r\n\r\nبررسى دليل فوق :\r\nما چون قائل به جواز اجتماع امر و نهى هستيم و اين دليل هم در راستاى هدف ماست ، نبايد خيلى نسبت به آن حساس شويم ولى بنا بر بعضى از مبانى ، بعضى از موارد اين دليل دچار اشكال مىشود كه ما بايد براى حل آن چاره‌اى بينديشيم ، زيرا آنچه ، بيشتر روى آن تكيه مىكرديم ، مسألهء تعدد عنوان بود . ما گفتيم : در مسألهء « صلاة در دار غصبى » دو عنوان وجود دارد : عنوان صلاة و عنوان غصب . و اين‌ها در عالم مفهوميت - و به تعبير ديگر : در عالم ماهيت و طبيعت - هيچ ارتباطى با هم ندارند . صلاة داراى يك ماهيت و غصب داراى ماهيت ديگرى است و تعلق حكم ، در ارتباط با مرحلهء ماهيت است . متعلق احكام همان طبايع و عناوين و مفاهيم است و ارتباط بين صلاة و غصب ، در مرحلهء بعد از تعلق حكم است . اين‌ها در وجود خارجى با هم متحدند ، و وجود خارجى ظرف مخالفت يا موافقت تكليف است و مسألهء موافقت و مخالفت ، در رتبهء متأخر از اصل تكليف قرار دارد . پس عمده راهى كه ما برآن تكيه كرديم ، مسألهء تعدد عناوين بود . در حالى كه در بعضى از مثال‌هاى مذكور ، تعدد عنوان وجود ندارد . مثلًا صوم روز عاشورا ، به عنوان\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nصوم داراى استحباب و به همين عنوان داراى كراهت است و اين گونه نيست كه ما دو عنوان داشته باشيم تا بگوييم : « در عالم تعلق امر ، دو عنوان مطرح است » . چگونه مىشود در عنوان واحد ، دو حكم متغاير جمع شده باشند ؟ لذا براى اين گونه موارد بايد چاره‌اى انديشيد .\r\n\r\n[ جواب مرحوم آخوند به اين دليل 
  ]\r\nمرحوم آخوند - كه از قائلين به امتناع است - در مقام جواب از اين دليل ، عبادات مكروه را تقسيم كرده « 1 » و فرموده است : عباداتى كه متعلق نهى تنزيهى و كراهتى واقع مىشوند « 2 » بر سه قسم مىباشند : قسم اول : جايى است كه داراى دو خصوصيت باشد : 1 - نهى تنزيهى به نفس عنوان عبادت تعلق گرفته باشد . 2 - بدل و جانشين نداشته باشد . به عبارت ديگر : مندوحه و راه فرار نداشته باشد . مثلًا در صوم روز عاشورا ، آنچه متعلق نهى تنزيهى قرار گرفته نفس صوم اين روز است « 3 » و از طرفى امر استحبابى به صوم همهء روزهاى سال به جز عيد فطر و قربان ، كه روزه در آنها حرام است و به جز ماه رمضان كه روزه در آن واجب است - تعلق گرفته است . و روز عاشورا هم يكى از روزهاى سال است كه روزه‌اش هم امر استحبابى دارد\r\n\r\n\r\n","description":"","footnote":"\r\n( 1 ) - البته در ضمن توضيحاتى كه ايشان مطرح مىكند ، حكم « صلاة در مسجد » - اگرچه به عنوان عبادت مكروه نيست - هم مشخص مىشود .\r\n( 2 ) - ممكن است كسى بگويد : « عباداتى كه متعلق نهى تحريمى واقع شده‌اند - مانند صلاة حائض - نزديك‌تر به ما نحن فيه هستند ، پس چرا مرحوم آخوند ، مقسم را عبادات مكروهه قرار داد نه عبادات محرمه ؟ » . در پاسخ مىگوييم : ما بايد نهى را در جايى فرض كنيم كه در كنار نهى ، امرى هم وجود داشته باشد - خواه آن امر وجوبى باشد يا استحبابى - تا اجتماع امر و نهى لازم بيايد . اما در مورد صلاة حائض ، ما چيزى جز نهى نداريم . فعلًا هم كارى نداريم كه آيا نهى آن ذاتى است يا تشريعى ؟ اما در كنار نهى ، امرى به صلاة حائض تعلق نگرفته است تا اجتماع امر و نهى لازم بيايد .\r\n( 3 ) - و حتى امساك در اين روز هم متعلق نهى نيست . بلكه امساك بيشتر روز يا تمام آن ، استحباب هم دارد .\r\n","page_name":" 382 ","page_number":382},
  {"content":"\r\n\r\nو هم نهى تنزيهى و مندوحه و راه فرار هم ندارد . يعنى هيچ روزى نمىتواند جانشين روز عاشورا باشد ، زيرا هرروزى روزى را كه در نظر بگيريم براى خودش مستقلًا استحباب دارد و عنوان بدليت از روزهء روز عاشورا ندارد . قسم دوم : جايى است كه دو خصوصيت زير را دارا باشد : 1 - نهى تنزيهى به نفس عنوان عبادت تعلق گرفته باشد . 2 - بدل و جانشين ( / مندوحه ) داشته باشد . مثلًا در مورد صلاة در حمام ، آنچه متعلق نهى تنزيهى قرار گرفته نفس صلاة در حمام است و « بودن در حمام » كراهت ندارد ، و چه‌بسا - به جهت مقدمهء نظافت - مطلوبيت شرعى هم داشته باشد . اما صلاة در حمام داراى مندوحه است ، يعنى انسان مىتواند نمازش را در غير حمام بخواند . قسم سوم : جايى است كه نهى تنزيهى در ظاهر به نفس عبادت تعلق گرفته ولى در واقع به عنوان ديگرى تعلق گرفته است كه آن عنوان ، با عبادت اتحاد وجودى پيدا كرده يا در وجودْ ملازم با آن شده است . مثلًا در ظاهر مىبينيم « صلاة در مواضع تهمت » مورد نهى واقع شده ولى در واقع « بودن در مواضع تهمت » به عنوان منهى عنه و مكروه است ، حتى اگر انسان در آنجا نماز هم نخواند ، زيرا « بودن در مواضع تهمت » موجب بدبينى به انسان و اتهام او و سوءظن ديگران نسبت به او مىشود .\r\nبنابراين اگرچه « لا تصل في مواضع التهمة » در ظاهر مانند « لا تصل فى الحمام » است ولى در باطن بين اين‌ها فرق وجود دارد . در « لا تصل في الحمام » واقعاً « صلاة في الحمام » به عنوان منهى عنه است ولى در « لا تصل في مواضع التهمة » آنچه واقعاً منهى عنه است « بودن در مواضع تهمت » است و كسى كه در چنين مكانى نماز بخواند عنوان « بودن در مواضع تهمت » با صلاة مأمور به اتحاد پيدا مىكند ، مثل « بودن در مكان غصبى » كه با صلاة مأمور به متحد مىشود . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 253 - 255\r\n","page_name":" 383 ","page_number":383},
  {"content":"\r\n\r\n\r\nبررسى كلام مرحوم آخوند :\r\nبناى بر مبناى ما ، اين قسم سوم نه تنها جوابى لازم ندارد ، بلكه مؤيد همان راهى است كه ما طى كرديم . ما معتقديم در مورد « صلاة در دار غصبى » وجوب و حرمت اجتماع پيدا كرده و در مورد « صلاة در موضع تهمت » هم وجوب و كراهت اجتماع پيدا كرده‌اند . البته اين در صورتى است كه « بودن در آن مكان » متحد با صلات باشد و اگر عنوان « ملازم » مطرح باشد ، دلالتى بر تأييد حرف ما ندارد ، زيرا ما در صورت اتحاد ، قائل به جوازيم . پس اين قسم ، مؤيد راه ماست . در مورد « صلاة در دار غصبى » ما مىگفتيم : « اتحاد وجودى صلاة مأمور به و غصب منهى عنه ، ضربه‌اى به وجوب نماز نمىزند » در اينجا هم مىگوييم : « اتحاد وجودى صلاة مأمور به و « بودن در مواضع تهمت » منهى عنه ، ضربه‌اى به وجوب يا استحباب نماز نمىزند . بنابراين پس از آنكه ما براى جواز اجتماع امر و نهى ، برهان اقامه كرديم ، اگر كسى شاهدى براى وقوع آن از ما مطالبه كند ، ما مىتوانيم اين قسم سوم را به عنوان شاهد مطرح كنيم . قسم دوم - يعنى مسألهء « صلاة في الحمام » - نيز از مصاديق ما نحن فيه است ، زيرا ما وقتى در مورد نسبت بين « دو عنوان متغاير » كه محل نزاع در باب اجتماع امر و نهى است ، بحث مىكرديم ، گفتيم : « بعضى از محققين - مانند صاحب فصول رحمه الله - محل نزاع را اختصاص به مورد عموم و خصوص من وجه داده‌اند . ولى به نظر ما محل نزاع اختصاص به مورد عموم و خصوص من وجه ندارد - اگرچه قدر متيقن جايى است كه نسبت عموم و خصوص من وجه باشد - بلكه شامل نسبت‌هاى عموم و خصوص مطلق و تساوى « 1 » نيز مىشود و فقط عنوان متباينين از محل نزاع خارج است ، زيرا دو\r\n\r\n\r\n","description":"","footnote":"\r\n( 1 ) - البته اين در صورتى است كه متساويين ، دو عنوان باشند ، مثل انسان و ضاحك . و متساويين ، اگرچه تصادق در همهء افراد دارند ولى تصادق در واحد با تصادق در همهء افراد سازگار است ، زيرا مراد از تصادق در واحد اين نيست كه در غير آن واحد تصادق نداشته باشند . و ما اگرچه در دورهء قبل ، متساويين را خارج از محل نزاع دانستيم ولى اكنون - با بيانى كه مطرح كرديم - آنها را داخل در محل نزاع مىدانيم . هرچند فعلًا كارى به آنها نداريم و بحث ما در اين است كه محل نزاع اختصاصى به عموم و خصوص من وجه ندارد بلكه شامل عموم و خصوص مطلق هم مىشود .\r\n","page_name":" 384 ","page_number":384},
  {"content":"\r\n\r\nعنوان متباين نمىتوانند تصادق در واحد داشته باشند . و در حقيقت ، جواز اجتماع امر و نهى در دو عنوان متباين ، بديهى بود و كسى نمىتوانست آن را انكار كند . همان‌طور كه ملاحظه مىشود ، امر به صلاة و نهى به زنا تعلق مىگيرد . بنابراين ، خروج متباينين از محل نزاع ، به معناى استحالهء اجتماع نيست بلكه در آنجا جواز اجتماع بديهى است . بنابراين قسم دوم نيز از مصاديق ما نحن فيه است ، زيرا متعلق امر ، طبيعت و مطلق صلاة و متعلق نهى ، صلاة مقيد به وقوع در حمام است و « مطلق صلاة » و « صلاة در حمام » دو عنوان متغاير مىباشند . معناى تغاير اين نيست كه در عنوان دوم هيچ اشاره‌اى به عنوان اول نشده باشد ، بلكه تغاير ، در مقابل وحدت است . و « صلاة » با ماهيت مطلقه‌اش ، مغاير با صلاة مقيد به وقوع در حمام است . هرچند بين اين‌ها نسبت عموم و خصوص مطلق برقرار است و هنگامى كه دو عنوان شدند و ما هم قائل به جواز اجتماع امر و نهى شديم ، همان‌طور كه « صلاة در دار غصبى » مشكلى ندارد ، « صلاة در حمام » هم مشكلى نخواهد داشت ، زيرا صلاة - به عنوان صلاتى - واجب يا مستحب است و به عنوان وقوعش در حمام - كه عنوان ديگرى است - مكروه مىباشد .\r\n\r\nاشكال بر مرحوم آخوند و صاحب فصول رحمه الله :\r\nما كه عموم و خصوص مطلق را داخل در محل نزاع دانستيم ، مانعى از اجتماع وجوب و كراهت يا استحباب و كراهت در مورد « صلاة در حمام » نمىبينيم ولى صاحب فصول رحمه الله كه محل نزاع را اختصاص به عموم و خصوص من وجه داده و عموم و خصوص مطلق را داخل در محل نزاع نمىداند و استحالهء اجتماع امر و نهى را در مورد آن مسلم مىداند و نيز مرحوم آخوند كه در مسألهء صلاة در دار غصبى ، قائل به\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nامتناع اجتماع امر و نهى است ، در مورد « صلاة در حمام » بايد چاره‌اى بينديشند ، « 1 » زيرا بر حسب فتواى فقهاء اگر كسى نماز واجب يا مستحب را در حمام بخواند ، وجوب و كراهت يا استحباب و كراهت در يك عمل جمع شده‌اند . مرحوم آخوند براى حل اشكال فوق مىفرمايد : شارع مقدس وقتى امر خود را متوجه اقامهء صلاة مىكند ، هيچ‌يك از خصوصيات فرديه و جهات مشخصهء زمانيه و مكانيه و امثال اين‌ها مطرح نيست . مرحوم آخوند حتى در آنجا كه مىفرمود : « ماهيت نمىتواند متعلق امر واقع شود بلكه آنچه متعلق امر قرار مىگيرد ، وجود ماهيت است » تصريح داشت كه عوارض همراه وجود ، خارج از دايرهء مأمور به مىباشند » . ايشان معتقد بود كه « أقيموا الصلاة » به معناى « أوجدوا الصلاة » - يعنى نماز را ايجاد كنيد - مىباشد و خصوصيات مكانى و زمانى در « أقيموا الصلاة » مطرح نيست . ولى شارع مقدس كه عالم به حقايق است مىداند كه صلاة ، به جهت اشتمالش بر مصلحت ملزمه ، به عنوان مأمور به قرار گرفته و وقتى بخواهد در خارج واقع شود ، در خانه يا حمام يا مسجد يا . . .\r\nواقع مىشود و اين خصوصيات - در ارتباط با صلاة - با يكديگر فرق دارند . بعضى از آنها - مثل نماز در خانه - هيچ نقشى در مصلحت صلاة ندارند ولى بعضى از آنها - مثل نماز در مسجد - مصلحت نماز را بالا مىبرند و مثلًا آن را از صددرجه به صد و بيست درجه مىرسانند و بعضى ديگر - مثل نماز در حمام - مصلحت نماز را پايين مىآورند .\r\nالبته نه به صورتى كه از ملزمه بودن خارج كنند ، مثلًا آن را از صددرجه به نود و پنج درجه مىرسانند . شارع مقدس ملاحظه مىكند كه مكلف اطلاعى از اين امور ندارد و اگر « أقيموا الصلاة » بدون توضيح باقى بماند ، مكلف بين خصوصيات آن فرقى نخواهد گذاشت . در اين صورت آيا براى بيان خصوصيات نماز چه راهى براى شارع وجود دارد ؟ مرحوم آخوند مىفرمايد : در اين صورت تنها يك راه براى شارع وجود دارد و آن\r\n\r\n\r\n","description":"","footnote":"\r\n( 1 ) - قائلين به امتناع در مورد « صلاة در دار غصبى » ، جانب وجوب يا حرمت را ترجيح مىدهند .\r\n","page_name":" 386 ","page_number":386},
  {"content":"\r\n\r\nاين است كه حكمى ارشادى به عنوان « لا تصلّ في الحمام » جعل كند . نهى در اينجا ، جنبهء مولويت - تحريمى يا تنزيهى - ندارد بلكه ارشاد به اين معناست كه اگر اين طبيعت مأمور بها با خصوصيت مكانى حمام همراه باشد ، قدرى از مصلحت آن كم مىشود و معناى « صلّ في المسجد » اين نيست كه نماز خواندن در مسجد استحباب مولوى - مثل استحباب نماز شب - دارد بلكه به اين معناست كه اگر نماز خودت را در مسجد بخوانى قدرى به مصلحت آن اضافه مىشود . بنابراين مرحوم آخوند ، روى مبناى امتناع اجتماع امر و نهى ، وجود دو حكم مولوى را نفى كرده و معتقد است در اين موارد يك حكم مولوى وجود دارد ، كه متعلق به خود طبيعت ، و به قول مرحوم آخوند ، متعلق به وجود طبيعت است و در كنار آن حكمى ارشادى وجود دارد و وجود حكم ارشادى در كنار حكم مولوى مانعى ندارد ، زيرا حكم ارشادى - در واقع - حكم نيست ، بلكه ارشاد به زياد شدن يا كم شدن مصلحت است . مرحوم آخوند - در حقيقت - در مقابل كسى كه با اين دليل مىخواهد جواز اجتماع امر و نهى را ثابت كند مىگويد : « اين دليل منطبق بر مدعا نيست ، زيرا مدعا اجتماع دو حكم مولوى است در حالى كه مفاد اين دليل اجتماع حكمى مولوى و حكمى ارشادى است و شما نمىتوانيد از اين راه ما را ملزم كنيد كه در مسألهء اجتماع امر و نهى قائل به جواز شويم » . « 1 » خلاصهء بحث در قسم دوم اين شد كه بنا بر مبناى ما - كه مبتنى بر جواز اجتماع امر و نهى و دخول عموم و خصوص مطلق در محل نزاع است - « نماز در حمام » دو عنوان است : يكى نماز - به عنوان نماز بودن - است كه واجب يا مستحب است و ديگرى نماز در حمام است كه مكروه مىباشد . و نيز نماز در مسجد دو عنوان دارد :\r\nيكى نماز - به عنوان نماز بودن است كه واجب يا مستحب است و ديگرى نماز در مسجد است كه مستحب مىباشد و اجتماع آنها به لحاظ دو عنوان بودن مانعى ندارد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 257 - 259\r\n","page_name":" 387 ","page_number":387},
  {"content":"\r\n\r\nاما اگر كسى اين دو مبنا را نپذيرفت ، بهترين راه حل همان چيزى است كه مرحوم آخوند مطرح كردند . اما قسم اول از همهء اين‌ها مشكل‌تر است و آن اين است كه نهى به خود عنوان عبادت تعلق گرفته و بدل و مندوحه هم ندارد ، مثل روزهء روز عاشورا . در اينجا نيز بنا بر مبناى ما - كه قائل به جواز اجتماع امر و نهى بوده و عموم و خصوص مطلق را داخل در محل نزاع مىدانيم - مشكلى وجود ندارد ، زيرا شارع از طرفى حكمى استحبابى را به عنوان « صوم » - غير از ماه رمضان و روزهء عيدين - متعلق كرده است و ادله مىگويد : « صوم همهء ايام سال به جز ماه رمضان و عيدين - استحباب دارد » و از طرفى روزهء مقيد به روز عاشورا را متعلق نهى قرار داده و آن را مكروه دانسته است و هيچ مانعى ندارد كه طبيعت صوم ، متعلق امر استحبابى بوده و صوم مقيد به روز عاشورا ، متعلق نهى تنزيهى مولوى باشد . ممكن است كسى بگويد : در اينجا هم بين استحباب و كراهت جمع شده است ، زيرا وقتى روزهء همهء ايام سال مستحب شد ، يكى از آن روزها نيز روز عاشوراست پس روزهء عاشورا از طرفى مستحب و از طرفى مكروه خواهد بود . در پاسخ مىگوييم : روزهء روز عاشورا به عنوان روزه استحباب دارد و عاشورا بودن نقشى در استحباب آن ندارد . همان‌طور كه تاسوعا بودن نقشى ندارد . بله ، بعضى از عناوين - مانند اول ، وسط و آخر هر ماه و . . . - در تأكد استحباب نقش دارد . ولى از اين گونه عناوين كه بگذريم ، در ساير ايام سال ، آنچه متعلق استحباب است عبارت از نفس عنوان صوم مىباشد . اما همين روزهء روز عاشورا متعلق نهى تنزيهى كراهتى است .\r\nپس در متعلق امر استحبابى هيچ‌گونه تقيدى دخالت ندارد اما در متعلق نهى تنزيهى تقيد دخالت دارد . پس بر اساس مبناى ما مشكلى وجود ندارد اما كسانى - مانند مرحوم آخوند - كه قائل به امتناع هستند و كسانى - مانند صاحب فصول رحمه الله - كه اجتماع امر و نهى را جايز مىدانند ولى عموم و خصوص مطلق را داخل در محل نزاع ندانسته و امتناع آن را مسلم مىدانند بايد براى اين گونه موارد چاره‌اى بينديشند .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nراه حل مرحوم آخوند : ايشان مىفرمايد : با توجه به دو مطلب مسلم ، مىتوانيم راه حلى پيدا كنيم : 1 - اين گونه نيست كه روزهء روز عاشورا - مانند روزهء عيدين - باطل باشد ، بلكه اگر كسى روز عاشورا روزه بگيرد و شرايط روزه را مراعات كند ، عبادت صحيح انجام داده كه حد اقل آن رجحان و استحباب است . نمىشود كسى عبادت صحيح انجام داده باشد و عمل او رجحان و استحباب نداشته باشد . 2 - ائمهء اطهار عليهم السلام و بزرگان دين ما مداومت بر ترك روزهء عاشورا داشته‌اند . در اينجا اين سؤال پيش مىآيد كه چگونه ائمه عليهم السلام مداومت بر ترك يك عبادت مستحب و صحيح داشته‌اند ؟ مرحوم آخوند براى حل اين اشكال مىفرمايد : روزهء روز عاشورا از ناحيهء فعلش - كه عبارت از عنوان صوم و وجود طبيعت صوم است - امرى راجح و مشتمل بر مصلحتى است كه آن مصلحت موجب شده تا امر استحبابى به آن تعلق بگيرد . ولى از ناحيهء تركش عنوانى وجود دارد كه نه تنها رجحان دارد بلكه رجحانش بيش از رجحانى است كه در ناحيهء فعل وجود دارد . البته اين رجحان در خود ترك نيست بلكه رجحان ، به جهت عنوان ديگر - يعنى مخالفت با بنى اميه - مىباشد . بنى اميه ، روز عاشورا را به عنوان روز پيروزى خود مىدانستند و به شكرانهء اين پيروزى ، آن روز را روزه مىگرفتند . اين عنوانى كه در ارتباط با ترك وجود دارد ، يا متحد با ترك صوم است و يا ملازمى است كه از ترك صوم جدا نمىشود . مرحوم آخوند مىفرمايد : چنين موردى همانند دو مستحب متزاحم است . اگر دو مستحب با هم تزاحم كنند و قابل جمع نباشند ، چنانچه در يك رديف باشند ، انسان مخير است و اگر يكى بر ديگرى ترجيح داشته باشد ، معمولًا انسان همان جانب ارجح را انتخاب مىكند هرچند اگر غير ارجح را اختيار كرد ، استحباب آن باقى است و اگر عبادت باشد به صورت صحيح واقع مىشود . در اينجا هم همين‌طور است و خصوصيتى كه در اينجا وجود دارد اين است كه طرفين استحباب عبارت از فعل و\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nترك است ، و جانب ترك ارجح بر جانب فعل است . پس اينجا مسألهء مستحبين متزاحمين است و هيچ ربطى به مسألهء اجتماع امر و نهى ندارد و ما ( مرحوم آخوند ) كه قائل به امتناع اجتماع امر و نهى مىباشيم ، نسبت به مستحبين متزاحمين - هرچند يكى از آنها فعل و ديگرى ترك باشد - مانعى نمىبينم . در نتيجه اگر كسى روز عاشورا روزه بگيرد ، عبادت صحيح و عمل مستحبى انجام داده و مستحق ثواب خواهد بود . اما با توجه به اين كه ائمه عليهم السلام مداومت بر ترك روزهء عاشورا داشته‌اند ، معلوم مىشود كه ترك آن نيز مستحب است و استحباب ترك ، قوىتر از استحباب فعل است و ثواب بيشترى برآن مترتب مىشود . « 1 »\r\n\r\nاشكال امام خمينى رحمه الله بر كلام مرحوم آخوند :\r\nاشكال حضرت امام خمينى رحمه الله بر مرحوم آخوند ، بر اساس مبنايى است كه ايشان در بسيارى از موارد آن را مطرح مىكنند « 2 » و آن مبنايى است فلسفى نه اصولى . امام خمينى مىفرمايد : ترك و عدم ، چيزى نيست تا عنوانى بتواند برآن منطبق شده يا ملازم با آن باشد و اصولًا تقسيم عدم به عدم مطلق و عدم مضاف و عدم ملكه ، داراى مسامحه و تجوز است . عدم ، چيزى نيست كه بخواهيم آن را متصف به مطلق و . . . بنماييم . امام خمينى حتى به مرحوم كمپانى - كه از محققين علم اصول است و در فلسفه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 259 - 261\r\n( 2 ) - از جمله مواردى كه ايشان اين مبنا را مطرح كرده‌اند ، مسألهء « مقدميت ترك يكى از دو ضد ، براى وجود ضد ديگر » است . كسانى كه امر به شىء را مقتضى نهى از ضد مىدانستند ، مىگفتند : « ترك صلاة ، مقدمه براى فعل ازاله است و چون ازاله واجب است پس مقدمهء آن‌هم واجب است و هنگامى كه ترك صلاة ، وجوب پيدا كرد ، فعل آن حرام مىشود » . امام خمينى رحمه الله در آنجا مىفرمود : ترك صلاة چيزى نيست كه شما بخواهيد آن را متصف به مقدميت كنيد . مقدميت ، يك وصف است و وصف نياز به موصوف دارد و عدم نمىتواند موصوف براى چيزى واقع شود . رجوع شود به : معتمد الاصول ، ج 1 ، ص 144 و 115 و تهذيب الاصول ، ج 1 ، ص 289 و 390\r\n","page_name":" 390 ","page_number":390},
  {"content":"\r\n\r\nهم تخصص داشته - اشكال كرده و مىفرمايد : آنچه مرحوم كمپانى فرموده كه « اعدام مضافه ، حظى از وجود دارند » ، بنا بر دقت فلسفى ، صحيح نيست . همان‌طور كه عدم مطلق ، چيزى نيست و حظى از وجود ندارد ، عدم مضاف نيز همين‌طور است . اصولًا عنوان « عدم » حتى با استشمام رائحهء وجود هم نمىسازد . « 1 » به‌همين‌جهت در بحث نواهى ، محققين علم اصول ، با اين مطلب كه « متعلق نهى عبارت از ترك طبيعت است » به شدت مخالفت كرده و مىگويند : « عدم ، چيزى نيست كه بتواند اتصاف به مطلوبيت پيدا كند ، بلكه متعلق نهى ، همان « وجود » است و تفاوت بين امر و نهى اين است كه امر ، بعث اعتبارى به وجود است و نهى ، زجر اعتبارى از وجود است . اما متعلق هر دو عبارت از « وجود » است » . امام خمينى رحمه الله با توجه به اين مبنا خطاب به مرحوم آخوند مىفرمايد : « ترك صوم روز عاشورا » چيزى نيست كه شما معتقديد عنوانى راجح - بلكه ارجح - برآن انطباق پيدا كرده يا ملازم با آن مىشود ؟ « 2 »\r\n\r\nراه ديگر براى مناقشه در كلام مرحوم آخوند\r\nآيا اگر ما مبناى امام خمينى رحمه الله را نپذيريم ، راهى براى اشكال در كلام مرحوم آخوند وجود دارد ؟ بلى ، راه ديگرى هم وجود دارد كه بيان آن متوقف بر يك مقدمه است . مقدمه : آنچه در اذهان ارتكاز پيدا كرده كه « ترك واجب ، حرام است » ، حرف باطلى است و ما در مورد واجبات ، بيش از يك حكم نداريم و آن وجوب است . اگر كسى واجب را اتيان كرد ، كه به وظيفهء خود عمل كرده است و اگر اتيان نكرد ، استحقاق عقاب پيدا\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 11\r\n( 2 ) - مناهج الوصول إلى علم الاصول ، ج 2 ، ص 139 و 140 و معتمد الاصول ، ج 1 ، ص 201 و 202 ، تهذيب الاصول ، ج 1 ، ص 414 - 416\r\n","page_name":" 391 ","page_number":391},
  {"content":"\r\n\r\nمىكند ولى استحقاق عقاب به جهت ارتكاب عمل حرام نيست بلكه به جهت ترك واجب است . ترك واجب - همانند فعل حرام - داراى استحقاق عقوبت است . و نيز در مورد محرمات ، بيش از يك حكم نداريم و آن حرمت است ، نه اين كه « ترك حرام ، وجوب داشته باشد » . و به عبارت اصطلاحى و علمى : امر به شىء ، نه مقتضى نهى از ضد خاص است و نه مقتضى نهى از ضد عام . « 1 » از اين گذشته ، اگر در مورد واجبات دو حكم - وجوب فعل و حرمت ترك - مطرح باشد ، لازم مىآيد كه اگر كسى واجب را ترك كرد ، دو حكم را مخالفت كرده باشد : يك حكم وجوبى و يك حكم تحريمى . و روشن است كه كسى نمىتواند ملتزم به چنين چيزى بشود و اگر در مورد محرمات دو حكم - حرمت فعل و وجوب ترك - مطرح باشد ، لازم مىآيد كه اگر كسى عمل حرامى انجام داد ، دو حكم را مخالفت كرده باشد : يك حكم تحريمى و يك حكم وجوبى و روشن است كه كسى نمىتواند ملتزم به چنين چيزى بشود . اين معنا در مورد استحباب و كراهت هم پياده مىشود . اگر چيزى مستحب شد ، معنايش اين نيست كه ترك آن كراهت دارد . بلكه به اين معناست كه اگر آن مستحب را انجام نداد ، ثواب آن از دستش رفته است ، نه اين كه مكروهى مرتكب شده باشد و نيز اگر چيزى مكروه شده ، به اين معنا نيست كه ترك آن استحباب دارد . پس از مقدمهء فوق به مرحوم آخوند مىگوييم : ما از اشكال امام خمينى رحمه الله صرف نظر مىكنيم . نتيجه‌اى كه شما از راه حل خود گرفتيد ارجاع « صوم روز عاشورا » به مستحبين متزاحمين بود : يكى فعل صوم و ديگرى ترك آن در روز عاشورا . ما اين‌ها را از شما قبول مىكنيم ولى بحث اين است كه ما غير از مسألهء\r\n\r\n\r\n","description":"","footnote":"\r\n( 1 ) - ضد عام صلاة ، عبارت از ترك صلاة مىباشد .\r\n","page_name":" 392 ","page_number":392},
  {"content":"\r\n\r\nاستحباب ، در اينجا يك نهى تنزيهى و كراهتى هم داريم كه اين نهى به روزهء روز عاشورا تعلق گرفته است . آيا منشأ اين نهى چيست ؟ آيا تعلق اين نهى تنزيهى به خود عبادت - يعنى صوم روز عاشورا - چگونه حل مىشود ؟ استدلال قائلين به جواز اجتماع امر و نهى اين بود كه اگر اجتماع امر و نهى جايز نبود ، نبايد در شريعت واقع مىشد و چون ما مىبينيم چنين چيزى در شريعت واقع شده است ، پس وقوع شىء بهترين دليل بر امكان شىء است . سپس مىگفت : « صوم روز عاشورا ، هم مستحب است و هم مكروه و نفس اين عنوان ، متعلق نهى تنزيهى قرار گرفته است » . و بيان شما نتوانست مشكل او را حل كند . به عبارت ديگر : مرحوم آخوند ، عبادات مكروهه را بر سه قسم تقسيم كرد و آنچه در بين همهء اين اقسام مشترك بود اين بود كه در همهء آنها نهى به عبادت تعلق گرفته است . ولى در قسم سوم - مثل « لا تصلّ في مواضع التهمة » - مرحوم آخوند اين گونه توجيه كرد كه نهى به صلاة تعلق نگرفته بلكه به « بودن در مواضع تهمت » تعلق گرفته و صلاة در مواضع تهمت ، چون مصداقى از مصاديق « بودن در مواضع تهمت » است ، مصحح اين معناست كه بگوييم : « نهى به خود صلاة تعلق گرفته است » . و در مورد قسم دوم - مثل « لا تصلّ فى الحمام » - هم نهى به عبادت تعلق گرفته است ولى نهى آن را نهى ارشادى مىدانستند . اين نهى ، ارشاد به اين معناست كه اگر بخواهيد مصالح نماز در اختيار شما قرار گيرد و هيچ انحطاطى در مرتبهء مصلحت نماز پيش نيايد ، بايد از خصوصيت مكانى حمام در ارتباط با صلاة استفاده نكنيد . اما در مورد قسم اول - مثل « لا تصم يوم العاشور » - مرحوم آخوند مىفرمايد :\r\n« فعل صوم ، مستحب و ترك آن نيز - به اعتبار انطباق يك عنوان ارجح يا ملازم بودن يك عنوان ارجح - مستحبى قوىتر است و در واقع در اينجا تزاحم مستحبين در كار است » . ما از مرحوم آخوند سؤال مىكنيم : آيا نهى تنزيهى متعلق به صوم روز عاشورا را چگونه حل مىكنيد ؟ شما نتوانستيد براى عنوان نهى راه حلى پيدا كنيد . حل اشكال : اين اشكال را از دو راه مىتوان حل كرد و هركدام از اين دو راه را كه\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاختيار كنيم ، مشكل فوق بنا بر قول به جواز اجتماع امر و نهى ، حل شده و استدلال مستدل به اين راه تمام مىشود . يعنى ما مىتوانيم اين را به عنوان يك دليل در مقابل قائل به امتناع قرار دهيم ، چون قائل به امتناع هيچ راه حلى براى اين مشكل نمىتواند ارائه كند . راه اول : اگر ما مبناى خودمان را اختيار كرده و مطلق و مقيد را - مانند عموم و خصوص من وجه - داخل در محل نزاع بدانيم ، براى حل اشكال مىگوييم : « صوم روز عاشورا ، به عنوان اين كه صوم است ، مستحب و به عنوان اين كه مقيد به روز عاشورا است ، متعلق نهى تنزيهى كراهتى واقع شده است » . راه دوم : اگر ما از مبناى خودمان عدول كرده و - همانند صاحب فصول رحمه الله - بگوييم : محل نزاع اختصاص به جايى دارد كه نسبت بين دو عنوان عموم و خصوص من وجه باشد و مورد عموم و خصوص مطلق از محل نزاع خارج و اجتماع امر و نهى در آن ممتنع است » در اين صورت نيز راهى براى حل اشكال وجود دارد كه اين راه مبتنى بر يك مقدمه است . مقدمه : بنى اميه « لعنة اللَّه عليهم اجمعين » براى روز عاشورا احترام خاصى قائل بودند و آن را به عنوان عيد و مبارك مىدانستند « 1 » و آثارى برآن مترتب مىكردند . يكى از آثار اين بود كه روز عاشورا را به شكرانهء موفقيت خيالى خود « 2 » روزه مىگرفتند . و نيز ما يحتاج سال خود را در اين روز تهيه مىكردند و نظافت و خضاب كرده ، لباس نو مىپوشيدند و به ديد و بازديد همديگر مىرفتند و ساير برنامه‌هاى اعياد را در اين روز انجام مىدادند . از سوى ديگر ملاحظه مىكنيم كه نه تنها از نظر ائمه عليهم السلام و از نظر فقهاى ما روزهء روز عاشورا مكروه است و ائمه عليهم السلام مداومت بر ترك آن داشته‌اند بلكه احكام فقهى\r\n\r\n\r\n","description":"","footnote":"\r\n( 1 ) - در زيارت عاشورا نيز به اين معنا اشاره شده است : « اللهم إن هذا يوم تبركت به بنو أمية و . . . » .\r\n( 2 ) - كه به تصوّر فاسد آنها ، اين موفقيت را خداوند به آنها عنايت كرده است .\r\n","page_name":" 394 ","page_number":394},
  {"content":"\r\n\r\nديگرى نيز در ارتباط با روز عاشورا وجود دارد كه از جملهء آنها كراهت كسب و تجارت در روز عاشورا است . با ملاحظهء مجموع اين مسائل درمىيابيم كه آنچه در روز عاشورا محكوم به كراهت است ، عبارت از « تشبه به بنى اميه » است و تشبه ، عنوانى قصدى نيست ، كسى كه اين گونه اعمال را در روز عاشورا انجام بدهد ، خواه‌ناخواه تشبه به بنى اميه پيدا كرده است و كسى نمىتواند ادعا كند من با انجام اين اعمال قصد تشبه به بنى اميه نداشته‌ام . همان‌طور كه اگر مردى لباس زنانه بپوشد ، تشبه به زنان پيدا كرده است ، حتى اگر چنين قصدى هم نداشته باشد . بنابراين « لا تصم يوم العاشور » مانند « لا تصل في مواضع التهمة » است . در « لا تصلّ في مواضع التهمة » آنچه حقيقتاً متعلق نهى واقع شده « بودن در موضع تهمت » است و صلاة به عنوان اين كه مصداق « بودن در موضع تهمت » قرار گرفته ، متعلق نهى واقع شده است . در ما نحن فيه نيز متعلق نهى - حقيقتاً - عبارت از « تشبه به بنى اميه » است و روزهء روز عاشورا به عنوان اين كه مصداق « تشبه به بنى اميه » قرار گرفته ، متعلق نهى واقع شده است . در نتيجه ما در اينجا دو عنوان داريم : يكى عنوان « صوم مطلق » است كه در غير ماه رمضان و غير عيدين محكوم به استحباب است و ديگرى عنوان « تشبه به بنى اميه در روز عاشورا » است كه اين هم عنوان مطلقى است . گاهى اين عنوان در ضمن صوم ، گاهى در ضمن ذخيرهء ما يحتاج سال در آن روز و گاهى در ضمن امور ديگر تحقق پيدا مىكند . نسبت بين اين عنوان و عنوان صوم ، عموم و خصوص من وجه است . نكته : اين راه حل ، دليل ديگرى براى قول به جواز اجتماع امر و نهى است و ما مىتوانيم آن را در مقابل مرحوم آخوند ارائه نماييم . ايشان از طرفى قائل به تضاد بين احكام مىباشند و از طرفى اجتماع امر و نهى ، استحباب و كراهت و امثال اين‌ها را جايز نمىدانند . ما به مرحوم آخوند مىگوييم : شما در مورد « صوم روز عاشورا » چه پاسخى داريد ؟\r\nدر « صوم روز عاشورا » از طرفى مسألهء استحباب مطرح است و از طرفى نهى تنزيهى\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nكراهتى به آن تعلق گرفته است . شما گر چه از راه مطرح كردن مستحبين متزاحمين وارد شديد ولى بالاخره نتوانستيد راه حلى براى نهى تنزيهى پيدا كنيد . لذا ما اين راه را دليل محكمى در مقابل قائل به امتناع قرار مىدهيم و قائل به امتناع نمىتواند راهى براى فرار از اين اشكال پيدا كند .\r\n\r\nتبصره‌اى در ارتباط با عنوان محل نزاع\r\nتا اينجا ما به اين نكته رسيديم كه اجتماع امر و نهى جايز است و ادلهء قائلين به امتناع ، داراى مناقشه است . ولى نكته‌اى را بايد مورد توجه قرار دهيم و آن نكته اين است كه ما در مقدمات بحث اجتماع امر و نهى و مباحث بعد از آن بر اين مطلب تأكيد داشتيم كه محل نزاع ما در باب اجتماع امر و نهى ، در ارتباط با « تكليف محال » است نه « تكليف به محال » . و مىگفتيم : « در جايى كه مكلف به ، محال باشد - مثل جايى كه مندوحه وجود نداشته باشد - ابتداءً تكليف به محال تحقق دارد و به دنبال آن ، « تكليف محال » تحقق پيدا مىكند ولى بحث ما در مسئله اجتماع امر و نهى در ارتباط با آن « تكليف محال » ى است كه محال بودن آن از ناحيهء عدم مقدوريت مكلف پيش نيامده باشد و به عبارت ديگر : بحث ما در « تكليف محال » بلاواسطه است نه در « تكليف محال » با واسطه ، كه محاليت آن به واسطه محال بودن مكلف به باشد » . اكنون مىگوييم : همهء اين حرف‌ها بنا بر مبناى ثبوت تضاد بين احكام است . ولى ما كه مسألهء تضاد بين احكام را انكار كرديم ، بايد بگوييم : محل نزاع ما در « تكليف محال » نيست ، براى اين كه تكليف محال ، روى مبناى تضاد بين امر و نهى است و زمانى كه ما تضاد را نپذيريم ، نه تنها در عنوانين متصادقين بلكه حتى عنوان واحد هم اگر متعلق بعث و زجر واقع شود ، « 1 » « تكليف محال » بدون واسطه - كه ناشى از تضاد\r\n\r\n\r\n","description":"","footnote":"\r\n( 1 ) - مثل : « صلّ » و « لا تصلّ » .\r\n","page_name":" 396 ","page_number":396},
  {"content":"\r\n\r\nبين بعث و زجر باشد - لازم نمىآيد ، بلكه تكليف محال با واسطه - از ناحيهء عدم قدرت بر مكلف به ، يعنى ايجاد و ترك شىء واحد - لازم مىآيد .\r\n\r\nتذييل مسألهء اجتماع امر و نهى اگر كسى به سوء اختيار خودش - يعنى بدون اضطرار و اجبار از طرف كسى - وارد دار غصبى شد ،\r\nبدون اشكال ، كار حرامى انجام داده است ، چون با اراده و اختيار و توجه چنين كارى را انجام داده است . ولى بحث در اين است كه در اين صورت آيا خروج از دار غصبى چه حكمى دارد ؟ قبل از اين كه اقوال مسئله را مورد بررسى قرار دهيم بايد توجه داشته باشيم كه : اولًا : خروج از دار غصبى هم - مانند دخول در آن - تصرف در دار غصبى و حرام است . ثانياً : چنين شخصى چاره‌اى جز خروج از اين دار ندارد و راه منحصر به فرد تخلص از حرام ، اين است كه چنين تصرفِ خروجى را انجام دهد ، زيرا باقى ماندن او در مكان غصبى مستلزم اين است كه هر لحظه حرام جديدى مرتكب شده باشد . و برفرض كه در آنجا باقى بماند ، بالاخره براى تخلص از حرام ناچار است اين تصرف خروجى را انجام دهد . ثالثاً : اضطرارى كه اين شخص نسبت به خروج دارد ، به سوء اختيار است ، « 1 » زيرا\r\n\r\n\r\n","description":"","footnote":"\r\n( 1 ) - مثلًا اگر كسى با اختيار خودش بخواهد سفرى بيابانى انجام دهد و مىداند كه در اين سفر ، غذاى حلال براى او پيدا نمىشود و - براى حفظ حياتش - اضطرار به اكل ميته پيدا مىكند . اگر اين شخص اقدام به چنين مسافرتى بنمايد ، اضطرار او به سوء اختيار او خواهد بود ، زيرا اصل سفر براى او اجبارى نبوده و خودش با علم به عواقب آن اقدام به چنين مسافرتى نموده است . اكل ميته در صورتى جايز است كه اضطرار انسان ناشى از سوء اختيار او نباشد .\r\n","page_name":" 397 ","page_number":397},
  {"content":"\r\n\r\nفرق است بين خروج كسى كه با اختيار داخل دار غصبى شده و خروج كسى كه او را بدون اختيار وارد در دار غصبى كرده‌اند . خروج چنين شخصى ، اگرچه اضطرارى است ولى به سوء اختيار او نيست . رابعاً : تخلّص از حرام ، منحصراً به اين خروج حاصل مىشود و راه ديگرى براى تخلّص از حرام و عدم ادامهء حرام براى او وجود ندارد . با توجه به عناوين فوق ، آيا خروج اين شخص از دار غصبى چه حكمى دارد ؟\r\n\r\nاقوال در مسئله\r\nدر اينجا شش قول وجود دارد « 1 » : قول اول : اين قول مبتنى بر جواز اجتماع امر و نهى است و مىگويد : « خروج از دار غصبى ، همانند صلاة در دار غصبى است ، يعنى وجوب و حرمت در مورد آن اجتماع پيدا كرده‌اند » . اين قول را بعضى از بزرگان اصوليين عامّه اختيار كرده‌اند و صاحب قوانين رحمه الله نيز آن را پذيرفته و به اكثر متأخرين ، بلكه ظاهر فقهاء نسبت داده است . « 2 » معناى ابتناى اين قول بر جواز اجتماع امر و نهى اين است كه كسى مىتواند اين قول را در اينجا اختيار كند كه در مسألهء اجتماع امر و نهى قائل به جواز شده باشد و اگر در آنجا قائل به امتناع شده باشد ، اينجا نمىتواند خروج را هم مأمور به و هم منهى عنه بداند و كسى كه در مسألهء اجتماع امر و نهى قائل به جواز شد ، لازم نيست در اينجا ملتزم به اجتماع وجوب و حرمت شود ، بلكه ممكن است در اينجا\r\n\r\n\r\n","description":"","footnote":"\r\n( 1 ) - حضرت استاد « دام ظلّه » در اينجا پنج قول مطرح كردند ولى در ضمن بررسى اقوال ، قول ديگرى نيز مطرح كرده‌اند كه ما آن را به عنوان قول چهارم مطرح كرده و براى هماهنگى بين اقوال ، اندكى جابجايى بين آنها صورت داديم .\r\n( 2 ) - قوانين الاصول ، ج 1 ، ص 153\r\n","page_name":" 398 ","page_number":398},
  {"content":"\r\n\r\nبگويد : « ما دو حكم نداريم تا بحث كنيم كه آيا اجتماع پيدا مىكنند يا اجتماع پيدا نمىكنند ؟ » قائل به جواز اجتماع امر و نهى نمىگويد : « همه جا امر و نهى وجود دارد و مجتمع مىشوند » . بلكه مىگويد : « جايى كه امر و نهى وجود داشته باشد ، مىتوانند مجتمع شوند » ولى ممكن است در جايى امر وجود نداشته باشد ، در اينجا قائل به جواز اجتماع امر و نهى ، از جانب خودش « امر » ى درست نمىكند و بگويد : « امر و نهى در اينجا اجتماع پيدا كرده‌اند » . قول دوم : چيزى جز امر وجود ندارد ، پس خروج از دار غصبى فقط به عنوان مأمور به است . قول سوم : خروج ، از يك طرف به عنوان مأمور به است و از طرف ديگر ، نهى فعلى منجز ندارد ولى در عين حال آثار نهى برآن مترتب است ، يعنى عنوان عصيان و مخالفت در كار است و استحقاق عقوبت مطرح است . قول چهارم : خروج از دار غصبى ، نه مأمور به است و نه منهى عنه . قول پنجم : چيزى جز نهى وجود ندارد ، پس خروج از دار غصبى فقط به عنوان منهى عنه مطرح است . و معناى اين كه منهى عنه است اين است كه يك نهى فعلى منجز به آن تعلق گرفته است . بنابراين قول ، خروج از دار غصبى نيز مانند دخول در دار غصبى است . همان‌طور كه در مورد دخول ، چيزى جز نهى فعلى منجز مطرح نيست ، در مورد خروج هم همين‌طور است و اضطرار نمىتواند جلوى تعلق نهى را بگيرد . قول ششم : مرحوم آخوند معتقد است كه اين خروج نه مأمور به است و نه نهى فعلى منجز دارد بلكه منهى عنه است اما نه به نهى فعلى - كه الآن كه در وسط خانه است گريبان او را بگيرد - بلكه اين شخص ، قبل از اين كه وارد خانه شود ، دو نهى نسبت به او وجود داشت : يكى در ارتباط با دخول و ديگرى در ارتباط با خروج . وقتى داخل خانه شد ، نهى از خروج - به جهت اضطرارى كه پيدا كرده - ساقط شده است ولى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nدر عين حال ، چون قبلًا نهى از خروج وجود داشته است ، اثر آن - يعنى استحقاق عقوبت - برآن مترتب مىشود .\r\n\r\nبررسى اقوال شش‌گانه\r\nقول اول و دوم و سوم در اين جهت مشترك بودند كه پاى امر را به ميان مىآوردند . ما بايد ببينيم آيا اين « امر از كجا آمده و وجوبى كه در ارتباط با خروج مطرح مىشود چه وجوبى است ؟ به عبارت ديگر : در مسألهء « صلاة در دار غصبى » ما متكى به دو دليل بوديم : دليل « أقيموا الصلاة » ، كه بر وجوب صلاة دلالت مىكرد ، و دليل « لا تغصب » ، كه بر حرمت غصب دلالت مىكرد . اما در مسألهء « خروج از دار غصبى » ، دليل بر وجوب چيست ؟ و آيا اين وجوب ، وجوب نفسى است يا وجوب غيرى ؟ آيا مىتوان گفت : « خروج از دار غصبى ، وجوب نفسى دارد » ؟ روشن است كه ما آيه يا روايتى نداريم كه دلالت بر تعلّق وجوب به عنوان « خروج از دار غصبى » بنمايد . و نيز اجماعى بر اين معنا قائم نشده كه « خروج از دار غصبى » - با همين عنوان و مفهوم - يكى از واجبات است . آنچه در اين زمينه وجود دارد ، روايت معروف « لا يحلّ لأحدٍ أن يتصرّف في مال غيره به غير إذنه » « 1 » مىباشد . در اين روايت ، ملاحظه مىشود كه « لا يحلّ » به معناى « حرام بودن » است و حرمت هم به عنوان « تصرف در مال غير » تعلّق گرفته است .\r\nحتى آن‌قدر مسئله دقيق است كه نه تنها در ارتباط با خروج ، بلكه در ارتباط با دخول هم ما دليلى نداريم كه « دخول در دار غصبى » - به عنوان دخول - را حرام كرده باشد ، بلكه حرمت دخول ، از باب مصداقيت آن براى « تصرف در مال غير » است .\r\n\r\n\r\n","description":"","footnote":"\r\n( 1 ) - يعنى : براى احدى حلال نيست كه در مال غير ، بدون اذن او تصرف كند . وسائل الشيعة ، ج 6 ( باب 3 من أبواب الأنفال و ما يختصّ بالإمام ، ح 6 )\r\n","page_name":" 400 ","page_number":400},
  {"content":"\r\n\r\nبديهى است كه حرمت تصرف در مال غير ، ربطى به وجوب خروج از دار غصبى ندارد . بله ، از يك راه مىتوان وجوب غيرى را براى « خروج از دار غصبى » درست كرد و اين راه مبتنى بر دو مبناى ذيل است كه ما هيچ‌كدام از اين دو مبنا را نپذيرفتيم : مبناى اول : « امر به شىء ، مقتضى نهى از ضد عامّ آن است » . نتيجهء اين مبنا عبارت از « حرمت ترك واجب » خواهد بود . ما اين مبنا را قبول نكرديم ولى اگر كسى چنين مبنايى را بپذيرد ، در عكس آن نيز خواهد گفت : « نهى از شىء ، مقتضى امر به ضدّ عامّ آن است » . و اين به معناى وجوب ترك حرام خواهد بود . در اين صورت ، وقتى تصرف در مال غير ، حرام باشد ، ترك اين تصرفْ واجب خواهد بود . مبناى دوم : « مقدّمهء واجب ، واجب است » . ما اين مبنا را نيز قبول نكرديم ولى اگر كسى آن را بپذيرد و مبناى اوّل را نيز قبول كند ، با انضمام اين دو مبنا مىگويد : وقتى ترك تصرف در مال غير ، وجوب پيدا كرد ، خروج از دار غصبى نيز واجب خواهد شد ، زيرا خروج از دار غصبى به عنوان مقدّمهء منحصره براى ترك تصرف در مال غير است و مقدّمهء واجب هم واجب است . بنابراين اگر كسى هر دو مبناى فوق را بپذيرد مىتواند يك وجوب غيرى براى خروج از دار غصبى درست كند . ولى اگر كسى حتى يكى از دو مبناى فوق را نپذيرد نمىتواند وجوب را ثابت كند ، چه رسد به ما كه هيچ‌يك از دو مبنا را قبول نكرديم . در نتيجه در اينجا به هيچ عنوان نمىتوان وجود امر - آن‌هم امر نفسى كه قائل به جواز معتقد است - را ثابت كرد ، پس قول اول و دوم و سوم - از اقوال شش‌گانه - كنار مىرود و سه قول ديگر باقى مىماند . ظاهر اين است كه ما بايد قول پنجم را اختيار كرده بگوييم : « نهى منجز فعلى به خروج از دار غصبى تعلّق گرفته و اضطرار هم نمىتواند آن نهى را بر طرف كند » . دليل ما ، مطلبى اساسى است كه امام خمينى رحمه الله مطرح كرده و ثمرات مهمّى برآن مترتب\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكرده‌اند و ما نيز در بعضى از مباحث گذشته از آن استفاده كرديم . « 1 » و در اينجا لازم مىدانيم اين مطلب اساسى را مطرح نماييم :\r\n\r\nاستفاده از كلام امام خمينى رحمه الله :\r\nبحثى در اصول مطرح است كه آيا خطابات عامّه ، انحلال پيدا مىكند به خطابات متعدّد - به عدد افراد مكلّفين - يا انحلال پيدا نمىكند ؟ در خطابات شخصيّه و تكاليفى كه متوجه اشخاص - با خصوصيات آنان - مىشود ، شرايطى وجود دارد كه ما نمىتوانيم شرطيت آن شرايط را در اين گونه خطابات انكار كنيم . مثلًا اگر مولايى عرفى نسبت به عبد خاصّى تكليف « ادخل السوق و اشتر اللّحم » را صادر كند ، « 2 » اگر اين تكليف بخواهد گريبان اين عبد را بگيرد - به گونه‌اى كه در صورت مخالفت ، مولا بتواند او را مؤاخذه كند و استحقاق عقوبت پيدا كند - چند شرط بايد وجود داشته باشد : 1 - مكلّف ، علم به اين تكليف پيدا كند ، و الّا قاعدهء « قبح عقاب بلابيان » مىگويد :\r\nمولا حقّ مؤاخذه ندارد . 2 - مكلّف به ، مقدور براى مكلّف باشد و الّا معنا ندارد كه اين تكليف گريبان او را بگيرد . 3 - مكلّف اضطرار به ترك اين مأمور به نداشته باشد و الّا تكليف نمىتواند گريبان او را بگيرد . اين‌ها شرايط عامّه‌اى است كه در لسان فقهاء مشهور است ولى ما شرط چهارمى نيز مطرح كرده و معتقديم كه اگر غرض مولا از امر و نهى عبارت از انبعاث و انزجار\r\n\r\n\r\n","description":"","footnote":"\r\n( 1 ) - مثلًا در بحث « ترتب » - به تبعيت از ايشان - گفتيم : ما نه تنها ترتب را ممتنع نمىدانيم بلكه مطلبى بالاتر از آن را قائليم و آن اين است كه امر به صلاة و امر به ازاله را در رتبهء واحدى مىدانيم ، بدون اين كه هيچ‌گونه ترتب و طوليتى وجود داشته باشد و يا مسئله امر به ضدّين لازم بيايد .\r\n( 2 ) - اين مثال در اينجا با قطع نظر از مسألهء مقدّمه و ذى المقدّمه بحث مىشود .\r\n","page_name":" 402 ","page_number":402},
  {"content":"\r\n\r\nمكلّف باشد ، « 1 » چنانچه مولا بداند كه اين مكلّف ، تحت تأثير امر و نهى او قرار نمىگيرد ، امر و نهى او از نظر عقلاء صحيح نيست . مؤيّد ما براى اين حرف مطلبى است كه مرحوم شيخ انصارى در مسألهء « ابتلاء به اطراف علم اجمالى » مطرح مىكند .\r\nايشان مىفرمايد : « هر تكليفى - هرچند ظاهراً قيدى ندارد - قيدى به همراه آن مىباشد و آن ، قيدِ « ابتلاء » است . وقتى مولا مىگويد : « لا تشرب الخمر » ، معنايش اين است كه « آن خمرى كه مورد ابتلاى توست ، شُربش حرام است » . اما خمرى كه در اقصى نقاط عالم است و مورد ابتلاى ما نيست ، معنا ندارد كه مولا ما را از شرب آنها نهى كند ، زيرا تعلّق نهى به شىء غير مورد ابتلاء ، مستهجن است » . ما مىگوييم : اگر چنين چيزى مستهجن است ، در جايى كه ما يقين داشته باشيم مكلّف تحت تأثير امر و نهى ما قرار نمىگيرد نيز امر و نهى او - به غرض انبعاث و انزجار - مورد قبول عقلاء نخواهد بود . اما در خطابات عامّه ، مثل « أقيموا الصلاة » آيا انحلال وجود دارد ؟ يعنى آيا اين خطابات ، با وجود اين كه عام هستند ، انحلال به خطابات متعدد - به تعدّد مكلفين از وقت نزول آيه تا قيامت - پيدا مىكنند ، به گونه‌اى كه گويا خداوند متعال همهء مكلفين را در صف واحدى قرار داده و نسبت به يكايك آنان خطاب « أقم الصلاة » را مستقلًا مطرح كرده است ؟ اگر چنين چيزى در كار باشد ، همهء خطابات عامّه به خطابات شخصيّهء رجوع پيدا مىكند و شرايط معتبر در خطابات شخصيه در مورد آنها مطرح خواهد شد . و در اين صورت ، با توجه به شرط چهارمى كه ما براى خطابات شخصيه مطرح كرديم ، مشكل پيش مىآيد . زيرا در اين صورت ما بايد ملتزم شويم كه كفّار و عصاة - هرچند كافر نباشند - مورد توجه تكليف نيستند ، چون ترديدى نيست كه اين تكاليف براى غرض انبعاث و انزجار مىباشند و خداوند متعال هم مىداند كه اين گونه افراد به تكاليف عمل نمىكنند .\r\n\r\n\r\n","description":"","footnote":"\r\n( 1 ) - زيرا گاهى غرض مولا ، امتحان و اعتذار و . . . است كه ما فعلًا با آنها كارى نداريم .\r\n","page_name":" 403 ","page_number":403},
  {"content":"\r\n\r\nواقعيت اين است كه خطابات عامّه داراى شرايط خاصّى بوده و نبايد آنها را با خطابات شخصيّه مقايسه كرد . و در خطابات عامّه ، انحلال وجود ندارد . اگر كسى وارد مجلسى شود و به صورت عامّ بگويد : « فردا در فلان مجلس شركت كنيد » ، آيا شخصى كه قدرت براى شركت در آن مجلس ندارد ، در مقابل اين خطاب چه عكس‌العملى نشان مىدهد ؟ روشن است كه او نمىگويد : « خطاب شامل حال من نشده است » بلكه مىگويد : « من عذر دارم » ، در حالى كه اگر انحلال در كار بود بايد مىگفت : « اين خطاب شامل حال من نيست زيرا قدرت انجام تكليف را ندارم » . ما نيز با مراجعه به وجدان خودمان و آن جهت عقلايى كه در ارتباط با امر و نهى در وجود ما ارتكاز دارد وقتى با چنين خطاب عامّى برخورد مىكنيم ، افراد غير قادر را معذور مىدانيم نه اين كه تكليف شامل حال آنها نباشد . بنابراين در خطابات عامّه لازم نيست همهء افراد مخاطبين شرايط توجّه تكليف - يعنى قدرت ، اطاعت و علم به تكليف - را دارا باشند ، بلكه همين مقدار كه كثيرى از آنها شرايط را دارا باشند براى صحت صدور خطاب عام - و شمول آن نسبت به غير قادر ، غير مطيع و غير عالم - كفايت مىكند . در حالى كه اگر ما قائل شويم كه خطابات عامّه انحلال پيدا مىكند و در ارتباط با هر مكلّفى شرايط خاصّ خودش بايد ملاحظه شود ، لازم مىآيد كه تكليفْ - از همان ابتدا - نتواند متوجّه غير قادر و غير عالم و نيز كسى كه مولا علم به عصيان او دارد ، بشود .\r\n\r\nشواهد ديگر بر عدم انحلال تكاليف عامّه\r\nغير از جنبهء ارتكازى عقلايى كه در ما وجود دارد ، شواهد ديگرى نيز بر عدم انحلال تكاليف عامّه وجود دارد : شاهد اوّل : اگر واجبى مشروط به شرطى باشد و ما شك كنيم كه آيا آن شرط تحقّق پيدا كرده يا نه ؟ اين شك ، به شكّ در خود وجوب برگشت مىكند و شكّ در وجوب ، مجراى اصالة البراءة است .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nمثلًا در « إن جاءك زيدٌ فأكرمه » ، اگر در مورد مجىء زيد شك كرديم ، اين شك ، به شك در وجوب اكرام برگشت كرده و اصالة البراءة پياده مىشود . بر اين اساس كسانى كه در خطابات عامّه قائل به انحلال هستند و مسئله قدرت و علم و ساير جهات را به عنوان شرط مطرح مىكنند ، اگر در مورد يك خطاب عمومى ، كسى شك كند كه آيا قدرت بر انجام مأمور به دارد يا نه ؟ طبق قاعده بايد اصالة البراءة را جارى كند ، چون شك در تحقّق شرط تكليف ، به شك در خود تكليف برگشت كرده و شك در تكليفْ مجراى اصالة البراءة است . در حالى كه مشهور در مورد شك در قدرت ، اصالة الاحتياط را مطرح مىكنند و مىگويند : « كسى كه شك در قدرت دارد ، واجب است احتياط كند » . چه فرقى بين شك در قدرت و شك در مجىء زيد در مثل « إن جاءك زيدٌ فأكرمه » وجود دارد كه در يكى اصالة الاحتياط و در ديگرى اصالة البراءة را پياده مىكنند ؟ راهى غير از اين نيست كه ما مسئله قدرت را از شرطيت خارج كرده و بگوييم :\r\n« تكاليف عامّه ، شامل غير قادر هم مىشود ولى عجز او مانع از اين است كه استحقاق عقوبت گريبان او را بگيرد » و با احراز اصل تكليف و شك در وجود مانع ، نمىتوان اصالة البراءة را جارى كرد ، بلكه اينجا جاى اصالة الاحتياط است . و جريان اصالة الاحتياط ، جز با قول به عدم انحلال سازگار نيست ، زيرا بنا بر قول به انحلال بايد اصالة البراءة را جارى كرد چون در صورت انحلال ، هريك از افراد مكلفين ، تكليف مستقلى داشته و در خطابات شخصيّه ، قدرتْ يكى از شرايط تكليف است و شك در قدرت ، منجرّ به شك در اصل مشروط - يعنى تكليف - شده و اصالة البراءة جارى مىشود . شاهد دوّم : اگر كسى در جميع وقت يك نماز ، در خواب بود ، از نظر فقهى قضاى نماز بر او واجب است ، در حالى كه اگر ما قائل به انحلال شويم بايد بگوييم : « كسى كه در جميع وقت ، نائم است ، تكليفْ نمىتواند به او توجّه پيدا كند و اداء نماز ، براى او واجب نمىباشد چون نائم را نمىتوان مخاطب به خطاب شخصى نمود ، پس « اقض ما فات » هم نمىتواند گريبان او را بگيرد ، چون چيزى از او فوت نشده است تا قضايش بر او واجب باشد » .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nبنا بر اين ، حكم به وجوب قضا راهى جز قول به عدم انحلال ندارد . پس « أقيموا الصلاة » به عنوان يك خطاب عام شامل نائم و غير نائم مىشود ولى نائم ، در اين جهت كه نماز در وقت از او فوت شده ، معذور است امّا بالاخره صلاة از او فوت شده و بايد قضاء كند . اشكال : اگر كسى كه اداء بر او واجب نبوده ، قضاء هم برايش واجب نيست ، پس چرا حائض بايد صوم خود را قضا كند ؟ با اين كه صوم در ايام حيض بر او واجب نبوده ، بلكه حرام بوده است . جواب : در مورد صوم حائض ، دليل خاصّ داريم و در آن دليل عنوان « فوت » مطرح نيست تا از آن عنوان ، وجوب اداء استفاده شود ، امّا در باب نائم اين گونه نيست بلكه دليل عام « اقض ما فات كما فات » دلالت بر وجوب قضا مىكند و معنايش اين است كه صلاة از نائم فوت شده است و فوت ، جز با توجه تكليف به اداء نمىتواند تحقّق پيدا كند . شاهد سوم : شيخ انصارى رحمه الله در كتاب فرائد الاصول در مسألهء تنجيز علم اجمالى مىفرمايد : « يكى از شرايط منجّزيت علم اجمالى اين است كه طرفين علم اجمالى مورد ابتلاى مكلّف باشند و الّا اگر انسان علم اجمالى پيدا كرد كه يا اين مايعى كه نزد اوست خمر است و يا مايعى كه در اقصى نقاط عالم نزد فلان شخص وجود دارد خمر است ، چنين علم اجمالى اثرى ندارد ، زيرا طرفين آن ، مورد ابتلاى مكلّف نيستند و شرط منجّزيت علم اجمالى و لزوم احتياط اين است كه طرفين علم اجمالى بايد مورد ابتلاى مكلّف باشند ، دليل بر اين مطلب اين است كه تكاليف تحريمى - اگرچه ظاهراً قيدى نداشته باشند ولى در واقع - قيدى همراه آنهاست و آن قيد اين است كه منهى عنه در آنها بايد مورد ابتلاى مكلّف باشد و الّا استهجان لازم مىآيد » . اين فرمايش مرحوم شيخ انصارى در مورد تكاليف شخصيّه درست است . و اگر ما تكاليف عامّه را منحل به خطابات شخصيّه بدانيم ، حق با شيخ انصارى رحمه الله است . ولى اگر ما قائل به عدم انحلال شديم ، ابتلاء و عدم ابتلاء را بايد در ارتباط با مجموع\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمخاطبين مطرح كنيم . بله اگر تكليف تحريمى عام - كه به گروهى از مكلّفين تعلّق گرفته است - مورد ابتلاى هيچ‌كدام از آنان نباشد ، چنين تكليفى مستهجن خواهد بود . و همچنين است اگر مورد ابتلاى اكثر آنان نباشد . امّا اگر چيزى مورد ابتلاى اكثر مكلّفين باشد ، تكليف تحريمى عام نسبت به همهء مكلفين ، هيچ‌گونه استهجانى ندارد . اگر مجموعه‌اى صدنفرى وجود داشته باشد كه شرب خمر مورد ابتلاى اكثر آنان است ، چه مانعى دارد كه همهء آنان را - به نحو خطاب عام - مخاطب به « لا تشربوا الخمر » بنمايند بدون اين كه مسألهء ابتلاء هم مطرح باشد . مؤيّد اين مطلب اين است كه حتى كسانى كه پاى قدرت و علم و امثال اين‌ها را در تكاليف باز كرده‌اند ، ابتلاء را به عنوان يكى از شرايط عامّه تكاليف تحريميه مطرح نكرده‌اند ، در حالى كه كه در تكاليف شخصيّه قيد ابتلاء مطرح است و اگر چنين قيدى در كار نباشد ، استهجان لازم مىآيد . علّت اين كه ابتلاء را مطرح نكرده‌اند اين است كه در تكاليف عامّه نبايد حال تك‌تك افراد را ملاحظه كرد ، بلكه كسى كه مكلّف به مورد ابتلايش نيست ، هم داخل در دايرهء تكليف است . و نتيجهء دخول او در دايرهء تكليف ، در مسألهء علم اجمالى ظاهر مىشود . اگر مكلّف علم اجمالى پيدا كرد كه يا اين مايع نزد او خمر است يا آن مايعى كه در اقصى نقاط عالم نزد فلان شخص وجود دارد خمر است ، اين علم اجمالى براى او منجّز تكليف است ، زيرا - به لحاظ اين كه تكليف عمومى است و انحلالى در كار نيست - ابتلاء شخص اين مكلّف نقشى در توجه تكليف به او ندارد . شاهد چهارم : اگر در مورد خطابات عامه قائل به انحلال شويم ، بايد همان‌طور كه اين مسئله را در مورد خطابات تكليفيه عامه پياده مىكنيم ، در مورد خطابات وضعيّهء عامّه نيز بتوانيم پياده كنيم . در اين صورت مسألهء ابتلاء كه مرحوم شيخ انصارى در مورد خطابات شخصيه مطرح مىكرد در اينجا نيز جريان پيدا خواهد كرد . يعنى همان‌طور كه نمىتوانيم نسبت به خمرى كه مورد ابتلاى مكلّف نيست ، خطاب « اجتنب عن\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nذلك الخمر » را متوجّه او بنماييم ، نسبت به نجاستى كه مورد ابتلاى مكلّف نيست ، هم نمىتوانيم خطاب « اجتنب عن ذلك النجس » را متوجه او بنماييم . زيرا نجاست ، اگرچه يك حكم وضعى و مستقل است و تابع احكام تكليفى نمىباشد ، ولى در عين حال ، احكام وضعيّه به عنوان موضوع براى احكام تكليفيه مىباشند و اگر جايى ما ملاحظه كنيم كه هيچ‌گونه حكم تكليفى مترتب نمىشود ، جعل حكم وضعى هم مستلزم لغويت خواهد بود . « 1 » از اينجا معلوم مىشود كه وقتى شارع مقدس حكم وضعى نجاست را براى خمر جعل مىكند ، يك يك افراد مكلّفين و شرايط آنان را در نظر نمىگيرد ، بلكه مسئله را به صورت عام مطرح مىكند و در تكاليف عامه - همان‌طور كه گفتيم - قيد ابتلاء مطرح نيست . همان‌طور كه « اجتنبوا عن الخمر » حكم عامّى است ، « الخمر نجس » نيز حكم عامى است و اگر انحلال را مطرح نكنيم ، هم حكم تكليفى آن صحيح است و هم حكم وضعى آن . ولى اگر انحلال مطرح شود ، در مورد حكم وضعى ، لغويت پيش مىآيد ، در حالى كه هيچ فقيهى در مسألهء حكم وضعى قائل به تفصيل نشده است . در ذهن ما هم - به عنوان متشرّعه - اين معنا ارتكاز دارد كه در مورد « الخمر نجس » نمىگوييم : « خمرهاى مورد ابتلاى ما نجس است و خمرى كه از دايرهء ابتلاى ما خارج است ، نجس نيست » . همان گونه كه در مورد احكام وضعيه چنين تفصيلى داده نمىشود و قيد ابتلاء در آنها نقشى ندارد ، در احكام تكليفيه نيز همين‌طور است . بنا بر اين چاره‌اى نداريم جز اين كه حساب احكام عامّه - تكليفى و وضعى - را از خطابات شخصيه جدا كنيم و\r\n\r\n\r\n","description":"","footnote":"\r\n( 1 ) - مثلًا عقلاء و شارع پس از انعقاد عقد نكاح ، عنوان زوجيت را اعتبار مىكنند . زوجيت ، اگرچه يك حكم وضعى است كه با اعتبار عقلاء جعل مىشود ولى جعل آن به منظور ترتب آثار زوجيّت است . بنابراين اگر فرض كنيم زن و مردى در دو مكان دور از هم قرار دارند ، به گونه‌اى كه تا آخر عمر هم امكان ارتباط بين آن دو وجود ندارد و هيچ اثرى - حتى مانند محرميت ام الزوجه و امثال آن - بر زوجيت آن دو مترتب نمىشود ، اعتبار زوجيت بين آن دو لغو خواهد بود .\r\n","page_name":" 408 ","page_number":408},
  {"content":"\r\n\r\nانحلال را در مورد آنها مطرح ننماييم . لذا در جميع مواردى كه - در مورد خطابات عامّه - تكليف را نفى مىكنيم ، واقعش اين است كه تكليفْ وجود دارد ولى مكلّف - در ارتباط با مخالفت با آن تكليف - معذور است . به‌همين‌جهت در مورد دليل برائت عقليه ، مسألهء قبح عقاب بلابيان را مطرح مىكنند نه « قبح تكليف بلابيان » را . از اينجا معلوم مىشود كه « بيان » در صحت عقوبت و عدم معذوريت نقش دارد ، اما در اصل توجه تكليف نقشى ندارد . عالم ، جاهل ، عاجز ، قادر ، مضطرّ و مختار ، همه مكلّفند ولى جاهل ، عاجز و مضطرّ ، در مخالفتْ معذورند ، هم عقلًا و هم شرعاً . و نيز كسى كه در تمام وقت نماز نائم بوده و نماز او ترك شده ، معذور است ، نه اين كه اين گونه افراد مكلّف نباشند . در حالى كه اگر تكليف شخصى مطرح بود ، نائم را نمىتوان به آن مكلّف كرد . « 1 » رجوع به اصل بحث : اكنون كه از بيان اين مسألهء اساسى فارغ شديم ، به اصل بحث برمىگرديم و نتيجهء مسألهء فوق را در آن پياده كرده مىگوييم : كسى كه با اختيار و اراده و توجه وارد دار غصبى شده و عالم به حرمت غصب است ، اگرچه نسبت به خروج از دار غصبى حالت اضطرار براى او پيش مىآيد و چاره‌اى جز خروج ندارد ولى آن اضطرارى براى او معذوريت مىآورد كه به سوء اختيار او نباشد . و اضطرارى كه به سوء اختيار باشد ، نه عقلًا و نه شرعاً نمىتواند براى انسان معذوريت بياورد . بنابراين خروج از دار غصبى نه روى جهت يك خطاب شخصى بلكه روى عنوان « لا يحلّ لأحد أن يتصرف في مال غيره به غير إذنه » « 2 » - كه يك حكم عام است - براى او حرام خواهد بود و همان‌طور كه از نظر ورود ، هيچ‌گونه معذوريتى در كار نيست ، در مورد خروج نيز همين‌طور است . نه ورود - به عنوان ورود - حرام است و نه خروج - به عنوان خروج - حرام است ، بلكه هر دو به عنوان اين كه مصداق « تصرف\r\n\r\n\r\n","description":"","footnote":"\r\n( 1 ) - تهذيب الاصول ، ج 1 ، ص 307 - 310 .\r\n( 2 ) - وسائل الشيعة ، ج 6 ( باب 3 من أبواب الأنفال و ما يختصّ بالإمام ، ح 6 )\r\n","page_name":" 409 ","page_number":409},
  {"content":"\r\n\r\nدر مال غير ، بدون اذن او » هستند حرام مىباشند . حكم حرمت ، بر روى عنوان « تصرف در مال غير بدون اذن او » رفته است و حكم هم به صورت كلّى است و خطاب به شخص نيست و انحلال هم پيدا نمىكند . اگر كسى اين خطاب را مخالفت كند و براى مخالفت خودش عذرى داشته باشد ، استحقاق عقوبت ندارد ولى اگر عذرى نداشته باشد ، حكم حرمت به قوّت خودش باقى است و مسألهء استحقاق عقوبت مطرح است . و ما معتقديم اين دليل عامّ ، هم شامل ورود وهم شامل خروج مىشود و همان‌طور كه اين شخص در ورودش معذور نبوده ، در خروج هم معذور نمىباشد و اضطرارى كه نسبت به خروج دارد ، نمىتواند براى او معذوريتى ايجاد كند ، چون اين اضطرار به سوء اختيار او بوده است . خلاصهء بحث خلاصهء آنچه گفتيم اين است كه اگر ما سه مبناى ذيل را بپذيريم ، نتيجه اين مىشود كه فرقى بين دخول در دار غصبى و خروج از دار غصبى وجود ندارد و همان‌طور كه دخول در دار غصبى - به عنوان « تصرف در مال غير » - منهى عنه است و جز مسألهء نهى چيزى وجود ندارد ، خروج از دار غصبى هم همين‌طور خواهد بود و چيزى جز مسألهء نهى - آن‌هم نهى فعلى منجّز - در مورد آن وجود نخواهد داشت . و اضطرارى كه براى او پيش مىآيد ، نمىتواند موجب معذوريت او شود تا - به گفتهء مرحوم آخوند - موجب سقوط نهى فعلى گردد ، چون اين اضطرار ، به سبب سوء اختيار او بوده است . آن سه مبنا عبارتند از : 1 - امر به شىء مقتضى نهى از ضد عام نباشد و نهى از شىء هم مقتضى امر به ضدّ عام نباشد . 2 - مقدّمه واجب ، واجب نباشد . 3 - خطابات عامّه ، انحلال به خطابات شخصيّه پيدا نكنند .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nتكميل بحث\r\nاگر ما از مبانى سه‌گانهء فوق صرفنظر كرده و مقابل آنها را بپذيريم ، آيا مىتوانيم بگوييم : « خروج از دار غصبى ، همانند صلاة در دار غصبى است و مسألهء اجتماع امر و نهى در مورد آن مطرح است » ؟ ابو هاشم « 1 » و اتباعش معتقدند مسألهء « خروج از دار غصبى » همانند مسألهء « صلاة در دار غصبى » بوده و امر و نهى در آن اجتماع پيدا كرده‌اند . « 2 »\r\n\r\nكلام مرحوم آخوند :\r\nمرحوم آخوند مىفرمايد : برفرض كه ما در مسألهء « اجتماع امر و نهى » قائل به جواز شويم ، مسألهء « خروج از دار غصبى » نمىتواند از مصاديق « اجتماع امر و نهى » باشد ، زيرا در مسألهء اجتماع امر و نهى ، اين مطلب بين قائلين به جواز و قائلين به امتناع مورد توافق بود كه ما دو عنوان داريم : عنوان صلاة ، كه متعلق امر واقع شده و عنوان غصب ، كه متعلق نهى واقع شده است . و اختلاف در سرايت و عدم سرايت هريك از امر و نهى از عنوان خود به عنوان ديگرى بود . « 3 » امّا در مسألهء خروج از دار غصبى ، ما دو عنوان نداريم ، بلكه فقط عنوان خروج\r\n\r\n\r\n","description":"","footnote":"\r\n( 1 ) - ابو هاشم عبد السلام بن محمد بن عبد الوهاب الجبّائي ، ولد عام 247 ه ، من أبناء أبان مولى عثمان ، عالم بالكلام ، من كبار المعتزلة ، له آراء انفرد بها و تبعته فرقة سميت « البهشمية » نسبة الى كنية « ابى هاشم » . و له مصنّفات منها : « الشامل » فى الفقه و « تذكرة العالم » و « العدّة » في الاصول . مات سنة 321 هجرى الأعلام للزركلي ، ج 4 ، ص 7\r\n( 2 ) - رجوع شود به : شرح مختصر الاصول ، ص 94\r\n( 3 ) - ما و مرحوم آخوند كه قائل به امتناع هستيم مىگفتيم : « امر ، از عنوان صلاة به عنوان غصب سرايت مىكند و نهى هم از عنوان غصب به عنوان صلاة سرايت مىكند . ولى قائلين به جواز عقيده داشتند كه هريك از امر و نهى در محدودهء خود متمركز بوده و به ديگرى سرايت نمىكند .\r\n","page_name":" 411 ","page_number":411},
  {"content":"\r\n\r\nمطرح است و ابو هاشم و اتباعش مىخواهند بگويند : « اين خروج ، هم متعلّق نهى قرار گرفته - چون تصرف در دار غصبى است - و هم متعلّق امر قرار گرفته ، چون راه تخلّص از حرام منحصر به آن است » . ما نحن فيه مثل مسألهء « صلّ » و « لا تصلِّ » است و كسى در امتناع آن ترديدى ندارد . هرچند در علّت امتناع ، اختلاف وجود داشت .\r\nمرحوم آخوند - كه قائل به تضادّ بين احكام بود - عقيده داشت ، « صلّ » و « لا تصلِّ » ، اجتماع ضدّين است و مثل اين است كه جسم واحد ، در آنِ واحد ، هم معروض بياض باشد وهم معروض سواد . ولى ما كه تضاد را انكار كرديم عقيده داشتيم كه امتناع « صلّ » و « لا تصلِّ » ، به جهت اجتماع ضدّين نيست ، بلكه براى اين است كه مكلّف قدرت بر امتثال ندارد . و در حقيقت ، تكليف به محال است . « 1 »\r\n\r\nبررسى كلام مرحوم آخوند :\r\nبه نظر ما اشكال مرحوم آخوند به ابو هاشم و اتباع او وارد نيست ، و در مسألهء « خروج از دار غصبى » تعدّد عنوان مطرح است و مسئله از مصاديق مسألهء اجتماع امر و نهى است ، زيرا : اولًا : همان‌طور كه در بحث‌هاى گذشته مطرح كرديم ، آنچه در روايات به عنوان موضوع براى حرمت قرار گرفته ، عنوان « تصرف در مال غير » است و اين عنوان نه تنها در ارتباط با « خروج از دار غصبى » مطرح است بلكه حتّى در مورد « دخول در دار غصبى » كه با اختيار و ارادهء انسان واقع شود نيز مطرح است و حرمت « دخول در دار غصبى » نيز از باب مصداقيت براى « تصرف در مال غير » است . همان گونه كه حتى مسألهء دار هم دخالت نداشته و آنچه دخالت دارد ، عنوان « تصرف در مال غير » است .\r\n« دخول در دار غصبى » يك مصداق آن و « خروج از دار غصبى » ، مصداق ديگر آن و باقى ماندن در دار غصبى هم مصداق ديگر آن مىباشد . نه اين كه در اينجا سه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 263 - 272\r\n","page_name":" 412 ","page_number":412},
  {"content":"\r\n\r\nعنوان وجود داشته باشد . پس اين چه حرفى است كه مرحوم آخوند مطرح كرده و خروج را به عنوان خروج ، منهى عنه دانسته است . خير ، هيچ‌يك از دخول و خروج و بقاء ، به عنوان خودشان متعلّق نهى نيستند بلكه به عنوان مصداقيت براى « تصرف در مال غير » متعلّق نهى قرار گرفته‌اند . ثانياً : وجوبى كه در ارتباط با خروج مطرح است ، وجوب مقدّمى است . به اين بيان كه ما از مبناى خودمان در مسألهء ضدّ و مسألهء مقدّمهء واجب عدول كرده و بگوييم : نهى از تصرف در مال غير ، مستلزم وجوب ضدّ عامّ آن - يعنى ترك تصرف - است و چون « خروج از دار غصبى » به عنوان مقدّمهء منحصره براى ترك تصرف است پس خروج از دار غصبى هم واجب است . اكنون ببينيم آيا متعلَّق وجوب غيرى در باب مقدّمهء واجب چيست ؟ مثال معروفى كه در باب مقدّمهء واجب مطرح مىشود اين است كه « نصب نردبان ، مقدّمه براى بودن بر پشت بام است » . در اينجا سه عنوان مطرح است : 1 - « وجود خارجى نصب نردبان » . 2 - « مفهوم و ماهيت نصب نردبان » . همان چيزى كه وجود را به آن اضافه مىكنيم . 3 - « مقدّمهء بودن بر پشت بام » . يعنى مولا « بودن بر پشت بام » را واجب كرده و ما بياييم بگوييم : متعلّق وجوب غيرى عبارت از « مقدّمهء بودن بر پشت بام » است . اين عنوان ، عنوانى غير از « نصب نردبان » است ، شاهدش اين است كه ما وقتى عنوان « نصب نردبان » را در ذهن خود تصور مىكنيم ، عنوان « مقدّمهء بودن بر پشت بام » به ذهن ما نمىآيد . آيا كدام يك از اين سه عنوان ، متعلّق وجوب غيرى قرار گرفته‌اند ؟ عنوان اوّل - يعنى وجود خارجى نصب نردبان - نمىتواند متعلّق وجوب قرار گيرد ، زيرا در اين صورت بايد ابتدا متعلَّق در خارج وجود پيدا كرده و سپس تكليف به آن تعلّق\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبگيرد و چنين چيزى در باب تكاليف ممتنع است . همان‌طور كه تا وقتى ، جسم در خارج وجود پيدا نكرده است ، عروض بياض و سواد برآن معنا ندارد . امّا نسبت به عنوان دوم و سوم لازم است مثالى را مطرح كنيم : اگر در ادلّه بفرمايند : « لا تشرب الخمر لأنّه مسكر » ، با توجه به اين كه « العلّة تعمّم الحكم » معناى « لا تشرب الخمر لأنّه مسكر » اين مىشود كه حرمتْ اختصاص به شرب خمر ندارد بلكه شامل مسكرات ديگر هم مىشود . حال بحث اين است كه آيا متعلَّق حكم به حرمت چيست ؟ ظاهر اين است كه وقتى حكمى را معلَّل به يك علتى بنمايند ، متعلّق حكم عبارت از همان علّت است . اگر ما غير از خمر چهار مسكر ديگر داشته باشيم ، معنايش اين نيست كه در اينجا پنج حكم وجود دارد ، بلكه ما يك حكم داريم و آن « المسكر حرام » است كه يك مصداق آن خمر و مصاديق ديگرش ساير مسكرات مىباشند . اين يك مطلب عرفى و عقلايى و ارتكازى است . اينجا هم همين حرف را پياده مىكنيم . ما يك عنوان « نصب نردبان » داريم و يك عنوان « مقدّمهء بودن بر پشت بام » و اگر از ما سؤال شود : علّت وجوب « نصب نردبان چيست ؟ ما در پاسخ آن ، علّت را ذكر كرده « 1 » مىگوييم : « چون نصب نردبان مقدّمه براى بودن بر پشت بام است و بودن بر پشت بام هم واجب است » . پس وجوب مستقيماً روى عنوان مقدّمه رفته و « نصب نردبان » ، به عنوان مصداقيت ، محكوم به وجوب شده است و الّا « نصب نردبان » به عنوان خودش واجب نيست . ذكر اين نكته لازم است كه علّت در « الخمر حرام لأنّه مسكر » در كلام ذكر شده است ولى در « نصب نردبان واجب است چون مقدّمهء واجب است » در كلام ذكر نشده و عقل آن را براى ما روشن مىكند ، زيرا - بنا بر قول به وجوب مقدّمه - وجوبى كه عارض\r\n\r\n\r\n","description":"","footnote":"\r\n( 1 ) - به خلاف اين كه علّت ذكر نشود ، مثل اين كه سؤال شود : « چرا نماز واجب است » ؟ در اينجا علّت براى ما معلوم نيست فقط همين مقدار مىدانيم كه شارع نماز را براى ما واجب كرده است . در اين صورت ، مسئله تمام است .\r\n","page_name":" 414 ","page_number":414},
  {"content":"\r\n\r\nبر مقدّمه مىشود ، وجوب شرعى ولى ملازمه ، ملازمهء عقليهء است . و مسألهء مقدّمهء واجب ، به عنوان يك مسألهء عقلى مطرح است . طرفين وجوبْ شرعى ، ولى نزاع در باب ملازمه مربوط به عقل است . وقتى عقل ، حكم مىكند و علّت را مسألهء مقدّميّت مىداند ، پيداست كه متعلّق وجوب شرعى مقدّمى از نظر عقل ، عبارت از عنوان « مقدّمة الواجب » است . عقل مىگويد : « من نمىدانم چه چيزى مقدّمه است و چه چيزى مقدّمه نيست ، بلكه اين شارع است كه بايد مشخص كند كه - مثلًا - وضوء مقدمه صلاة است ، طهارت بدن و لباس مقدّمهء نماز است . آنچه من درك مىكنم اين است كه « مقدّمهء صلاة » به همين عنوان مقدّميت معروض براى وجوب غيرى و شرعى است . لذا اين حرف مرحوم آخوند كه در بحث مقدّمهء واجب مطرح كرد و علّت عدم دخول اجزاء را در باب مقدّمهء واجب اين دانست كه « در صورت دخول اجزاء در محلّ نزاع ، لازم مىآيد كه اجزاء ، از طرفى وجوب نفسى پيدا كنند - چون در ماهيت ذى المقدّمه دخالت دارند - و از طرفى وجوب غيرى پيدا كنند ، چون به عنوان مقدّمهء واجب مطرح مىشوند . و نمىتوان بين وجوب نفسى و وجوب غيرى جمع كرد » . « 1 » قابل قبول نيست . ايشان در توضيح آن فرموده‌اند : در باب مقدّمهء واجب ، عنوان « مقدّمه » و عنوان « مقدّمهء واجب » ، وجوب غيرى ندارد بلكه آنچه به عنوان مصداق براى اين عنوان است و اين عنوان ، با حمل شايع برآن حمل مىشود ، متّصف به وجوب غيرى است . گويا از مرحوم آخوند سؤال مىشود : مگر وجوب غيرى ، به علّت مقدّميّت نيست ؟\r\nايشان گويا جواب مىدهد : « بين حيثيت تعليلى و حيثيت تقييدى فرق وجود دارد . اگر مولا بگويد : « أكرم رجلًا عالماً » و « عالماً » را به عنوان قيديت مطرح كند ، معنايش اين است كه اين قيد در متعلّق تكليف دخالت دارد ، امّا در حيثيت تعليلى اين گونه نيست .\r\nحيثيت تعليلى سبب مىشود كه حكم روى حيثيت تعليلى تمركز پيدا نكند ، بلكه حيثيت تعليلى به عنوان واسطه‌اى است تا حكم را روى صاحب آن حيثيت بار كند » .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 140 و 141 .\r\n","page_name":" 415 ","page_number":415},
  {"content":"\r\n\r\nكلام مرحوم آخوند سبب شده است كه فرق بين حيثيت تقييدى و حيثيت تعليلى در اذهان رسوخ پيدا كند ، در حالى كه چنين فرقى نه از نظر عقلاء قابل قبول است و نه از نظر عقل . وقتى مولا مىگويد : « لا تأكل الرمّان لأنّه حامض » ، آنچه واقعاً و بدون واسطه متعلّق نهى شده ، عبادت از « أكل الحامض » است ، و « أكل الرمان » به عنوان مصداق براى « أكل الحامض » مطرح است ، نه اين كه متعلّق نهى عبارت از « أكل الرمان » بوده و « حموضت » به عنوان واسطه باشد . در « لا تشرب الخمر لأنّه مسكر » نيز آنچه عرف مىفهمد ، اين است كه « مسكر » ، متعلّق نهى است و خمر - به عنوان خمر بودن - نقشى در متعلّق نهى ندارد . بله ، اگر شارع علّت را ذكر نمىكرد و فقط مىفرمود : « لا تشرب الخمر » ما استفاده مىكرديم كه متعلّق نهى عبارت از نفس عنوان شرب خمر است . امّا وقتى خود شارع علّت را مطرح مىكند و ما فهميديم كه مسكريت ، علّت است ، ديگر چه معنا دارد كه بگوييم : عنوان شرب خمر ، مستقيماً متعلّق نهى قرار گرفته است ؟ و در جايى - مثل مقدّمهء واجب - كه پاى عقل در ميان است ، با توجه به اين كه عقلْ اهل تسامح نيست و با ذرّه‌بين دقيق مسائل را ملاحظه مىكند ، وقتى به عقل مىگوييم : « چرا نصب نردبان وجوب غيرى دارد ؟ » ، مىگويد : « چون مقدّمه براى « بودن بر پشت بام » است » در اين صورت از نظر عقل عنوان « مقدّمهء بودن بر پشت بام » متعلّق وجوب شرعى است و « نصب نردبان » به عنوان مصداق براى اين مقدّمه است و به‌همين‌جهت ما - از روى تسامح - وجوب غيرى شرعى را به آن نسبت مىدهيم . و الّا متعلَّق حقيقى براى وجوب غيرى شرعى عبارت از « مقدّمهء واجب » است . با اين بيان ما ، پاسخ يك اشكال فقهى نيز داده مىشود . بيان اشكال : اگر ما در مسألهء مقدّمهء واجب ، ملازمه را پذيرفتيم ، در مورد آن دسته از مقدّمات واجب كه جنبهء عبادى دارند - مثل وضو و غسل و تيمم - اگر بخواهيم خود وضو و غسل و تيمم را متعلّق وجوب غيرى بدانيم ، با مشكل مواجه مىشويم ، زيرا دليلى نداريم كه وضو يا غسل يا تيمّم را - به عنوان خودش - متعلّق وجوب غيرى\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nبدانيم . « 1 » امّا اگر متعلّق وجوب را عبارت از « مقدّمهء واجب » قرار دهيم ، مشكلى وجود ندارد ، زيرا - بنا بر قبول ملازمه - عقلْ حكم به وجود ملازمه بين وجوب شىء و وجوب مقدّمهء آن مىكند . و در اين صورت وضو و غسل و تيمم به عنوان مصاديق مقدّمهء واجب ، محكوم به وجوب خواهند بود . مؤيّد اين مطلب اين است كه اگر ما واجبى را فرض كنيم كه ده مقدّمه لازم دارد و هر مقدّمه‌اى هم عنوان خاص و اسم خاصّى دارد ، آيا به خودمان اجازه مىدهيم بگوييم : « اينجا ، ده وجوب غيرى به ده عنوان تعلّق گرفته است ، وضو - با عنوانش - يك وجوب غيرى دارد ، طهارت ثوب با عنوانش يك وجوب غيرى دارد . . . » ؟\r\nخير ، بلكه عقل در اينجا يك حكم دارد و آن اين است كه « وقتى شارع مقدّس صلاة را واجب كرد ، مقدّمهء آن‌هم واجب خواهد شد » . يك حكم كلّ روى عنوان « مقدّمهء واجب » رفته است ولى هر چيزى كه بتواند مصداق براى اين عنوان باشد ، به عنوان مصداقيت ، وجوب پيدا مىكند . و اين شارع است كه بايد مصاديق را براى ما بيان كند . در نتيجه فرقى بين حيثيات تقييديه و حيثيات تعليليه وجود ندارد و متعلّق اصلى حكم در هر دو ، نفس عنوان « علّت » است . و هرجا كه علّتْ وجود پيدا كرد ، بايد حكم را پياده كرد . خلاصهء بحث : ابو هاشم و اتباع او مىگفتند : « خروج از دار غصبى » هم مأمور به است و هم\r\n\r\n\r\n","description":"","footnote":"\r\n( 1 ) - و آيهء شريفهء « إذا قمتم إلى الصلاة فاغسلوا وجوهكم و أيديكم إلى المرافق . . . » ارشاد به شرطيت دارد و مثل « لا صلاة إلّا بطهور » و « لا بيع إلّا في ملك » و « لا تصلِّ في و بر ما لا يؤكل لحمه » است . همهء اين‌ها جنبهء ارشادى دارند . نهى در آنها ارشاد به مانعيت و امر در آنها ارشاد به شرطيت يا جزئيت است . بنابراين وضو ، با عنوان خودش - حتى بنا بر قول به وجوب مقدّمهء واجب هم - واجب نيست . بله ، ترديدى نيست كه وضو با عنوان خودش استحباب نفسى دارد . امّا وجوب غيرى نمىتواند به طور مستقيم به آن تعلّق بگيرد . وجوب غيرى در ارتباط با عنوان « مقدّمهء واجب » است .\r\n","page_name":" 417 ","page_number":417},
  {"content":"\r\n\r\nمنهى عنه و از مصاديق اجتماع امر و نهى است . مرحوم آخوند اشكال كرد كه « خروج از دار غصبى » نمىتواند از مصاديق مسألهء اجتماع امر و نهى باشد ، زيرا در مسألهء اجتماع امر و نهى ، دو عنوان بايد وجود داشته باشد ، در حالى كه در مسألهء « خروج از دار غصبى » تنها يك عنوان وجود دارد . ما در پاسخ به مرحوم آخوند گفتيم : در مسألهء « خروج از دار غصبى » هم - مانند صلاة در دار غصبى - دو عنوان وجود دارد و اين مسئله از مصاديق مسألهء اجتماع امر و نهى است . عنوان « تصرف در مال غير » ، كه محكوم به حرمت است و - بنا بر پذيرفتن مسألهء ضدّ - « ترك تصرف در مال غير » ، واجب خواهد بود و - بنا بر پذيرفتن ملازمه در مقدّمهء واجب - « مقدّمهء ترك تصرف در مال غير » نيز واجب خواهد بود . پس در واقع ، عنوان واجب ما « مقدّمهء ترك تصرف در مال غير » است و خروج از دار غصبى به عنوان مصداق آن و محكوم به وجوب است . بنابراين ، خروج - با عنوان خودش - نه مأمور به است و نه منهى عنه . ولى با عنوان تصرف در مال غير ، محكوم به حرمت و با عنوان مقدّمهء ترك تصرف در مال غير ، محكوم به وجوب است . و مسألهء « خروج از دار غصبى » داخل در مسألهء « اجتماع امر و نهى » است . در نتيجه ما تا اينجا با قطع نظر از مبانى سه‌گانهء خودمان اشكال مرحوم آخوند به ابو هاشم را نپذيرفته و مسألهء « خروج از دار غصبى » را داخل در مسألهء « اجتماع امر و نهى » دانستيم .\r\n\r\nاشكال بر ابو هاشم و اتباعش :\r\nاين اشكال با توجه به يكى از مقدّماتى است كه ما در ابتداى بحث « اجتماع امر و نهى » مطرح كرديم . آن مقدّمه اين است كه بعضى معتقد بودند « در محلّ نزاع در باب « اجتماع امر و نهى » قيد مندوحه اعتبار دارد ، يعنى محلّ نزاع جايى است كه مكلّف\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبتواند هم در دار غصبى نماز بخواند و هم در غير دار غصبى » . ما در آنجا گفتيم : « قيد مندوحه ، در حيث مورد بحث ما دخالتى ندارد . زيرا حيثِ مورد بحث ما در ارتباط با خود امر و نهى است نه در ارتباط با منهى عنه . ولى در عين حال ، اگر جايى بخواهد مسألهء اجتماع امر و نهى پياده شود و عينيت پيدا كند ، حتماً بايد قيد مندوحه وجود داشته باشد . به عبارت ديگر : قيد مندوحه ، در حيثِ محلّ بحث دخالت ندارد ولى در پياده شدن و عينيت يافتن امر و نهى در خارج ، دخالت دارد ، همان‌طور كه شرايط ديگر تكليف نيز بايد وجود داشته باشد » . بر اين اساس به ابو هاشم و اتباع او مىگوييم : شما مىخواهيد بگوييد : « خروج از دار غصبى » ، در خارج هم مأمور به است و هم منهى عنه » ، در حالى كه اينجا براى مكلّف قيد مندوحه وجود ندارد . مكلّفى كه وارد دار غصبى شد ، اگرچه ورودش به سوء اختيار بوده و بر همين اساس ، مستحق عقوبت است ولى الآن كه داخل شده ، راهى به جز خروج براى او باقى نيست - همانند كسى كه مجبور بود در دار غصبى نماز بخواند - و در اينجا راهى براى پياده كردن مسألهء اجتماع امر و نهى نيست . پس چيزى كه ما نحن فيه را از مسألهء « صلاة در دار غصبى » جدا مىكند ، اين است كه در مسألهء « صلاة در دار غصبى » چون شرايط - كه از جملهء آنها وجود مندوحه است - وجود دارد ، مانعى نيست كه كسى صلاة در دار غصبى را هم مأمور به و هم منهى عنه بداند . در حالى كه در مسألهء « خروج از دار غصبى » مندوحه وجود ندارد و نمىتوان مسألهء اجتماع امر و نهى را در مورد آن پياده كرد و در خارج به آن عينيت بخشيد . البته در مورد صلاة در دار غصبى ، دو صورت مىتوانيم فرض كنيم : وجود مندوحه و عدم وجود مندوحه ، ولى در مورد خروج از دار غصبى ، به هيچ عنوان نمىتوان وجود مندوحه را فرض كرد . اگر از دار غصبى خارج نشود ، مشكل بالاترى براى او به وجود مىآيد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nلذا اگر ما از مبانى سه‌گانهء خودمان « 1 » هم عدول كنيم ، در درجهء اوّل بايد قول ابو هاشم را اختيار كنيم و اشكال مرحوم آخوند به ابو هاشم وارد نيست . ولى با توجّه به اين كه قول ابو هاشم از جهت ديگرى داراى اشكال است ، آن را نيز نمىتوانيم اختيار كنيم . پس در اينجا مىگوييم : خروج از دار غصبى ، فقط مأمور به است و نمىتواند نهى فعلى و منجّزى به آن تعلّق گرفته باشد ولى اثر نهى - يعنى استحقاق عقوبت - برآن جريان پيدا مىكند . اين قول را ظاهراً مرحوم صاحب فصول اختيار كرده است . « 2 »\r\n\r\nكلام مرحوم نائينى : « 3 »\r\nمرحوم نائينى مىفرمايد : در فلسفه قاعده‌اى مطرح است كه مىگويد : الامتناع بالاختيار لاينافي الاختيار . اگر چيزى با اراده و اختيار انسان چهرهء امتناع پيدا كرد ، چنين چيزى منافات با اختيار ندارد . يعنى اگرچه امتناع است ولى چنين امتناعى منافات با اختيار ندارد ، چون ريشهء آن ، مسأله‌اى اختيارى و ارادى است . سپس مىفرمايد : اگر ما « خروج از دار غصبى » را مصداق قاعدهء فلسفى فوق بدانيم ، بايد حرف مرحوم آخوند را قائل شده و بگوييم : خروج از دار غصبى ، نهى فعلى ندارد ، زيرا نهى\r\n\r\n\r\n","description":"","footnote":"\r\n( 1 ) - يادآورى : آن مبانى عبارت بودند از : الف - امر به شىء مقتضى نهى از ضدّ نيست و نهى از شىء هم مقتضى امر به ضدّ نيست . ب - مقدّمهء واجب ، واجب نيست . ج - خطابات عامّه ، منحلّ به خطابات شخصيّه نمىشود .\r\n( 2 ) - الفصول الغرويّة في الاصول الفقهيّة ، ص 140 .\r\n( 3 ) - اين مطلب را مرحوم آخوند اشاره كرده‌اند [ كفاية الاصول ، ج 1 ، ص 271 
  ] و محقق نائينى رحمه الله آن را دنبال كرده و پيرامون آن بحث كرده‌اند .\r\n","page_name":" 420 ","page_number":420},
  {"content":"\r\n\r\nفعلى آن به واسطهء حدوث اضطرار ساقط شده است . امّا اثر نهى - يعنى استحقاق عقوبت بر مخالفت - به قوّت خودش باقى است و امرى هم در كار نيست . امّا اگر « خروج از دار غصبى » را مصداق قاعدهء فلسفى فوق ندانيم ، بايد در اين مسئله نظريهء شيخ انصارى رحمه الله را اختيار كنيم كه مىفرمايد : « خروج از دار غصبى » فقط مأمور به است و حكم ديگرى برآن مترتب نيست . « 1 » مرحوم نائينى مىفرمايد : ما همين راه مرحوم شيخ انصارى را اختيار كرده و معتقديم « خروج از دار غصبى » مصداق قاعدهء فلسفى فوق نيست ، زيرا : اوّلًا : اولين عنوانى كه در اين قاعدهء فلسفى اخذ شده ، عنوان « امتناع » است و اين عنوان در ما نحن فيه وجود ندارد ، چون كسى كه وارد خانهء غصبى مىشود ، اين گونه نيست كه چاره‌اى جز خروج نداشته باشد ، بلكه چنين شخصى از نظر عمل و اراده و اختيار مخيّر بين دو راه است : خروج و بقاء . و كسى كه هم مىتواند خارج شود و هم مىتواند باقى بماند ، چه امتناعى در مورد او مطرح است كه ما بياييم قاعدهء فلسفى « الامتناع بالاختيار لاينافي الاختيار » را در مورد آن پياده كنيم ؟ امتناع ، به معناى نهى نيست بلكه در مقابل اختيار است . بحثْ بحثى فلسفى است نه فقهى ، تا اين كه امتناع ، معناى ديگرى داشته باشد . ثانياً : برفرض كه از اشكال اوّل صرف نظر كنيم ، قاعدهء فلسفى فوق در جايى پياده مىشود كه عقل نظر خاصّى در اين زمينه نداشته باشد . امّا اگر در جايى عقل - طبق ملاكى كه دارد - نظر خاصّى داشته باشد ، نمىتوان قاعدهء فلسفى فوق را پياده كرد و ما نحن فيه همين‌طور است . زيرا كسى كه وارد خانهء غصبى مىشود و امر او داير بين خروج و بقاء است ، عقلْ به او مىگويد : « خروج را انتخاب كن ، زيرا محذور خروج ، كمتر از محذور بقاء است » . پس اينجا جاى پياده كردن قاعدهء فلسفى فوق نيست . « 2 »\r\n\r\n\r\n","description":"","footnote":"\r\n( 1 ) - مطارح الأنظار ، ص 151\r\n( 2 ) - فوائد الاصول ، ج 1 ، ص 447 451\r\n","page_name":" 421 ","page_number":421},
  {"content":"\r\n\r\n\r\nبررسى كلام مرحوم نائينى :\r\nبه نظر مىرسد اگر مرحوم نائينى دقّت بيشترى در كلام مرحوم آخوند مىكرد ، بايد مىفرمود : قاعدهء « الامتناع بالاختيار لاينافي الاختيار » هيچ ارتباطى به بحث ما ندارد ، بلكه مرحوم آخوند اين قاعده را براى ابطال كلام اشاعره مطرح كرده است كه مىگويند :\r\n« افعالى كه ما به عنوان فعل ارادى مطرح مىكنيم ، فعل ارادى نيستند ، زيرا دو قاعده نزد فلاسفه مسلّم است : يكى قاعدهء « الشيء ما لم يجب لم يوجد » يعنى شىء تا وقتى ، واجب الوجود نشود نمىتواند وجود پيدا كند و ديگرى قاعدهء « الشيء ما لم يمتنع لا يكون معدوماً » يعنى شىء تا وقتى ممتنع الوجود نشود نمىتواند معدوم باشد . پس گويا فلاسفه مىگويند : هر وجودى مسبوق به وجوب وجود است و هر عدمى مسبوق به امتناع وجود است . در اين صورت ارادى بودن وجود و ارادى بودن عدم چه معنايى دارد ؟ ديگر نمىتوان گفت : « قيام ، چه از ناحيهء وجودش و چه از ناحيهء عدمش به ارادهء انسان است » بلكه وجود قيام ، مستند به وجوب وجود قيام است و عدم قيام ، مستند به امتناع وجود قيام است . اشاعره با استناد به اين دو قاعده فعل ارادى را نفى كرده‌اند . براى پاسخ به اشاعره گفته شده است : مقصود از « يجب » در قاعدهء فلسفى « الشيء ما لم يجب لم يوجد » ، واجب الوجود بالذات نيست ، بلكه مراد واجب الوجود بالغير است و « غير » در آن‌هم عبارت از علّت تامّهء آن مىباشد . يعنى شىء تا وقتى كه علّت تامّه‌اش تحقّق پيدا نكند و وجوب وجود از ناحيهء علّت تامّه پيدا نكند ، نمىتواند موجود شود .\r\nعلّت تامّه در افعال ارادى ، به عنوان آخرين جزء و ارادهء انسان به عنوان مكمّل علّت تامّه است . ممكن است همهء مقدّمات يك شىء فراهم شود ولى انسان آن را اراده نكند . به‌همين‌جهت در اينجا قاعدهء فلسفى « الإيجاب بالاختيار لاينافي الاختيار » را در مقابل اشاعره مطرح كرده‌اند و معناى آن اين است : ايجابى كه اختيار در آن نقش\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nدارد ، ايجاب به غيرى كه اراده به عنوان جزء مكمّل آن علّت تامّه نقش دارد ، منافات با اراديّت و اختياريت ندارد . و مقصود از « يمتنع » در قاعدهء فلسفى « الشيء ما لم يمتنع لا يكون معدوماً » امتناع بالذات - مثل شريك البارى - نيست بلكه مراد امتناع بالغير است ، يعنى اگر علّت تامّه - كه عبارت از غير است - وجود پيدا نكند ، ممتنع است كه اين شىء وجود پيدا كند . و چون اراده به عنوان جزء مكمّل علّت تامّه است پس معناى قاعده اين مىشود كه اگر اراده وجود پيدا نكند ، آن شىء ارادى نمىتواند وجود پيدا كند . در اينجا قاعدهء فلسفى « الامتناع بالاختيار لاينافي الاختيار » را در مقابل اشاعره مطرح كرده‌اند و معناى آن اين است : امتناعى كه اختيار در آن نقش دارد ، امتناع به غيرى كه اراده به عنوان جزء مكمّل آن علّت تامّه نقش دارد ، منافات با اراديت و اختياريت ندارد بلكه مؤيد اختيار و دليل اختيار است . بنا بر اين قاعدهء فلسفى « الامتناع بالاختيار لاينافي الاختيار » ربطى به مسألهء مورد بحث ما ندارد و مرحوم آخوند هم در عبارت كوتاهى به اين مطلب اشاره كرده است كه اين قاعده ربطى به بحث ما ندارد . « 1 » نتيجهء بحث در ارتباط با مسألهء خروج از دار غصبى نتيجهء مباحث گذشته اين شد كه ما بر اساس مبانى سه‌گانه‌اى « 2 » كه اختيار كرديم ، خروج از دار غصبى را منهى عنه به نهى فعلى منجّز دانسته و وجهى براى مأمور به بودن آن نمىبينيم . و برفرض كه از مبانى سه‌گانهء خودمان عدول كنيم ، بايد بگوييم : « خروج از دار غصبى ، به عنوان مأمور به است ولى اثر نهى - يعنى استحقاق عقوبت - در مورد آن پياده مىشود » .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 271\r\n( 2 ) - يادآورى : آن مبانى آن عبارت بودند از : الف - امر به شىء مقتضى نهى از ضدّ نيست و نهى از شىء هم مقتضى امر به ضدّ نيست . ب - مقدّمهء واجب ، واجب نيست . ج - خطابات عامّه ، منحل به خطابات شخصيّه نمىشود .\r\n","page_name":" 423 ","page_number":423},
  {"content":"\r\n\r\n\r\nآيا نهى از شىء مقتضى فساد آن است ؟\r\n\r\nدو نكته در ارتباط با عنوان محلّ نزاع\r\nنكتهء اوّل : هرچند كلمهء « شىء » داراى اطلاق است و همهء اشياء - حتى شرب خمر - را نيز دربر مىگيرد ، ولى ذيل عبارت كه مسألهء فساد را مطرح كرده است قرينه مىشود كه مقصود از اين شىء منهى عنه عبارت از شيئى است كه دو حالت صحت و فساد بتواند در مورد آن پياده شود ، يعنى گاهى اتصاف به صحّت و گاهى اتصاف به فساد پيدا كند . لذا نهى متعلّق به شرب خمر و زنا و بسيارى از محرّمات ديگر ، خارج از عبارت فوق مىباشند . بلكه محدودهء اين عبارت ، عبادات و معاملات است كه هم مىتوانند متعلّق نهى واقع شوند و هم داراى دو حالت صحت و فساد هستند . نكتهء دوّم : معناى ظاهرى كلمهء اقتضاء عبارت از سببيت و مؤثريت است ، لذا وقتى اجزاء علّت تامّه را مطرح مىكنند ، مىگويند : « مقتضى ، شرط و عدم المانع » و وقتى « مقتضى » را معنا مىكنند مىگويند : « مقتضى چيزى است كه اثر ، از آن ترشح پيدا مىكند و نقش در حصول اثر دارد ، مثل نار كه مؤثر در احراق است » . در حالى كه اين معنا با بعضى از ادلّه‌اى كه در محل بحث وارد شده تطبيق نمىكند . مثلًا بعضى مىگويند : « از نهى در باب معاملات ، فساد استفاده مىشود ، زيرا\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nنهى در باب معاملات ، ظاهر در ارشاد به فساد معامله است نهى در « لا تبع ما ليس عندك » غير از نهى در « لا تشرب الخمر » است . « لا تشرب الخمر » ظهور در زجر از ارتكاب شرب خمر دارد ولى « لا تبع ما ليس عندك » به اين معنا نيست كه اگر شما مال غير را فروختيد ، عمل حرامى مرتكب شده‌ايد ، بلكه مىخواهد بفرمايد : اگر مال غير را بدون اذن صاحبش فروختى ، اين معامله باطل است و اثر در نقل و انتقال و تمليك و تملّك ندارد » . ما فعلًا كارى نداريم كه آيا اين حرف صحيح است يا نه ؟ ولى مىخواهيم بگوييم :\r\n« يقتضي را نمىتوان در مورد ظهور در ارشاد به فساد به كار برد . ارشاد چه ربطى به سببيّت و تأثير دارد ؟ ارشاد ، واقعيتى را حكايت مىكند ، وقتى طبيبى امر ارشادى براى مريض خود صادر مىكند و مىگويد : « فلان دارو را استفاده كن » ، از يك واقعيت حكايت مىكند ، يعنى اگر بخواهى سلامتى خودت را به دست آورى بايد اين دارو را مورد استفاده قرار دهى . ما نمىتوانيم بگوييم : « امر طبيب ، علّت مؤثر در سلامت مريض است » . همچنين اگر ما كلمهء « يقتضي » را برداشته و به جاى آن كلمهء « يدلّ » را بگذاريم ، باز هم با اشكال مواجه مىشويم ، زيرا : اوّلًا : در اين صورت چون فاعل « يدلّ » عبارت از نهى است و نهى از مقولهء لفظ است ، لازم مىآيد كه يك دلالت لفظى وضعى در كار باشد . پس بايد محدودهء دلالت را مربوط به عالم لفظ دانست . در حالى كه بعضى گفته‌اند : اگر نهى متعلّق به عبادت شود ، از آن استفادهء فساد مىكنيم ، زيرا وقتى نهى متعلّق به عبادت شد ، معنايش اين است كه اين عبادت ، مبغوض مولاست و عقل مىگويد : چيزى كه مبغوض مولاست نمىتواند عبادت و مقرِّب مولا باشد . چيزى كه انسان را از ساحت مولا دور مىكند ، چگونه مىتواند مقرِّب انسان به سوى مولا باشد ؟ « 1 »\r\n\r\n\r\n","description":"","footnote":"\r\n( 1 ) - به‌همين‌جهت در مسألهء اجتماع امر و نهى در صلاة در دار غصبى ، مرحوم بروجردى با وجود اينكه قائل به جواز اجتماع امر و نهى بودند ولى صلاة در دار غصبى را باطل مىدانستند و حضرت امام خمينى رحمه الله نيز تا حدّى تمايل به اين مطلب داشتند ولى ما آن را نپذيرفتيم و گفتيم : « بنا بر قول به جواز اجتماع ، نمىتوان صلاة در دار غصبى را محكوم به بطلان كرد » . امّا در ما نحن فيه فرض اين است كه خود عبادت منهى عنه است ، مثل صلاة حائض - بنا بر اينكه حرمت ذاتيه داشته باشد - و اين قائل مىگويد : « چنين عبادتى مبغوض مولاست و عقل مىگويد : « چنين عبادتى نمىتواند صحيح باشد » .\r\n","page_name":" 425 ","page_number":425},
  {"content":"\r\n\r\nما فعلًا كارى به درستى يا نادرستى نظريهء فوق نداريم ولى مىخواهيم بگوييم :\r\n« اگر پاى عقل در ميان آمد ، چگونه مىتوان كلمهء « يدلّ » را به كار برد ؟ دلالت به معناى دلالت لفظى مستند به ظهور لفظ و مربوط به عالم لفظ است . همان‌طور كه قائلين به وجوب مقدّمهء واجب از راه ملازمهء عقليّه ، نمىتوانند بگويند : « وجوب صلاة ، دلالت بر وجوب وضو مىكند ، زيرا بين وجوب ذى المقدّمه و وجوب مقدّمه ، ملازمه در كار است » . چون اين مربوط به حكم عقل است و ظاهر كلمهء « يدلّ » اين است كه خود لفظ يك چنين دلالتى دارد . بنا بر اين بهتر است كه ما ، هم كلمهء « يقتضى » و هم كلمهء « يدلّ » را كنار گذاشته و به جاى آن كلمهء « يكشف » يا « يستفاد منه » را به كار بريم كه با همهء اين‌ها سازگار است . اين‌گونه تعبيرات هم با ارشاد در « لا تبع ما ليس عندك » سازگار است و هم با ملازمهء عقليه‌اى كه بين مبغوضيت و فساد - بنا بر قول بعضى - مطرح بود .\r\n\r\nمقدّمات بحث\r\n\r\nمقدّمهء اوّل : فرق بين مسألهء نهى متعلّق به عبادت و مسألهء اجتماع امر و نهى\r\nمرحوم آخوند مىفرمايد : فرق بين مسألهء اجتماع امر و نهى و مسألهء نهى متعلّق به عبادت ، در جهت و حيث مورد بحث است . حيث مورد بحث در مسألهء اجتماع امر و\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nنهى عبارت از سرايت و عدم سرايت بود . قائلين به جواز اجتماع امر و نهى مىگفتند :\r\nامر از محدودهء صلاة ، سرايت به غصب نمىكند و نهى هم از محدودهء غصب سرايت به صلاة نمىكند . امّا قائل به امتناع اجتماع امر و نهى معتقد به سرايت است . امّا در مسألهء تعلّق نهى به عبادت ، حيثِ بحث عبارت از اين است كه اگر عبادتى منهى عنه واقع شد ، آيا اين نهى مستلزم فساد است يا نه ؟ اين مطلب را مرحوم آخوند در مسألهء اجتماع امر و نهى نيز بيان فرمودند . « 1 » ما در آنجا گفتيم : مطرح كردن تعدّد حيثيت براى اثبات تغاير بين دو مسئله ، در صورتى درست است كه - حد اقل - موضوع اين دو مسئله يكى باشد ولى محمول‌ها با هم فرق داشته باشند تا ما بگوييم : « حيثيت‌ها در اينجا فرق مىكند » . مثلًا مسألهء « الفاعل مرفوع » و « الفاعل مقدّم - في الذكر - على المفعول » دو مسألهء علم نحو مىباشد كه موضوع در هر دو عبارت از « الفاعل » است ولى محمول آنها با يكديگر فرق دارد پس حيث بحث در آنها فرق دارد . حيث بحث در « الفاعل مرفوع » ، اعراب فاعل و در « الفاعل مقدّم - في الذكر - على المفعول » محلّ ذكر فاعل است . در چنين مواردى تعدد حيثيت مطرح است . اما بين « الفاعل مرفوع » و « المفعول منصوب » چه اشتراكى وجود دارد تا ما بياييم دنبال تغاير بگرديم ؟ نه موضوعشان به هم ارتباط دارد و نه محمول آنها . بنا بر اين ديگر نبايد مسألهء تعدّد حيثيت را مطرح كرد . مسألهء اجتماع امر و نهى و مسألهء نهى متعلّق به عبادت هم به‌همين‌صورت مىباشند يعنى نه موضوعشان به هم ارتباط دارد و نه محمولشان . موضوع در مسألهء اوّل « اجتماع امر و نهى » و محمول آن « ممكن أو مستحيل » است ، ولى موضوع در مسألهء نهى متعلّق به عبادت « تعلّق النهي بالعبادة أو المعاملة » و محمول آن « هل يقتضي فساده أم لا » است . وقتى ما دو مسئله با اين خصوصيات داريم ، ديگر نوبت به اين نمىرسد كه پيرامون تغاير آنها بحث كنيم .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 283 و 234 و 235\r\n","page_name":" 427 ","page_number":427},
  {"content":"\r\n\r\n\r\nمقدّمهء دوم : آيا مسألهء نهى متعلق به عبادات و معاملات ، مسأله‌اى اصولى است ؟\r\nظاهر اين است كه مسألهء نهى از عبادات و معاملات ، مسأله‌اى اصولى است ، زيرا ضابطهء مسألهء اصولى برآن انطباق دارد . ضابطهء مسألهء اصولى اين بود كه آن مسئله در قياس استنباط ، به عنوان كبرى واقع شود و در ما نحن فيه چنانچه اقتضاء را بپذيريم مىگوييم : صغرى : بيع ما ليس عند البائع يكون منهيّاً عنه . كبرى : النهي المتعلّق بالعبادة أو المعاملة يقتضي الفساد . نتيجه : بيع ما ليس عند البائع يكون فاسداً . روشن است كه « فساد بيع ما ليس عند البائع » حكم فرعى الهى است پس ضابطهء مسألهء اصوليه بر اين مسئله انطباق دارد .\r\n\r\nمقدّمهء سوّم : آيا مسألهء نهى متعلّق به عبادات يا معاملات ، از مسائل لفظى علم اصول است يا از مسائل عقلى آن ؟\r\nمسائل علم اصول بر دو قسم‌اند : 1 - مسائل لفظى ، مثل مسألهء « آيا هيئت افعل دلالت بر وجوب مىكند يا نه ؟ » . 2 - مسائل عقلى ، مثل مسألهء « آيا بين وجوب شىء و وجوب مقدّمهء آن ، ملازمهء\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nعقليه وجود دارد يا نه ؟ » . « 1 »\r\n\r\nكلام مرحوم حائرى :\r\nمرحوم شيخ عبد الكريم حائرى مىفرمايد : با توجه به دو نكته ، مسألهء نهى متعلّق به عبادات و معاملات ، مسأله‌اى عقلى و مانند مسألهء مقدّمهء واجب است : نكتهء اوّل : دليلى نداريم كه مسألهء اصولى حتماً بايد لفظى محض يا عقلى محض باشد و ضرورتى بر اين تقسيم وجود ندارد . ممكن است مسأله‌اى جزء مسائل علم اصول باشد ولى در عين حال نه لفظى محض باشد نه عقلى محض ، بلكه داراى دو بخش باشد كه يك بخش آن لفظى و بخش ديگر آن عقلى است . نكته دوّم : ما وقتى به بحث‌هاى مطرح شده در اين مسئله مراجعه مىكنيم مىبينيم در اينجا دو سنخ حرف وجود دارد : در باب معاملات ، عده‌اى معتقدند نهى ، دلالت بر فساد مىكند . وقتى از آنان علتش را سؤال مىكنيم ، مىگويند : زيرا نهى در باب معامله ، ارشاد به فساد معامله است » . يعنى معتقدند « لا تبع ما ليس عندك » ، بر حكم تحريمى مولوى دلالت نمىكند بلكه مفاد آن حكمى ارشادى است و آنچه به سوى آن ارشاد مىكند ، عبارت از بطلان و فساد است . گويا مىخواهد بگويد : مال مردم را بدون اذن آنان مورد معامله قرار نده كه اين معامله به جايى نمىرسد . و هدف و غرض از اين معامله - يعنى تمليك و تملك - تأمين نمىشود . با قطع نظر از درستى يا نادرستى اين ادّعا ، ملاحظه مىكنيم كه اين ادّعا در ارتباط با معناى « لا تبع ما ليس عندك » و مربوط به عالم لفظ است . بحث در اين است كه آيا\r\n\r\n\r\n","description":"","footnote":"\r\n( 1 ) - مرحوم آخوند تصريح كردند كه در مسألهء مقدّمهء واجب ، طرفين ملازمه كه عبارت از « وجوب ذى المقدّمه » و « وجوب مقدّمه » هستند ، هر دو شرعى هستند ولى نزاع ما در وجوب مقدّمهء واجب نيست بلكه نزاع در اين است كه آيا بين وجوب شرعى ذى المقدّمه و وجوب شرعى مقدّمه ، ملازمهء عقليّه تحقق دارد يا نه ؟ لذا بحث مقدّمهء واجب ، بحث عقلى محض است .\r\n","page_name":" 429 ","page_number":429},
  {"content":"\r\n\r\nنهى متعلّق به معامله ، مانند نهى در « لا تشرب الخمر » جنبهء مولوى داشته و مفيد حرمت است يا مثل نهى طبيب است كه جنبهء ارشادى دارد ؟ و روشن است كه در اين صورت مسألهء لفظى است . ولى در باب عبادات ، بعضى از قائلين به اينكه « نهى متعلّق به عبادت اقتضاى فساد دارد » در مقام تعليل نمىگويند : « نهى متعلّق به عبادت ، ارشاد به فساد عبادت است » تا اينجا هم مسألهء لفظى در كار باشد بلكه مىگويند : « تعلّق نهى به عبادت ، به معناى مبغوض بودن آن عبادت نزد مولاست و چيزى كه مبغوض مولا شد ، انسان را از ساحت مولا دور مىكند و عقل مىگويد : « چيزى كه انسان را از مولا دور كند ، نمىتواند مقرِّب به سوى مولا باشد » . اينجا مثل مسألهء « صلاة در دار غصبى » نيست .\r\nدر آنجا ما گفتيم : چون « صلاة در دار غصبى » داراى دو عنوان است ، مانعى ندارد كه هم - به عنوان صلاتى - مقرِّب مولا باشد و هم - به عنوان غصبى - مبعِّد باشد . امّا در نهى متعلّق به عبادت ، ما دو عنوان نداريم بلكه نفس عبادت ، منهى عنه است .\r\nهمان‌طور كه در مورد صلاة حائض - اگر حرمت آن را ذاتى بدانيم - نفس اين صلاة متعلّق نهى واقع شده است و معنايش اين است كه صلاة حائض ، مبغوض مولا و مبعِّد از مولاست و چيزى كه مبعِّد از مولاست نمىتواند به عنوان عبادتِ صحيح واقع شود ، چون عبادت صحيح چيزى است كه انسان را به مولا نزديك كند و مبغوض نمىتواند مقرِّب باشد و دو عنوان هم وجود ندارد . با قطع نظر از درستى يا نادرستى اين مطلب ، ملاحظه مىكنيم كه در اين استدلال‌ها پاى لفظ در ميان نيست و مسئله به عنوان مسأله‌اى عقلى مطرح است .\r\nيعنى بحث در اين است كه آيا عبادتى كه مبغوض مولاست ، عقلًا مىتواند اتصاف به صحّت پيدا كند يا نه ؟ بنابراين در بحث نهى متعلّق به عبادت و معامله ، هم با مسائلى برخورد مىكنيم كه جنبهء لفظى محض دارد و هم با مسائلى كه جنبهء عقلى محض دارد . در نتيجه بايد بگوييم : اين مسئله ، نه لفظى محض است و نه عقلى محض ، بلكه\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nتركيبى از اين دو است . و هيچ آيه و روايتى هم قائم نشده است بر اين كه مسألهء اصولى بايد لفظى محض يا عقلى محض باشد . « 1 »\r\n\r\nمقدّمهء چهارم : آيا عنوان « نهى » در محلّ بحث شامل نهى كراهتى هم مىشود ؟\r\nترديدى نيست كه اين نهى ، هم شامل نهى تحريمى و هم شامل نهى ارشادى است . ولى آيا شامل نهى تنزيهى كراهتى هم مىشود ؟ به عبارت ديگر : آيا نهى كراهتى متعلّق به عبادت يا معامله هم در محلّ نزاع داخل است ؟\r\n\r\nبعضى گفته‌اند : نهى تنزيهى كراهتى از محلّ نزاع خارج است .\r\nقائل به اين قول براى اثبات مدّعاى خودش دو دليل ارائه كرده است :\r\n\r\nدليل اوّل : در باب عبادات ، ما يك نهى تنزيهى كه مستقيماً متعلّق به خود عبادت باشد نداريم .\r\nاين مطلب قدرى نياز به توضيح دارد ، زيرا ما در بحث سابق پيرامون عبادات مكروهه بحث كرديم و گفتيم : « مرحوم آخوند عبادت مكروه را مقسم قرار داده و آن را بر سه قسم مىداند » . پس اين قائل چگونه كلام مرحوم آخوند را توجيه مىكند ؟ در توضيح اين كلام بايد بگوييم : قسم سوّم از عبادات مكروهه در كلام مرحوم آخوند ، از قبيل « لا تصلِّ في مواضع التهمة » بود و ما در آنجا گفتيم : نهى در حقيقت به صلاة تعلّق نگرفته است ، بلكه آنچه كراهت دارد عبارت از « بودن در موضع تهمت » است خواه در ضمن صلاة باشد\r\n\r\n\r\n","description":"","footnote":"\r\n( 1 ) - درر الفوائد ، ج 1 ، ص 184 و 185\r\n","page_name":" 431 ","page_number":431},
  {"content":"\r\n\r\nيا غير صلاة . قسم دوّم از عبادات مكروهه در كلام مرحوم آخوند ، از قبيل « لا تصلِّ في الحمّام » بود . قائل به اين قول در توجيه اين قسم مىگويد : در اينجا هم در حقيقت نهى كراهتى به صلاة تعلّق نگرفته است ، بلكه متعلّق نهى كراهتى « ايقاع صلاة در حمام » است نه اينكه نفس صلاة - بما هى صلاة - كراهت داشته باشد . به عبارت ديگر :\r\nمتعلّق نهى كراهتى عبارت از متخصّص كردن ماهيت صلاة به خصوصيت « بودن در حمام » است . قسم اوّل از عبادات مكروهه در كلام مرحوم آخوند ، نهى در « لا تصم يوم العاشور » بود ، كه در اين زمينه دو راه حلّ وجود داشت : 1 - مرحوم آخوند معتقد بود كه ما در اينجا گرفتار دو مستحب متزاحم هستيم :\r\nيكى صوم - بما هو صوم - و ديگرى « ترك صوم روز عاشوراء » ولى در اينجا عنوان ارجحى وجود دارد كه بر « ترك صوم روز عاشوراء » منطبق است پس « ترك صوم روز عاشوراء » ترجيح بر « فعل صوم » دارد . طبق بيان ايشان در اينجا نهى وجود ندارد و اگر هم وجود داشته باشد ، ارشاد به اين است كه روز عاشوراء را روزه نگيريد تا عنوان ارجحى را كه منطبق بر ترك صوم است به دست آوريد . ما اين كلام مرحوم آخوند را نپذيرفتيم . 2 - به نظر ما متعلّق نهى عبارت از « تشبّه به بنى اميّه در روز عاشوراء » است نه عنوان « صوم » . چون بنى اميّه روز عاشوراء را به عنوان روز متبرك و از اعياد خود قرار داده بودند و در اين روز هم روزه مىگرفتند و هم ما يحتاج سال خود را تهيه مىكردند و لباس نو پوشيده و به ديد و بازديد يكديگر مىرفتند . پس در حقيقت ما جايى نمىتوانيم پيدا كنيم كه نهى تنزيهى كراهتى به‌طور مستقيم - و بدون هيچ‌گونه تسامح و تجوّز - به نفس عبادت تعلّق گرفته باشد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمسألهء ديگرى كه در اين زمينه مطرح است ، « كراهت اقتدا كردن مسافر به حاضر » است و شايد عكسش هم همين‌طور باشد . « 1 » در اين كراهت ، دو نظريه وجود دارد : بعضى معتقدند معناى كراهت « كمتر بودن ثواب اين نماز جماعت نسبت به جماعت‌هاى ديگر » است ، يعنى اگر اين مسافر به مسافر ديگرى اقتدا مىكرد شايد ثوابش بيشتر از اين بود كه به حاضر اقتدا كرده است . بعضى ديگر معتقدند معناى كراهت « كمتر بودن ثواب اين نماز جماعت ، حتى نسبت به نماز فرادى » است . حال ممكن است كسى بگويد : « اگر ما در اينجا معناى دوّم كراهت را در نظر بگيريم ، يك نهى تنزيهى كراهتى به چنين نمازى تعلّق گرفته است » . جواب از اين مورد نيز اين است كه : اينجا هم نهى به خود صلاة تعلّق نگرفته بلكه متعلّق نهى ، عبارت از « اقتداء » است . يعنى مسافر به حاضر و حاضر به مسافر اقتداء كند . بنا بر اين حتى يك مورد هم پيدا نمىشود كه نهى تنزيهى كراهتى به خود عبادت تعلّق گرفته باشد . پاسخ دليل اوّل : اولًا : نزاع ما منحصر به عبادات نيست - تا ادّعا شود ما در شريعت نهى تنزيهى نسبت به عبادت پيدا نكرديم - بلكه شامل معاملات نيز مىشود . ثانياً : در همين مثال « اقتداء مسافر به حاضر » ، شما قبول كرديد كه « اقتداء » منهى عنه است در حالى كه خود « اقتداء » عبادت است . « 2 » شاهد اين است كه اگر كسى در نماز خود قصد رياء نداشته باشد ولى در جماعتش قصد رياء داشته باشد ، به‌طور\r\n\r\n\r\n","description":"","footnote":"\r\n( 1 ) - قال في العروة : السادس [ من مكروهات الجماعة 
  ] : ايتمام الحاضر بالمسافر و العكس ، مع اختلاف صلاتهما قصراً و تماماً و أمّا مع عدم الاختلاف كالايتمام في الصبح و المغرب فلا كراهة . . . العروة الوثقى ، كتاب الصلاة ، فصل 49 ( في مستحبات الجماعة و مكروهاتها )\r\n( 2 ) - و نياز به قصد قربت دارد .\r\n","page_name":" 433 ","page_number":433},
  {"content":"\r\n\r\nمسلّم جماعتش باطل است و بعضى معتقدند نمازش هم باطل است و بايد اعاده شود .\r\nپس « اقتداء » با وجود اينكه امرى عبادى است متعلّق نهى تنزيهى كراهتى قرار گرفته است مخصوصاً اگر ما نهى تنزيهى را به معناى دوّم بدانيم ، كه ثواب اين اقتداء ، از ثواب نماز فرادى هم پائين‌تر است .\r\n\r\nدليل دوّم : [ در باب معاملات نمىتوان در مورد اقتضاى فساد نهى تنزيهى را بحث كرد 
  ]\r\nبرفرض كه نهى تنزيهى متعلّق به عبادت وجود داشته باشد ، در باب عبادات مىتوان بحث كرد كه « آيا نهى تنزيهى اقتضاى فساد مىكند يا نه ؟ » ولى در باب معاملات نمىتوان چنين بحثى را مطرح كرد و حتى اگر كسى بپذيرد كه حرمت معامله ، مستلزم فساد آن است ، امّا كسى نمىتواند توهّم كند كه معاملهء مكروه باطل است . مثلًا « ىشورفن‌فك « » مكروه است و اگر كسى بخواهد كراهت را مقتضى فساد بداند ، لازم مىآيد كه ميّت ، بدون كفن دفن شود ، چون راهى براى صحيح واقع شدن چنين معامله‌اى وجود ندارد . بر اين اساس ، قائل اين قول مىگويد : « نهى تنزيهى ، از محلّ نزاع خارج است » . پاسخ دليل دوّم : مرحوم آخوند مىفرمايد : اختصاص عموم ملاك - در محلّ نزاع - به عبادات ، موجب اختصاص محلّ نزاع به نهى تحريمى نمىشود . بلكه هم شامل نهى تحريمى است و هم شامل نهى تنزيهى . اگرچه ما در باب معاملات قائل به تفصيل شده و بگوييم : « نهى تنزيهى اقتضاى فساد نمىكند ولى نهى تحريمى اقتضاى فساد مىكند » . به بيان ديگر : در عنوان محلّ نزاع ، سخنى از عبادات و معاملات به ميان نيامده ، بلكه عنوان « شىء » مطرح شده كه شامل عبادات و معاملات مىشود ولى اينكه كسى نمىتواند در مورد معاملات بگويد : « نهى تنزيهى اقتضاى فساد مىكند » ، سبب نمىشود كه نهى تنزيهى را به‌طور كلّى خارج از محلّ نزاع بدانيم . خير ، عنوان « نهى از\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nشىء » همان‌طور كه نهى تحريمى را دربر مىگيرد نهى تنزيهى را نيز شامل است . « 1 » نتيجهء بحث در مقدّمهء چهارم اين شد كه نهى تنزيهى كراهتى داخل در محلّ بحث است .\r\n\r\nمقدّمهء پنجم : آيا نهى غيرى داخل در محلّ نزاع است ؟\r\nهمان‌طور كه واجبات به دو قسم نفسى و غيرى تقسيم مىشوند ، محرّمات نيز به دو قسم نفسى و غيرى ( / مقدّمى ) تقسيم مىشوند . گاهى نهى ، نفسى است ، كه مستقلًا به عبادت يا معامله‌اى تعلّق مىگيرد و گاهى غيرى است كه از راه مقدّميّت ، به چيزى تعلّق مىگيرد . در اينكه « آيا نهى غيرى داخل در محلّ نزاع است يا نه ؟ » اختلاف مهمّى بين محقّق قمى رحمه الله و مرحوم آخوند وجود دارد .\r\n\r\nنظريهء محقّق قمى رحمه الله\r\nمرحوم محقّق قمى مىفرمايد : نهى غيرى از محلّ نزاع خارج است ، زيرا همان‌طور كه در فرق واجب نفسى و واجب غيرى مطرح مىشد كه « واجب نفسى ، استحقاق عقوبت بر مخالفت دارد ولى واجب غيرى استحقاق عقوبت بر مخالفت ندارد » در مورد نهى نفسى و نهى غيرى نيز همين فرق وجود دارد . نهى نفسى استحقاق عقوبت بر مخالفت دارد ، « 2 » امّا نهى غيرى استحقاق عقوبت بر مخالفت ندارد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 284\r\n( 2 ) - مخالفت نهى نفسى به اتيان حاصل مىشود ولى مخالفت واجب نفسى به ترك تحقّق پيدا مىكند .\r\n","page_name":" 435 ","page_number":435},
  {"content":"\r\n\r\nمحقّق قمى رحمه الله مىفرمايد : چيزى كه استحقاق عقوبت بر مخالفت آن وجود ندارد ، نمىتواند داخل در محلّ نزاع باشد . « 1 »\r\n\r\nنظريهء مرحوم آخوند\r\nمرحوم آخوند در پاسخ محقّق قمى رحمه الله مىفرمايد : در اين مسئله كه « آيا نهى اقتضاى فساد مىكند يا نه ؟ » كارى به استحقاق عقوبت و عدم آن نداريم . استحقاق عقوبت بر مخالفت ، سبب قول به اقتضاء نشده است . قائل به اقتضاء مىگويد : « حرمت ، اقتضاى فساد مىكند ، و حرمت ، امرى است كه هم در نهى نفسى وجود دارد و هم در نهى غيرى » . شاهد اين مطلب اين است كه در مسألهء « امر به شىء اقتضاى نهى از ضدّ خاصّ مىكند يا نه ؟ » ثمره‌اى مطرح شد و آن اين بود كه اگر ضدّ خاصّ ، عبادت باشد ، چنانچه امر به شىء ، مقتضى نهى از ضدّ خاصّ باشد ، لازم مىآيد كه چنين عبادتى باطل باشد . امّا اگر امر به شىء مقتضى نهى از ضدّ خاص نباشد ، اين عبادت ، باطل نخواهد بود . در حالى كه نهى مزبور - كه از ناحيهء امر به شىء ، متعلّق به ضدّ آن شده - نهى غيرى است . چون اكثر قائلين به اقتضاء از راه مقدّميّت پيش آمده بودند و مىگفتند : « عدم احد الضدّين مقدّمة لوجود الضدّ الآخر » ، « 2 » مثلًا : در باب صلاة و ازاله مىگفتند : « ترك صلاة ، مقدّمه براى فعل ازاله است و چون فعل ازاله واجب است پس ترك صلاة هم - به عنوان مقدّميّت - واجب است و در نتيجه فعل صلاة ، حرمت پيدا مىكند » . روشن است كه اين حرمت ، چون از ناحيهء « وجوب غيرى » به وجود آمده است ، « حرمت غيرى » خواهد بود . در حالى كه گفته‌اند : « ثمرهء بحث اين است كه تعلّق اين حرمت غيريه ، مستلزم فساد نماز است » . پس نهى غيرى هم داخل در محلّ بحث ماست . « 3 »\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 102\r\n( 2 ) - اگرچه اين راه مورد اشكال بود ولى به‌هرحال آنان از اين راه آمده بودند .\r\n( 3 ) - كفاية الاصول ، ج 1 ، ص 284\r\n","page_name":" 436 ","page_number":436},
  {"content":"\r\n\r\n\r\nتحقيق در مسئله\r\nما همان‌طور كه در بحث « امر به شىء مقتضى نهى از ضدّ خاصّ است يا نه ؟ » آن ثمره را انكار كرديم ، در اينجا نيز كلام مرحوم آخوند را نمىتوانيم بپذيريم و حق را با مرحوم محقّق قمى مىدانيم ولى نه به دليلى كه ايشان استدلال كردند ، زيرا دليل ايشان ناتمام است و مورد مناقشهء مرحوم آخوند قرار گرفته است . بلكه ما از راه ديگر وارد شده و مىگوييم : در باب عبادات همان‌طور كه مسألهء استحقاق عقوبت بر مخالفت ، ربطى به فساد ندارد ، حرمت - بما هي حرمة - نيز ملازمه با فساد ندارد . قائلين به اقتضاء مىگويند :\r\n« حرمت ، كاشف از مبغوضيّت و مبعِّديت عمل حرام است و عبادتى كه براى مقرّبيت و نزديك كردن انسان به خدا وضع شده است ، چگونه مىتواند ضمن مقرّب بودن ، مبعِّد هم باشد ؟ اين مسئله غير از مسألهء « صلاة در دار غصبى » است . آنجا دو عنوان وجود داشت ولى در اينجا عمل واحد به عنوان واحد مطرح است . لذا وقتى نهى پيش آمد بايد مقرِّبيت كنار برود . و در حقيقت ، بايد حكم به بطلان عبادت كنيم و عبادت باطل نمىتواند مقرّبيت داشته باشد . در نتيجه نه مسألهء استحقاق عقوبت بر مخالفت ارتباطى با فساد دارد و نه مسألهء حرمت - بما هى حرمة - مىتواند نقشى در فساد داشته باشد .\r\nآنچه با مقرِّبيت منافات دارد ، مبغوضيّت و مبعِّديت است . و تمام الملاك ، همين معناست . اكنون به سراغ نهى غيرى مىرويم . در مسألهء صلاة و ازاله ، بنا بر قول به اقتضاء ، يك نهى غيرى به صلاة تعلّق گرفته است . اين نهى اگرچه كاشف از مبغوضيّت منهى عنه است ولى مراد از اين مبغوضيّت ، مبغوضيّت ذاتى - مثل صلاة حائض - نيست ، تا چنين صلاتى مبعِّد باشد ، بلكه مبغوضيت آن به خاطر ازاله است يعنى مبغوضيت آن ، غيرى و مقدّمى است . به عبارت ديگر : اين صلاة ، به جهت مزاحمت با ازاله ، مبغوضيّت غيرى پيدا كرده است و الّا در ماهيّت صلاة و مقرِّبيت آن هيچ‌گونه تغيير و تحوّلى به وجود نيامده است . سپس مىگوييم : مبغوضيّت غيرى صلاة ، منافاتى با\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمقرّبيت ذاتى آن ندارد . منافات در جايى است كه هر دو مربوط به ذات باشند . بنا بر اين ما بايد ببينيم آيا اين مبغوضيّت - كه حرمت ، كاشف از آن است - با مقرّبيت سازگار است يا نه ؟ در نهى نفسى ، مبغوضيّت با مقرّبيت سازگار نيست ولى در نهى غيرى منافاتى بين مبغوضيّت و مقرّبيت وجود ندارد . صلاة ، عبادت است و هيچ كمبودى در جهت مقرّبيّت ذاتى آن وجود ندارد ، هرچند - به عنوان مقدّميت براى ترك ازاله - يك مبغوضيّت غيرى براى آن پيدا شده است . در نتيجه دليل قائلين به اقتضاى فساد نمىتواند در اينجا پياده شود ، و نهى غيرى خارج از محلّ نزاع است و حقّ با محقّق قمى رحمه الله است .\r\n\r\nآيا نهى تبعى هم داخل در محلّ نزاع است ؟\r\nيكى از تقسيماتى كه در ارتباط با واجب مطرح بود تقسيم آن به اصلى و تبعى بود . در آنجا گفتيم : « واجب غيرى هم مىتواند اصلى باشد و هم مىتواند تبعى باشد ولى واجب نفسى داراى دو حالت نيست و فقط به عنوان واجب اصلى مطرح است » .\r\nنهى غيرى هم در رديف واجب غيرى است . در اينجا - اگر همانند مرحوم آخوند - نهى غيرى را داخل در دايرهء نزاع بدانيم ، اين بحث مطرح مىشود كه آيا بين نهى غيرى اصلى با نهى غيرى تبعى فرقى وجود دارد يا هر دو داخل در محلّ نزاعند ؟ ولى طبق مبناى ما كه نهى غيرى را خارج از محلّ نزاع دانستيم ، جايى براى اين بحث وجود ندارد ، چون مسألهء اصلى و تبعى بودن در ارتباط با نهى غيرى مطرح است .\r\n\r\nمقدّمهء ششم : آيا نهى مىتواند به عبادت تعلّق بگيرد ؟\r\nدر ابتداى بحث اشاره كرديم كه هرچند كلمهء « شىء » در عنوان بحث اطلاق دارد و همهء اشياء حتّى شرب خمر را نيز دربر مىگيرد ولى ذيل عبارت كه مسألهء فساد را\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمطرح كرده است ، قرينه مىشود كه مقصود از اين شىء منهى عنه عبارت از شيئى است كه دو حالت صحّت و فساد بتواند در آن پياده شود ، و صحت و بطلان هم داراى معناى وسيعى است . يعنى گاهى اثر برآن شىء ترتب پيدا مىكند و گاهى ترتب پيدا نمىكند . و چنين چيزى تنها در باب معاملات و عبادات قابل پياده شدن است و معنا ندارد كه شرب خمر بخواهد داخل در محلّ نزاع باشد ، زيرا شرب خمر اثرى ندارد كه - به لحاظ تعلّق نهى - برآن ترتب پيدا كند و به لحاظ ترتب اثر ، عنوان صحت داشته باشد و به لحاظ عدم ترتب اثر عنوان فساد داشته باشد .\r\n\r\nنكته :\r\nبعضى از اشياء وجود دارند كه اثر بر آنها مترتب مىشود ، ولى ترتب اثر به عنوان لازم لاينفكّ آنهاست و هيچ‌گاه نمىتواند از آن‌ها جدا شود ، مثل بعضى از اسباب ضمان . مثلًا « اتلاف مال غير » اگر متعلّق نهى قرار گيرد ، نمىتواند داخل در محل بحث ما باشد ، زيرا اثر مترتب بر « اتلاف مال غير » - يعنى ضمان - نمىتواند از « اتلاف مال غير » جدا شود . و حتى اگر كسى در حال خواب يا در زمان كودكى مال غير را تلف كند ضامن است . حتى در جايى كه جان انسان در خطر است و ناچار است از مال غير استفاده كند و اتلافى صورت بگيرد ، اين اتلاف ، موجب ضمان است . محلّ بحث جايى است كه در ارتباط با ترتب اثر ، دو حالت بتواند وجود داشته باشد : گاهى اثر برآن مترتب شود ، كه ما از آن به « صحت » تعبير مىكنيم ، و گاهى نتواند مترتب شود ، كه ما از آن به « بطلان » تعبير مىكنيم . و چنين چيزى فقط شامل عبادات و معاملات مىشود . معاملات هم معناى وسيعى دارد كه حتى نكاح و ايقاعات - مانند طلاق - را هم دربر مىگيرد . اكنون اين سؤال پيش مىآيد كه تعلّق نهى به معامله ، امر معقول و صحيحى است ولى آيا عبادت چگونه مىتواند متعلّق نهى قرار گيرد ؟ قوام عبادت به اين است كه حد اقل ، يك امر استحبابى به آن تعلّق گرفته باشد ، در اين صورت چگونه مىتواند به\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nهمين عنوان ، متعلّق نهى نيز واقع شود . اين مسئله ، به مراتب از مسألهء « اجتماع امر و نهى » مشكل‌تر است . در آنجا دو عنوان وجود داشت و يكى متعلّق امر و ديگرى متعلّق نهى بود ، و در عين حال جماعتى از محققين قائل به امتناع بودند امّا در اينجا تنها عنوان عبادت وجود دارد ، كه از طرفى در عباديتش نياز به امر دارد و از طرفى بخواهد متعلّق نهى قرار گيرد ، اين چگونه ممكن است . مرحوم آخوند در پاسخ از اين اشكال مىفرمايد : عبادتى كه متعلّق نهى قرار مىگيرد ، بايد به يكى از دو معناى ذيل باشد : 1 - عبادت ذاتى . بعضى از افعال هستند كه عباديت آنها متوقف بر امر نيست ، بلكه ماهيت آن عمل ، از نظر لغت و عرف ، داراى عنوان عبادت است ، مثل سجود در برابر خداوند و تسبيح و تقديس خداوند كه ذاتاً عباديت دارد و عباديت آن متوقف بر امر نيست .\r\nاين‌گونه عبادات ، منافاتى با تعلّق نهى ندارد ، زيرا امرى به آن تعلّق نگرفته است .\r\nبنابراين ممكن است در جايى ، منهى عنه واقع شود . 2 - عبادت تعليقى . ممكن است چيزى ذاتاً عبادت نباشد ، ولى اگر منهى عنه واقع شد ، برآن نهى از عبادت اطلاق كنيم . عباديت در اينجا به اين معناست كه اگر به جاى نهى ، امر به آن تعلّق مىگرفت ، آن امر ، جنبهء عبادى داشت . مثل « صلاة حائض » و « صوم عيدين » . صلاة حائض ، جز نهى فعلى چيزى ندارد ولى اگر قرار بود ، به جاى نهى ، امرى به آن تعلّق بگيرد ، آن امر - مثل امرى كه به صلاة ديگران متعلّق شده بود - جنبهء عبادى داشت . « 1 »\r\n\r\nاشكال امام خمينى رحمه الله بر مرحوم آخوند :\r\nمقدّمه : واجب را بر دو قسم تقسيم كرده‌اند : تعبدى و توصّلى .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 284 و 286\r\n","page_name":" 440 ","page_number":440},
  {"content":"\r\n\r\nواجب تعبّدى عبارت از واجبى است كه در صحت و موافقت امر آن ، قصد قربت معتبر است ، به‌گونه‌اى كه اگر بدون قصد قربت واقع شود ، صحيح نمىباشد . واجب توصّلى عبارت از واجبى است كه قصد قربت ، در ترتب غرض مترتب برآن ، مدخليت ندارد . حضرت امام خمينى رحمه الله مىفرمايد : اين‌گونه نيست كه هر واجبى كه در آن قصد قربت شرط است را بتوان « عبادت » ناميد . عبادت ، معنايى عرفى و عقلايى و حتى لغوى دارد . عبادت ، به معناى پرستش و نيايش است . در حالى كه ما در شريعت مواردى داريم كه قصد قربت در آنها معتبر است و به هيچ عنوان نمىتوان پرستش را برآن اطلاق كرد . مثلًا زكات و خمس دو واجبى است كه قصد قربت در آنها معتبر است و اگر كسى زكات يا خمس خود را از روى رياء بپردازد ، صحيح نخواهد بود . پرداخت زكات و خمس ، اگرچه به عنوان اطاعت خداوند است ولى پرستش او نيست . اطاعت غير از پرستش است . اطاعت پدر و مادر براى فرزند واجب است . اطاعت پيامبر صلى الله عليه و آله و ائمه عليهم السلام براى انسان واجب است ولى اين اطاعت را نمىتوان عبادت ناميد . عبادت ، همان چيزى است كه در آيهء شريفهء ( إيّاك نعبد ) مطرح است و اختصاص به ذات مقدس پروردگار دارد . در ( لا إله إلا اللَّه ) نيز همين معنا وجود دارد ، يعنى هيچ معبودى جز خداوند وجود ندارد . حضرت امام خمينى رحمه الله سپس مىفرمايد : همهء فقهاء و اصوليين معتقدند كه در واجب توصّلى ، قصد قربت اعتبار ندارد ولى اگر كسى آن را به قصد قربت اتيان كرد ، جنبهء عبادت پيدا مىكند . اين مطلب خنده‌آور است كه اگر كسى لباس خود را به قصد قربت تطهير كند ، بتوان آن را عبادت ناميد . به‌همين‌جهت حضرت امام خمينى رحمه الله به جاى تقسيم واجب به تعبدى و توصلى ، آن را به تقرّبى و توصلى تقسيم كرده و واجب تقرّبى را به تعبدى - مثل صلاة - و غير تعبّدى - مثل زكات - تقسيم مىكردند . ايشان با توجه به مطلب فوق مىفرمايد :\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاينكه مرحوم آخوند در اينجا دو مصداق براى عبادت ذكر كرده است ، بر اين اساس است كه ايشان و ديگران دايرهء واجب تعبدى را وسيع دانسته و تعبّدى را مطلقاً در مقابل توصلى قرار داده و فرموده‌اند : « هر واجبى كه توصلى نباشد ، تعبدى خواهد بود » .\r\nسپس در مورد صلاة حائض دچار اشكال شده و مسألهء تعليقى بودن را مطرح كرده و گفته‌اند : « عباديت صلاة حائض ، به اين معناست كه اگر امرى به آن تعلّق مىگرفت ، آن امر ، امر عبادى بود » . اما طبق بيانى كه ما ( امام خمينى رحمه الله ) مطرح كرديم ، نيازى به اين حرف‌ها نيست . ما صلاة حائض را هم ذاتاً و بالفعل عبادت مىدانيم ، چون نماز عبارت از ركوع و سجود و تقديس و تسبيح و امثال اين‌ها است . و عباديت اين‌ها ذاتى است و نياز به اين ندارد كه بگوييم : « اگر امرى به آن تعلّق مىگرفت ، آن امر ، امر عبادى بود » . « 1 »\r\n\r\nتحقيق بحث\r\nآيه و روايتى نيامده كه عنوان محلّ بحث را جايى قرار دهيم كه منهى عنه ، عبادت يا معامله باشد . معاملات ، با وجود اينكه امرى به آنها تعلّق نگرفته و قصد تقرّب در آنها اعتبار ندارد ، ولى چون گاهى متّصف به صحّت و گاهى متّصف به فساد مىشوند ، آن را داخل در محلّ بحث مىدانيم . وقتى معاملات ، مشمول اين بحث است ، چه ضرورتى دارد كه عبادات را در مقابل آن قرار دهيم ، تا ناچار شويم در اينجا پيرامون معناى آن بحث كنيم ؟ بلكه هر چيزى كه بتواند معروض صحّت و فساد باشد و متعلّق نهى قرار گيرد ، داخل در محل بحث ماست . ولى بحث در مورد اينكه « آيا چه عنوانى برآن منطبق است ؟ » ضرورتى ندارد . به عبارت ديگر : بعد از آنكه معاملات - با وجود اينكه امرى ندارد - داخل در بحث ماست ، عنوانِ آن چيزى كه در مقابل معاملات قرار مىگيرد ، براى ما لازم نيست . هر عنوانى برآن منطبق شود ، فرقى نمىكند . بله ، اگر دليلى داشتيم كه « آنچه در اين مسئله ، در مقابل معاملات قرار مىگيرد ، عبادات است »\r\n\r\n\r\n","description":"","footnote":"\r\n( 1 ) - معتمد الاصول ، ج 1 ، ص 217 ، تهذيب الاصول ، ج 1 ، ص 146 و 147\r\n","page_name":" 442 ","page_number":442},
  {"content":"\r\n\r\nما ناچار بوديم عبادت را معنا كنيم ولى اكنون كه دليلى بر اين مطلب نداريم ، نيازى به مطرح كردن معناى عبادت نمىبينيم . ما در ارتباط با عنوان محلّ نزاع بحث داريم .\r\nالبته چون مقرِّبيت ، منافات با مبغوضيّت دارد ، ناچاريم خصوصيتى را در مورد محلّ نزاع قائل شويم كه پيرامون آن بحث خواهيم كرد .\r\n\r\nاشكال بر كلام امام خمينى رحمه الله\r\nظاهراً ايشان مىخواهند صوم را ملحق به صلاة كنند ، نه ملحق به زكات . در حالى كه صائم بودن به معناى ترك مفطرات است و ترك ، امرى عدمى و قلبى است و امر عدمى قلبى - كه معلوم و مشهود نيست - نمىتواند عنوان عبادت و پرستش پيدا كند ، هرچند توأم با قصد قربت باشد و به نيت صوم تحقق پيدا كند . و اگر قرار باشد صوم از دايرهء عبادات خارج شده و فقط به عنوان يك واجب قربى مطرح باشد قطعاً فقهاء با آن مخالفت خواهند كرد . ولى اساس بحث همان چيزى است كه ما - در ضمن تحقيق بحث - مطرح كرده و گفتيم : وقتى بحث ما معاملات را شامل مىشود ، در مقابل معاملات هر چيزى كه بتواند اتصاف به صحّت و فساد پيدا كند ، در بحث ما داخل خواهد بود و نيازى به مطرح كردن عنوان عبادت و معنا كردن آن نداريم .\r\n\r\nمقدّمهء هفتم : معناى « فساد » چيست ؟\r\nمرحوم آخوند در اينجا بحث مفصّلى در ارتباط با صحّت و فساد ارائه كرده‌اند كه مختصرى از آن را در بحث صحيح و اعم نيز مطرح كردند . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 35\r\n","page_name":" 443 ","page_number":443},
  {"content":"\r\n\r\nايشان مىفرمايد : صحّت به معناى تماميت ، و فساد به معناى نقص است و لغت و استعمالات عرفيّه نيز مؤيّد اين معناست . اما وقتى وارد علوم مختلف مىشويم مىبينيم براى صحّت و فساد در هر علمى معنايى مطرح مىشود كه - به حسب ظاهر - مغاير با معنايى است كه در علم ديگر مطرح مىشود . و از اين بالاتر ، در علم واحد نيز گاهى اين مغايرت مشاهده مىشود ، مثلًا در علم فقه صحّت در باب عبادات به معناى عدم وجوب اعاده يا قضاء و فساد به معناى وجوب اعاده يا قضاء مىباشد ، در حالى كه در باب معاملات ، صحّت به معناى ترتّب اثر مقصود از معامله و فساد به معناى عدم ترتّب اثر مقصود از معامله مىباشد . مرحوم آخوند مىفرمايد : تصور نشود كه فقهاء در ارتباط با صحّت و فساد اصطلاح خاصّى در مقابل عرف و لغت دارند . بلكه فقهاء نيز صحّت و فساد را به همان تماميت و نقص به كار مىبرند ولى هدف فقيه از تماميت و نقص عبارت از تشخيص وظيفهء مكلّف است ، به اين معنا كه مىخواهد بداند آيا مكلّفى كه نمازى را خوانده ، اعاده يا قضاى آن نماز بر او لازم است يا نه ؟ و در حقيقت ، آن اثرى كه در ارتباط با تماميت عبادت براى فقهاء مطرح است ، عبارت از عدم وجوب قضاء و اعاده است . به‌همين‌جهت صحّت را به « عدم وجوب اعاده و قضاء » معنا كرده‌اند . پس صحّت صلاة به معناى تماميت آن است ولى تماميت صلاة به لحاظ آن جهتى است كه با فقه تناسب دارد . در باب معاملات نيز همين‌طور است . صحّت بيع به معناى تماميت آن است . ولى تماميت بيع ، به معناى ترتّب اثر مورد انتظار از بيع - يعنى ملكيت بايع نسبت به ثمن و ملكيت مشترى نسبت به مبيع - است . و ترتّب اثر ، لازمهء معناى صحّت است و الّا صحّت به همان معناى تماميتى است كه عرف و لغت به كار مىبرند . سپس مىفرمايد : در علوم ديگر نيز همين‌طور است . مثلًا در علم كلام كه در آن از مبدأ و معاد بحث مىشود ، متكلّم مىگويد : « صحّت عبادت ، به معناى موافقت امر - يا موافقت شريعت - است » ، اين حرف با توجه به اين است كه متكلّم در ارتباط با مبدأ و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمعاد و مسائل مربوط به آن بحث مىكند ، لذا عبادتى را صحيح مىداند كه استحقاق عقوبتى به دنبال آن نباشد و اين عبادتى است كه موافق با دستور خداوند باشد . به عبارت ديگر : چون متكلم در ارتباط با استحقاق عقوبت و عدم آن بحث مىكند ، صحّت صلاة را به معناى موافقت امر ، كه لازمهء عدم استحقاق عقوبت - و يا بالاتر از آن : « لازمهء استحقاق مثوبت » - است تفسير مىكند . پس متكلّم هم عبادت صحيح را به معناى عبادت تامّ مىداند و صحّت را به معناى تماميت معنا مىكند ولى تماميتى كه او دنبال مىكند ، به اين معناست كه در قيامت استحقاق عقوبت در كار نيست بلكه به جاى آن استحقاق مثوبت در كار است . و يا طبيب ، انسانى را صحيح مىداند كه مزاج او صحيح باشد . صحّت مزاج به معناى اعتدال و عدم انحراف مزاج است . و فساد مزاج به معناى خارج شدن از اعتدال و پيدا شدن حالت انحراف براى مزاج است . مرحوم آخوند مىفرمايد : در حقيقت ، طبيب نيز مزاج صحيح را به مزاج تام و مزاج فاسد را به مزاج ناقص معنا مىكند ولى صحّت و تماميت نزد طبيب غير از صحّت و تماميت نزد فقيه و متكلم است . خلاصهء فرمايش مرحوم آخوند اين است كه صحّت و فساد ، در عرف و لغت و همهء علوم - كه صحّت و فساد در آنها به كار مىرود - به معناى تماميت و نقص است ولى با توجه به اينكه آثار مطلوب نزد هريك از علوم ، با همديگر تفاوت دارد ، به حسب ظاهر ملاحظه مىشود كه تعريفات اين‌ها اختلاف دارد در حالى كه به حسب باطن هيچ‌گونه مغايرتى بين اين‌ها وجود ندارد . همان‌طور كه مغايرتى بين تعريف اين‌ها و عرف و لغت وجود ندارد . بر اساس مبناى مرحوم آخوند بايد بگوييم : تقابل ميان صحّت و فساد - همانند تقابل ميان تماميت و نقص - تقابل عدم و ملكه است . يعنى ناقص به چيزى گفته مىشود كه شأنيت تام بودن را دارا باشد ولى بالفعل تماميت نداشته باشد . اما اگر چيزى شأنيت تام بودن را دارا نباشد ، نمىتوان عنوان ناقص را برآن اطلاق كرد . بنابراين\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nفاسد را به چيزى مىتوان اطلاق كرد كه : اولًا : امرى عدمى باشد . « 1 » ثانياً : شأنيت وجودى بودن را دارا باشد . و الّا تقابل آن ، تقابل سلب و ايجاب خواهد بود . « 2 »\r\n\r\nاشكال امام خمينى رحمه الله به مرحوم آخوند :\r\nامام خمينى رحمه الله مىفرمايد : صحّت و فساد در لغت و عرف به معناى تماميت و نقص نيست ، مثلًا اگر ساختمانى واجد همهء خصوصيات باشد ، از آن به تامّ و اگر فاقد بعضى از خصوصيات باشد از آن به ناقص تعبير مىكنند . تعبير به تماميت و نقص يك تعبير مرتكز عرفى نزد ماست ولى در اينجا نمىتوانيم به جاى تام و ناقص ، از تعبير صحيح و فاسد استفاده كرده و خانهء تمام را صحيح و خانهء ناقص را فاسد بناميم . و يا مثلًا به انسانى كه از ابتداى تولدش فاقد بصر باشد ، ناقص الخلقة و به انسانى كه همهء اعضا و جوارح را داراست تامّ الخلقة مىگوييم . در اينجا تعبير به تماميت و نقصان ، تعبير درست و رايجى است در حالى كه در اينجا نمىتوان « تام و ناقص » را برداشته و به جاى آن « صحيح و فاسد » را قرار داد . بله ، اگر كسى فاقد بصر باشد ، چنانچه خود بصر را موصوف براى فساد قرار دهيم مىگوييم : « چشم اين شخص ، فاسد است » . امّا اگر موصوف را خود انسان قرار دهيم ، نمىتوانيم - به لحاظ فقدان بصر - خود شخص را « فاسد » بناميم . در حالى كه بدون اشكال عنوان نقص را مىتوانيم به او نسبت دهيم . در مقابل ، مواردى را ملاحظه مىكنيم كه كلمهء « فاسد » را مىتوان استعمال كرد ولى كلمهء « ناقص » را نمىتوان استعمال كرد ، مثلًا بر ميوه‌اى كه در اثر مرور زمان يا حرارت و امثال آن تغيير كرده ، عنوان « فاسد » اطلاق مىشود ولى عنوان\r\n\r\n\r\n","description":"","footnote":"\r\n( 1 ) - زيرا در تقابل بين عدم و ملكه ، يك طرف ، وجودى و يك طرف ، عدمى است ولى عدمى كه شأنيت وجودى بودن را دارا باشد .\r\n( 2 ) - كفاية الاصول ، ج 1 ، ص 287 290\r\n","page_name":" 446 ","page_number":446},
  {"content":"\r\n\r\n« ناقص » را نمىتوان به آن اطلاق كرد . در نتيجه موارد استعمال « صحيح و فاسد » و « تام و ناقص » در استعمالات عرفيّه با يكديگر فرق دارند . امام خمينى رحمه الله سپس مىفرمايد : آنچه انسان از تتبع استعمالات كلمهء تامّ و ناقص استفاده مىكند و ارتكاز عرفى هم با آن مساعدت دارد ، اين است كه شىء موصوف ، اگر مركّبِ مشتمل بر اجزاء و شرايط باشد و آن شىء ، همهء خصوصيات را دارا باشد ، كلمهء « تامّ » و اگر فاقد بعضى از اجزاء يا شرايط باشد ، كلمهء « ناقص » به كار برده مىشود ، مثل انسان ، ساختمان و . . . و در اين‌گونه موارد عنوان « صحيح و فاسد » به كار برده نمىشود . و آنچه از تتبع موارد استعمال « صحّت و فساد » به دست مىآيد اين است كه صحّت در جايى استعمال مىشود كه فردِ متّصف به صحّت ، داراى نوعى باشد كه آن نوع داراى اثر و فايده‌اى است ، در اين صورت به فردى كه اثر مترتب بر نوع را دارا باشد ، « صحيح » و به فردى كه آن اثر را دارا نباشد ، « فاسد » اطلاق مىشود . مثلًا پرتقال ميوه‌اى است كه به حسب نوعش داراى اثر و خاصيت و غرض مطلوبى است .\r\nحال اگر پرتقالى واجد اين خصوصيات بود ، عنوان « سالم » يا « صحيح » برآن اطلاق مىشود ، اما اگر بعضى از اين خواصّ يا همهء آنها را از دست داد ، عنوان « فاسد » برآن اطلاق مىشود . و در اينجا نمىتوان آن را « ناقص » ناميد . همان‌طور كه در صورت واجد بودن خصوصيات ، نمىتوان آن را تامّ ناميد . در نتيجه « صحّت و فساد » در استعمالات عرفيه ، ربطى به تركيب و اجزاء و شرايط ندارد ولى « تام و ناقص » در ارتباط با تركيب و اجزاء و شرايط است . پس اين‌ها از نظر عرف از هم جدا هستند . سپس مىفرمايد : بعيد نيست كه بگوييم : تقابل اين‌ها نيز با هم فرق مىكند .\r\nتقابل تام و ناقص ، تقابل عدم و ملكه است ، يعنى « ناقص » به آن « غير تام » ى مىگويند كه شأنيت تامّ بودن را دارا باشد . مثلًا خانه‌اى كه از زير دست بنّاء بيرون آمده ، شأنيت تمام بودن را داراست ، لذا اگر در خارج ، بعضى از خصوصيات را دارا نبود به آن\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n« ناقص » اطلاق مىشود . همان‌طور كه اطلاق « ناقص الخلقة » بر انسان به لحاظ اين است كه شأنيت « تامّ الخلقة » بودن را داراست . اما تقابل بين صحيح و فاسد ، تقابل ضدّين مىباشد . يعنى فاسد ، امرى وجودى است . فاسد به چيزى گفته مىشود كه از مسير طبيعى خودش منحرف شده و از مقتضاى خاصيّت نوعيهء خودش خارج شده است و خروج ، امرى وجودى است . ولى « صحيح » به چيزى گفته مىشود كه بر مقتضاى خاصيت نوعيّهء خودش باقى است و بقاء بر خاصيت و اثر نوعى نيز يك امر وجودى است . وقتى خروج از خاصيت نوعيه و بقاء برآن ، دو امر وجودى غير قابل اجتماع هستند ، تقابل آنها تقابل تضاد خواهد بود . امام خمينى رحمه الله سپس مىفرمايد : درست است كه استعمالات عرفيه ، « صحّت و فساد » را از « تام و ناقص » جدا مىكرد و حتى در تقابل نيز از هم جدا مىشدند ، ولى وقتى وارد فقه مىشويم ملاحظه مىكنيم كه بين « صحّت و فساد » و « تام و ناقص » گويا نوعى ترادف وجود دارد ، مثلًا نماز - همانند ساختمان - مركّبى داراى اجزاء و شرايط و خصوصيات است و اگر بخواهيم آن را بر اساس ملاكات عرفيه ملاحظه كنيم بايد كلمهء « تام و ناقص » را در مورد آن به كار بريم و نتوانيم « صحيح و فاسد » را در مورد آن اطلاق كنيم ، در حالى كه ما مىبينيم در عبادات ، همان‌طور كه « تام و ناقص » به كار مىرود ، « صحيح و فاسد » هم به كار مىرود . در باب معاملات نيز همين‌طور است .\r\nمعاملات ، به لحاظ اسبابشان - يعنى عقود - مركباتى داراى اجزاء و شرايط مىباشند « 1 » و طبق قاعدهء عرفى بايد فقط بتوان « تام و ناقص » را در مورد آنها به كار برد ، در حالى كه استعمال « صحيح و فاسد » در مورد معاملات بيش از « تام و ناقص » است . « 2 » مثلًا\r\n\r\n\r\n","description":"","footnote":"\r\n( 1 ) - ايجاب و قبول ، اجزاء آن مركبات و ماضى بودن و عدم فاصلهء زياد بين ايجاب و قبول و . . . شرايط آنها مىباشند .\r\n( 2 ) - تذكر : اتصاف معاملات به « صحيح و فاسد » و « تام و ناقص » به لحاظ اسباب است نه به لحاظ مسببات . مسبَّب ، عبارت از زوجيت و ملكيت و . . . است و اين‌ها متّصف به صحيح و فاسد و تام و ناقص نمىشوند بلكه متصف به وجود و عدم مىشوند . بله ، ملكيتِ لازم ، در مقابل ملكيتِ متزلزل وجود دارد . اما ملكيتِ تمام ، در مقابل ملكيتِ ناقص وجود ندارد .\r\n","page_name":" 448 ","page_number":448},
  {"content":"\r\n\r\nبحث مىكنيم كه آيا معاطات ، صحيح است يا فاسد ؟ آيا عقدى كه فلان شرط را ندارد ، صحيح است يا فاسد ؟ آيا چه چيز باعث شده كه اين استعمالات با استعمالات عرفيّه فرق پيدا كرده است ؟ در اينجا دو احتمال جريان دارد : احتمال اول : فقهاء در مسألهء « صحّت و فساد » اصطلاح خاصى - غير از معناى لغوى و استعمالات عرفى - داشته باشند . يعنى در فقه فرمايش مرحوم آخوند را بپذيريم كه صحّت به معناى تماميت است ، هرچند در لغت و عرف ، فرمايش ايشان را نپذيريم . بنابراين فرقى نيست كه ما فلان صلاة يا معامله را « صحيح » بناميم يا « تامّ » . احتمال دوم : فقهاء در مسألهء « صحّت و فساد » اصطلاح خاصى ندارند بلكه « صحّت و فساد » را به عنوان مجاز و مسامحه به كار مىبرند و واقعيت اين است كه بايد به جاى « صحّت و فساد » از عنوان « تامّ و ناقص » استفاده كنند . به‌هرحال ، اين واقعيت را نمىتوان انكار كرد كه در جوّ فقهى ، بين « صحّت و فساد » با « تماميت و نقص » ترادف وجود دارد . ولى آيا اين ترادف به چه دليلى است ؟\r\nدانستن دليل آن براى ما چندان ضرورتى ندارد . نكته : « تماميت و نقص » در استعمالات عرفيه به عنوان دو امر اضافى مىباشند .\r\nيعنى مركبى كه داراى اجزاء و شرايط است ، اگر به لحاظ اجزائش ، تماميت داشته و به لحاظ شرايطش ، نقصان داشته باشد ، ما هم مىتوانيم در مورد آن كلمهء « تامّ » را و هم مىتوانيم كلمهء « ناقص » را به كار بريم . ولى اين‌گونه تعبير مىكنيم كه « اين مركب ، از جهت اجزاء ، تامّ و از جهت شرايط ، ناقص است » . و يا در مورد ساختمان مىگوييم : اين ساختمان ، از جهت بناء ، تامّ است ولى از جهت انشعاب آب و برق ، ناقص است . امّا در باب عبادات و معاملات ، هرچند صحّت و فساد به معناى تماميت و نقص استعمال\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nمىشود ولى در ارتباط با صحّت و فساد ، هيچ معهود نيست كه ما تفكيكى قائل شويم و صلاة را مثلًا از ناحيهء اجزاء ، صحيح و از ناحيهء شرايط ، فاسد بدانيم . صلاتى كه در خارج واقع مىشود ، يا مطلقاً صحيح است و يا مطلقاً فاسد است . و شقّ سومى نمىتوانيم فرض كنيم كه صلاة ، هم صحيح و هم فاسد باشد . در باب معاملات نيز همين‌طور است . عقد زوجيت يا عقد بيع - كه در خارج واقع شده - يا صحيح است و يا فاسد و نمىتواند مثلًا به لحاظ ايجاب و قبولش صحيح و به لحاظ بعضى شرايطش فاسد باشد . « 1 »\r\n\r\nآيا صحّت و فساد داراى واقعيت مىباشند ؟\r\nمرحوم آخوند مىفرمايد : صحّت و فساد ، دو واقعيت نيستند ، بلكه اين مسأله‌اى است كه ارتباط به اختلاف انظار دارد ، مثلًا فقيهى نماز بدون سوره را صحيح و فقيه ديگر آن را باطل مىداند و يا فقيهى نماز با يك تسبيحات اربعه را صحيح و فقيه ديگر آن را باطل مىداند و معتقد است تسبيحات اربعه را سه بار بايد خواند . بنابراين واقعيتى براى صحّت و فساد وجود ندارد . ما نماز بدون سوره را نمىتوانيم صحيح يا فاسد بناميم بلكه بايد بگوييم : « نماز بدون سوره ، به نظر كسى كه قائل به جزئيت سوره نيست ، صحيح و به نظر كسى كه قائل به جزئيت سوره است ، باطل مىباشد » . مرحوم آخوند سپس مسألهء اجزاء را به عنوان استشهاد مطرح كرده مىفرمايد : امر بر سه قسم است : امر واقعى اوّلى ، مثل صلاة با وضوء ؛ امر واقعى ثانوى ( / امر اضطرارى ) ، مثل صلاة با تيمم ؛ و امر ظاهرى ، مثل صلاة با استصحاب طهارت . ترديدى نيست كه اتيان مأمور به ، به امر واقعى اوّلى ، مجزى است . اما اتيان مأمور به ، به امر واقعى ثانوى و امر ظاهرى محلّ بحث است . اگر كسى نماز با تيمم خواند ، سپس - در وقت - آب پيدا كرد آيا نماز او مجزى است يا بايد نماز با وضو\r\n\r\n\r\n","description":"","footnote":"\r\n( 1 ) - معتمد الاصول ، ج 1 ، ص 209 - 212 ، تهذيب الاصول ، ج 1 ، ص 410 و 411\r\n","page_name":" 450 ","page_number":450},
  {"content":"\r\n\r\nبخواند ؟ و اگر كسى با استصحاب طهارت نماز خواند سپس كشف خلاف شد ، آيا نماز او مجزى است يا بايد تحصيل طهارت كرده و دوباره نماز بخواند ؟ مرحوم آخوند مىفرمايد : مسألهء اجزاء دليل بر اين است كه صحّت و فساد دو امر اضافى - يعنى خالى از واقعيت و حقيقت - مىباشند . يعنى كسى كه اتيان مأمور به به امر ثانوى را مجزى مىداند ، نماز را صحيح مىداند و كسى كه اتيان مأمور به ، به امر ثانوى را مجزى نمىداند ، نماز را فاسد مىداند . در مورد امر ظاهرى نيز همين‌طور است . سپس مىفرمايد : اين مسئله كه صحّت و فساد دو امر اضافى هستند ، اختصاص به فقه و اصول ندارد بلكه در علم كلام نيز جريان دارد . در علم كلام ، صحّت را به « موافقت امر » و بعضى به « موافقت شريعت » معنا كرده‌اند . وقتى از آنان سؤال شود كه آيا مراد شما از موافقت امر ، كدام امر است ؟ بين آنان گويا اختلاف وجود دارد : بعضى ممكن است بگويند : معناى صحّت عبادت ، موافقت امر واقعى اوّلى است . بنابراين كسى كه نماز خود را با تيمم خوانده و سپس واجد الماء شد يا نماز با استصحاب طهارت خواند و سپس كشف خلاف شد ، نماز او موافقت امر ندارد . ولى ممكن است بعضى ديگر بگويند : معناى صحّت عبادت ، موافقت مطلق امر است ، خواه امر واقعى اوّلى يا امر واقعى ثانوى يا امر ظاهرى . بنابراين شبيه آنچه در علم اصول به نام مسألهء اجزاء مطرح و مورد اختلاف است ، در علم كلام نيز چنين اختلافى ممكن است وجود داشته باشد . در نتيجه صحّت و فساد دو واقعيت نيست ، بلكه مسأله‌اى است كه به حسب اختلاف انظار مختلف است . « 1 »\r\n\r\nبررسى كلام مرحوم آخوند :\r\nكلام مرحوم آخوند در ارتباط با صحّت يا فساد نماز بدون سوره ، دليل بر عدم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 287 290\r\n","page_name":" 451 ","page_number":451},
  {"content":"\r\n\r\nوجود معيار واقعى براى صحّت و فساد نيست . بالاخره نماز بدون سوره به حسب واقع يا صحيح است يا فاسد و ما نمىتوانيم ادّعا كنيم كه در اينجا واقعيتى وجود ندارد . بلكه واقعيت ، وجود دارد ولى هر مجتهدى ادّعا مىكند كه رأى او مطابق با واقع و رأى ديگرى مخالف با واقع است . البته كسى كه قولش مخالف با واقع است ، معذور خواهد بود ، چون تلاش و سعى خود را به كار برده است . هرچند « للمصيب أجران و للمخطئ أجر واحد » . بنابراين اختلاف انظار فقهاء ، كاشف از عدم واقعيت در مورد صحّت و فساد نيست . عجيب‌تر از اين مسئله اين است كه مرحوم آخوند پاى مسألهء اجزاء را به ميان آورده است . در حالى كه اين مسئله هيچ ربطى به اجزاء ندارد ، زيرا موضوع بحث در مسألهء اجزاء عبارت از « عبادت صحيح » است و اصولًا جايى براى مطرح كردن فساد وجود ندارد . اجزاء در جايى مطرح مىشود كه مكلّف نماز خود را به صورت صحيح انجام داده باشد ، يعنى شارع به او اجازهء نماز با تيمم در اوّل وقت را داده باشد . مثلًا شارع به او گفته باشد : « اگر معتقد هستى كه تا آخر وقت دسترسى به آب پيدا نمىكنى ، مىتوانى در اوّل وقت با تيمم نماز خودت را بخوانى » . حال كه اتفاقاً واجد الماء شده است ، بحث مىشود كه آيا نمازى كه خوانده از امر به نماز با وضو كفايت مىكند يا نه ؟\r\nهيچ‌كس احتمال بطلان چنين نمازى را نمىدهد . و اگر نماز با تيمم او باطل باشد ، جايى براى بحث اجزاء وجود ندارد . مثلًا اگر شارع به او اجازهء نماز اوّل وقت را نداده باشد ولى در عين حال اقدام به انجام آن نمايد و سپس واجد الماء گردد ، نماز او باطل است و بحث اجزاء مطرح نمىشود . بنابراين در كلام مرحوم آخوند خلطى صورت گرفته است . ايشان مىگويد : « قائل به عدم اجزاء ، معتقد به بطلان نماز با تيمم است » . ما از مرحوم آخوند سؤال مىكنيم :\r\nنمازى كه شرايط را دارا بوده چرا باطل است ؟ بلكه چنين نمازى صحيح است ولى در عين صحيح بودن ، بحث است كه آيا از نماز با وضو كفايت مىكند يا نه ؟ كفايت و عدم كفايت ، ربطى به صحّت و فساد ندارد و نبايد بين آنها خلط شود . مجزى نبودن ، كاشف\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاز بطلان آن نماز نيست ، زيرا آن نماز در عالم خودش كمبودى نداشته كه شارع بخواهد حكم به بطلان بنمايد . در باب استصحاب نيز همين‌طور است . كسى كه با استصحاب طهارت نماز خوانده ، سپس كشف خلاف شده ، نماز قبلى او هيچ كمبودى نداشته است ، زيرا شارع به او اجازهء چنين نمازى را داده بود . ولى بحث است كه آيا چنين نمازى از نماز با وضوى واقعى كفايت مىكند يا نه ؟ در نتيجه مسألهء اجزاء هيچ ربطى به مسألهء صحّت و فساد ندارد .\r\n\r\nآيا صحّت و فساد به عنوان مجعول شرعى هستند ؟\r\nمرحوم آخوند در اينجا تفصيل دقيقى را مطرح كرده‌اند كه بايد مورد ملاحظه قرار گيرد . ايشان مىفرمايد : اگر ما صحّت را به « موافقت امر » يا « موافقت شريعت » - كه در علم كلام مطرح مىشود - معنا كنيم ، صحّت و فساد ، دو امر اعتبارى و انتزاعى خواهند بود كه از دو واقعيت انتزاع شده‌اند . « 1 » زيرا بنابراين تفسير ، مطابقت مأتى به با مأمور به در خارج ، يك واقعيت تكوينى براى عبادت خارجى است . همان‌طور كه عدم مطابقت آن ، يك واقعيت تكوينى است . و عنوان « موافقت امر » يا « موافقت شريعت » ، از اين مطابقت تكوينى انتزاع مىشود و در علم كلام ، اين امر اعتبارى و انتزاعى را صحّت مىنامند و در مورد « فساد » - كه نقطهء مقابل صحّت است - نيز همين‌طور است . اما در فقه ، صحّت را به « سقوط اعاده و قضاء » و فساد را در مقابل آن معنا مىكنند . آيا حقيقت اين صحّت چيست ؟ مرحوم آخوند مىفرمايد : در اينجا بين نسبت دادن صحّت به مأمور به ، به امر اوّلى\r\n\r\n\r\n","description":"","footnote":"\r\n( 1 ) - بعضى از امور اعتبارى انتزاعى ، منشأ انتزاعشان واقعيتى تكوينى است ، مثل فوقيّت كه منشأ انتزاع آن وجود سقف مىباشد .\r\n","page_name":" 453 ","page_number":453},
  {"content":"\r\n\r\nو نسبت دادن آن به مأمور به ، به امر ثانوى يا امر اضطرارى فرق مىكند . اگر صحّت را به مأمور به به امر اوّلى - مثل نماز با وضو - نسبت دهيم ، اگرچه صحّت به معناى « سقوط اعاده و قضاء » است ولى اين سقوط ربطى به شارع ندارد ، زيرا جعلى نسبت به آن واقع نشده و اعتبار و انتزاعى در مورد آن مطرح نيست بلكه اين يكى از مستقلات عقليّه است . همان عقلى كه مىگويد : « اگر كسى مأمور به ، به امر اوّلى را انجام دهد ، مستحق عقوبت نخواهد بود » حكم مىكند كه « بر چنين كسى اعاده و قضاء واجب نيست » . پس صحّت به معناى فقهى ، در مورد اتيان مأمور به ، به امر اوّلى هيچ ارتباطى به جعل شارع ندارد ، نه جعل استقلالى به آن تعلّق گرفته و نه جعل تبعى ، بلكه اين از مستقلات عقليّه است . اما اگر صحّت را به مأمور به ، به امر ثانوى - مثل نماز با تيمم - و يا مأمور به ، به امر ظاهرى - مثل نماز با استصحاب طهارت - نسبت دهيم ، ارتباط مستقيم با شارع پيدا مىكند و ربطى به عقل ندارد . كسى كه فاقد الماء بوده و با تيمم نماز خوانده ، سپس در وقت ، واجد الماء شده است ، در اينجا شارع است كه مىتواند چنين نمازى را صحيح و مجزى دانسته و اعاده و قضاء را واجب نداند ، و هم اوست كه مىتواند چنين نمازى را باطل و غير مجزى دانسته و اعاده و قضاء را واجب بداند . ملاحظه مىشود كه در اينجا جعل شرعى مستقلًا به آن تعلّق گرفته و به تبعيت تكليف نيست . مرحوم آخوند سپس مىفرمايد : در همين‌جا هم بايد دو مطلب را از هم تفكيك كرد . يك وقت ما موضوع صحيح و فاسد را « كلّى صلاة با تيمم » قرار مىدهيم و يك وقت موضوع را « شخص نماز خارجى كه زيد آن را با تيمم انجام داده است » قرار مىدهيم . آنچه مربوط به شارع است و جعل شرعى در آن مدخليت دارد ، قسم اوّل است ، اما قسم دوّم مربوط به عقل است . اگر عقل ملاحظه كرد كه اين صلاة خارجى با تيمم ، مصداق همان چيزى است كه شارع در حكم كلّى خود آن را محكوم به صحّت يا\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nفساد كرده است ، عقل نيز همان حكم را در مورد اين فرد پياده مىكند . اين مانند همان مطابقت مأتى به با مأمور به است كه ما آن را واقعيتى تكوينى ناميديم ولى آنجا با مشاهده مىتوان اين معنا را ملاحظه كرد اما اينجا بايد عقل درك كند كه آيا نمازى كه در خارج واقع شده ، با مأمور به مطابقت دارد يا ندارد . در باب معاملات نيز حكم كلّى مربوط به شارع است . مثلًا صحّت كلّى بيع - در مقابل ربا - مربوط به شارع است . « 1 » ولى صحّت معاملهء شخصيه‌اى كه بين دو نفر واقع شده ، مجعول شرعى نيست . بلكه صحيح بودن چنين معامله‌اى به معناى مطابقت با آن كلّى است كه شارع آن را محكوم به صحّت كرده است . بنابراين در معاملات هم - مانند عبادات - بايد بين كلّى و شخص فرق گذاشته و بگوييم : شارع حكم به صحّت را روى عنوان كلّى بيع جعل كرده است و بيع واقع بين زيد و عَمرو ، چون مصداق آن عنوان كلّى است ، محكوم به صحّت مىشود . ولى اين حكم به صحّت ، از ناحيهء ماست و شارع مستقيماً روى معاملات شخصيّه حكمى ندارد . « 2 »\r\n\r\nبررسى كلام مرحوم آخوند :\r\nمقدّمه : ما پس از دقت و تحقيق زياد در باب احكام تكليفيّه - مثل وجوب و حرمت - به اين نتيجه رسيديم كه متعلّق وجوب در « أقيموا الصلاة » چيزى جز ماهيت و طبيعت صلاة نمىتواند واقع شود و ما نمىتوانيم پاى وجود را در متعلّق وجوب باز كنيم و الّا لازم مىآيد كه اوّل نماز وجود پيدا كرده و سپس اتصاف به وجوب پيدا كند . در حالى كه\r\n\r\n\r\n","description":"","footnote":"\r\n( 1 ) - البته بين عبادات و معاملات ، يك فرق وجود دارد و آن اين است كه حكم به صحّت در باب معاملات به دو صورت است : 1 - امضاى آنچه نزد عقلاء متداول بوده ، 2 - تأسيس صحّت بدون اينكه نزد عقلاء رائج باشد . ولى حكم به صحّت در باب عبادات همواره جنبهء تأسيسى دارد .\r\n( 2 ) - كفاية الاصول ، ج 1 ، ص 289 و 290\r\n","page_name":" 455 ","page_number":455},
  {"content":"\r\n\r\nذهن عرفى و ذهن عقلى ما نمىتواند چنين چيزى را بپذيرد . ما نماز را وقتى متصف به وجوب مىدانيم كه در خارج وجود پيدا نكرده باشد و اين نمىشود مگر اينكه طبيعت و ماهيت صلاة ، متعلّق وجوب واقع شده باشد . در باب محرمات نيز تا وقتى كه شرب خمر در خارج تحقق پيدا نكرده است ، آن را حرام مىدانيم و هنگامى كه وجود پيدا كرد ، محال است بتوانيم كارى كنيم كه شرب خمر ، در عالم وجود ، تحقق پيدا نكرده باشد . بلكه در اين صورت مىگوييم : حرام ، تحقق پيدا كرد . لذا در باب احكام تكليفيه چاره‌اى نداريم جز اينكه متعلّق احكام را عبارت از طبايع و عناوين و ماهيت بدانيم . پس از روشن شدن مقدّمهء فوق ، بايد ببينيم آيا در باب صحّت و فساد - به عنوان دو حكم وضعى - نيز مسئله به همين كيفيت است ؟ وقتى گفته مىشود : « بيع كلّى ، صحيح است » معنايش اين است كه اثر مقصود برآن مترتب مىشود . در حالى كه چيزى واقع نشده تا بخواهد اثر مقصود برآن مترتب شود . بيع كلّى چگونه مىتواند صحيح باشد ؟ حتى در باب عبادات نيز وقتى گفته مىشود : « نماز كلّى صحيح است » ، هنوز چيزى تحقق پيدا نكرده تا بخواهد اتصاف به صحّت پيدا كند . قبل از خواندن نماز ظهر كه گفته مىشود : « نماز ظهر واجب است » معنايش اين است كه « طبيعت نماز ظهر واجب است » اما نمىتوان گفت : « نماز ظهر ، صحيح است » ، زيرا هنوز چيزى در خارج واقع نشده است كه بخواهد اتصاف به صحّت پيدا كند . روشن است كه ماهيت نمىتواند صحيح باشد . و الّا نيازى به خواندن نماز نبود . آنچه اتصاف به صحّت پيدا مىكند ، عبادتى است كه در خارج تحقّق پيدا كرده است . بنابراين در صحّت و فساد ، مسألهء وجود و تشخص و فرديّت مطرح است و همين امر ، كاشف از اين است كه صحّت و فساد از دايرهء جعل شارع بيرون است ، زيرا احكامى كه شارع مقدّس جعل مىكند در محدودهء كليّات و ماهيات و عناوين است و صلاة محقّق در خارج ، ربطى به شارع ندارد . مرحوم آخوند اين مطلب را در مورد اتيان مأمور به به امر اوّلى پذيرفته\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nاست كه اگر كسى نماز با وضو خواند ، صحّت نماز او ربطى به شارع ندارد و اين عقل است كه بايد ملاحظه كند آيا اين عمل خارجى مطابق با مأمور به شرعى هست يا نه ؟\r\nاگر مطابق بود ، عقل حكم به صحّت آن مىكند و اگر مخالف بود ، حكم به فاسد بودن آن مىكند . اشكال : در بحث صحيح و اعم ، كه بحث مىكرديم آيا لفظ صلاة براى خصوص صحيح وضع شده است يا براى اعم از صحيح و فاسد ؟ طرفين اتفاق داشتند كه الفاظ عبادات ، همانند انسان و رجل داراى وضع عام و موضوع له عام مىباشند و هيچ‌كدام از طرفين قائل نشده كه اين‌ها - همانند حروف ، بنا بر نظريهء مشهور - داراى وضع عام و موضوع له خاص مىباشند . حال ممكن است در ذهن بيايد كه از يك طرف قائل به صحيح مىگويد : « لفظ صلاة براى خصوص صحيح وضع شده است » و از طرف ديگر مسئله به صورت وضع عام و موضوع له عام است ، و اگر ما اين دو مطلب را كنار هم بگذاريم ، نتيجه اين مىشود كه صحّت در ارتباط با ماهيت است نه در ارتباط با فرد خارجى . و الّا نمىتوانست داراى وضع عام و موضوع له عام باشد . به عبارت ديگر :\r\nصحيحى مىگويد : « شارع ، صلاة متّصف به صحّت را در نظر گرفته است » در حالى كه شما مىگوييد : « ماهيت نمىتواند اتصاف به صحّت پيدا كند » . اگر ماهيت ، اتصاف به صحّت ندارد ، پس چطور شارع نماز متصف به صحّت را به صورت كلّى در نظر گرفته و لفظ صلاة را براى آن وضع كرده است ؟ و اگر بگوييد : « صحّت ، ربطى به ماهيت ندارد ، بلكه همانند عوارض فرديّه ، مربوط به وجود خارجى است » پس ديگر نگوييد : « الفاظ عبادات داراى وضع عام و موضوع له عام هستند » . جواب : در بحث صحيح و اعم گفتيم : صحيحى ، عنوان « صحّت » را در موضوع له نمىآورد . بلكه موضوع له عبارت از مركبى است كه - مثلًا - مشتمل بر ده جزء و پنج شرط است ولى اين موضوع له در مقام انطباق بر صلاة خارجى ، فقط بر نماز صحيح منطبق مىشود ، نه اينكه عنوان « صحّت » در موضوع له اخذ شده باشد ، كه شارع - بنا بر قول به حقيقت شرعيه - گفته باشد : « صلاة را براى صلاة صحيحه وضع كردم » .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nپس اينكه ما در بحث صحيح و اعم از طرفى بحث مىكنيم كه آيا صلاة براى خصوص صحيح وضع شده است يا براى اعم ؟ و از طرفى مىگوييم : « الفاظ عبادات ، داراى وضع عام و موضوع له عام هستند » معنايش اين نيست كه ماهيت صلاة مىتواند متصف به صحّت بشود . بلكه صحّت و فساد مربوط به عقل و مربوط به بعد از وجود است . اين مطلب را مرحوم آخوند در ارتباط با امر اوّلى پذيرفتند ولى در ارتباط با امر ثانوى و امر ظاهرى قبول نكردند . ايشان فرمودند : نماز با تيمم اگر بخواهد مجزى از نماز با وضو باشد ، و نماز با استصحاب وضو اگر بخواهد مجزى از نماز با وضوى واقعى باشد ، اين چيزى است كه عقل نمىتواند آن را درك كند و در اينجا صحّت و عدم صحّت - به معناى اجزاء و عدم اجزاء - مستقلًا مربوط به شارع و جعل اوست . ما در بحث گذشته كه پيرامون واقعيت داشتن صحّت و فساد بحث مىكرديم گفتيم : در كلام مرحوم آخوند خلطى واقع شده است و ايشان مسألهء صحّت و فساد را با اجزاء و عدم اجزاء خلط كرده‌اند ، در حالى كه مسألهء اجزاء و عدم اجزاء هيچ ربطى به مسألهء صحّت و فساد ندارد و اصولًا موضوع در مسألهء اجزاء عبارت از صلاة صحيح است . نماز با تيمم و نماز با استصحاب طهارت در صورتى موضوع براى اجزاء واقع مىشوند كه با اذن شارع بوده و محكوم به صحّت باشند . حال با قطع نظر از اشكال فوق و بر اساس مبناى خود مرحوم آخوند مىگوييم : در مورد امر ثانوى هم واقعيت اين است كه مسألهء صحّت و فساد ربطى به شارع ندارد بلكه مربوط به عقل و از مستقلات عقليّه است . شما ( مرحوم آخوند ) كه مىگوييد :\r\n« عقل نمىتواند درك كند كه نماز با تيمم ، مجزى از نماز با وضوست » ، ما مىگوييم :\r\nچرا عقل نتواند اين معنا را درك كند ؟ ابهامى كه براى عقل وجود دارد اين است كه آيا آنچه شرطيت براى صلاة دارد ، خصوص وضو و غسل است يا اعم از وضو و غسل و تيمم است ؟ اما اگر عقل اين مسئله را از شارع سؤال كند ، هر جوابى كه شارع بدهد ، عقل هم بر اساس جواب شارع حكم به صحّت و فساد مىكند . اگر شارع بگويد : « من\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nطهارت مائيه را به عنوان شرط براى صلاة جعل كرده‌ام » ، عقل در اينجا ملاحظه مىكند كه اين نماز با طهارت مائيه واقع نشده است و چون اين مكلّف ، در وقت يا در خارج از وقت ، واجد الماء شده ، پس صلاة او باطل است . اين مربوط به عقل است و ربطى به شارع ندارد . هرچند ريشهء مسئله در ارتباط با شارع است . در مورد همهء اجزاء و شرائط ، به‌همين‌صورت است . شارع اگر سوره را جزء قرار دهد ، عقل ، حكم به بطلان نماز بدون سوره مىكند . در مورد امر اوّلى هم - كه مرحوم آخوند صحّت و فساد در آن را مربوط به عقل دانست - ريشهء آن مربوط به شرع است . شارع نماز با وضو را واجب دانسته است پس حكم عقل به صحّت نماز ، متوقف بر اين است كه نماز با وضو واقع شود . بنابراين همان‌طور كه در امر اوّلى كه مرحوم آخوند صحّت و فساد آن را مربوط به حكم عقل دانست ، ريشهء مسئله به دست شارع است ، در مورد امر ثانوى هم همين‌طور است . اينجا بايد عقل ببيند آيا شارع براى طهارت مائيه در ارتباط با نماز چه حسابى باز كرده است ؟ اگر براى طهارت مائيه ، خصوصيتى قائل شده باشد ، عقل مىگويد :\r\n« درست است كه اوّل وقت ، نماز با تيمم را خوانده‌اى ولى با توجه به اينكه طهارت مائيه شرطيت دارد براى صلاة ، و نماز با تيمم ، فاقد طهارت مائيه بوده و تو اكنون واجد ماء شده‌اى ، پس نماز تو باطل است » . اين بطلان ، حكم عقل است و ربطى به شرع ندارد . همان‌طور كه اگر شارع بگويد : « من مطلق طهارت - چه مائيه چه ترابيه - را شرط براى نماز قرار دادم » ، عقل مىگويد : « نماز با تيمم كه در اوّل وقت خوانده شده ، صحيح است » . بنابراين حاكم به صحّت و فساد در مورد امر ثانوى نيز عبارت از عقل است ، اگرچه ريشهء مسئله - يعنى كيفيت شرطيت طهارت براى نماز - به دست شارع است . در مورد امر ظاهرى نيز همين‌طور است . قائلين به اجزاء در مورد امر ظاهرى مىگويند : ما وقتى دليل « لا تنقض اليقين بالشك » را كنار « لا صلاة إلّا بطهورٍ » قرار مىدهيم - بنا بر اينكه مقصود از طهور ، وضو و غسل باشد - دليل « لا تنقض اليقين\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nبالشك » در دليل « لا صلاة إلّا بطهور » توسعه مىدهد . « 1 » آن توسعه اين است كه طهارتى كه شرطيت براى صلاة دارد ، اعم از طهارت واقعيه و طهارت ظاهريه - ثابت به استصحاب - است . در اين صورت ، عقل مىگويد : « نمازى كه با استصحاب طهارت خوانده شده ، صحيح است ، زيرا طهارتى كه شارع به عنوان شرط براى نماز قرار داده ، اعمّ از طهارت واقعيّه و طهارت ظاهريهء استصحابيه است » . اين حكم به صحّت ، حكم عقل است و ربطى به شرع ندارد . بنابراين در باب عبادات ، مسألهء صحّت و فساد ، به‌طور كلّى - چه در امر اوّلى ، چه در امر ثانوى و چه در ظاهرى - مربوط به عقل است و هيچ‌گونه ارتباطى با شارع ندارد .\r\nبله ، ريشهء مسئله ، كه اصل اعتبار جزئيت و شرطيت باشد ، مربوط به شارع است . صحّت و فساد در باب معاملات : مرحوم آخوند معتقد بودند كه در باب معاملات ، حكم كلّى صحّت ، مجعول شارع است ولى گاهى به نحو امضاء و گاهى به نحو تأسيس . اما صحّت معاملات شخصيّهء خارجيه مربوط به عقل است . اگر مطابق با چيزى بود كه شارع حكم به صحّت آن كرده ، محكوم به صحّت و اگر مطابق نبود ، محكوم به فساد است . ولى با دقت در مسئله درمىيابيم كه مسألهء صحّت و فساد در باب معاملات نيز مانند باب عبادات است و ربطى به جعل مستقيم شرعى ندارد . ممكن است كسى بگويد : چه فرقى بين ( أحل اللَّه البيع ) و ( أقيموا الصلاة ) وجود دارد ؟ همان‌طور كه در ( أقيموا الصلاة ) شارع ايجاب را متعلّق به ماهيت صلاة كرده است ، در ( أحل اللَّه البيع ) هم - بعد از آنكه حليتش به معناى اباحه و جواز تكليفى نيست بلكه به معناى امضاى بيعى است كه متداول بين مردم و عقلاست - اين انفاذ و امضاء ، به طبيعت بيع تعلّق گرفته است . « البيع » مانند « الصلاة » است . همان‌طور كه « الصلاة » دلالت بر طبيعت و ماهيت مىكند ، « البيع » هم دلالت بر طبيعت و ماهيت\r\n\r\n\r\n","description":"","footnote":"\r\n( 1 ) - كارى نداريم كه اين حرف درست است يا نه ؟\r\n","page_name":" 460 ","page_number":460},
  {"content":"\r\n\r\nمىكند . فقهاء در بسيارى از موارد به اطلاق آيه ( أحل اللَّه البيع ) تمسك مىكنند و اطلاق از شئون ماهيت است . پس ( أحل اللَّه البيع ) به اين معناست كه شارع ، حكم به صحّت ماهيت بيع نموده است ولى اين حكم به صحّت ، حكمى تأسيسى نيست بلكه همان چيزى كه بين عقلاء متداول است ، مورد امضاى شارع قرار گرفته است . پس اين آيه دلالت مىكند كه صحّت ، يك امر مجعول شرعى است ولى اين صحّت در ارتباط با كلّى بيع و ماهيت بيع است . در پاسخ مىگوييم : واقعيت مسئله در أحل اللَّه البيع اين‌گونه نيست . بلكه اين امضاى چيزى است كه بين عقلاء وجود دارد . امضاى معاملهء بيع است . در مقابل ربا كه شارع آن را امضاء نكرده است ، هرچند بين عقلاء متداول است و ما وقتى به سراغ عقلاء مىرويم مىبينيم عقلاء در ارتباط با بيع ، صحّت را جعل نكرده‌اند ، بلكه آنچه را - به صورت قولى يا عملى - جعل كرده‌اند عبارت از اين است كه بيع را سبب براى نقل و انتقال قرار داده‌اند و اين سببيّت ، مربوط به ماهيت بيع است و شارع ، اين جعل عقلاء در مورد بيع را امضاء نكرده است . عقلاء ، همين جعل را در مورد ربا نيز دارند ولى شارع آن را امضاء نكرده است . بنابراين آنچه مورد جعل عقلاء و امضاى شارع قرار گرفته ، همان مسألهء سببيّت است ، اما صحّت ، متوقف بر اين است كه فردى از بيع در خارج تحقّق پيدا كند ، در اين صورت اگر شرايط را دارا بود عقل آن را صحيح مىداند و اگر فاقد بعضى از شرايط بود ، عقل آن را فاسد مىداند . و الّا اگر بخواهيم ماهيت بيع را موضوع براى « صحيح » قرار دهيم ، مثل اين است كه ماهيت صلاة را موضوع براى « صحيح » قرار داده باشيم و چنين چيزى معقول نيست . وقتى نماز در خارج تحقق پيدا نكرده است ، چگونه مىتوان آن را صحيح دانست ؟ بيع صحيح ، يعنى بيعى كه اثر مقصود برآن مترتب مىشود . و زمانى كه بيع در خارج وجود پيدا نكرده است ، چگونه ممكن است اثر مقصود برآن مترتب شود ؟ اين خلط در كلام مرحوم آخوند از آنجا ناشى شده است كه ايشان خيال كرده جعل سببيّت همان جعل صحّت است ، در حالى كه جعل سببيّت براى بيع ، مانند وجوبى است كه به صلاة تعلّق مىگيرد ، اما اتصاف\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nصلاة به صحّت ، فرع اين است كه صلاة در خارج تحقق پيدا كرده و مطابقت با مأمور به داشته باشد و هنگامى كه صلاة وجود پيدا نكرده است ، ما چه چيزى را موصوف براى صحّت قرار دهيم ؟ در باب بيع اگرچه مىتوانيم - به‌طور مسامحه و مجاز - بگوييم :\r\n« شارع ، طبيعت بيع را سبب براى حصول نقل و انتقال قرار داده است » ولى صحيح به معناى ترتّب اثر است و ترتّب اثر ، متفرع بر تحقق بيع با شرايط آن مىباشد و اثر مقصود نمىتواند بر ماهيت بيع ترتّب پيدا كند . بنابراين ما نمىتوانيم أحلّ اللَّه البيع را به معناى « أصحَّ اللَّه البيع » بدانيم ، هرچند « أصحّ » به معناى صحّت امضائى باشد نه صحّت تأسيسى . أحلّ در أحل اللَّه البيع اگرچه حلّيت تكليفى نيست ولى معناى آن انفاذ و امضاى همان چيزى است كه نزد عقلاء مطرح بوده است و ما وقتى به عقلاء مراجعه مىكنيم ، مىبينيم عقلاء جعل صحّت براى بيع نكرده‌اند ، بلكه به صورت قضيّهء عامّ گفته‌اند : « هر بيعى سبب مؤثر براى نقل و انتقال است » . و مسألهء صحّت و فساد از عوارض فرد و وجود خارجى است . وقتى در معاملات امضائيهء شارع اين‌گونه است ، اگر شارع معاملهء تأسيسى هم داشته باشد ، جعل آن معامله ، برگشت به همان سببيّت در ترتّب اثر مقصود از آن معامله مىكند نه اينكه ارتباطى به جعل صحّت و فساد داشته باشد . نتيجهء بحث در مقدّمهء هفتم از آنچه گفته شد معلوم گرديد كه مسألهء صحّت و فساد - چه در باب عبادات و چه در باب معاملات - در ارتباط با حكم عقل است . عقل با ملاحظهء مطابقت مأتى به با مأمور به - در عبادات - و مطابقت آنچه در خارج واقع شده با آنچه كه شارع سبب مؤثر قرار داده - در معاملات - حكم به صحّت مىكند و در غير اين صورت حكم به فساد مىكند و در هيچ مورد مسألهء صحّت و فساد به‌طور مستقيم ربطى به شارع ندارد . بله ، ريشه و اساس مطلب در دست شارع است . شارع اگر عربيّت را معتبر بداند ، عقل مىگويد : « ايجاب و قبولى كه فاقد عربيّت باشد ، باطل است » و اگر شارع عربيّت را معتبر نداند ، عقل مىگويد : « معامله‌اى كه فاقد عربيّت باشد صحيح است » .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nمقدّمهء هشتم : اصل عملى در مسألهء « آيا نهى دلالت بر فساد مىكند ؟ »\r\nاگر ما در اين مسئله كه « آيا نهى دلالت بر فساد مىكند ؟ » نتوانستيم از نظر ادلّه به جايى برسيم و در اين مسئله ترديد داشتيم ، آيا اصل عملى وجود دارد كه بتوانيم به آن تمسك كنيم ؟ در اينجا در دو مقام بحث مىشود : 1 - بحث در مسألهء اصولى : يعنى از نظر مسألهء اصولى اگر براى ما شك پيدا شد ، آيا اصلى وجود دارد كه بتواند وضعيت مسألهء اصولى را روشن كند ؟ به‌گونه‌اى كه آن اصل ، به منزلهء دليلى - در رتبهء متأخر از ساير ادلّه و در ظرف شك - دلالت بر نهى بر فساد يا عدم دلالت آن را براى ما تبيين كند . 2 - بحث در مسألهء فقهى : يعنى اگر عبادتى كه متعلّق نهى قرار گرفته در خارج واقع شد ، آيا مىتوان آن را صحيح دانست و به آن اكتفاء كرد ؟ و يا اگر معامله‌اى كه متعلّق نهى قرار گرفته در خارج واقع شد ، آيا اين معامله نقشى در تمليك و تملّك دارد ؟\r\n\r\nمقام اوّل : بحث در مسألهء اصولى :\r\nروشن است كه در جريان اصل بايد عنوان محل نزاع را كاملًا حفظ كنيم . محل نزاع اين بود كه « آيا نهى دلالت بر فساد مىكند يا نه ؟ » بنابراين اگر اصلى بخواهد جارى شود بايد روى همين عنوان دلالت و عدم دلالت جريان پيدا كند . همان‌طور كه در بحث مقدّمهء واجب ، بعد از آنكه محلّ نزاع روى عنوان « ملازمهء عقليّه بين وجوب ذى المقدّمه و وجوب مقدّمه » متمركز شد ، اگر اصلى مىخواست جريان پيدا كند ، بايد در ارتباط با ملازمه - نفياً يا اثباتاً - جريان پيدا مىكرد . ولى در ما نحن فيه ، خصوصيتى وجود دارد كه اين خصوصيت در مسألهء مقدّمهء\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nواجب ، وجود نداشت . آن خصوصيت اين است كه مسألهء مقدّمهء واجب ، مسألهء عقلى محض است و هيچ ارتباطى به عالم لفظ و دلالت لفظ نداشت ، اما در ما نحن فيه هر دو جهت لفظى بودن و عقلى بودن وجود دارد . « 1 » پس ما بايد در اين مقدّمه ، هر دو جهت آن را مورد بحث قرار دهيم :\r\n\r\n1 - جهت لفظى : آيا نهى ، ظهور در فساد منهى عنه دارد يا نه ؟\r\n« 2 » اگر ما بتوانيم دليلى اقامه كنيم كه « نهى ، ظهور در فساد منهى عنه دارد » و يا دليلى بر عدم آن اقامه كنيم ، بحثى نيست . امّا اگر در اين مطلب شك كرديم ، آيا اصلى وجود دارد كه بتواند در اينجا جريان پيدا كند ؟ تنها اصلى كه ممكن است در اينجا به ذهن انسان بيايد ، « استصحاب عدم » است .\r\nيعنى بگوييم : در اينجا « عدم دلالت لفظى وضعى نهى بر فساد » را استصحاب مىكنيم .\r\n\r\n\r\n","description":"","footnote":"\r\n( 1 ) - در اوايل اين بحث كه « آيا نهى دلالت بر فساد مىكند يا نه ؟ » گفتيم : ما وقتى به ادلّهء طرفين مراجعه مىكنيم مىبينيم دو نوع دليل در اين باب اقامه شده است : بعضى از ادلّه ، ارتباط به مباحث لفظى دارد ، مثل اينكه مىگويد : « لا تبع ما ليس عندك » ارشاد به فساد معامله است . و ارشادى بودن يا ارشادى نبودن « لا تبع » ، در ارتباط با دلالت لفظى است و كارى به حكم عقل ندارد . ولى بعضى از ادلّه ، ارتباط به مباحث عقلى دارد ، مثل اينكه مىگويد : « نهى متعلّق به عبادت ، كاشف از مبغوضيت آن عبادت است و عبادت مبغوض نمىتواند صحيح و مقرّب باشد » . ما فعلًا كارى به درستى يا نادرستى اين حرف نداريم ولى اينكه « عبادت مبغوض نمىتواند صحيح و مقرّب باشد » حكم عقل است . لذا ما در آنجا گفتيم : هيچ آيه يا روايتى وارد نشده است كه مسائل اصوليه بايد لفظى محض يا عقلى محض باشد بلكه ممكن است در بعضى از مسائل اصوليه ، هر دو جهت وجود داشته باشد و ما نحن فيه از اين قبيل است .\r\n( 2 ) - يادآورى : بحث ما در ارتباط با مطلق نهى نيست - تا « لا تشرب الخمر » و امثال آن را شامل شود - بلكه در ارتباط با مواردى است كه امكان اتصاف به صحّت و فساد در آنها وجود داشته باشد ، مثل عبادات و معاملات .\r\n","page_name":" 464 ","page_number":464},
  {"content":"\r\n\r\nولى پاسخ اين است كه استصحاب ، حالت سابقهء متيقّنه لازم دارد ، يعنى بايد زمانى وجود داشته باشد كه ما يقين داشته باشيم در آن زمان ، نهى دلالت بر فساد نمىكرده و اكنون شك كنيم كه آيا دلالت بر فساد مىكند يا نه ؟ آن‌وقت استصحاب عدم ، جارى كنيم . در حالى كه چنين حالت سابقه‌اى در اينجا وجود ندارد . بلكه قائل به دلالت نهى بر فساد معتقد است كه از اوّل ، چنين دلالتى وجود داشته است و قائل به عدم دلالت نهى بر فساد ، مىگويد : « از اوّل ، چنين دلالتى وجود نداشته است و الآن هم دلالت بر فساد نمىكند » و ما به عنوان شاك مىباشيم و به عنوان شخص سوّم مطرح هستيم و ما اگر بخواهيم استصحاب عدمى پياده كنيم ، حالت سابقهء يقينى لازم داريم و چنين حالتى نداريم و يقين قائلين به دلالت و قائلين به عدم دلالت براى ما فايده‌اى ندارد . ممكن است كسى بگويد : در هر لغتى وضع مفردات ، قبل از وضع مركبات است و آن‌وقتى كه واضع لغت عرب ، مفردات را وضع مىكرد ، لام و الف دلالتى بر فساد نداشت . وقتى نوبت به وضع مركّبات رسيد و كلمهء « لا » ى ناهيه وضع شد ، ما شك مىكنيم كه آيا واضع ، « لا » ى ناهيه‌اى را كه متعلّق به عبادت يا معامله شود ، براى دلالت بر فساد ، وضع كرد يا براى دلالت بر فساد ، وضع نكرد ؟ بنابراين حالت سابقهء يقينيه تحقق دارد و آن عبارت از وضع مفردات ، قبل از شروع وضع مركبات است . كه قطعاً در آن زمان براى دلالت بر فساد وضع نشده‌اند ، لذا استصحاب عدم جارى مىشود . پاسخ اين است كه در حال وضع مفردات ، اصلًا مركبى وجود نداشت تا دلالت يا عدم دلالت در مورد آن مطرح باشد . در حالى كه شما مىخواهيد استصحاب عدم دلالت « لا » ى ناهيه بر فساد را جارى كنيد و اين حالت سابقهء يقينى لازم دارد . در نتيجهء در شعبهء اوّل از مقام اوّل - كه مربوط به دلالت لفظى نهى بر فساد در خود مسألهء اصوليه است - اگر ما نتوانيم دلالت يا عدم دلالت را ثابت كنيم و در حال ترديد باقى بمانيم ، اصل عملى براى اثبات دلالت يا نفى آن نداريم .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\n2 - جهت عقلى : آيا در باب عبادات و معاملات ، بين حرمت و فساد ملازمهء عقليّه وجود دارد ؟\r\nاگر ما نتوانستيم ملازمه را ثابت كرده يا آن را نفى كنيم بحثى نيست . بحث در اين است كه اگر ما در اين مطلب شك كرديم ، آيا اصلى وجود دارد كه بتواند در اينجا جريان پيدا كند ؟ شك ما در اينجا همانند شك در وجود ملازمه ، در مسألهء مقدّمهء واجب است . آيا در چنين جايى استصحاب عدم ملازمهء عقليه جريان پيدا مىكند ؟ در اينجا دو راه براى عدم جريان استصحاب ارائه شده است ، يكى توسط مرحوم آخوند و ديگرى توسط امام خمينى رحمه الله .\r\n\r\nكلام مرحوم آخوند :\r\nمرحوم آخوند مىفرمايد : مسألهء ملازمه - نفياً و اثباتاً - امرى ازلى است و براى كسى كه شاكّ در ملازمه است ، حالت سابقهء متيقّنه‌اى وجود ندارد . يعنى اين‌گونه نيست كه زمانى عقل حكم به ملازمه نمىكرده و بعد از آن ما شك كنيم كه آيا بقاءً هم عقل حكم به ملازمه نمىكند يا حكم به ملازمه مىكند ؟ تا بياييم استصحاب عدم ملازمه را جارى كنيم . مسألهء ملازمه ، مانند ساير احكام عقليه است . اگر ثابت باشد ، از ازل ثابت است و اگر ثابت نباشد ، از ازل ثابت نيست . همان‌طور كه اگر كسى شك كند كه آيا عقل ، حكم به قبح ظلم مىكند يا نه ؟ جايى براى استصحاب عدم حكم عقل به قبح ظلم وجود ندارد ، زيرا مسألهء قبح ظلم - اثباتاً يا نفياً - مربوط به ازل است . اگر عقل حكم به قبح ظلم كرده ، از ازل حكم كرده و اگر حكم نكرده باشد از ازل حكم نكرده و الآن هم نمىتواند چنين حكمى داشته باشد . در حالى كه در ارتباط با شرع اين‌گونه نيست .\r\nاحكام شرعيه ، حالت سابقه دارد . اگر ما شك كرديم كه آيا شارع مقدس اسلام ، فلان چيز را حرام كرده يا نه ؟ مىتوانيم استصحاب عدم حرمت را جارى كنيم و بگوييم : اين شىء ، قبل از آمدن اسلام ، حرام نبوده و ما شك داريم كه آيا اسلام آن را حرام كرده\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nيا نه ؟ در اين صورت استصحاب عدم حرمت را جارى مىكنيم . اين مطلب را مرحوم آخوند در بحث مقدّمهء واجب مطرح كرده‌اند « 1 » كه در ما نحن فيه نيز پياده مىشود و نتيجه‌اش اين مىشود كه در صورت شك در وجود ملازمهء عقليه بين حرمت و فساد ، نمىتوانيم استصحاب عدم وجود ملازمه را جارى كنيم .\r\n\r\nكلام امام خمينى رحمه الله\r\nقبل از بيان كلام امام خمينى رحمه الله لازم است به مقدّمه ذيل توجه شود : مرحوم آخوند در عين اينكه استصحاب عدم ملازمه را در اينجا نمىپذيرد ، در بحث عام و خاص در مورد شكّ در قرشيّه بودن مرئه « 2 » و عدم قرشيّه بودن او ، « 3 » قائل به جريان استصحاب عدم قرشيّت مرئه شده است . به اين بيان كه اين مرئه قبل از اينكه نطفهء او منعقد شود ، قرشيّه نبوده است و الآن كه متولّد شده شك مىكنيم آيا اتصاف به قرشيّت دارد يا نه ؟ پس استصحاب عدم قرشيّت را جارى مىكنيم . « 4 » در اينجا دو سؤال مطرح است : 1 - چرا مرحوم آخوند در بحث مقدّمهء واجب ، استصحاب عدم ملازمه را نپذيرفت ولى در بحث عام و خاص ، قائل به جريان استصحاب عدم قرشيّت مرئه شد ؟ 2 - آيا در صورت شك در قرشيّت و عدم قرشيّت مرئه ، استصحاب عدم قرشيّت جارى مىشود ؟ پاسخ سؤال اوّل : در مسألهء ملازمه ، شك ما به ازل برمىگردد . مىخواهيم ببينيم آيا عقل از ازل حاكم به وجود ملازمه بين وجوب ذى المقدّمه و وجوب مقدّمه بوده است يا نه ؟ و در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 199\r\n( 2 ) - تا اينكه بتواند تا سن شصت سالگى حيض شود .\r\n( 3 ) - تا اينكه حد اكثر تا پنجاه سالگى بتواند حيض شود .\r\n( 4 ) - كفاية الاصول ، ج 1 ، ص 346\r\n","page_name":" 467 ","page_number":467},
  {"content":"\r\n\r\nما نحن فيه نيز مىخواهيم ببينيم آيا عقل از ازل حاكم به وجود ملازمه بين حرمت شىء و فساد آن بوده است يا نه ؟ و چون شك ما به ازل برمىگردد ، ما يك حالت سابقهء يقينى - وجودى يا عدمى - نداريم و در حقيقت ، شكّ ما ، شك در بقاء نيست بلكه شك در حكم ازلى عقل است . اما در مسألهء قرشيّت و عدم قرشيّت مرئه ، شك ما به يك مسألهء ازلى برنمىگردد .\r\nروشن است كه اين مرئه قبل از اينكه نطفه‌اش منعقد شود ، مرئهء قرشيهء موجود در خارج نبوده است ولى بعد از تولد او شك مىكنيم كه آيا با تولّد او يك مرئهء قرشيّه تحقق پيدا كرده است يا نه ؟ بنابراين مسألهء شك در قرشيت و عدم قرشيت را نبايد با مسألهء شك در ملازمه مقايسه كرد . محدودهء شك فرق دارد . در يكى مربوط به حكم ازلى عقل و در ديگرى مربوط به هنگام نطفه و ولادت است و نسبت به قبل از انعقاد نطفه ترديدى وجود ندارد . اين وجه تفصيلى است كه مرحوم آخوند بين اين دو مسئله قائل شده‌اند . پاسخ سؤال دوّم : ما به تبعيت از امام خمينى رحمه الله معتقديم كه استصحاب عدم قرشيت مرئه هم جريان ندارد ، زيرا در استصحاب بايد قضيّهء متيقّنه و قضيّهء مشكوكه كاملًا متّحد باشند و الّا عنوان نقض كه در « لا تنقض اليقين بالشك » اخذ شده صدق نمىكند . اگر يقين به طهارت يك لباس و شك در طهارت لباس ديگر داشته باشيم ، دو موضوع و دو قضيّه تحقق دارد . ما معتقديم در استصحاب عدم قرشيت مرئه ، قضيّهء متيقّنه و قضيّهء مشكوكه اتحاد ندارند ، زيرا قضيّهء متيقّنهء ما اين است كه به نحو سالبهء محصّله مىگوييم :\r\n« اين زن ، قرشيّه نبوده است » . سالبهء محصّله ، با انتفاء موضوع هم صادق است . مثل اينكه گفته شود « ليس زيد بقائم » ، از باب اينكه زيدى نيست تا بخواهد اتصاف به قيام داشته باشد . امّا قضيّهء مشكوكهء ما به صورت « ليس » ناقصه است كه وجود موضوع در آن مفروض است . اين دو قضيّه چگونه مىتوانند با هم اتحاد داشته باشند ؟\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nاكنون كه از بيان مقدّمه فارغ شديم به ذكر راه امام خمينى رحمه الله براى عدم جريان استصحاب عدم ملازمه در ما نحن فيه مىپردازيم : امام خمينى رحمه الله مىخواهد بفرمايد : استصحاب عدم ملازمه ، همانند استصحاب عدم قرشيّت مرئه است . يعنى همان‌طور كه قرشيّت ، يك وصف وجودى براى مرئهء محقق در خارج است ، « 1 » ملازمه هم وصفى وجودى براى يك موضوع محقق در خارج است . يعنى بايد ابتدا يك وجوب ذى المقدمه تحقق داشته باشد تا پس از آن بتوانيم مسألهء ملازمه را مطرح كنيم . و در ما نحن فيه ، بايد ابتدا يك حرمت تحقّق داشته باشد ، تا پس از آن بتوانيم ملازمه بين آن با فساد را مطرح كنيم . لذا قبل از اينكه يك چنين وجوبى در ناحيهء ذى المقدمه و حرمتى در ما نحن فيه تحقق داشته باشد ، موضوعى نيست تا بخواهيم ملازمه را در مورد آن پياده كنيم ، همان‌طور كه قبل از تحقق مرئه در خارج ، موضوعى نيست كه بخواهيم قرشيت را براى او ثابت كنيم . بنابراين امام خمينى رحمه الله بر اساس اين مبنا كه ملازمه ، يك صفت ثبوتى است و « ثبوت شيء لشيء فرع ثبوت المثبت له » ، مىخواهد بفرمايد : ملازمه داراى حالت سابقهء عدميّه است ولى مسألهء مرئهء قرشيّه ، حالت سابقهء عدميه‌اش ، سالبهء به انتفاء موضوع است لذا نمىتوان آن را استصحاب كرد . پس نتيجهء فرمايش امام خمينى رحمه الله با فرمايش مرحوم آخوند يك چيز مىشود . « 2 » بررسى كلام امام خمينى رحمه الله به نظر ما كلام امام خمينى رحمه الله در مورد استصحاب عدم قرشيت مرئه قابل قبول است ولى كلام ايشان در ارتباط با استصحاب عدم ملازمه ، قابل مناقشه است ، زيرا :\r\n\r\n\r\n","description":"","footnote":"\r\n( 1 ) - چون قاعدهء فرعيت مىگويد : « ثبوت شيء لشيء فرع ثبوت المثبت له » . پس بايد اوّل مرئه‌اى وجود داشته باشد تا قرشيّت - به عنوان وصف - براى او ثابت شود .\r\n( 2 ) - مناهج الوصول إلى علم الاصول ، ج 2 ، ص 156 و 157 ، معتمد الاصول ، ج 1 ، ص 214 و 215 و تهذيب الاصول ، ج 1 ، ص 412 و 413 و 480 - 482\r\n","page_name":" 469 ","page_number":469},
  {"content":"\r\n\r\nاوّلًا : طبق بيان ايشان ، اگر ما بخواهيم روى خود كلمهء « ملازمه » تكيه كنيم ، نه تنها بايد ابتدا وجوب ذى المقدمه وجود داشته باشد ، بلكه بايد وجوب مقدّمه هم وجود داشته باشد ، چون ملازمه از باب مفاعله و طرفينى است . مگر اينكه گفته شود :\r\n« ملازمه در اينجا به عنوان مسامحه و مجاز مطرح شده و مراد اين است كه وجوب ذى المقدمه ، به عنوان ملزوم و وجوب مقدمه به عنوان لازمِ وجوب ذى المقدمه است » . روشن است كه اثبات ملازمه به چنين معنايى ، فرع تحقق ملزوم نيست . بلكه نتيجهء اين ملازمه اين است كه اگر ملزوم تحقق پيدا كند ، لازم هم برآن مترتب مىشود . چون اين لازم ، لازمِ ماهيت نيست ، بلكه لازم وجود است و بحث ما در لازمِ وجود است و براى اثبات چنين لزومى ، معنا ندارد كه ملزوم اوّل در خارج وجود پيدا كند .\r\nقرآن كريم مىفرمايد : لو كان فيهما آلهة إلّا اللَّه لفسدتا « 1 » اين آيه دلالت مىكند كه تعدّد آلهه غير خدا ملازم با فساد آسمان‌ها و زمين است . در حالى كه اين معنا تا كنون هيچ‌گاه تحقق پيدا نكرده و بعداً هم تحقق پيدا نخواهد كرد . كلمهء « لو » در عين اينكه بر ملازمهء بين شرط و جزا دلالت مىكند ، دلالت بر امتناع جزاء ، به جهت امتناع شرط نيز مىكند . در نتيجه به نظر ما همان راهى كه مرحوم آخوند براى مسألهء ملازمه مطرح كرد ، بهتر از راهى است كه امام خمينى رحمه الله ارائه فرمودند . اگرچه بنا بر هر دو راه ، استصحاب عدم ملازمه جارى نمىشود . ولى علّت عدم جريان آن همان مسألهء ازليّت است نه شباهت به استصحاب عدم قرشيت مرئه . نتيجهء بحث در مقام اوّل از آنچه گفته شد معلوم گرديد كه از نظر مسألهء اصولى ، ما يك اصلى نداريم كه در صورت شك در اينكه « آيا نهى مقتضى فساد است يا نه ؟ » بتواند يكى از دو طرف را براى ما تعيين كند .\r\n\r\n\r\n","description":"","footnote":"\r\n( 1 ) - الأنبياء : 22\r\n","page_name":" 470 ","page_number":470},
  {"content":"\r\n\r\n\r\nمقام دوّم : بحث در مسألهء فقهى :\r\nاگر عبادت يا معامله‌اى منهى عنه واقع شد و ما از نظر اصولى نتوانستيم پى ببريم كه آيا نهى مقتضى فساد است يا نه ؟ چنانچه اين عبادت يا معامله در خارج واقع شد ، آيا اصلى داريم كه بتواند صحّت يا فساد آن را براى ما معين كند ؟ در اينجا از دو جهت بحث مىكنيم :\r\n\r\nجهت اوّل ( معاملات ) :\r\nدر باب معاملات ، اصلى به نام اصالة الفساد « 1 » داريم ، كه ظاهراً اين اصل در اينجا جريان پيدا مىكند . توضيح : الف : ما يك وقت صحّت و فساد را در ارتباط با معاملات شخصيّه فرض مىكنيم ، مثل اينكه معامله‌اى كه متعلّق نهى قرار گرفته در خارج واقع شده باشد و ما شك داشته باشيم كه آيا اثر مقصود ، بر چنين معامله‌اى مترتب است يا نه ؟ مثلًا اگر ما قائل شويم كه « بيع در وقت ندا براى نماز جمعه ، حرام است » ، چنانچه كسى در آن موقع بيعى انجام دهد ، از نظر فقهى ، « استصحاب عدم ترتّب اثر » برآن مترتب مىشود . يعنى گفته مىشود : قبل از آنكه اين بيعِ محرّم ، واقع شود ، نقل و انتقالى واقع نشده بود ، اكنون كه اين بيع واقع شده ، ما نمىدانيم « آيا حرمت بيع ، مقتضى فساد آن است يا نه ؟ » به‌همين‌جهت شك مىكنيم كه آيا نقل و انتقال صورت گرفته است يا نه ؟ در اينجا بقاء ملكيت بايع نسبت به مبيع و ملكيت مشترى نسبت به ثمن را استصحاب مىكنيم و اين معناى فساد معامله است . تذكر : در فقه ، اصل ديگرى به عنوان اصالة الصّحة داريم كه اين اصل ، در ارتباط با\r\n\r\n\r\n","description":"","footnote":"\r\n( 1 ) - اصالة الفساد ، طبق مبناى ما به معناى « استصحاب عدم ترتّب اثر » و طبق مبناى مرحوم آخوند ، به معناى « استصحاب عدم جعل صحت براى معامله » است .\r\n","page_name":" 471 ","page_number":471},
  {"content":"\r\n\r\nعمل غير جريان پيدا مىكند و مورد آن با مورد اصالة الفساد فرق مىكند . اصالة الصّحة در شبهات موضوعيه جريان پيدا مىكند ، مثلًا اگر معامله‌اى بين زيد و عَمرو واقع شده باشد و ما ندانيم كه آيا مقرّرات شرعى در اين معامله مراعات شده است يا نه ؟ در آنجا اصالة الصحة را پياده مىكنيم . ولى اصالة الفساد ، مربوط به شبهات حكميه است . يعنى در جايى كه نمىدانيم آيا معاملهء منهى عنه ، صحيح است يا باطل ؟ استصحاب عدم ترتّب را پياده مىكنيم و اين همان اصالة الفساد است . ب : اگر صحّت و فساد ، در ارتباط با ماهيات و كليات فرض شود ، « 1 » در اين صورت ، اگر شارع يك معاملهء كلّى را متعلّق نهى خود قرار داد و ما ندانيم كه آيا اين معامله كلّى منهى عنه ، صحيح است يا فاسد ؟ و اطلاق و عمومى هم در كار نباشد كه ما از راه آن بتوانيم مسئله را حلّ كنيم . در اينجا نيز اصالة الفساد جريان پيدا مىكند ، زيرا معناى اصالة الفساد اين است كه ما نمىدانيم آيا شارع اين معاملهء منهى عنه را معتبر و مؤثر در نقل و انتقال قرار داده يا نه ؟ يك زمانى به‌طور مسلّم ، شارع آن را مؤثر قرار نداده بود و آن زمانى است كه معامله را امضاء نكرده بود . الآن شك داريم كه آيا بعد از آن زمان ، چنين معامله‌اى مورد امضاى شارع قرار گرفته يا نه ؟ در اينجا استصحاب عدم امضاى شارع جريان پيدا مىكند و حكم مىكند كه شارع براى اين معاملهء منهى عنه ، سببيّت قائل نشده است . بنابراين كسانى هم كه صحّت و فساد را در ارتباط با كلّيات مىدانند ، در صورت شك در صحّت و فساد معاملهء منهى عنه ، استصحاب عدم اعتبار شرعى را پياده مىكنند و اين استصحاب ، مقتضى فساد معامله است . در نتيجه ما در باب معاملات ، اصلى به نام اصالة الفساد داريم ، كه روى معاملات - از نظر فقهى - حكم فساد را مترتب مىكند .\r\n\r\n\r\n","description":"","footnote":"\r\n( 1 ) - يعنى صحّت و فساد ، مانند احكام تكليفيه باشد و شارع همان‌طور كه ماهيت بيع را موضوع براى « حلال » قرار مىدهد ، بتواند ماهيت بيع را موضوع براى « صحيح » يا « فاسد » قرار دهد .\r\n","page_name":" 472 ","page_number":472},
  {"content":"\r\n\r\n\r\nجهت دوّم ( عبادات ) :\r\nاگر عبادتى منهى عنه قرار گرفت و ما در مسألهء اصوليه به جايى نرسيديم و نتوانستيم ثابت كنيم كه آيا عبادت منهى عنه ، صحيح است يا فاسد ؟ آيا وقتى وارد فقه مىشويم ، اصلى وجود دارد كه بتواند يكى از دو طرف را براى ما معيّن كند ؟ روشن است كه صحّت در باب عبادات به معناى ترتّب اثر مقصود نيست بلكه به معناى مطابقت مأتى به با مأمور به است كه نتيجهء آن عبارت از سقوط اعاده و قضاست و در اينجا حالت سابقه وجود ندارد كه ما بخواهيم آن را استصحاب كنيم . كسانى كه براى صحّت هر عبادتى وجود يك امر فعلى - هرچند استحبابى - را لازم مىدانند ، بايد چنين عبادتى را باطل بدانند . چون عبادت ، با وصف اينكه منهى عنه است نمىتواند مأمور به هم باشد . اينجا مسألهء اجتماع امر و نهى نيست و تعدد عنوان هم مطرح نيست . روشن است كه در اين صورت ، بطلان عبادت ، به جهت عدم وجود امر است نه به خاطر وجود نهى و ما عدم وجود امر را از ناحيهء وجود نهى كشف كرديم ، زيرا معنا ندارد عبادتى هم مأمور به و هم منهى عنه باشد .\r\nولى اگر ما - همانند مرحوم آخوند - صحّت عبادت را متوقف بر وجود امر ندانيم ، بلكه صحّت عبادت را متوقف بر وجود ملاك در عبادت - يعنى مقرّبيّت - بدانيم . يعنى همين‌كه عبادتى واجد ملاك شد ، براى صحّت آن كافى است ، هرچند امرى هم نداشته باشد . آيا طبق اين مبنا - كه ما هم آن را پذيرفتيم - مىتوان حكم به صحّت عبادت منهى عنه كرد ؟ پاسخ اين است كه اگر ما ، همانند مرحوم آخوند ، در ما نحن فيه - يعنى مسألهء نهى متعلّق به عبادت - نهى غيرى را هم داخل بحث مىدانستيم ، مانعى نداشت كه عبادتى هم داراى ملاك عبادت بوده و هم نهى غيرى به آن تعلّق بگيرد و در اين صورت ، ما حكم به صحّت عبادت مىكرديم ، همان‌طور كه در مسألهء صلاة و ازاله ، كسانى كه امر به ازاله را مقتضى نهى از صلاة مىدانستند ، نهى متعلّق به صلاة ، يك نهى\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nغيرى بود « 1 » و نهى غيرى ، چون كاشف از مبغوضيت نيست ، منافاتى با وجود ملاك در عبادت ندارد . صلاة ، با وجود اينكه مزاحم با ازاله بود و نهى غيرى به آن تعلّق گرفته بود ، ولى ملاك صلاة - يعنى مقرّبيّت - در نماز مزاحم با ازاله تحقق داشت ، لذا ما حكم به صحّت نماز مىكرديم ولى اگر نهى غيرى را خارج از محلّ بحث بدانيم و بگوييم :\r\n« فقط نهى نفسى - كه حكايت از مبغوضيّت ذاتى منهى عنه مىكند - مورد بحث است » ديگر نمىتوان تصور كرد كه از طرفى نهى نفسى كاشف از مبغوضيت به يك عبادت تعلّق گرفته و از طرفى ملاك عبادت - يعنى مقرّبيّت - در آن وجود داشته باشد . چون معناى نهى نفسى ، مبغوض بودن منهى عنه و مبعّد بودن آن است ، در حالى كه ملاك عبادت ، محبوب بودن و مقرّبيت است و اين دو نمىتوانند در شىء واحد به عنوان واحد با هم جمع شوند . تذكر : كلام امام خمينى رحمه الله در اينجا ابهام دارد و بايد به همان ترتيبى كه ما مسئله را بحث كرديم ، توضيح داده شود ، زيرا از ظاهر كلام ايشان استفاده مىشود كه نهى نفسى با وجود ملاك عبادت قابل اجتماع است . در حالى كه چنين چيزى امكان ندارد .\r\nامام خمينى رحمه الله كه در مسألهء صلاة در دار غصبى ، با اينكه قائل به جواز اجتماع بودند و تعدّد عنوان وجود داشت ، در صحّت صلاة در دار غصبى ترديد مىكردند ، چگونه مىشود در عنوان واحد ، كه منهى عنه است ، احتمال مقرّبيّت هم بدهند تا امكان حكم به صحّت در آن جريان پيدا كند ؟ نتيجهء بحث در مقام دوّم از آنچه گفته شد معلوم گرديد كه از نظر فقهى ، هم در باب عبادات و هم در باب\r\n\r\n\r\n","description":"","footnote":"\r\n( 1 ) - اكثر قائلين از راه مقدّميت وارد شدند و مىگفتند : « عدم صلاة ، مقدّمه براى فعل ازاله است و هنگامى كه ازاله واجب شد ، عدم صلاة هم - از باب مقدّميت - وجوب غيرى پيدا مىكند و در اين صورت خود صلاة - به عنوان ضدّ عام - حرمت غيرى پيدا مىكند و نهى متعلّق به آن ، به عنوان نهى غيرى خواهد بود » .\r\n","page_name":" 474 ","page_number":474},
  {"content":"\r\n\r\nمعاملات ، اصالة الفساد حاكم است و مقتضاى آن ، فساد عبادت يا معاملهء منهى عنه است .\r\n\r\nمقدّمهء نهم : اقسام نهى متعلّق به عبادت\r\nمرحوم آخوند در اينجا مقدّمهء مفصّلى را مطرح كرده‌اند كه هيچ‌گونه ارتباطى به جهت مورد بحث ما ندارد . ايشان مىفرمايد : متعلّق نهى در عبادات ، بر پنج قسم است : 1 - نفس عبادت ، مثل نهى متعلّق به صلاة در ايام حيض ، 2 - جزء عبادت ، مثل نهى متعلّق به قرائت سورهء سجده‌دار در نماز ، 3 - شرط عبادت ، كه خارج از حقيقت عبادت است ولى تقيّدِ عبادت به آن شرط مدخليت دارد ، 4 - وصف عبادت ، كه عنوانى غير از نفس عبادت و جزء و شرط آن است . و اين بر دو قسم است : الف : وصف ملازم ، به‌گونه‌اى كه انفكاك بين آن وصف و موصوف امكان ندارد ، مثل جهر و اخفات نسبت به قرائت . ب : وصف مفارق و غير ملازم ، كه انفكاك بين آن وصف و موصوف امكان دارد ، مثل غصبيت براى اكوان صلاة ، در مثال صلاة در دار غصبى . مرحوم آخوند سپس وارد بحث در اقسام پنج‌گانه شده مىفرمايد : امّا قسم اوّل ، كه نهى به ذات عبادت تعلّق گرفته باشد ، همين محل بحث ماست ، كه آيا نهى آن دلالت بر فساد مىكند يا نه ؟ امّا قسم دوّم ، كه نهى به جزء عبادت تعلّق گرفته باشد و آن جزء فاسد و باطل شود ، آيا بطلان جزء ، به كلّ هم سرايت مىكند يا نه ؟ مىفرمايد : اگر اين شخص ، بر همان جزء منهى عنه اكتفاء بكند - مثلًا در نماز ، بعد از حمد ، سورهء سجده‌دار بخواند - عبادت او باطل است ولى اگر بر جزء منهى عنه اكتفاء\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nنكند مثل اينكه بعد از خواندن حمد و سورهء سجده‌دار ، سورهء ديگرى ، غير از سورهء سجده‌دار هم بخواند نماز او باطل نمىشود . ما از مرحوم آخوند سؤال مىكنيم : اين مسئله چه ربطى به مسألهء « دلالت نهى بر فساد منهى عنه و عدم دلالت آن » دارد ؟ اين يك مسألهء فقهى است كه اگر جزء يك عبادتى فاسد شد و كسى اكتفاء بر همان جزء فاسد كرد ، كلّ عبادت فاسد است و اگر اكتفاء برآن جزء فاسد نكرد ، عبادت ، فاسد نيست و ربطى به مسألهء اصولى ندارد . امّا قسم سوّم ، كه نهى به شرط عبادت تعلّق گرفته باشد ، مىفرمايد : شرط بر دو قسم است : 1 - شرطى كه جنبهء عباديّت دارد ، مثل وضو براى نماز . 2 - شرطى كه جنبهء عباديّت ندارد ، مثل ستر عورت براى نماز . مرحوم آخوند مىفرمايد : اگر شرط عبادت ، جنبهء عباديّت داشت و منهى عنه قرار گرفت ، مثل نهى از وضو به آب غصبى ، و ما قائل شديم كه نهى از عبادت ، اقتضاى فساد عبادت را دارد ، وقتى شرط باطل شد ، مشروط هم باطل مىشود ، پس صلاة نمىتواند صحيح باشد . ما از مرحوم آخوند سؤال مىكنيم : اين چه ربطى به مسألهء « دلالت نهى بر فساد منهى عنه و عدم دلالت آن » دارد ؟ اين يك مسألهء عقلى است كه اگر چيزى را شرط براى چيز ديگر قرار دادند ، در صورت بطلان يا عدم تحقّق شرط ، مشروط هم نمىتواند به صورت صحيح واقع شده باشد . مرحوم آخوند سپس مىفرمايد : اگر شرط عبادت ، جنبهء عباديّت نداشت ، چنانچه منهى عنه قرار گيرد ، مشروطى كه با اين شرط منهى عنه اتيان شده است ، باطل نخواهد بود ، چون اين شرط عنوان عباديّت ندارد . ما به مرحوم آخوند مىگوييم : اين نيز ربطى به ما نحن فيه ندارد . امّا قسم چهارم ، كه متعلّق نهى عبارت از وصف ملازم باشد ، مثل اينكه در جايى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nنهى از جهر به قرائت بشود ، بازگشتش به اين است كه آن موصوف ، با اين وصف ، منهى عنه است ، چون فرض اين است كه بين وصف و موصوف نمىتوان تفكيك كرد ، لذا نهى از وصف سرايت مىكند به موصوف ، بلكه در حقيقت ، موصوف است كه منهى عنه مىشود . يعنى نهى از جهر به قرائت ، به نهى از « قرائت جهرى » برگشت مىكند و به عبارت ديگر : به نهى از جزء عبادت ، برگشت مىكند و اين ، صغرى براى نهى از جزء عبادت مىشود . ما از مرحوم آخوند سؤال مىكنيم : اين چه ربطى به بحث ما دارد ؟ بحث ما در اصول ، بحث كبروى است . ما نمىخواهيم بحث كنيم كه كجا عبادت ، متعلّق نهى است و كجا متعلّق نهى نيست . ما مىخواهيم ببينيم آيا نهى متعلّق به عبادت مقتضى فساد عبادت است يا نه ؟ تازه اين در صورتى است كه ما فرمايش ايشان را در اينجا بپذيريم كه « اگر متعلّق نهى ، عبارت از جهر به قرائت شد ، اين نهى سرايت به موصوف مىكند و قرائتى كه جزء نماز است منهى عنه مىشود » . ولى فعلًا كارى به درستى يا نادرستى آن نداريم . درهرصورت ، نمىتواند با مسألهء اصولى ارتباط داشته باشد . امّا قسم پنجم ، كه نهى به وصف غير ملازم تعلّق گرفته باشد ، مثل غصبيت براى اكوان صلاة در مسألهء « صلاة در دار غصبى » ، مىفرمايد : قائلين به امتناع اجتماع امرونهى ، در اينجا قائل به سرايت نهى از غصب به عبادت مىباشند ولى قائلين به جواز اجتماع امر و نهى مىگويند : « نهى از غصب ، ارتباطى با عبادت ندارد .\r\nعبادت ، در جاى خودش مأمور به است و غير مأمور به نيست و غصب هم در محدودهء خودش ، منهى عنه است و غير منهى عنه نيست و هيچ‌كدام به حدّ و مرز ديگرى سرايت نمىكند . ما از مرحوم آخوند سؤال مىكنيم : سرايت كردن و سرايت نكردن ، چه ربطى به بحث ما دارد ؟ قائل به سرايت ، معتقد است كه نهى به عنوان عبادت تعلّق گرفته و منكر سرايت معتقد است نهى به عنوان عبادت تعلّق نگرفته است و تعلّق و عدم تعلّق نهى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nبه عنوان عبادت ، بحثى صغروى است و ارتباطى با ما نحن فيه ندارد . بحث ما يك بحث كبروى است . مرحوم آخوند در خاتمهء اين مقدّمه مىفرمايد : گاهى نهى ، به خود عبادت تعلّق مىگيرد ولى به خاطر جزء يا شرط يا وصف - ملازم يا غير ملازم - آن عبادت ؛ و در اينجا تعلّق نهى به دو صورت است : 1 - واسطه در ثبوت : و آن در صورتى است كه حقيقتاً خود عبادت ، منهى عنه باشد ولى واسطهء آمدن اين نهى حقيقى ، عبارت از جزء يا شرط يا وصف باشد . 2 - واسطه در عروض : و آن در صورتى است كه تعلّق نهى به عبادت ، به صورت مجازى باشد و آنچه حقيقتاً متعلّق نهى قرار گرفته همان واسطه - يعنى جزء يا شرط يا وصف عبادت - است . مرحوم آخوند مىفرمايد : بنا بر هر دو تقدير ، حكم مسئله روشن است . در مورد واسطه در ثبوت ، خودِ عبادت ، منهى عنه است ، اگرچه وساطت جزء يا شرط يا وصف ، سبب تعلّق نهى به عبادت گرديده است . همان‌طور كه تغيّر ماء ، سبب مىشود كه ماء ، حقيقتاً اتصاف به نجاست پيدا كند . امّا در مورد واسطه در عروض ، خودِ عبادت ، منهى عنه نيست . اين مانند حركت جالس سفينه است كه متحرك حقيقى عبارت از نفس سفينه است و اسناد تحرك به جالس سفينه ، بر سبيل مجاز است . پس در اين صورت ، منهى عنه حقيقى همان جزء يا شرط يا وصف است . « 1 » نتيجهء بحث در مقدّمهء نهم : از آنچه گفته شد معلوم گرديد كه بيان مرحوم آخوند در اين مقدّمه هيچ ربطى به مسألهء اصولى ما - كه به عنوان بحث كبروى است - ندارد . پس از فراغت از مقدّمات ، وارد اصل بحث مىشويم :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 292 - 294\r\n","page_name":" 478 ","page_number":478},
  {"content":"\r\n\r\n\r\nآيا نهى مقتضى فساد منهى عنه است ؟\r\nدر اصل بحث ، در دو مقام بايد بحث كنيم : عبادات و معاملات . و با توجه به اينكه مسألهء « دلالت نهى بر فساد » هم داراى جهت لفظى و هم داراى جهت عقلى است ، در هريك از اين دو مقام بايد دو جهت را نيز مورد بررسى قرار دهيم . هرچند مرحوم آخوند هر دو جهت را در مورد معاملات مطرح كرده‌اند ، ولى در ارتباط با عبادات ، فقط بر جهت عقلى آن تكيه كرده و جهت لفظى را مطرح نكرده‌اند . در حالى كه در باب عبادات نيز بايد بحث كنيم كه اگر عبادتى منهى عنه واقع شد ، آيا اين نهى - از جهت ظهور لفظى - ظهور در نهى مولوى تحريمى دارد يا اينكه ظهور در ارشاد به فساد اين عبادت دارد ؟ به عبارت ديگر : همان‌طور كه در باب معاملات ، مسألهء ارشاد نهى به عدم ترتّب اثر بر معامله مطرح مىشود ، در باب عبادات نيز بايد مسألهء ارشاد نهى به عدم ترتّب اثر بر عبادت مطرح شود . اثر مترتب بر عبادت ، دو چيز است : يكى اثر معنوى ، كه عبارت از مقرّبيت است و ديگرى اثر از نظر عمل خارجى ، كه عبارت از سقوط اعاده و قضاست . بنابراين بايد در باب عبادات هم ، جهت لفظى مورد بحث قرار گيرد ، مخصوصاً با توجه به اينكه در باب عبادات ، شرايط و موانع و قواطع ، معمولًا به صورت امر و نهى بيان شده‌اند . مثلًا وقتى شارع مقدّس مىخواهد شرطيت طهارت را براى صلاة مطرح كند ، مىفرمايد : « صلِّ مع الطهارة » و ما احتمال نمىدهيم كه اين حكم ، يك حكم نفسى باشد ، به‌گونه‌اى كه اگر كسى نماز بدون طهارت خواند ، نمازش صحيح بوده و تنها يك حكم نفسى را مخالفت كرده باشد . بلكه ما مىگوييم : « اين امر ، ارشاد به شرطيت طهارت براى صلاة است » و يا در باب نواهى وقتى مىفرمايد : « لا تصلِّ في و بر ما لا يؤكل لحمه » ، ما احتمال نمىدهيم كه اين حكم ، يك حكم نفسى باشد ، به گونه‌اى كه اگر كسى نماز خود را در و بر ما لا يؤكل لحمه خواند ، نمازش صحيح بوده و\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nتنها يك عمل حرامى انجام داده باشد . بلكه مىگوييم : « اين نهى ، ارشاد به مانعيت و بر ما لا يؤكل لحمه براى صلاة است » . حال كه در مورد شرايط و موانع به اين صورت است ، وقتى شارع مقدّس مجموعهء نماز را براى حائض متعلّق نهى قرار داده و مىفرمايد : « دعي الصلاة أيام أقرائك » ، بايد بحث كنيم كه آيا اين روايت مىخواهد يك حرمت ذاتى براى نماز حائض درست كند يا اينكه ارشاد به فساد نماز اوست ؟\r\n\r\nمقام اوّل : بحث عبادات\r\nجهت اوّل : آيا نهى متعلّق به عبادت ، از نظر دلالت لفظى ، ظهور در حرمت مولوى دارد يا ظهور در ارشاد به فساد آن عبادت ؟ با توجه به اينكه اجزاء و شرايط و موانع عبادات ، معمولًا از طريق اوامر و نواهى بيان مىشود و اين دو ، هم مىتوانند مولوى باشند و هم ارشادى ، بعيد نيست كسى ادعا كند كه - در صورت عدم قرينه به هيچ‌يك از طرفين - ظاهر عرفى اين است كه ، نهى متعلّق به عبادت ، ارشاد به فساد آن عبادت دارد و مىخواهد بگويد : « چنين عبادتى نمىتواند مقرِّبيت داشته باشد و مسقط اعاده و قضاء باشد » . مخصوصاً كه در باب معاملات نيز مسألهء صحّت و بطلان ، از طريق امر و نهى بيان مىشود و در آنجا مسألهء ارشادى بودن نواهى مطرح شد . البته ما نمىخواهيم بگوييم : « نهى مولوى نمىتواند به عبادت تعلّق بگيرد » . اين شبهه‌اى است كه در جهت دوّم اين بحث جواب داده خواهد شد . در اينجا با توجه به اينكه نهى متعلّق به عبادت ، نمىتواند هم نهى مولوى تحريمى باشد و هم نهى ارشادى ، مىخواهيم ببينيم در جايى كه قرينه براى هيچ‌كدام از طرفين قائم نشده است ، آيا نهى ، ظهور در نهى مولوى تحريمى دارد يا ظهور در نهى ارشادى ؟ متفاهم عرفى ، همان معناى دوّم است و معناى ارشاد اين است كه تصور نشود با اين عبادت مىتوان به هدف مقرّبيّت ، معراجيّت ، قربانيّت و . . . رسيد بلكه چنين\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nعبادتى باطل است . روشن است كه نياز به ارشاد - مخصوصاً در باب عبادات كه از مخترعات شرعيه است - كاملًا وجود دارد ، هرچند ما قائل به حقيقت شرعيه هم نباشيم ولى بالاخره اين عبادات از مخترعات شرعيه است . حال آيا كيفيت استعمال الفاظ در آنها به صورت حقيقت است يا به صورت مجاز ؟ بحث ديگرى است كه به اينجا ربطى ندارد . لذا به نظر مىرسد اين نهى ، ارشاد به فساد است . بله ، اگر در جايى قرينه بر خلاف اين ظهور لفظى قائم شود و بر مولويت دلالت كند ، آنجا نهى مولوى تحريمى خواهد بود . همان‌طور كه نهى در « لا تشرب الخمر » نهى مولوى تحريمى است . جهت دوّم : آيا اگر عبادتى حرمت پيدا كرد ، عقلًا مىتواند صحيح باشد ؟ « 1 » مقدّمه : ممكن است كسى بگويد : موضوع اين بحث منتفى است ، چون عبادت - با وصف عبادت بودن - نمىتواند حرمت مولوى داشته باشد . زيرا اگر اين عمل بدون قصد قربت اتيان شود - مثل اينكه حائض نماز بدون قصد قربت بخواند - عبادت نبوده و حرام نخواهد بود . نهى ، به عبادت تعلّق گرفته و عبادت ، متقوّم به قصد قربت است ، پس اگر بدون قصد قربت باشد ، عبادتِ حرام تحقّق پيدا نكرده است . امّا اگر بخواهد اين عمل با قصد قربت اتيان شود ، فرض اين است كه اين عمل صلاحيت مقرِّبيت ندارد و اگر انسان چيزى را كه مقرّبيت ندارد به قصد قربت اتيان كند ، كار حرامى انجام داده است . البته حرمت آن ذاتى نيست بلكه حرمت تشريعى است يعنى مطلبى را به شارع نسبت داده ، بدون اينكه شارع با آن موافق باشد . و اگر در جايى حرمت تشريعى تحقّق پيدا كرد ، ديگر نمىشود حرمت ذاتى هم تحقّق پيدا كند .\r\n\r\n\r\n","description":"","footnote":"\r\n( 1 ) - در موضوع مسألهء عقليه ، مسألهء ارشاد را بايد كنار گذاشت . آنجا موضوعش يك حرمت مولويه است . يعنى اگر براى ما معلوم باشد كه نهى متعلّق به عبادت ، يك نهى مولوى تحريمى است ، آيا بين حرمت مولوى و فساد آن ملازمهء عقلى وجود دارد ؟\r\n","page_name":" 481 ","page_number":481},
  {"content":"\r\n\r\nدو حرمت نمىتواند در يك جا جمع شود . در پاسخ مىگوييم : در اولين مقدّمه از مقدّمات بحث ، ما - به تبعيت از مرحوم آخوند - پاسخ اين سؤال را مطرح كرديم . مرحوم آخوند در آنجا فرمودند : عبادت منهى عنه بر دو قسم است : قسم اوّل : عبادتى كه عباديتش ذاتى است و متوقف بر امر و بيان شارع نيست ، مثل سجود براى خداوند ، خضوع در مقابل خداوند و ذكر خداوند متعال . قسم دوّم : عبادت تعليقى ، يعنى چيزى كه اگر به جاى نهى ، امرى به آن تعلّق مىگرفت ، آن امر ، امرِ عبادى بود ، مثل صوم عيدين . به اين معنا كه اگر به جاى نهى ، قرار بود صوم عيدين مانند ساير ايّام مأمور به واقع شود ، امر آن جنبهء عبادى داشت و كسى احتمال توصّلى بودن آن را نمىداد . مرحوم آخوند در آنجا صلاة را نيز از قسم دوّم قرار داده بود و ما به ايشان اشكال كرديم كه صلاة داخل در قسم اوّل است ، زيرا نماز عبارت از ركوع ، سجود ، ذكر ، تسبيح و تحميد خداوند است كه عباديّت اين‌ها ذاتى است . يكى از اشكالاتى كه در آنجا بر مرحوم آخوند وارد كرديم اين بود كه به ايشان گفتيم : شما چه انگيزه‌اى داريد كه روى كلمهء « عبادت » تكيه مىكنيد ؟ بحث در اين است كه « آيا نهى از شىء ، مقتضى فساد آن است يا نه ؟ » و از اين عنوان استفاده مىشود كه دو حالت صحّت و فساد بايد در آن شىء بتواند جريان پيدا كند . بنابراين « نهى از شىء » شامل « نهى از شرب خمر » نمىشود ، زيرا در شرب خمر ، دو حالت صحّت و فساد تصور نمىشود . امّا اين اشكال در بحث فعلى ما جريان پيدا نمىكند ، زيرا در اينجا مىخواهيم ببينيم آيا بين حرمت عبادت و فساد آن ، ملازمه‌اى عقلى وجود دارد يا ندارد ؟ پس در اينجا چاره‌اى جز مطرح كردن عنوان « عبادت » نداريم ، چون حرمت متعلّق به عبادت مىخواهد طرف ملازمه واقع شود . پس اگرچه در ارتباط با محلّ نزاع لازم نيست روى عنوان عبادت تكيه كنيم ولى در اينجا بايد عنوان عبادت را مطرح كنيم .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nپس از بيان مقدّمهء فوق به سراغ اصل بحث مىرويم ، تا ببينيم آيا اگر عبادتى حرمت مولوى پيدا كرد ، عقلًا مىتواند صحيح باشد ؟ قدر متيقّن از محلّ بحث ، جايى است كه عبادتى حرمت ذاتى داشته باشد ، مثل صلاة حائض در جايى كه به او مىگويند : « دعي الصلاة أيّام أقرائك » ، - كه به نظر ما - عباديّت صلاة جنبهء ذاتى دارد . « 1 » و يا اگر به حائض گفته شود : « لا تسجدي للَّه » ، چون سجود - هم به نظر ما و هم به نظر مرحوم آخوند - عباديّت ذاتى دارد . در چنين مواردى كه بين عباديّت و حرمت مولوى جمع مىشود و مسألهء ارشاد هم در كار نيست ، آيا از نظر ملازمهء عقليهء چه بايد گفت ؟ پاسخ اين است كه عقل ، به‌طور وضوح حكم مىكند كه اگر چيزى كه عباديّت ذاتى دارد ، متعلّق نهى مولوى تحريمى قرار گيرد و جنبهء ارشاد هم در كار نباشد ، نهى تحريمى كاشف از مبغوضيّت منهى عنه است و مبغوضِ مولا با اشتمال بر مفسدهء لازم الاجتناب ، انسان را از خدا دور مىكند و نمىتواند مقرّبيت داشته باشد ، و تعدّد عنوان هم در كار نيست . سجود حائض ، هم ذاتاً عبادت است و هم متعلّق نهى تحريمى مولوى قرار گرفته است . پس چگونه مىتواند صحيح باشد ؟ در حالى كه معناى صحّت عبادت ، حصول قرب به سوى خداوند است . لذا در اينجا هم موضوع مسئله قابل تصور است و هم حكم آن از نظر عقل روشن است و ترديدى نيست كه بين حرمت عبادت و فساد آن ملازمه وجود دارد . آيا نهى تنزيهى كراهتى متعلّق به خود عبادت « 2 » نيز مستلزم فساد آن است ؟ ما وقتى اصل بحث « دلالت نهى بر فساد » را مطرح مىكرديم ، گفتيم : دايرهء بحث ، عموميت داشته و علاوه بر نهى تحريمى ، شامل نهى تنزيهى كراهتى هم مىشود ولى در ارتباط با مثال تعلّق نهى كراهتى به ذات عبادت با مشكل برخورد كرديم . در آنجا\r\n\r\n\r\n","description":"","footnote":"\r\n( 1 ) - بر خلاف مرحوم آخوند كه ذاتى بودن آن را قبول ندارند .\r\n( 2 ) - نه اينكه متعلّق به خصوصيات آن باشد ، مثل صلاة در حمّام .\r\n","page_name":" 483 ","page_number":483},
  {"content":"\r\n\r\nگفتيم : در مسألهء « صلات در حمّام » متعلّق كراهت ، ذاتِ عبادت نيست بلكه « واقع ساختن صلاة ، در حمام » مكروه است امّا نفس عبادت - بما أنّها عبادة - متعلّق كراهت واقع نشده است . هرچند ما در تعبيرات خودمان عنوان « عبادات مكروهه » را به كار مىبريم و مرحوم آخوند نيز همين عنوان را بر سه قسم دانستند كه قسم روشن آن همين « صلاة در حمام » بود . قسم ديگر آن نيز « لا تصلِّ في مواضع التهمة » بود كه مرحوم آخوند فرمودند : « متعلّق كراهت ، بودن در مواضع تهمت است ، هرچند در غير حال صلاة » و اين اصلًا ربطى به بحث ما - يعنى مسألهء كراهت در عبادت - ندارد ، زيرا عبادت - بما هي عبادة - متعلّق كراهت واقع نشده است . قسم ديگر آن نيز « لا تصم يوم العاشور » است كه مرحوم آخوند مسألهء تزاحم بين مستحبين - صوم و ترك آن - و ترجيح جانب ترك را در مورد آن مطرح كردند . پس در اينجا هم كراهتى وجود ندارد و بر اساس اين تقريبى كه ما ذكر كرديم ، متعلّق كراهت در مورد « صوم روز عاشورا » عبارت از عنوان « تشبّه به بنى اميّه » است ، زيرا بنى اميّه روز عاشورا را به عنوان عيد خود مىدانستند و همانند ساير اعياد با آن برخورد مىكردند و يكى از كارهاى آنها در روز عاشورا روزه گرفتن بود . بنابراين مورد هم كراهت به ذات عبادت تعلّق نگرفته است . البته ما در آنجا يك مثال براى تعلّق نهى كراهتى به ذات عبادت پيدا كرديم و آن مسألهء كراهت اقتداى مسافر به حاضر بود . « 1 » سپس در پاسخ اين اشكال كه « در اينجا هم كراهت به ذات عبادت تعلّق نگرفته ، بلكه به « تخصّص نماز به خصوصيت اقتداى مسافر به حاضر » تعلّق گرفته ، پس اين هم شبيه صلاة در حمام است » گفتيم : در باب نماز جماعت ، دو عبادت وجود دارد : اصل نماز ، يك عبادت و جماعت بودن آن ، عبادت ديگر است . جماعت نيز نياز به قصد قربت دارد و اگر كسى آن را از روى ريا انجام دهد ، جماعتش باطل است و چه‌بسا گفته مىشود كه صحّت نماز او هم محلّ اشكال است .\r\n\r\n\r\n","description":"","footnote":"\r\n( 1 ) - در مورد معناى كراهت دو قول وجود داشت : الف - كمتر بودن ثواب اين جماعت ، نسبت به جماعتى كه در آن حاضر به حاضر اقتدا كند . ب - كمتر بودن ثواب اين جماعت ، حتى از نماز فرادى .\r\n","page_name":" 484 ","page_number":484},
  {"content":"\r\n\r\nدر اين صورت ، نهى متعلّق به اقتداى حاضر به مسافر ، نهى كراهتى متعلّق به عبادت - يعنى اقتداء - مىشود . به‌هرحال ما كارى به مثال آن نداريم بلكه بايد مسئله را به‌طور كلّى بحث كنيم كه « آيا تعلّق نهى كراهتى به ذات عبادت ، عقلًا مستلزم فساد آن است ؟ » . در ارتباط با نهى تحريمى ، مسئله براى ما روشن و واضح بود ، زيرا حرمت ، كاشف از مبغوضيّت است و مبغوضيّت ، ملازم با مبعّديت است و مبعّديت نمىتواند با مقرّبيت جمع شود . ولى در ارتباط با نهى كراهتى ، ما واقعاً با مشكل روبرو هستيم . از طرفى اين عبادت را مرجوح مىدانيم . مرجوحيت به اين معناست كه مولا از تحقّق آن خوشش نمىآيد و عدم آن بهتر از وجودش مىباشد . هرچند آن را نهى تحريمى نكرده ولى بالاخره مرجوحيت دارد . حال چگونه ممكن است چيزى هم مرجوح باشد و هم مقرِّب ؟ همان‌طور كه در مورد نهى تحريمى متعلّق به عبادت ، جمع بين مبغوضيّت و مقربيّت ، از نظر عقل امكان نداشت ، در اينجا هم همان ملاك - به درجهء ضعيف‌تر - وجود دارد . ما نمىتوانيم بين حرمت و كراهت فرق گذارده و بگوييم : « مبغوضيت كامل ، با مقربيّت نمىسازد ولى مبغوضيّتِ فىالجمله ، با مقرّبيّت سازگار است » . بلكه مبغوضيّت ، به‌طور كلّى ، با مقرّبيّت نمىسازد ، خواه مبغوضيتِ كامل باشد يا فىالجمله . از طرف ديگر ، معناى كراهت اين است كه اين عمل اگرچه مرجوح است ولى مولا اذن در انجام آن را داده است . آيا مىتوان گفت : « مولا اذن در انجام عبادت فاسد داده است » ؟ چگونه ممكن است مولا بگويد : « به تو اجازه دادم كه عبادت فاسد - كه هيچ اثر ندارد - را به عنوان عبادت اتيان كنى » ؟ لذا در اينجا ما قدرى با مشكل مواجه مىشويم . پس چه بايد بكنيم ؟ بهترين راه حلّى كه به نظر مىرسد اين است كه بگوييم : در جايى كه عبادت ، متعلّق نهى تحريمى قرار گرفته و عقل مىگويد : « حرمت ،\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nملازم با فساد است » ، اگر كسى اين عبادت منهى عنه را انجام داد ، هم عملش فاسد است و هم كار حرامى انجام داده و مستحق عقوبت است . به عبارت ديگر : در آنجا هم حكم تكليفى وجود دارد و هم حكم وضعى . امّا در ما نحن فيه ترديدى نيست كه كراهت ملازم با فساد عبادت است ، زيرا عمل مرجوح نمىتواند مقرِّب به سوى مولا باشد . ولى اذنى كه از كراهت استفاده مىشود معنايش اين است كه انجام اين عمل مكروه ، استحقاق عقوبت به دنبال ندارد .\r\n\r\nمقام دوّم : بحث معاملات\r\n\r\n[ بحث در مقام ثبوت 
  ]\r\nدر اين مقام نيز بايد از دو جهت بحث كرد : جهت لفظى و جهت عقلى . جهت اوّل : آيا نهى متعلّق به معامله ، از نظر دلالت لفظى ، ظهور در حرمت مولوى دارد يا ظهور در ارشاد به فساد آن معامله ؟ روشن است كه موضوع اين بحث ، جايى است كه ما فقط يك نهى مانند « لا تبع ما ليس عندك » داريم و قرينه‌اى خارجى بر مولويت يا ارشاديت اين نهى قائم نشده است . مىخواهيم ببينيم آيا عرف چه معنايى را از اين « لا تبع ما ليس عندك » استظهار مىكند ؟ در باب معاملات ، دو نكته وجود دارد كه مىتواند راه‌گشا باشد : 1 - معاملات ، معمولًا جنبهء امضائى دارد و شارع هيچ معامله‌اى را تأسيس نكرده است . به خلاف عبادات كه جنبهء تأسيسى دارد و ما خواه حقيقت شرعيه را بپذيريم يا نپذيريم ، بالاخره صلاة با اين كيفيت ، امرى است كه شارع آن را اختراع كرده است .\r\nعبادات ، چيزى است كه عقل عقلاء به آن نمىرسد ، مگر چيزهايى چون سجود و تسبيح و تقديس كه عباديّت آنها ذاتى است . و الّا همين صلاة را اگر ما حتى يك ركعت اضافه بخوانيم ، اگرچه به نظر بيشتر عقلاء پرستش تحقّق پيدا كرده است ولى اضافهء يك ركعت ، موجب بطلان نماز و عدم تحقّق غرض شارع است . امّا معاملات ، بين مردم متداول بوده و نقشى كه شارع در اين زمينه دارد اين است\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nكه گاهى جلوى بعضى از معاملات عقلائيه - مثل ربا « 1 » - را گرفته است . و يا براى استحكام نظم اجتماع ، شرايطى را اضافه كرده ، كه بين عقلاء وجود نداشته است . مثلًا بيع غررى نزد عقلاء مانعى ندارد ولى شارع جلوى آن را گرفته و با « نهى النبىّ عن بيع الغرر » حكم به بطلان معاملهء غررى نموده است . امّا اساس بيع را شارع امضاء كرده است نه تأسيس . 2 - در باب معاملات ، سه عنوان در طول يكديگر قرار دارند و هركدام در رتبه‌اى مقدم بر ديگرى قرار گرفته‌اند ، به خلاف باب عبادات . آن سه عنوان عبارتند از : 1 - فعل مباشرى و بلاواسطهء متعاملين ، و آن سببى است كه از متعاملين تحقّق پيدا مىكند . سبب در بيع ، عبارت از « ايجاب و قبول » است و در معاملات اگر تعاطى خارجى را جانشين ايجاب و قبول بدانيم ، همان « تعاطى خارجى » به عنوان سبب است . در ايقاعات - مثل طلاق - نيز سبب عبارت از همان ايجابى است كه از مكلّف صادر مىشود . 2 - مسبّب ، كه ترتّب بر اين سبب پيدا مىكند و آن عبارت از تمليك و تملك ، نقل و انتقال ، زوجيت و امثال آن مىباشد كه به واسطهء سبب تحقّق پيدا مىكند . مسبّب ، به عنوان يك عمل با واسطه براى مكلّف مطرح است . آنچه مستقيماً با مكلّف ارتباط دارد همان سبب - يعنى ايجاب و قبول - است ، لذا اسناد تمليك به بايع ، به عنوان يك فعل تسبيبى است ، به اين معنا كه سبب آن در اختيار بايع است و الّا خودش مقدور با واسطه است . 3 - آثارى كه بر مسبّب بار مىشود ، مثلًا بعد از اينكه مشترى مالك مبيع شد ، مىتواند در آن تصرف كند و در باب زوجيت مىتواند استمتاع كند . اين‌ها مسائل طولى و ترتبى است كه در باب معاملات تحقّق دارد . ولى نماز ، عبارت از همين اعمال است و مسألهء سبب و مسبّب و آثارى كه بر مسبّب مترتب است ، به اين كيفيت ، در باب عبادات\r\n\r\n\r\n","description":"","footnote":"\r\n( 1 ) - ربا يك معاملهء عقلائيه است كه الآن هم در تمام دنيا متداول است .\r\n","page_name":" 487 ","page_number":487},
  {"content":"\r\n\r\nمطرح نيست . با توجه به آن دو نكته و جهات سه‌گانه‌اى كه در باب معاملات وجود دارد در مىيابيم كه هدف اصلى از معاملات ، عبارت از آثار مترتب بر معامله است . به‌گونه‌اى كه حتى مسبّب هم مقدمه براى آن آثار است . مشترى خانه مىخرد ، نه فقط براى مالك شدن ، بلكه ملكيت هم مقدّمه براى آثار - يعنى سكونت و بهره بردن - است . در باب زوجيت نيز ، ايجاب و قبول ، صرفاً به منظور تحقّق زوجيت نيست بلكه زوجيّت هم به عنوان مقدّمه براى آثار - مثل استمتاع و . . . - مطرح است . بنابراين هدف اصلى در باب معاملات ، عبارت از آثارى است كه در رتبهء سوّم قرار گرفته‌اند . به‌همين‌جهت فقهاء صحّت را به معناى ترتّب اثر بر معامله دانسته‌اند . از اينجا معلوم مىشود كه معناى عرفى « لا تبع ما ليس عندك » اين است كه با فروختن مال مردم نمىتوان به اثر مقصود از بيع رسيد و اين به معناى بطلان و فساد چنين معامله‌اى است . به عبارت ديگر : عرف بين « لا تشرب الخمر » و « لا تبع ما ليس عندك » فرق مىگذارد . از « لا تشرب الخمر » حرمت تكليفى را استظهار مىكند ولى از « لا تبع ما ليس عندك » ارشاد به فساد را استظهار مىكند . همان‌طور كه از « لا تصلِّ في و بر ما لا يؤكل لحمه » ارشاد به مانعيت پوشيدن و بر ما لا يؤكل لحمه براى صلاة را استفاده مىكرد و همان‌طور كه از امر به وضوء براى نماز ، ارشاد به شرطيت را و از نهى متعلّق به عبادت - مثل صلاة حائض - ارشاد به بطلان و فساد را استفاده مىكرد . البته ما نمىخواهيم بگوييم : « نهى مولوى تحريمى نمىتواند به معامله تعلّق بگيرد » . موضوع بحث ما جايى است كه نهى تحريمى به يك معامله‌اى تعلّق گرفته باشد ، مثل بيع مصحف به كافر يا بيع عبد مسلمان به كافر . بلكه ما در اين بخش از بحث ، فقط در ظهور لفظى بحث داريم و آن‌هم متمركز در اين است كه عرف « لا تشرب الخمر » و « لا تبع ما ليس عندك » را از يك وادى نمىداند . در « لا تشرب الخمر » چيز ديگرى به جز حرمت تكليفى - كه روى شرب خمر رفته - وجود ندارد تا\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nشارع بخواهد ارشاد به آن داشته باشد ولى در باب معاملات ، چون هدف نهايى رسيدن به احكام و آثار است ، نهى آن را نهى ارشادى مىداند . البته اين مطلب ، يك استظهار عرفى است و ممكن است كسى آن را انكار كند و ما هم نمىتوانيم او را ملزم به پذيرفتن آن بنماييم ، زيرا مسئله برهانى نيست و به فهم عرفى ارتباط ندارد . يادآورى : بحث ما در جايى است كه قرينه‌اى بر مولويت يا ارشاديت نهى نداشته باشيم . جهت دوّم : آيا اگر معامله‌اى حرمت مولوى پيدا كرد ، عقلًا مىتواند صحيح باشد ؟ « 1 » در بحث از جهت اوّل گفتيم : در معاملات ، سه عنوان طولى تحقّق دارد : « 2 » 1 - سبب ، مثل ايجاب و قبول ، 2 - مسبّب ، مثل تمليك و تملّك در باب بيع و زوجيت در باب نكاح ، 3 - آثار مترتب بر مسبّب ، مثل جواز تصرف در باب بيع و جواز استمتاع در باب نكاح . كه موضوع اين « جواز » - يعنى ملكيت و زوجيت - در رتبهء مقدّم بر حكم قرار گرفته است . در باب عبادات ، نهى به عبادت تعلّق گرفته بود و عناوين ديگرى وجود نداشت ولى در اينجا كه نهى مولوى تحريمى - بنا بر فرض - به معامله تعلّق گرفته است بايد ملاحظه كنيم كه آيا اين نهى به كدام يك از اين عناوين سه‌گانه تعلّق گرفته است ؟\r\nسپس ببينيم آيا در كدام مورد آن ملازمهء عقلى تحقّق دارد ؟ قسم اوّل : اگر نهى به عنوان اوّل - يعنى سبب و لفظى كه به عنوان فعل مباشرى و بلاواسطهء مكلف بود - تعلّق بگيرد ، مثل اينكه مكلف مشغول نماز فريضه باشد و در اين ميان مشترى براى خريدن خانهء او آمد و ملاحظه كرد كه اگر بخواهد تا آخر نماز صبر كند ، چه‌بسا مشترى از دست او مىرود ، در حالت نماز به مشترى گفت : « بعتك\r\n\r\n\r\n","description":"","footnote":"\r\n( 1 ) - موضوع بحث در جهت دوّم ، جايى است كه ما بدانيم نهى متعلّق به معامله ، نهى مولوى تحريمى است و مسألهء ارشاد در كار نيست .\r\n( 2 ) - در ارتباط با بحث فعلى ، مطلب چهارمى نيز وجود دارد كه به زودى آن را مطرح خواهيم كرد .\r\n","page_name":" 489 ","page_number":489},
  {"content":"\r\n\r\nداري » و مشترى هم گفت : « قبلت » . نفس گفتن اين « بعتك داري » در نماز واجب ، عمل حرام « 1 » و موجب استحقاق عقوبت و بطلان نماز است . حال بحث در اين است كه آيا حرمت اين معامله ، عقلًا مستلزم بطلان معامله است ؟ پاسخ اين سؤال منفى است ، زيرا در اين معامله كمبودى وجود ندارد تا بخواهد باطل باشد . اينجا باب عبادات نيست كه گفته شود : « مبغوضيت ، منافات با مقرّبيّت دارد » . مبغوضيت اين سبب ، منافات با سببيّت ندارد . اگر منافات داشت ، بايد هرجا پاى سببيّت مطرح است ، قيدى به آن اضافه كنيم و بگوييم : « سبب نبايد حرام باشد و الّا نمىتواند سببيّت پيدا كند » . در حالى كه از « من أتلف مال الغير فهو له ضامن » استفاده مىشود كه اتلاف مال غير ، سببيّت براى ضمان دارد و اتلاف مال غير ، اگرچه در بعضى از موارد ، محكوم به حرمت نيست « 2 » ولى معمولًا قسم حرام آن اتفاق مىافتد . امّا سببيت ، كارى به حلّيّت و حرمت اتلاف ندارد . در ما نحن فيه نيز همين‌طور است .\r\n« بعتك داري » در حال صلاة ، اگرچه حرام است ولى منافاتى با سببيّت براى نقل و انتقال ندارد و ما وقتى اين مسئله را با عقل در ميان بگذاريم ، عقل هيچ‌گونه ملازمه‌اى بين حرمت و فساد معامله نمىبيند . قسم دوّم : اگر نهى تحريمى مولوى به عنوان دوّم - يعنى عنوان تمليك و تملك و زوجيت - تعلّق بگيرد ، مثل « فروختن عبد مسلمان به مشترى كافر » كه حرمت مولوى دارد ، « 3 » آيا اين نهى ، عقلًا ملازم با فساد معامله است ؟\r\n\r\n\r\n","description":"","footnote":"\r\n( 1 ) - حرمت اين عمل مبتنى بر دو مسألهء ذيل است كه مشهور برآن فتوا داده‌اند : الف - كلام آدمى ، غير از ذكر ، از قواطع نماز است . ب - قطع نماز واجب ، از محرّمات است .\r\n( 2 ) - مثل اينكه در حالت عدم بلوغ يا حال خواب و يا براى حفظ نفس انسان اتفاق بيفتد . ولى در عين حال سببيت آن براى ضمان باقى است .\r\n( 3 ) - بايد توجه داشت كه قسم دوّم با قسم اوّل فرق دارد . در قسم اوّل ، متعلّق نهى عبارت از تلفظ به ايجاب و قبول بود ولى در اينجا آنچه مبغوض شارع است ، تلفظ به بعت و اشتريت نيست بلكه مبغوض اين است كه انسان عبد مسلمانى را ملك كافر قرار دهد .\r\n","page_name":" 490 ","page_number":490},
  {"content":"\r\n\r\nپاسخ اين سؤال منفى است . درست است كه فروختن عبد مسلمان به مشترى كافر ، حرمت مولوى تكليفى دارد و مبغوض شارع است ولى چرا چنين معامله‌اى فاسد باشد ؟ معامله در صورتى فاسد است كه فاقد بعضى از شرايط يا خصوصيات معتبر در معامله باشد و نهى شارع در اينجا سبب از بين رفتن هيچ‌يك از خصوصيات و شرايط معامله نشده است . بنابراين وجهى براى بطلان معامله وجود ندارد . در باب معاملات ، اجتماع مبغوضيت و صحّت مانعى ندارد . معاملات ، مثل عبادات نيست كه اجتماع مبغوضيت و مقرّبيّت امكان نداشت .\r\n\r\nكلام شيخ انصارى رحمه الله\r\nشيخ انصارى رحمه الله در اينجا مسئله را تفصيل داده مىفرمايد : ما بايد ببينيم آيا سببيتى كه در معاملات شرعيه وجود دارد ، سببيّت شرعيه است - يعنى مثلًا شارع بيع را سبب براى نقل و انتقال قرار داده است - يا اينكه سببيّت آنها عقليّه است ولى با توجه به اينكه عقل ما نمىتواند به آنها پى ببرد ، شارع - بر اساس احاطهء علمى به همهء واقعيات - ما را در جريان آنها قرار مىدهد ؟ ايشان مىفرمايد : اگر سببيّت معاملات براى ترتّب آثارشان ، يك سببيّت شرعيّه باشد ، يعنى شارع - بما هو شارع - سببيّت را براى اين‌ها جعل كرده است ، در اينجا نهى دلالت بر فساد مىكند . چگونه مىشود شارع از طرفى « بيع عبد مسلمان به مشترى كافر » را حرام و مبغوض و داراى مفسدهء لازم الاجتناب قرار دهد و از طرفى خودش براى آن سببيّت جعل كند ؟ اگر سلطهء كافر بر مسلمان ، نزد شارع مبغوضيّت دارد ، چرا - با عدم جعل سببيّت برآن - از آن جلوگيرى نمىكند ؟ بنابراين از مبغوضيّت نزد شارع مىفهميم كه اين معامله فاسد است و شارع براى آن جعل سببيّت نكرده است . امّا اگر سببيّت ، عقلى باشد و ربطى به شارع نداشته باشد بلكه شارع فقط به عنوان كاشف مطرح باشد ، در اينجا شارع - بما هو شارع - نمىتواند جلوى سببيّت آن را\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nبگيرد . سببيّت عقليّه - مانند سببيّت نار براى احراق - به دست شارع نيست . « 1 » شارع فقط مىتواند جعل تحريم كند و بگويد : « بيع عبد مسلمان به مشترى كافر ، نزد من مبغوض است و من آن را حرام كردم امّا تأثير آن را نمىتواند جلوگيرى كند . در نتيجه روى مبناى اوّل ، بين مبغوضيّت و فساد ، ملازمه وجود دارد ولى روى مبناى دوّم ملازمه‌اى وجود ندارد . « 2 » بررسى كلام شيخ انصارى رحمه الله : واقعيت اين است كه سببيّت در باب معاملات ، نه به عنوان سببيّت شرعيّه است و نه به عنوان سببيّت عقليّه . معاملات ، امورى عقلائيه هستند كه عقلاء براى بقاء زندگى اجتماعى خودشان وضع كرده‌اند . « 3 » لذا سببيّت معاملات ، يك سببيّت شرعى نيست . در كشورهايى كه به خدا عقيده ندارند نيز معاملات وجود دارد و قبل از شرع هم تحقّق داشته است . وقتى خود ملكيت و زوجيّت واقعيت نداشتند ، چگونه مىتوانيم براى اسباب آنها واقعيت عقلى قائل شويم ؟ اين‌ها امورى اعتبارى نزد عقلاء هستند كه شارع اكثر آنها را امضاء كرده و بعضى را نيز - مانند ربا - امضا نكرده است . بنابراين شارع نه مخترع است نه كاشف ، بلكه امضاءكننده است . ممكن است كسى به ما بگويد : درست است كه شيخ انصارى رحمه الله مبناى\r\n\r\n\r\n","description":"","footnote":"\r\n( 1 ) - اگر در مورد حضرت ابراهيم عليه السلام آن‌گونه تعبير مىشود ، به عنوان شارع بودن نيست بلكه به عنوان خالق بودن و مؤثر بودن در عالم تكوين است كه آن امر را صادر مىكند .\r\n( 2 ) - مطارح الأنظار ، ص 163\r\n( 3 ) - عقلاء ملاحظه كرده‌اند كه زندگى انسان با حيوانات فرق دارد و احتياجات انسان زياد است و هر انسانى نمىتواند به تنهايى همهء ما يحتاج زندگى خود را فراهم كند ، همين امر سبب شد كه بين انسان‌ها يك تبادل و تعامل به وجود آيد . يكى گندم اضافى دارد و به پارچه نيازمند است و ديگرى بر عكس اوست . بناى عقلاء بر اين شد كه با يكديگر معامله كنند .\r\n","page_name":" 492 ","page_number":492},
  {"content":"\r\n\r\nسوّم - يعنى امضاء - را مطرح نكرده است ولى نتيجهء مترتب بر مبناى اوّل ، بر مبناى سوّم هم مترتب مىشود . زيرا بنا بر مبناى سوّم ، شارع بايد معامله را امضاء كند . چطور مىشود كه شارع از يك طرف « بيع عبد مسلمان به مشترى كافر » را - كه معاملهء متداول بين عقلاست - امضاء كند و از طرف ديگر آن را مبغوض بداند ؟ در پاسخ مىگوييم : شارع كه روى تك‌تك معاملات بيعى نمىتواند انگشت گذاشته باشد . شارع با أحلّ اللَّه البيع ، معامله‌اى كه نزد عقلاء به عنوان بيع معروف است ، را مورد تأييد قرار داده است . بعد در مقابل اين اطلاق ، مقيّداتى را بيان كرده است . مثلًا با « نهى النبي عن بيع الغرر » مىخواهد بگويد كه من - به عنوان شارع - بيع غررى را امضاء نمىكنم . در مسألهء « بيع عبد مسلمان به مشترى كافر » ، اگر شارع نهى خود را به صورت نهى ارشادى مطرح مىكرد و مثلًا مىگفت : « بيع عبد مسلمان به مشترى كافر ، مورد امضاى من نيست » ، اين به عنوان تقييدى در مقابل اطلاق أحلّ اللَّه البيع بود و بحثى نبود . امّا مسئله اين نيست . شارع اطلاق أحلّ اللَّه البيع را امضاء كرده و حكم به صحّت مطلق بيع نموده است - به جز مواردى كه با قيد خارج شده‌اند - امّا وقتى به « بيع عبد مسلم به مشترى كافر » مىرسد ، آن را باطل ندانسته بلكه مبغوض مىداند .\r\nچون فرض ما در جايى است كه نهى ، نهى تحريمىِ مولوى كاشف از مبغوضيّت منهى عنه نزد شارع است . آنجا مطلق بيع را صحيح و مورد امضاى خود مىداند ولى « بيع عبد مسلمان به مشترى كافر » را حرام مىداند و مجرّد حرمت نمىتواند تقييدى در اطلاق دليل صحّت به وجود آورد . مانعى ندارد كه صحّت به قوت خودش باقى باشد و عمل مبغوض هم در خارج تحقّق پيدا كرده باشد . يعنى معامله صحيح باشد ولى استحقاق عقوبت داشته باشد . البته نمىخواهيم بگوييم : « شارع نمىتواند حكم به بطلان بنمايد » . بلكه بحث در اين است كه آنچه ما از شارع در اين زمينه مىبينيم فقط حكم تحريم مولوى است و ما\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nنمىتوانيم تحريم مولوى را به مقابله با اطلاق أحلّ اللَّه البيع بفرستيم . به خلاف « نهى النبي عن بيع الغرر » كه ارشاد به فساد بيع غررى بود و فساد بيع غررى با اطلاق أحلّ اللَّه البيع نمىسازد ، لذا بايد اطلاق را تقييد بزند .\r\n\r\nنكته :\r\nمرحوم آخوند در ذيل اين بحث ، مطلبى را از ابو حنيفه و شيبانى نقل كرده‌اند و آن اين است كه « نهى در معاملات ، نه تنها دلالت بر فساد نمىكند ، بلكه دلالت بر صحّت معامله مىكند » . « 1 » ابو حنيفه و شيبانى اين مطلب را به صورت كلّى مطرح كرده‌اند كه ما كليّت آن را قبول نداريم ، ولى بعضى از مواردش را ناچاريم بپذيريم . يكى از مواردى كه اين حرف قبول مىشود ، همين مسألهء ما نحن فيه است . زيرا يكى از شرايط تكليف ، قدرت بر مكلّف به است . « 2 » در ما نحن فيه هم وقتى شارع مىگويد : « عبد مسلمان را به كافر نفروشيد » ، آنچه مبغوض شارع است ، گفتن « بعت و اشتريت » نيست بلكه مبغوض شارع اين است كه عبد مسلمان زير سلطهء مِلكى يك مشترى كافر قرار بگيرد ، يعنى مالك او ، شخص كافرى بشود . در اين صورت اگر بخواهد چنين معامله‌اى باطل باشد ، مكلّف قدرت بر انجام آن ندارد و شارع نمىتواند از آن نهى كند . معلوم مىشود كه « تمليك عبد مسلمان به مشترى كافر » تحت قدرت و اختيار ماست و اين جز با صحّت معامله امكان ندارد . قسم سوّم : اگر نهى به ارتباط بين سبب و مسبّب تعلّق بگيرد ، يعنى سبب به تنهايى و مسبّب به تنهايى متعلّق نهى واقع نشده بلكه متعلّق نهى عبارت از اين است كه مكلف بخواهد از راه اين سبب ، به مسبّب برسد . و به عبارت ديگر : متعلّق نهى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ص 299 و 300\r\n( 2 ) - البته مطالبى كه در ارتباط با خطابات عامّه مطرح كرديم ، در جاى خودش محفوظ است .\r\n","page_name":" 494 ","page_number":494},
  {"content":"\r\n\r\nعبارت از تسبب سبب براى مسبّب باشد . مثال عرفى آن اين است كه پدرى فرزند خود را از مسافرت با اتومبيل به فلان شهر نهى كند . در اينجا اصل مسافرت به آن شهر يا سوار شدن بر اتومبيل و رفتن به شهر ديگر متعلّق نهى قرار نگرفته است . بلكه متعلّق نهى عبارت از اين است كه فرزند بخواهد با اتومبيل به آن شهر برود . امّا مثال شرعى « 1 » : يكى از محرّمات ، عبارت از ظهار است . ظهار اين است كه كسى به همسر خود بگويد : « ظهرُكِ علىَّ كظهر أُمّي » ، يعنى پشت تو براى من ، مانند پشت مادرم مىباشد » و از اين راه بخواهد بين خودش با اين زن ، مفارقت حاصل كند .\r\nروشن است كه متعلّق حرمت در اينجا نفس تلفظ به اين الفاظ و يا مفارقت بين زن و شوهر نيست . « 2 » بلكه آنچه محكوم به حرمت است اين است كه مكلف بخواهد از طريق گفتن اين الفاظ ، بين او و همسرش مفارقت حاصل شود . حال بحث در اين است كه آيا اين حرمت ، « 3 » عقلًا ملازم با فساد است ؟ همان‌طور كه در قسم دوّم گفتيم ، اين نهى نه تنها ملازم با فساد نيست ، بلكه دليل بر صحّت است ، زيرا اين نهى كاشف از اين است كه عمل منهى عنه ، مقدور براى مكلّف بوده ولى مبغوض نزد شارع است . لذا اگر كسى ظهار كرد ، به هدف مفارقت مىرسد و آثار ظهار برآن مترتب مىشود ، در حالى كه اصل ظهار ، عمل حرام و مبغوض شارع و موجب استحقاق عقوبت است . پس اين مورد نيز از مواردى است كه كلام ابو حنيفه پياده مىشود . نكته : سه قسم مذكور در اين جهت مشترك بودند كه ملازمهء عقليّه بين حرمت و فساد وجود نداشت و در دو قسم اخير آن ، علاوه بر اينكه حرمت ، ملازم با فساد نبود ،\r\n\r\n\r\n","description":"","footnote":"\r\n( 1 ) - اگرچه ممكن است كسى در اين مثال مناقشه كند ولى اين از باب مناقشه در مثال است و الّا نهى از تسبب سبب براى معامله ، يكى از اقسام نهى متعلّق به معامله است .\r\n( 2 ) - زيرا اگر مفارقت از طريق طلاق صورت بگيرد ، مانعى ندارد .\r\n( 3 ) - يادآورى : بحث در جايى است كه ما احراز كرده باشيم كه نهى يك نهى مولوى تحريمى است و مسألهء ارشاد به فساد در كار نيست .\r\n","page_name":" 495 ","page_number":495},
  {"content":"\r\n\r\nدلالت بر صحّت هم مىكرد . همان گونه كه قبلًا اشاره كرديم ، در اينجا قسم چهارم نيز وجود دارد و آن اين است كه نهى و حرمت مولوى ، به هيچ‌يك از سبب ، مسبّب و تسبب تعلّق نگرفته باشد بلكه به اثر معامله تعلّق گرفته باشد . مثلًا اثر بيع اين بود كه بايع بتواند هرگونه تصرفى را در ثمن و مشترى هرگونه تصرفى را در مبيع انجام دهد . در روايت وارد شده است :\r\n« ثمن العذرة سحتٌ » ، يعنى « ثمن عذره ، حرام است » « 1 » حرمت ، وقتى به ذات ، متعلّق شد ، به اين معناست كه هرگونه تصرفى كه در اين پول بخواهد انجام دهد حرام است .\r\nيا مثلًا اگر روايتى بگويد : « اگر كسى با زنى كه در عدّهء ديگرى است ، ازدواج كند ، هرگونه استمتاع از او حرام است » ، در اينجا حرمت مولوى به اثر نكاح تعلّق گرفته است ، بدون اين كه مسألهء ارشاد در كار باشد . شيخ انصارى رحمه الله در مكاسب محرّمه مىفرمايد : « حرمت متعلّق به اثر معامله ، ملازم با فساد معامله است ، زيرا نمىشود هم بيع عذرهء نجسه ، صحيح باشد و هم تصرف در ثمن آن حرام باشد ، چون صحّت به اين معناست كه ثمن عذره ، داخل در ملك بايع مىشود . پس چگونه مىشود همهء تصرفات بايع در آن حرام باشد .\r\nبنابراين حرمت همهء تصرفات بايع در ثمن ، كاشف از بطلان معامله است و در حقيقت در اينجا يك ملازمهء عقليّه بين حرمت و فاسد وجود دارد و در بين صور چهارگانه تنها همين صورت است كه بين حرمت و فساد ، ملازمهء عقلى وجود دارد . عقل نمىتواند بپذيرد كه شارع از طرفى معامله را صحيح دانسته و از طرفى همهء تصرفات را ممنوع كند ، مخصوصاً با توجه به اينكه مقصود اصلى متعاملين در باب معاملات ، دست‌يابى به آثار معامله مىباشد . هدف اصلى زوجيّت ، ترتّب آثار است . پس اگر شارع در جايى نهى كرد از ترتّب آثار زوجيّت ، اين به معناى عدم تحقّق زوجيّت است ، نه اينكه\r\n\r\n\r\n","description":"","footnote":"\r\n( 1 ) - البته در اينجا از باب جمع بين دليلين يا قدر متيقّن گفته مىشود : « مراد از عذره ، عذرهء نجسه است » .\r\n","page_name":" 496 ","page_number":496},
  {"content":"\r\n\r\nزوجيّت ، تحقّق يافته ولى آثارى برآن مترتب نمىشود . اين يك اعتبار لَغوى است .\r\nمعاملات ، امورى اعتبارى مىباشند و هدف از اعتبار ملكيت و زوجيّت و امثال آن ، آثار مترتب بر آنهاست . پس جلوگيرى از اين آثار ، كاشف از عدم تحقّق عناوين ملكيت و زوجيّت و امثال آن بوده و اين به معناى بطلان معامله است . در نتيجه فقط در قسم چهارم است كه مىتوان ملازمه را پذيرفت .\r\n\r\nبحث در مقام اثبات\r\nآنچه تا اينجا مطرح كرديم ، مربوط به مقام ثبوت بود . اكنون بحث در اين است كه اگر در مورد معامله‌اى بدانيم كه يك نهى مولوى تحريمى وجود دارد ولى ندانيم از كدام يك از اقسام چهارگانه است ، آيا از نظر مقام اثبات و استظهار ، راهى براى مشخص كردن يكى از طرفين - ملازمه و عدم ملازمه - وجود دارد ؟ در اينجا بعيد نيست كه گفته شود : « ظاهر ، همين قسم اخير است و نهى ، ملازم با فساد معامله است ، زيرا هدف اصلى در باب معاملات ترتّب آثار و اغراضى است كه در باب معاملات ، جنبهء ركنيّت دارند . خريدن خانه ، صرفاً براى ملكيت نيست بلكه ملكيت ، مقدّمهء جواز تصرف و استفاده‌هاى مربوط به خانه است . لذا وقتى شارع مىگويد : « لا تبع ما ليس عندك » ، ظاهر اين است كه مىخواهد بگويد : « اگر مال مردم را بفروشى ، آثار بيع برآن مترتب نمىشود » و اين ارشاد به فساد معامله است . امّا در ما نحن فيه كه مسألهء ارشاد به فساد مطرح نيست و ما يقين داريم كه نهى ، نهى مولوى است ولى نمىدانيم آيا متعلّق نهى كدام يك از اقسام چهارگانه است ؟ در اينجا با توجه به اينكه اصالت و ركنيت ، با قسم چهارم - يعنى آثار و اهداف - است ، بعيد نيست همين را ملاك استظهار قرار داده و بگوييم : « اگر معامله‌اى اجمالًا متعلّق نهى واقع شد ولى معلوم نبود كه متعلّق نهى كدام يك از اقسام چهارگانه است ، حكم مىكنيم كه متعلّق نهى به‌صورت قسم چهارم است ، زيرا اين قسم به عنوان ركنيت مطرح\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاست و حرمت آثار ، عقلًا ملازم بافساد معامله است ، پس حكم به فساد معامله مىكنيم » . در اينجا بحث ما پيرامون ملازمهء عقليّه بين حرمت و فساد به پايان مىرسد ولى براى تكميل بحث ، لازم است كلام شيخ انصارى رحمه الله را نيز مورد توجه قرار دهيم :\r\n\r\nكلام شيخ انصارى رحمه الله براى اثبات ملازمهء شرعى بين حرمت و فساد\r\nايشان مىفرمايد : درست است كه در سه قسم اوّل ، ملازمهء عقلى بين حرمت معامله و فساد آن وجود ندارد ولى از بعضى روايات استفاده مىشود كه حرمت معامله ، شرعاً و تعبّداً ملازم با فساد است . يكى از اين روايات ، روايت صحيحه‌اى است كه زراره از امام باقر عليه السلام نقل مىكند .\r\nزراره مىگويد : « سألته عن مملوك تزوّج به غير إذن سيّده » ، از امام باقر عليه السلام در مورد عبدى كه بدون اذن مولايش ازدواج كرده سؤال كردم . « فقال : إنّ ذلك إلى سيّده إن شاء أجازه و إن شاء فرّق بينهما » يعنى اختيار اين امر به دست مولاى اوست . اگر بخواهد مىتواند اين نكاح را اجازه كند و اگر بخواهد مىتواند اجازه نكند و بين اين دو نفر جدايى بيندازد . « 1 » « فقلت : أصلحك اللَّه ، الحَكَم بن عيينة و إبراهيم النخعي و أصحابهما يقولون : إنّ أصل النكاح باطل ، و لا تحلّ إجازة السيّد له » ، زراره مىگويد : به امام عليه السلام عرض كردم : حكم بن عيينه و ابراهيم نخعى - از فقهاى اهل سنّت - و اصحابشان مىگويند : اصل اين نكاح فاسد است و اجازهء مولا نمىتواند آن را تصحيح كند . « فقال أبو جعفر عليه السلام : إنّه لم يعص اللَّه ، إنّما عصى سيّده فإذا أجازه فهو له جائز » يعنى : اين عبد ، معصيت خدا را نكرده ، بلكه فقط مولاى خودش را عصيان كرده ، پس وقتى مولا اجازه دهد و راضى شود ، اين نكاح براى عبد جايز و نافذ است . « 2 »\r\n\r\n\r\n","description":"","footnote":"\r\n( 1 ) - نظير فتواى مشهور در مورد بيع فضولى كه آن را صحيح مىدانند ولى اختيار اجازه يا ردّ آن را در دست مالك مىدانند .\r\n( 2 ) - اين روايت - با اندكى تفاوت - در وسائل از كتاب كافى و من لا يحضره الفقيه نقل شده است . رجوع شود به : وسائل الشيعة ، ج 14 ، ص 523 ( باب 24 من أبواب نكاح العبيد ، ح 1 )\r\n","page_name":" 498 ","page_number":498},
  {"content":"\r\n\r\nشيخ انصارى رحمه الله براى اثبات ملازمهء شرعى بين حرمت و فساد ، ابتدا چند مقدّمه مطرح كرده‌اند : مقدّمهء اوّل : هرجا عصيان مولا تحقّق پيدا كند ، عصيان خداوند هم تحقّق پيدا كرده است ، چون خداوند اطاعت مولا را بر عبد واجب كرده است . بر اين اساس مرحوم شيخ انصارى مىفرمايد : حرمت معامله ، گاهى به لحاظ ايجاد سبب است ، يعنى به لحاظ الفاظى كه بدون واسطه ، از متعاقدين صادر مىشود و گاهى به لحاظ مسبّب است . به عبارت ديگر : متعلّق نهى ، گاهى ايجاد سبب و گاهى مسبّب است . « 1 » مقدّمهء دوّم : « العبد و ما في يده ملك للمولى » يعنى عبد ، به تمام معنا ملك مولاست و اگر انسانى بخواهد بدون اذن مولا ، در اين عبد تصرفى بنمايد ، اين تصرف در مال غير بدون اذن او و حرام مىباشد . خود عبد هم اگر بخواهد بدون اذن مولا ، در خودش تصرف كند ، چنين تصرّفى حرام خواهد بود و از جمله تصرفاتى كه اگر عبد بدون اذن مولا انجام دهد ، حرام خواهد بود ، نفس ايجاد سبب نكاح - يعنى گفتن « قبلت » در مقابل « أنكحت » - به عنوان فعل مباشرى عبد است . اگرچه عبد ، خودش حرف مىزند ولى با توجه به اينكه خود و تمام شئونش - حتى تكلمش - ملك مولاست ، اگر بخواهد بدون اذن مولا ، لفظى را تلفظ كند ، تصرف در مال غير ، بدون اذن او ، انجام داده است .\r\nبه‌همين‌جهت ، اگر عبد قادر به خواندن صيغهء نكاح باشد ، نمىتواند بدون اذن مولا از جانب زن و مرد وكيل شده و صيغهء نكاح براى آنها بخواند ، اگرچه در اينجا جز تلفظ به چند لفظ مطرح نيست . مقدّمهء سوّم : شيخ انصارى رحمه الله مىفرمايد : ما قبول داريم كه هرجا عبدى مولا را عصيان كند ، معصيت خداوند هم تحقّق پيدا كرده است ، زيرا اطاعت مولا بر عبد واجب\r\n\r\n\r\n","description":"","footnote":"\r\n( 1 ) - ملاحظه مىشود كه مرحوم شيخ انصارى رحمه الله در اينجا دو قسم از اقسام چهارگانهء متعلّق نهى در معاملات را مطرح كرده‌اند .\r\n","page_name":" 499 ","page_number":499},
  {"content":"\r\n\r\nاست ولى معصيت خداوند توسط عبد به دو صورت مىتواند فرض شود : 1 - معصيت خداوند كه از طريق معصيت مولا و با واسطهء آن تحقّق پيدا كرده است . 2 - معصيت خداوند كه بدون واسطهء معصيت مولا تحقّق پيدا كرده است ، مثل اينكه عبد مرتكب زنا بشود . شيخ انصارى رحمه الله با توجه به اين مقدّمات سه‌گانه مىفرمايد : جملهء « إنّه لم يعص اللَّه » معنايش اين است كه عبد مستقيماً عصيان خدا را انجام نداده است بلكه عصيان خداوند به دنبال عصيان مولا واقع شده است . پس روايت ناظر به اين معناست كه حرف حكم بن عيينه و ابراهيم نخعى در صورتى درست است كه عبد - با اين نكاح خودش - مستقيماً معصيت خدا را انجام داده باشد ، در حالى كه در اينجا آنچه ابتداءً تحقّق پيدا كرده ، معصيت مولاست و هرچند معصيت مولا ، مستلزم تحقّق معصيت خداوند هم هست ولى معصيتِ با واسطهء خداوند ، نقشى در بطلان نكاح ندارد . شيخ انصارى رحمه الله سپس مىفرمايد : ما اين‌گونه نتيجه مىگيريم كه اين عبد چون بدون اذن مولا در خودش تصرف كرده - و در مقابل « أنكحت » صادر از زوجه ، « قبلت » گفته است - در ملك مولا ، بدون اذن او تصرف كرده و معصيت مولا را مرتكب شده است و معصيت مولا اگرچه معصيت خداوند را هم به دنبال دارد ولى تأثيرى در بطلان نكاح نمىتواند داشته باشد . بلكه نكاح را - همانند عقد فضولى - در اختيار مولا قرار مىدهد و اجازه و عدم اجازهء مولا در صحّت و بطلان آن تأثير دارد . بنابراين از جملهء « إنّه لم يعص اللَّه » استفاده مىشود كه اگر عبد بخواهد زوجيّتى را ايجاد كند كه آن زوجيّت به‌طور مستقيم و بدون واسطه ، معصيت خداوند باشد ، چنين زوجيّتى باطل خواهد بود و در حقيقت ، بين حرمت و فساد ، ملازمهء شرعى وجود دارد . « 1 »\r\n\r\n\r\n","description":"","footnote":"\r\n( 1 ) - مطارح الأنظار ، ص 164 و 165\r\n","page_name":" 500 ","page_number":500},
  {"content":"\r\n\r\n\r\nكلام مرحوم آخوند : مرحوم آخوند مىفرمايد : معصيت در « إنّه لم يعص اللَّه » ، معصيت اصطلاحى و مخالفت حكم تحريمى نيست ،\r\nبلكه معنايش اين است كه اين عبد نكاح كرده و نكاح چيزى است كه خداوند آن را امضاء كرده است . به عبارت ديگر : اين عبد ، عملى را كه خدا امضاء نكرده باشد انجام نداده است بلكه او تزويج كرده و تزويج هم معامله‌اى است كه مورد امضاى شارع قرار گرفته است و معصيت در « إنّما عصى سيّده » نيز به اين معنا نيست كه مولايش قبلًا عبد را از تزويج نهى كرده است ، بلكه در جانب اثبات آن‌هم همان معنا را دارد . يعنى كارى انجام داده كه مولا قبلًا به او اذن نداده يعنى نه او را نهى كرده و نه اذن در تزويج داده است و در حقيقت ، از عدم اذن ، به معصيت مولا تعبير كرده است بدون اينكه صحبت از حرمت تكليفى و نهى مولوى مطرح باشد . سپس مىفرمايد : جملهء « إنّما عصى سيّده » مؤيد آن معنايى است كه ما در مورد جملهء « إنّه لم يعص اللَّه » مطرح كرديم . « إنّما عصى سيّده » يعنى بدون اذن مولا تزويج كرده است ، « إنّه لم يعص اللَّه » هم يعنى كارى انجام داده كه خدا اجازه داده است . بنابراين معناى تعليل وارد در روايت اين مىشود كه اگر خداوند اين نكاح را امضاء نمىكرد و مشروعيتى براى آن قائل نمىشد ، نكاح ، فاسد بود ولى اكنون كه خداوند آن را امضاء كرده و برايش مشروعيت قائل شده است ، باطل نيست ، ولى چون مولاى خودش را نافرمانى كرده ، اختيار اين نكاح به دست مولاست . « 1 » در نتيجه بر اساس معنايى كه مرحوم آخوند مطرح كرده است ، اصلًا مسألهء حرمت مطرح نيست تا بخواهد بحث ملازمه به ميان آيد .\r\n\r\nتحقيق بحث\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 298 و 299\r\n","page_name":" 501 ","page_number":501},
  {"content":"\r\n\r\nدر اينجا در دو مقام بحث مىكنيم :\r\n\r\nمقام اوّل : معناى روايت :\r\nبا توجه به دو نكتهء ذيل ، مىتوان در روايت معناى سوّمى را مطرح كرد كه ارتباطى به هيچ‌يك از دو معناى فوق نداشته باشد . نكته اوّل : آيا هدف اصلى زراره از سؤال « مملوك تزوّج به غير إذن سيّده » چيست ؟\r\nآيا چه چيزى براى زراره مبهم بوده است ؟ ما وقتى اين سؤال را مطرح مىكنيم ، اصلًا چنين معنايى به ذهنمان نمىآيد كه زراره بخواهد از امام عليه السلام سؤال كند : آيا اگر عبد بدون اذن مولا نكاح كند ، گفتن « قبلت » توسط او ، تصرف در مال مولا بدون اذن او و حرام است يا نه ؟ علاوه بر اينكه در روايت ، دلالتى بر اين معنا نيست كه مجرى صيغهء عقد خود عبد بوده ، ممكن است شخص ديگرى صيغه را اجرا كرده باشد . بلكه زراره ملاحظه كرده كه ازدواج مستلزم امورى - چون تشكيل خانواده ، صرف وقت عبد و امثال اين‌ها - مىباشد ، لذا سؤال كرده كه آيا عبد مىتواند بدون اذن مولا اقدام به چنين كارى كند يا نه ؟ نكتهء دوّم : اين كه ما كلمهء عصيان در « إنّه لم يعص اللَّه و إنّما عصى سيّده » را از وادى حكم تكليفى تحريمى خارج كنيم و آن را در ارتباط با احكام وضعى بدانيم و بگوييم : « لم يعص اللَّه » به معناى اين است كه « عملى انجام نداده كه خدا آن را امضاء نكرده باشد » ، چنين چيزى بر خلاف ظاهر كلمهء عصيان است . كلمهء « عصيان » در ارتباط با مخالفت حكم تكليفى است . اگر كسى شرب خمر كرد ، عصيان كرده است ، امّا اگر كسى بيع غررى باطل انجام داد ، قبل از آنكه مسألهء تصرف در ثمن و امثال آن مطرح شود ، نمىتوان بر نفس اين بيع ، عنوان عصيان را منطبق كرد ، با اين توجيه كه خداوند بيع غررى را امضاء نكرده است . پس اين روايت را چگونه بايد معنا كرد ؟ براى جمع بين دو نكتهء فوق - يعنى مراد زراره از سؤال و معناى ظاهر عصيان - در معناى روايت مىگوييم : زراره سؤال مىكند : عبدى بدون اذن مولا تزويج كرده است آيا اين ازدواج صحيح\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nاست يا باطل ؟ امام عليه السلام در پاسخ خواسته‌اند بفرمايند : اين نكاح ، مانند نكاح فضولى است .\r\nهمان‌طور كه اگر نكاح فضولى ، مورد اجازهء بعدى واقع شود ، صحيح خواهد بود ، اين نكاح هم اگر مورد اجازهء بعدى مولا واقع شد ، صحيح است . امّا اگر مورد اجازهء بعدى واقع نشد ، باطل مىشود . زراره سپس گفت : فقهاى اهل سنت معتقدند اين نكاح ، از اصل ، فاسد است و اجازهء بعدى هم نمىتواند آن را تصحيح كند . امام عليه السلام فرمود : اين فتوا درست نيست زيرا « إنّه لم يعص اللَّه و إنّما عصى سيّده » . ظاهر اين است كه اين تزويج - به معناى مسبّبى - با وجود اين كه فعل واحد است ، داراى دو عنوان است : 1 - معصيت مولا : عبد بايد از مولا اجازه مىگرفت . معصيت مولا فقط به اين معنا نيست كه مولا قبلًا اطلاع پيدا كرده و او را نهى كرده ولى او اقدام به ازدواج نموده است ، بلكه شامل جايى هم مىشود كه بدون اطلاع مولا و كسب اجازهء او اقدام به اين امر خطير نموده و مولا را به حساب نياورد . معصيت مولا عنوان عرفى است و عرف انجام چنين كارى بدون اذن مولا را معصيت مولا مىداند و به دنبال معصيت مولا ، مسألهء حرمت به ميان مىآيد . همان‌طور كه شرب خمر در اسلام حرام است ، معصيت مولا توسط عبد هم حرمت شرعى تكليفى دارد . بنابراين چنين عبدى استحقاق عقاب اخروى دارد . 2 - عدم معصيت خداوند : معناى « إنّه لم يعص اللَّه » اين است كه اين عملى كه عبد انجام داده - با قطع نظر از عنوان معصيت مولا - در ارتباط با قوانين الهى ، معصيتى نبوده است . مثلًا با زنى ازدواج كرده كه در عدّهء غير نبوده و از محرّمات ديگر هم نبوده است . در نتيجه بيشتر اختلاف نظر با شيخ انصارى عليه السلام اين است كه ايشان « إنّه لم يعص اللَّه و إنّما عصى سيّده » را در ارتباط با سبب و تلفّظ به لفظ « قبلت » دانسته است ، در\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nحالى كه مسئله در ارتباط با نفس عنوان مسبّب - يعنى تزويج - است . « 1 » اين معنا هم مطابق با ظاهر روايت است و هم شواهدى از روايات ديگر آن را تأييد مىكند : زراره روايت ديگرى نيز از امام باقر عليه السلام در اين زمينه نقل كرده است . او مىگويد :\r\n« سألته عن رجل تزوج عبده امرأة به غير إذنه » يعنى از امام باقر عليه السلام در مورد مولايى سؤال كردم كه عبدش بدون اذن او با زنى ازدواج كرده است . « فدخل بها ثمّ اطّلع على ذلك مولاه » پس از ازدواج ، دخول كرده ، سپس مولا از جريان اطّلاع پيدا كرده است .\r\nتكليف اين نكاح چيست ؟ فقال : « ذلك لمولاه إنْ شاء فرّق بينهما و إن شاء أجاز نكاحهما » . سپس مسائل ديگرى مطرح كرده مىگويد : « فقلت لأبي جعفر عليه السلام : فإنّه في أصل النكاح كان عاصياً » يعنى اين عبد در اصل نكاحش - چون بدون اذن مولا بوده - عصيان كرده است ، پس چطور شما مىفرماييد : « نكاحش صحيح است و با اجازهء مولا كامل مىشود » ؟ « فقال أبو جعفر عليه السلام : إنّما أتى شيئاً حلالًا و ليس بعاص للَّه إنّما عصى سيده » . يعنى اين عبد عمل حلالى را انجام داده و خدا را معصيت نكرده بلكه مولاى\r\n\r\n\r\n","description":"","footnote":"\r\n( 1 ) - اين روايت ، دو مطلب ديگر را نيز تأكيد مىكند : الف : در باب اجتماع امر و نهى كه ما گفتيم : صلاة در دار غصبى ، هم مأمور به است و هم منهى عنه . مأمور به است به عنوان صلاة و منهى عنه است به عنوان غصب ، و اتحاد در خارج ، موجب سرايت امر يا نهى از عنوان خود به عنوان ديگرى نيست . ب : در مسألهء وفاء به نذر گفتيم : اگر كسى مثلًا نذر كرد نماز شب بخواند ، اين نذر سبب وجوب نماز شب نمىشود ، به‌گونه‌اى كه - بنا بر قول به اعتبار قصد وجه در عبادات - قصد وجوب در مورد نماز شب لازم باشد . بلكه از اين جهت ، هيچ‌گونه فرقى بين اين نماز شب و نماز شبى كه نذر به آن تعلّق نگرفته است وجود ندارد و هر دو مستحب مىباشند . تنها تفاوتى كه به وجود آمده اين است كه در نماز شب متعلّق نذر ، دو عنوان وجود دارد : عنوان نماز شب ، كه يك عبادت است و قصد قربت در آن اعتبار دارد ، و عنوان وفاى به نذر ، كه واجب توصّلى است و قصد قربت در اين اعتبار ندارد . در حالى كه در نماز شب معمولى فقط عنوان نماز شب وجود دارد . پس همان‌طور كه در اين‌گونه موارد دو عنوان تحقّق دارد ، اين روايت مىخواهد بگويد : در ما نحن فيه نيز دو عنوان تحقّق دارد .\r\n","page_name":" 504 ","page_number":504},
  {"content":"\r\n\r\nخودش را معصيت كرده است . سپس امام عليه السلام عصيان خدا را معنا كرده مىفرمايد : « إنّ ذلك ليس كإتيانه ما حرّم اللَّه عليه من نكاح في عدّة و أشباه ذلك » اين عمل مانند اين نبوده كه نكاحى كه خدا براى او حرام كرده - مثل نكاح در عدّه - را انجام داده باشد . « 1 » بنابراين از روايت استفاده مىشود كه « لم يعص اللَّه » به لحاظ اين است كه ازدواج حرامى انجام نداده است و « إنّما عصى سيّده » ، به لحاظ اين است كه او بدون اجازهء مولا اقدام به چنين كارى كرده است . با توجه به شباهت بسيار زياد الفاظ و احكام مطرح شده در اين دو روايت و اتحاد راوى هر دو ، به نظر ما اين‌گونه موارد يك روايت است ولى نقل‌ها تفاوت دارد . اگرچه صاحب وسائل رحمه الله آن را روايت مستقلى قرار داده است . البته ما فعلًا روى اين نكته تكيه نداريم كه آيا اين يك روايت است يا دو روايت ؟ به‌هرحال مؤيد چيزى است كه ما مطرح كرديم . ولى در اينجا روايت ديگرى وجود دارد كه چون راوى آن شخص ديگرى است ، روايت مستقلى به حساب مىآيد و آن صحيحهء منصور بن حازم است . منصور بن حازم از امام صادق عليه السلام سؤال مىكند « في مملوك تزوّج به غير إذن مولاه ، أ عاص للَّه ؟ » آيا مملوكى كه بدون اذن مولايش تزويج كرده ، معصيت خدا كرده است ؟ « قال : عاص لمولاه » امام عليه السلام فرمود : او عصيان مولاى خود را كرده نه عصيان خداوند را . « قلت :\r\nحرامٌ هو ؟ » يعنى آيا اين شخص يك حرام شرعى انجام داده است ؟ « قال : ما أزعمُ أنّه حرامٌ » يعنى من معتقد نيستم كه او عمل حرامى انجام داده باشد . « و قل له أن لا يفعل إلّا بإذن مولاه » . « 2 » آنچه گفتيم در ارتباط با معناى روايت بود . ملاحظه گرديد كه ما معناى سومى را مطرح كرديم كه نه با معناى شيخ انصارى رحمه الله تطبيق مىكند و نه با معناى مرحوم آخوند .\r\n\r\n\r\n","description":"","footnote":"\r\n( 1 ) - من لا يحضره الفقيه ، ج 3 ، ص 446 و وسائل الشيعة ، ج 14 ( باب 24 من أبواب نكاح العبيد و الإماء ، ح 2 ، با اندكى تفاوت در الفاظ ) .\r\n( 2 ) - وسائل الشيعة ، ج 14 ، ( باب 23 من أبواب نكاح العبيد و الإماء ، ح 2 )\r\n","page_name":" 505 ","page_number":505},
  {"content":"\r\n\r\n\r\nمقام دوّم : بحث در مورد ملازمهء شرعى و عدم آن :\r\nدر اين مقام به نظر ما حرف مرحوم شيخ انصارى درست است ، زيرا اين روايت دلالت مىكند كه اگر اين عبد يك نكاح محرّم شرعى را انجام مىداد ، اصل نكاح فاسد بود . پس بين حرمت شرعى نكاح و فساد آن ، ملازمه وجود دارد . يعنى امام عليه السلام مىخواهد بفرمايد : « إنّه لم يعص اللَّه حتّى يكون أصل النكاح فاسداً » بنابراين براى فساد نكاح در عده ، نياز به دليل نداريم . بلكه همين اندازه كه دليل بر حرمت شرعى آن داشته باشيم ، براى حكم به فساد آن كفايت مىكند . سؤال : اين روايات مربوط به نكاح است ، در حالى كه بحث ما در مورد همهء معاملات است . جواب : اوّلًا : ممكن است از نكاح ، الغاء خصوصيت كرده و بگوييم : نكاح هيچ مدخليتى در اين معنا ندارد . ثانياً : در باب معاملات ، كسى بين نكاح و غير نكاح قائل به تفصيل نشده است كه در مورد نكاح ملازمه را بپذيرد و در ساير معاملات نپذيرد .\r\n\r\nكلام ابو حنيفه و شيبانى\r\nمرحوم آخوند ، از ابو حنيفه و شيبانى نقل مىكند كه - در مقابل قائلين به دلالت نهى بر فساد - گفته‌اند : « نهى نه تنها دلالت بر فساد نمىكند ، بلكه دلالت بر صحّت مىكند » . ظاهر كلامشان اين است كه اين مطلب نه تنها در باب معاملات بلكه در باب عبادات نيز مطرح است . از علماى اماميه نيز فخر المحققين رحمه الله آن را پذيرفته است . « 1 » به نظر ما مسألهء معاملات و عبادات را بايد از يكديگر جدا كرد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 299\r\n","page_name":" 506 ","page_number":506},
  {"content":"\r\n\r\n\r\nبررسى كلام ابو حنيفه در مورد معاملات :\r\nدر بحث‌هاى گذشته گفتيم : متعلّق نهى در باب معاملات ، بر چهار صورت است : 1 - ايجاد سبب ، يعنى تكلّم به الفاظ ايجاب و قبول . 2 - مسبّب ، مثل تزويج و تمليك . 3 - تسبّب سبب خاص براى مسبّب ، مثل ظهار . 4 - آثار معامله ، مثل تصرف در ثمن براى بايع و تصرف در مبيع براى مشترى . ما در دو مورد از اين چهار صورت ، كلام ابو حنيفه را پذيرفتيم : « 1 » 1 - جايى كه نهى ، به مسبّب - مثل تزويج و تمليك - تعلّق بگيرد ، چون در اين صورت ، نهى ، كاشف از مقدور بودن منهى عنه براى مكلّف است و قدرت ، در صورتى است كه تمليك و تزويج و امثال آن امكان داشته باشد . 2 - جايى كه نهى به تسبّب سبب خاص براى مسبّب - يعنى رسيدن به مسبّب از راه يك سبب خاص - تعلّق بگيرد ، اين هم به اين معناست كه رسيدن از راه اين سبب ، براى مكلّف مقدور است و الّا معنا ندارد كه آن را متعلّق نهى قرار دهند . امّا صورت اوّل - كه نهى به ايجاد سبب و به تلفظ به الفاظ معامله تعلّق بگيرد ، مثل بعت و اشتريت كه در حال نماز واجب گفته شود - نهى آن ، نه دلالت بر فساد دارد و نه دلالت بر صحّت ، زيرا مقدور بودن تكلم به لفظ بعت و اشتريت ، ملازم با صحّت اين ايجاب و قبول و يا فساد آن نيست . امّا صورت چهارم - كه نهى به آثار تعلّق گرفته باشد ، مثل « ثمن العذرة سحت » - نهى دلالت بر فساد مىكند . نمىشود از طرفى بيع عذره صحيح باشد و از طرفى هرگونه تصرف بايع در ثمن آن حرام باشد .\r\n\r\n\r\n","description":"","footnote":"\r\n( 1 ) - تذكر : بحث ما با ابو حنيفه يك بحث عقلى و با قطع نظر از رواياتى است كه در اين زمينه مطرح كرديم ، زيرا او روايات ما را نمىپذيرد .\r\n","page_name":" 507 ","page_number":507},
  {"content":"\r\n\r\n\r\nكلام مرحوم اصفهانى :\r\nمحقق اصفهانى رحمه الله مىفرمايد : ما اين حرف ابو حنيفه را حتى در يك مورد هم قبول نداريم . « 1 » حال با توجه به اينكه مرحوم اصفهانى در مقام بيان اقسام ، ذكرى از قسم سوّم - يعنى تعلّق نهى به تسبّب - به ميان نمىآورند و در مورد قسم اوّل و چهارم نيز ما با ايشان موافق بوده و كلام ابو حنيفه را قبول نداريم ، روى سخن ما با مرحوم اصفهانى در ارتباط با قسم دوّم - يعنى تعلّق نهى به مسبّب - خواهد بود كه ما در اين مورد كلام ابو حنيفه را قبول كرديم ولى مرحوم اصفهانى آن را قبول نكرد . ما گفتيم :\r\nلازمهء تعلّق نهى به مسبّب ، اين است كه مسبّب ، براى مكلّف مقدور باشد . ولى مرحوم اصفهانى مىفرمايد : شما كه مىخواهيد نهى را دليل بر صحّت بگيريد ، بايد بگوييد : « نهى ، كاشف از مقدوريت است و مقدوريت متعلّق نهى ، ملازم با صحّت آن است » . به عبارت ديگر : اينجا دو چيز لازم است : 1 - موصوفى به عنوان وجود منهى عنه و وصفى به عنوان صحّت اين منهى عنه . 2 - اين موصوف ، ملازم با وصف باشد . در جايى مىتوان از قدرت بر وجود ، صحّت را استفاده كرد ، كه هم موصوف و وصف داشته باشيم و هم بين اين دو ، ملازمه باشد . امّا در جايى كه موصوف و وصف نداريم و يا وجود ، ملازم با صحّت نبود - مثل وجود تكلّم به ايجاب و قبول ، كه ملازم با صحّت معامله نيست - چگونه مىتوان از راه قدرت بر ذات موصوف ، صحّت را كشف كرد ؟ مرحوم اصفهانى سپس مىفرمايد : مسبّب در باب بيع ، عبارت از تمليك - يعنى ايجاد ملكيت - است . آيا ما دو نوع ايجاد ملكيت داريم ؟ خير ، آيا به عنوان موصوف و صفت مطرح است ؟ اگر چنين باشد بايد بگوييد : « موصوف ما - كه منهى عنه\r\n\r\n\r\n","description":"","footnote":"\r\n( 1 ) - البته اين بدان معنا نيست كه مرحوم اصفهانى حرف طرف مقابل ابو حنيفه را قبول داشته باشند .\r\n","page_name":" 508 ","page_number":508},
  {"content":"\r\n\r\nاست - عبارت از ايجاد ملكيت و وصف ما - يعنى صحّت - معنايش وجود ملكيت است » . در حالى كه در فلسفه گفته‌اند : ايجاد و وجود ، يك چيزند و تغايرشان تغاير اعتبارى است . ايجاد ، همان وجود است ولى با لحاظ اضافهء آن به فاعل » . بنابراين در مسبّب دو چيز وجود ندارد . مسبّب در باب معاملات ، مانند سبب در باب معاملات نيست . در باب بعت و اشتريت ، آنجايى كه مسألهء صحّت مطرح است ، ما دو چيز داريم : يكى لفظ بعت و اشتريت ، كه به عنوان موصوف است و ديگرى صفت مؤثّريت آن در حصول ملكيت . و بين اين صفت و موصوف ، مغايرت وجود دارد . مرحوم اصفهانى مىفرمايد : بر اين اساس ، ما در مقابل ابو حنيفه ايستاده و مىگوييم : اينكه شما نهى از معامله را كاشف از صحّت آن مىدانيد ، مربوط به جايى است كه معامله با صحّتش دو چيز باشند . در حالى كه اگر نهى به مسبّب تعلّق بگيرد ، ما دو چيز نداريم . ايجاد ملكيت و وجود آن ، دو امر متغاير - به تغاير واقعى و حقيقى - نيستند . در نتيجه نهى در هيچ موردى دلالت بر صحّت معامله نمىكند . « 1 »\r\n\r\nبررسى كلام مرحوم اصفهانى :\r\nاوّلًا : ايشان مسألهء تسبّب را مطرح نكردند . ثانياً : همين مسبّب را كه مطرح كردند ، از ايشان سؤال مىكنيم كه آيا نزاع شما با ابو حنيفه ، يك نزاع لفظى است يا معنوى ؟ قاعدتاً نزاع ، يك نزاع معنوى است . ما روى لفظ تكيه نداريم كه شما وصف و موصوف براى ما درست مىكنيد و مىگوييد : « وصف و موصوف ، دو امر متغايرند ، در حالى كه بين ايجاد و وجود مغايرتى وجود ندارد » . اين تعبيرات و اصطلاحات را كنار بگذاريد . بالاخره شما نمىتوانيد اين مسئله را انكار كنيد كه نهى متعلّق به معامله ، در همهء موارد مستلزم فساد نيست بلكه بعضى از جاها معامله\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 602\r\n","page_name":" 509 ","page_number":509},
  {"content":"\r\n\r\nصحيح است . حال اگر شارع از ايجاد ملكيت نهى كند آيا اين معامله درست است يا نه ؟\r\nاين نهى معنايش اين است كه ايجاد ملكيت ، براى شما مقدور است و معناى مقدوريت ايجاد ملكيت ، صحّت معامله است . زيرا اگر معامله فاسد باشد ، امكان ندارد ما بتوانيم ملكيت را ايجاد كنيم و اعتبارى بودن مغايرت بين ايجاد و وجود ، ارتباطى به اين مسئله ندارد . همهء معاملات از امور اعتبارى هستند . بنابراين كلام اين محقق بزرگوار ، مسئله را به سوى نزاع لفظى كشانده است ، در حالى كه نزاع ، معنوى است . لذا در اين مسئله ، حق با مرحوم آخوند است كه يك قسمت كلام ابو حنيفه را پذيرفته است .\r\n\r\nبررسى كلام ابو حنيفه در باب عبادات :\r\nكلام ابو حنيفه شامل نهى در عبادات هم مىشود . يعنى ايشان نهى در عبادت را هم كاشف از صحّت عبادت مىداند . آيا اين كلام ابو حنيفه قابل قبول است ؟ اين مسئله مبتنى بر بحث صحيح و اعم است . اگر ما صحيحى شويم و بگوييم : « لفظ صلاة براى خصوص صلاة صحيحه وضع شده است » ، چنانچه اين صلاة ، متعلّق نهى واقع شود ، چاره‌اى نداريم جز اينكه بگوييم : « نهى ، دلالت بر صحّت مىكند » ، زيرا منهى عنه عبارت از صلاة صحيحه است و لفظ صلاة هم براى صلاة صحيحه وضع شده است . ولى در اينجا از جهت ديگر بحث داريم و آن اين است كه مراد صحيحى از عنوان صحيح ، يكى از دو معناى ذيل مىباشد : 1 - اگر مراد صحيحى از صحيح ، صحيح مطلق باشد ، به‌گونه‌اى كه شامل قصد قربت - به معناى داعى امر - نيز بشود ، در اين صورت ، داعى امر ، ملازم با وجود امر است و صلاة متعلّق امر ، معنا ندارد كه متعلّق نهى هم واقع شود . پس اين قسم قابل\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nتصور نيست .\r\n2 - اگر مراد صحيحى از عنوان صحيح ، صحيحِ مطلق نباشد ، بلكه بگويد : « صلاة ، براى صلاة جامع اجزاء و شرايط - غير از قصد قربت و مسائلى كه مربوط به امر است - وضع شده است » ، در اين صورت تعلّق نهى به چنين صلاتى دلالت بر صحّت اين عبادت ندارد . امّا اگر اعمّى شويم و بگوييم : « لفظ صلاة براى اعمّ از صحيح و فاسد وضع شده است » ، در اين صورت نهى متعلّق به صلاة ، كاشف از مقدور بودن صلاة مىباشد ولى اعتبار قدرت در تعلّق نهى ، كاشف از صحّت آن عبادت نيست ، زيرا لفظ صلاة براى اعمّ از صحيح و فاسد وضع شده است . بنابراين كلام ابو حنيفه در باب عبادات قابل قبول نيست .\r\nاللَّهُمَّ وفّقنا لما تُحبُّ و ترضى\r\nالحمد للَّه ربّ العالمين\r\nزمستان 1378\r\n\r\n","description":"","footnote":"","page_name":" 511 ","page_number":511},
  {"content":"\r\n . \r\n\r\n","description":"","footnote":"","page_name":" 512 ","page_number":512}
  ]